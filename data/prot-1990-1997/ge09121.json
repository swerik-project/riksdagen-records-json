{"dokumentstatus":{"dokument":{"hangar_id":"2439007","dok_id":"GE09121","rm":"1990/91","beteckning":"121","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"121","slutnummer":"0","datum":"1991-05-29 00:00:00","systemdatum":"2010-02-17 00:00:00","publicerad":"1991-05-29 00:00:00","titel":"Riksdagens snabbprotokoll 1990/91:121 Onsdagen den 29 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{1D273BA5-7E23-4167-886E-382756E66D13}","dokument_url_text":"http://data.riksdagen.se/dokument/GE09121/text","dokument_url_html":"http://data.riksdagen.se/dokument/GE09121","dokumentstatus_url_xml":"http://data.riksdagen.se/dokumentstatus/GE09121","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:121</div>\r\n<div class=\"sidhuvud_datum\">Onsdagen den 29 maj</div>\r\n<div class=\"sidhuvud_klockslag\">Kl. x 9.00--</div>\r\n<hr class=\"sidhuvud_linje\">\r\n<pre>1 § Ny riksdagsledamot m.m.</pre><pre>Upplästes och lades till handlingarna följande från\r\nvalprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till valprövningsnämnden har från riksskatteverket\r\ninkommit bevis om att Inger Lundberg (s), Örebro,\r\nutsetts till ny ledamot av riksdagen fr.o.m. den 28\r\nmaj 1991 sedan Rosa-Lill Wåhlstedt (s) avlidit.</pre><pre>Till ersättare för riksdagsledamöter har utsetts\r\nMårten Blomquist, Kumla, Ulla-Britt Carlsson,\r\nÖrebro, Göran Ståhlberg, Karlskoga och Siv\r\nPalmgren, Hallsberg (alla s).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Olof Bergqvist</pre><pre>/Sven-Georg Grahn</pre><pre>Anf. 1 TALMANNEN:</pre><pre>Jag hälsar Inger Lundberg välkommen till\r\nriksdagen.</pre><pre>2 § Justering av protokoll</pre><pre>Justerades protokollet för den 23 maj.</pre><pre>3 § Hänvisning av ärende till utskott</pre><pre>Föredrogs och hänvisades</pre><pre>Proposition</pre><pre>1990/91:195 till socialförsäkringsutskottet</pre><pre>4 § Förnyad bordläggning</pre><pre>Föredrogs men bordlades åter</pre><pre>Skatteutskottets betänkande 1990/91:SkU39</pre><pre>Justitieutskottets betänkande 1990/91:JuU34</pre><pre>Lagutskottets betänkanden 1990/91:LU34--LU37</pre><pre>Socialutskottets betänkanden 1990/91:SoU13 och\r\nSoU16</pre><pre>Bostadsutskottets betänkande 1990/91:BoU15</pre><pre></pre><pre>5 § Uppskov med behandlingen av vissa\r\närenden</pre><pre>Föredrogs</pre><pre>justitieutskottets betänkande</pre><pre>1990/91:JuU35 Uppskov med behandlingen av\r\nvissa ärenden.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>6 § Uppskov med behandlingen av vissa\r\närenden</pre><pre>Föredrogs</pre><pre>socialförsäkringsutskottets betänkande</pre><pre>1990/91:SfU17 Uppskov med behandlingen av vissa\r\närenden till riksmötet 1991/92.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>7 § Tilläggsbudget II inom\r\nkommunikationsdepartementets område</pre><pre>Föredrogs</pre><pre>trafikutskottets betänkande</pre><pre>1990/91:TU32 Tilläggsbudget II inom\r\nkommunikationsdepartementets område (prop.\r\n1990/91:125 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>8 § Uppskov med behandlingen av vissa\r\närenden</pre><pre>Föredrogs</pre><pre>arbetsmarknadsutskottets betänkande</pre><pre>1990/91:AU25 Uppskov med behandlingen av vissa\r\närenden.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>Meddelande om samlad votering</pre><pre>Talmannen meddelade att näringsutskottets\r\nbetänkanden NU35 och NU38 skulle avgöras i ett\r\nsammanhang efter avslutd debatt.</pre><pre>9 § Näringspolitik</pre><pre>Föredrogs</pre><pre>näringsutskottets betänkande</pre><pre>1990/91:NU35 Näringspolitik (prop. 1990/91:87\r\ndelvis och prop. 1990/91:100 delvis).</pre><pre>Anf. 2 PER WESTERBERG (m):</pre><pre>Herr talman! Läsning av ekonomisk statistik\r\nrörande företag i Sverige under de gångna 20 åren\r\nutgör ingen munter läsning. Om man tittar på\r\nvilken löneutveckling den svenska löntagaren har\r\nhaft efter skatt kan man närmast tala om 20\r\nförlorade år. Löneutveckling har i och för sig\r\nfunnits, men skattetryckets ökning har inneburit att\r\nden reella tillväxten i köpkraft för svenska\r\nlöntagare kan räknas i bråkdelar av en\r\nprocentenhet per år.</pre><pre>Denna dystra ekonomiska utveckling för svenska\r\nlöntagare och svenska skattebetalare beror på\r\nframför allt att skatterna har ätit upp den\r\nekonomiska tillväxten. Siffrorna för BNP-tillväxten\r\noch industriproduktionen är också föga\r\nsmickrande, men det är trots allt något. Men nästan\r\nhela BNP-tillväxten har gått åt till höjda skatter.\r\nOm man dessutom jämför skattetryckets utveckling\r\nmed den ekonomiska tillväxtens utveckling under\r\ndet senaste 20 åren, finner man ganska enkelt att ju\r\nhögre skattetrycket har blivit, desto lägre har den\r\nekonomiska tillväxten blivit i förhållande till övriga\r\nindustrialiserade västländer.</pre><pre>I dag befinner vi oss i en situation där vi har ett\r\nskattetryck som är 40 % högre än i jämförbara\r\nkonkurrentländer i den industrialiserade världen.\r\nOch i många fall har vi inte ett särskilt mycket\r\nbättre utbyggd offentligt skyddsnät jämfört med de\r\nbättre av övriga västliga industrialiserade länder.</pre><pre>Under den senaste veckan har det förts många\r\ndiskussioner om huruvida Sverige som\r\nindustrination håller på att halka efter. Jag tror att\r\nde flesta ekonomiska bedömare i dag är ganska\r\nense om att så är fallet. Det finns dock de som säger\r\nemot. Vi kan dock notera att vi i Sverige under 1990\r\nhade den näst lägsta ekonomiska tillväxten av\r\nOECD-länderna. Och i racet, om jag får kalla det\r\nså, 1991 ligger vi bland de främsta när det gäller att\r\nha negativ ekonomisk tillväxt.</pre><pre>Framtidsprognoserna för vår industriella kapacitet\r\när därmed inte alltför upplyftande. Snarast är\r\nprognoserna om ökad arbetslöshet och en djup\r\nlågkonjunktur alarmerande. Och vi har fortfarande\r\nen hög ränta som slår oerhört mot svenska\r\nindustriinvesteringar. När en industriinvestering\r\nkostar närmare 1 milj.kr. per anställd i bundet\r\nkapital, betyder varje procentenhet i högre ränta i\r\nSverige 10 000 kr. i högre kapitalkostnad. Så\r\nmycket bättre måste svensk industri vara för att\r\nkunna konkurrera med sina kolleger utomlands.</pre><pre>Vår inflation skall förhoppningsvis bli lägre, men\r\nfortfarande är inflationen i Sverige bland de högre\r\ni västvärlden, vilket gör att kostnadsutvecklingen i\r\nSverige fortfarande tenderar att gå åt fel håll. Men\r\ndenna måste stegvis bli lägre för att vi inte skall så\r\natt säga prisa ut oss från marknaderna, i synnerhet\r\nnär vi har bundit den svenska kronan till den\r\neuropeiska ecun. Då kan det inte bli fråga om några\r\ndevalveringar som kan ta oss ur kostnadskriserna,\r\nutan då är det fråga om att vi måste hålla\r\nkostnadsutvecklingen nere och få en ekonomisk\r\nutveckling som innebär att svenskt näringsliv blir\r\nkonkurrenskraftigt.</pre><pre>Det finns därmed egentligen bara en väg för Sverige\r\natt beträda, nämligen den som innebär låg inflation\r\noch låg kostnadsutveckling, där räntorna måste\r\ndrivas ned, och där man får sopa ihop resterna av\r\nden tredje vägens misslyckade socialdemokratiska\r\nekonomiska politik, en politik vars arkitekt själv\r\nmedgett att den misslyckats.</pre><pre>Vi måste få ned inflationen i Sverige till en nivå som\r\när jämförbar med inflationen i övriga Västeuropa.\r\nDet rör sig om att vi måste ned till 3, 4 eller 5 %. Vi\r\nmåste ha en löneutveckling som är helt jämförbar\r\nmed Västeuropa i övrigt. Och till att börja med\r\nkanske lönerna i Sverige måste ligga något lägre för\r\natt vi skall kunna återta förlorad terräng.</pre><pre>Vi måste åstadkomma stabilitet i ekonomin och\r\nstabilitet i de politiska spelreglerna, som det\r\nsvenska näringslivet skall agera under, för att på det\r\nsättet skapa förtroende och få möjligheter till\r\nlångsiktiga investeringar.</pre><pre>Det behöver vidtas särskilda åtgärder i Sverige\r\nunder de kommande åren för att stärka vår\r\nnationella konkurrenskraft.</pre><pre>När man går igenom regeringens s.k.\r\ntillväxtproposition, nr 87, om näringspolitik för\r\ntillväxt, blir man ganska ledsen och deprimerad\r\növer handlingsförlamningen och bristen på initiativ\r\nfrån regeringen i en situation då handling och\r\ninitiativ skulle behövas.</pre><pre>Vi behöver få ett snart besked i EG-frågan. Det\r\ngäller inte bara att ansöka, utan vi måste också göra\r\nklart för oss under vilka förhållanden vi skall\r\nförhandla om medlemskap för att inte hamna i den\r\nösterrikiska situationen att vänta år ut och år in\r\nutan att någonting händer. Svenskt näringsliv\r\nbehöver ett besked om hur det blir med EG, och\r\ndet är vår skyldighet i denna kammare att ge det\r\nbeskedet, hur vi ställer oss till eventuell gemensam\r\nutrikespolitik inom EG och till de förhandlingskrav\r\nsom kan komma redan innan vi skickar in ansökan.\r\nVi måste se till att vi kommer i åtnjutande av den\r\ngemensamma marknad som finns inom EG, de\r\ngemensamma kapitalrörelserna, den gemensamma\r\nkapitalmarknaden, den gemensamma forskningen\r\noch utvecklingen och den gemensamma högre\r\nutbildningen, så att vårt näringsliv får möjlighet att\r\nnjuta frukterna av de ansträngningar som sker nere\r\ni Europa. Varje osäkerhet om hur det kommer att\r\nbli i framtiden kommer att innebära att svenska\r\nföretag flyttar utomlands eller väljer att lägga sina\r\ninvesteringar utanför rikets gränser. Vi behöver\r\nstabilitet, fasta regler och mycket entydiga besked\r\nfrån politiska instanser om mål och riktlinjer under\r\nde kommande åren, detta för att vi skall kunna\r\nskapa ett bra näringslivsklimat.</pre><pre>Det räcker inte med detta. Vi måste se till att\r\nanpassa det svenska skattesystemet till vad som\r\ngäller ute i Europa. Det går inte att ha ett\r\nskattetryck som är 40 % högre i Sverige och tro att\r\nsvenskt företagande och svenskt näringsliv skall\r\nvara oanfrätt av denna höga skattenivå. Vi måste\r\ndriva ned skatterna till en centraleuropeisk nivå för\r\natt svenskt företagande, svensk detaljhandel, skall\r\nkunna konkurrera på likvärdiga villkor. Det lär inte\r\nkunna göras över en natt utan får ske systematiskt\r\når för år. Vi måste börja med att sänka de skatter\r\nsom försvagar och försämrar den svenska\r\nekonomin mest. För att vi skall kunna stärka det\r\nsvenska näringslivet kommer onekligen\r\nförmögenhetsskatten på arbetande kapital i mindre\r\noch medelstora företag att bli en av de högst\r\nprioriterade frågorna. Det gäller att försöka se till\r\natt vi för de mindre företagen skapar arbetsvillkor\r\nsom gör verksamheten konkurrenskraftig. I nästan\r\nhela den övriga industrialiserade världen finns det\r\nsärskilda skatteregler för de mindre och medelstora\r\nföretagen. Det ges särskilda skatteförmåner till de\r\nmindre och medelstora företagens\r\nriskkapitalförsörjning och beträffande företagens\r\növriga arbetsvillkor. Även i Sverige har vi särskilda\r\nregler. Dessa regler innebär extra hög skatt på\r\nmindre och medelstora företag, speciella\r\nfåmansbolagsregler som gör det svårare att arbeta.\r\nDe får betala mera i skatt än motsvarande stora\r\nföretag. Man har problem med begränsningar i\r\nunderskottsavdrag och räntefördelning. Vidare har\r\nman högre realisationsvinstsskatt, och i praktiken\r\nhar man också fått en högre bolagsskatt. När stora\r\nsvenska företag behöver få ett problem löst\r\nlagstiftningsvägen i Sverige har vi under de senaste\r\nåren sett att den socialdemokratiska regeringen\r\nofta har effektuerat ändringar i lagen. Att man har\r\ngjort detta skall man i och för sig ha en eloge för.\r\nDet har i de flesta fall varit en bra anpassning, men\r\nman har fullständigt glömt behovet för de mindre\r\noch medelstora företagen som det inte görs några\r\nförbättringar för. Inga hänsyn tas, utan de glöms\r\nbort fullständigt. De åtgärder som har vidtagits har\r\nsnarast gällt användning av olika utväxter av\r\nlöntagarfondssystemet, att stärka\r\nriskkapitalförsörjningen genom nya statliga\r\nriskkapitalföretag, småföretagsfonder och\r\nliknande. Avsikten har delvis varit att man skulle\r\nköpa in sig i mindre och medelstora företag. Detta\r\när ingen bra idé, och den har knappast lyckats någon\r\nannanstans, och den kommer säkert inte att lyckas\r\ni Sverige heller. Vad vi behöver när det gäller\r\nriskkapitalförsörjning i små företag är att anamma\r\ndet lyckade system som används utomlands. Se på\r\nventure capital-företagen i de anglosaxiska\r\nstaterna. Det finns mycket bra regler som mycket\r\nliknar de regler som industrifonden har. Det gäller\r\ns.k. villkorslån. Här har man lyckats få en\r\nbetydande kapitalförsörjning till mindre och\r\nmedelstora företag. Riksdagens majoritet, dvs.\r\nsocialdemokraterna, har här vägrat att göra det\r\nförtydligande som behövs för att öppna denna\r\nkapitalförsörjningskälla för de mindre företagen.\r\nDet är beklagligt. Det finns ett akut behov av att\r\ngifta samman små företag med kapital, tekniskt\r\nkunnande och management-kunnande för drift av\r\nföretagen. Det finns också anledning att se på de\r\nmycket lyckade västtyska s.k. EKH-lånen. Det är\r\nen form av nyetableringslån, som har möjliggjort\r\nett betydande nyföretagande.</pre><pre>Jag tror att det här skulle vara åtgärder som i hög\r\ngrad skulle stödja de svenska mindre företagen och\r\nförbättra deras förmåga att utvecklas. Jag beklagar\r\natt socialdemokraterna inte är intresserade av små\r\nföretag annat än då det gäller att driva in mer\r\nskatter och starta nya statliga fonder eller\r\nriskkapitalföretag.</pre><pre>Det är inte bara EG och de små företagen som man\r\nmåste göra någonting åt för att få en ny start för\r\nSverige. Vi behöver stärka den högre utbildningen\r\ni Sverige. Sverige är ett av de länder som har minst\r\nantal akademiker i förvärvslivet i dag. Det råder\r\ninget tvivel om, att skall vi kunna dra till oss\r\nkunskapsintensiva företag och få övrig industri att\r\nutvecklas, är den högre utbildningen av central\r\nbetydelse. Jag tror att det under 90-talet behöver\r\ngöras en betydande satsning på högre utbildning, i\r\nsynnerhet under en besvärande lågkonjunktur, där\r\nsatsningarna bör ske för att förädla arbetskraft med\r\nhjälp av högre utbildning. Det går inte att bara\r\nsatsa på beredskapsarbeten och olika typer av\r\nomskolning.</pre><pre>Vi måste också se till den fria marknaden och skapa\r\nen infrastruktur i Sverige som gör att det inte är en\r\nnackdel för svenska företag att etablera sig här i\r\nlandet. Det gäller inte bara skatter och utbildning\r\nutan också kommunikationer. Vi bedömer att det\r\nbehövs en ganska ordentlig satsning på vägar,\r\njärnvägar, telekommunikationer och flyg, men vi\r\nhar inte råd att göra det över skattsedeln, eftersom\r\nvi redan i dag har ett skattetryck som tvingar ut\r\nföretag ur landet, hämmar ekonomisk tillväxt och\r\nframåtskridande. Vi står för den enda riktiga\r\nlinjen. Man bör använda pengar som staten redan\r\nhar investerade i företag och affärsverk. Viss statlig\r\negendom bör säljas, så att pengarna kan investeras\r\ni sådant som är viktigare för kungariket, t.ex.\r\nutbyggnad av järnvägar, telekommunikationer,\r\nvägar och flygplatser. Detta är centralt för landets\r\nutveckling. Det går inte att åstadkomma detta\r\ngenom en ökning av skatterna.</pre><pre>Vi måste också göra någonting åt det förhållandet\r\natt investeringsströmmarna i Sverige i dag tenderar\r\natt gå från landet. I dag är det bara Frankrike som\r\ninvesterar mer i EG-området utanför sitt lands\r\ngränser än Sverige. Ser man på återflödet till\r\nFrankrike och Sverige, finner man att Sverige är\r\nhelt överlägset när det gäller nettoinvestering.\r\nSverige ligger här före alla andra länder, om man\r\ntar hänsyn till landets storlek. Det är alltså närmast\r\nen kapital- och investeringsflykt från Sverige.\r\nDärmed visar man direkt att man icke tror att\r\nSverige har möjligheter att skapa det\r\nnäringslivsklimat som behövs för ett\r\nkonkurrenskraftigt näringsliv.</pre><pre>Det råder inget tvivel om att i den utomordentligt\r\nbesvärliga ekonomiska situation som Sverige\r\nbefinner sig i, med snabbt ökande arbetslöshet och\r\nsnabbt nedgående ekonomi, behöver Sverige och\r\nsvenskt näringsliv en ny start. Detta innebär inte\r\nnågra nya satsningar på nationellt kollektivt kapital\r\neller statliga riskkapitalföretag. Det gäller inte\r\nheller att gå in via löntagarfonder och AP-fonder\r\nför köp av svenska företag. Det är närmast patetiskt\r\nnär våra tidigare kommunister, numera\r\nvänsterpartister, i praktiken skriver\r\nnäringsutskottets majoritetsuttalanden om hur man\r\ni framtiden skall hantera AP-fonderna och\r\nlöntagarfonderna.</pre><pre>Vi måste sänka skatterna. Vi måste få klara besked\r\nom EG. Vi måste satsa på småföretagen. Vi måste\r\nsatsa på den högre utbildningen. Vi måste satsa på\r\nen utbyggnad av infrastrukturen. Då går det inte att\r\nbara tiga eller lägga fram mångordiga propositioner\r\nutan klara, entydiga besked. Vi har lagt fram våra\r\nalternativ. Klart och entydigt har vi vissat hur en\r\nborgerlig--liberal, högerliberal eller\r\nliberalkonservativ poliktik skall se ut. Vi tror att en\r\nborgerlig regeringen bäst kan genomföra den, inte\r\nen socialdemokratisk. Det går inte att backa in i\r\nframtiden, som socialdemokraterna tenderar att\r\ngöra i dag.</pre><pre>Herr talman! Vi står självfallet fast vid samtliga\r\nvåra reservationer. I och med att vi känner\r\nmajoritetsförhållandena i kammaren mycket väl\r\nnöjer vi oss med att yrka bifall till reservation nr 1.</pre><pre>Anf. 3 HADAR CARS (fp):</pre><pre>Herr talman! Svenskt näringsliv är starkt och det är\r\nsegt. Näringslivet är faktiskt något som vi alla har\r\nanledning att känna stolthet över och tacksamhet\r\nför att vi har. Sverige är välbeställt när det gäller\r\nstora och internationellt välkända företag, som\r\ntillverkar rader av olika produkter. Vi har\r\ninternationellt ledande byggföretag, vi har\r\nframgångsrika handelsföretag, rederier, åkerier\r\noch flygbolag. Vi har också välskötta banker och\r\nförsäkringsbolag samt andra som ger oss god\r\nservice. Jag tror inget annat land, i förhållande till\r\nsin befolkningsmängd, har samma antal\r\nvälfungerande och välkända multinationella\r\nföretag som Sverige.</pre><pre>Ändå skulle vi stå oss mycket slätt utan de många\r\nsmå och medelstora företagen, som utgör basen för\r\ndet svenska näringslivet. En del av dessa är\r\nunderleverantörer till storföretagen. De har\r\nsvårigheter att brottas med när dessa nu i ökad\r\nutsträckning lägger sina investeringar utomlands.\r\nMånga är uppstickare som går sina egna vägar.\r\nKring universiteten växer det upp nya, innovativa\r\nkunskapsföretag. Sverige har också viktiga\r\nnaturresurser, skog och jordbruk. Vi har kraft och\r\nmalm. Men människan är ändå den viktigaste\r\nresursen. Vi har seriösa, välutbildade och\r\nansvarskännande företagsledare, arbetare,\r\nhandelsmän och ingenjörer.</pre><pre>Det behövs, på alla nivåer, stor kraft hos dem som\r\nverkar i det svenska näringslivet, för företagen har\r\nockså många problem att brottas med. Jag pekar\r\nsom exempel på den utländska konkurrensen, som\r\nhar blivit hårdare och hårdare, på den i förhållande\r\ntill de utländska marknaderna lilla svenska\r\nhemmamarknaden och på vårt i förhållande till just\r\nde stora marknaderna ganska perifera läge, en bit\r\nutanför det centrala Europa. Men, herr talman,\r\nhärtill kommer att svenska företag av olika\r\nstorlekar och med skilda inriktningar också har att\r\nbrottas med problem som är resultatet av en\r\nmissriktad och olycklig socialdemokratisk politik.</pre><pre>Ett av de problemen är det höga kostnadsläget --\r\nresultatet av en hemmagjord inflation. Det har\r\nbl.a. resulterat i att svenska företag har förlorat\r\nmarknadsandelar. Medan andra länder, jämförbara\r\nmed Sverige, har haft en tillväxt på 1,5, 2, 2,5, 3 %\r\nhar Sverige legat kring 0 %. Vi är alla här medvetna\r\nom att produktivitetsutvecklingen i vårt land är\r\notillräcklig.</pre><pre>En orsak till de här problemen är de höga\r\nskatterna. Det är nödvändigt att vi sparar i statens\r\nutgifter. Vi har arbetsgivaravgifter som inte bara\r\ntäcker de sociala kostnader som är förenade med\r\ndem, utan som också är en överbeskattning av\r\nnäringslivet. Vi har en av de högre momssatserna i\r\ndet europeiska samhället. Vi har skatt på det\r\narbetande kapitalet, vilket starkt försvårar dessa\r\nmindre företags möjligheter att växa till och bli\r\nstarkare. Vi har skatt på köp och försäljning av\r\nvärdepapper, vilket bl.a. resulterat i att en stor del\r\nav den marknaden har flyttat från landet, till ingen\r\nannans glädje än de börsföretag i utlandet som\r\ntjänar pengar på att omsättningen har skett där i\r\nstället för i vårt land. Vi har en förmögenhetsskatt\r\nsom också är ovanligt hög jämfört med omvärldens\r\noch som resulterar i att många med både stort\r\nkunnande och egna pengar, särskilt när de har sålt\r\nsina mindre företag, föredrar att bosätta sig\r\nutomlands. Det tjänar inte heller det svenska\r\nsamhället någonting på, tvärtom.</pre><pre>Det finns också, herr talman, en oro för nya\r\nframstötar från en socialdemokratisk regeringen i\r\nriktning mot förstatliganden och ökad politisk\r\nstyrning. Löntagarfonderna är ett ökänt exempel\r\npå en sådan politik. Nu vill man genom att ge AP-\r\nfonderna nya regler för sina placeringar öka den\r\nsektorn som skall kunna styras genom statliga\r\nmedel. I det förslag som vi nu behandlar finns det\r\nockså propåer om riskkapitalbolag, vilka är riktade\r\nmot småföretagen och har samma ambitioner som\r\nandra uttryck för det fondsocialistiska samhället.</pre><pre>Vi har de offentliga monopolen inom sektorer som\r\nvård, omsorg, hemtjänst, daghem och skolor. Det\r\när monopol som förhindrar tillkomst av innovativa\r\nenskilda tjänsteföretag inom denna breda sektor.\r\nDet här är en politik som inte minst drabbar dem\r\nsom är verksamma inom den här sektorn. Jag\r\ntänker på de många kvinnorna. Den här politiken\r\nförsvårar alltså kvinnligt företagande i Sverige.\r\nDen tar bort ett mycket viktigt område där just\r\nkvinnor, eftersom de är verksamma där, skulle ha\r\nstora möjligheter att komma igång med något eget\r\noch utveckla någonting av sin egen kraft.\r\nNaturligtvis är det stora problemet med de\r\noffentliga monopolen att de förhindrar valfriheten.\r\nDe hindrar vanliga människor från att söka\r\nvälfärden efter sina vägar, som vi skulle vilja se att\r\nman gör. Vi vill ha en valfrihetsrevolution i\r\nvälfärdspolitiken.</pre><pre>Andra problem gäller ovissheten om den\r\nsocialdemokratiska regeringens politiska\r\nfärdriktning. Där har några frågor tidigare vållat\r\nmycken huvudbry och medverkat till ökad\r\nutlandsetablering. Men den ovissheten är nu på väg\r\natt skingras. Jag tänker naturligtvis på\r\nEuropafrågan, där vi nu genom knytningen av den\r\nsvenska kronan till ecun har fått en ökad stabilitet\r\noch där en medlemsansökan till EG är utlovad att\r\nkomma redan innan utgången av juni månad. Ett\r\nannat sådant här område är energins. Där verkar\r\ndet som om vi skall få stabilare regler för hur vi skall\r\nklara näringslivets och hela det svenska samhällets\r\nenergiförsörjning.</pre><pre>Men på andra områden fortsätter ovissheten, t.ex.\r\npå skatteområdet. Propåen om att permanenta den\r\ntillfälliga höjningen av momsnivån på alla varor\r\nutom livsmedel är ett sådant uttryck för ovisshet.</pre><pre>Här fanns ju ett mycket klart löfte och en klar\r\ninriktning. Men nu, strax före ett val, tror man sig\r\nfrån socialdemokraternas sida vinna på att springa\r\nifrån dessa saker. Med tanke på vår\r\nkonkurrenssituation är det särskilt viktigt att vi på\r\nde varor som för konsumenten är dyra i inköp har\r\nen mervärdeskatt som inte avsevärt skiljer sig från\r\nvad som gäller i vår omvärld. Jag tänker då särskilt\r\npå vitvaror -- kylskåp, spisar osv. -- som människor\r\nsom åker till utlandet, t.ex. till Tyskland, kan köpa\r\ndär. Med en moms här om 25 % och en moms om\r\n14 % i Tyskland blir det alltså 11 % billigare. Det är\r\nmot den bakgrunden som det finns särskild\r\nanledning att snabbt sänka mervärdeskatten.</pre><pre>Detsamma gäller, sakligt sett, naturligtvis också\r\nturistnäringen. Den svenska turistnäringen\r\nkonkurrerar ju med omvärlden när det gäller att\r\ndra till sig kunder. Det är just ryckigheten, dvs.\r\noförmågan att hålla fast vid en linje, som framstår\r\nsom skrämmande för det svenska näringslivet och\r\nockså för många svenska medborgare.</pre><pre>Sammantaget understryker de problem med den\r\nsocialdemokratiska politiken som jag här har\r\npåvisat att det behövs -- ja, det är nödvändigt -- en\r\nny näringspolitik. Det handlar då om en\r\nnäringspolitik som siktar mot en sänkning av det\r\ntotala skattetrycket. Det gäller alltså att få ned\r\nmomsen, och då menar jag momsen över huvud\r\ntaget. Vidare gäller det att få bort skatten\r\nbeträffande arbetande kapital och omsättning av\r\nvärdepapper. Vi måste också få bort, i varje fall i\r\nbetydande utsträckning, skatten på förmögenheter\r\noch den del av löneskatten som inte svarar mot\r\nsociala kostnader.</pre><pre>Det handlar om en politik som leder till ett\r\navskaffande av löntagarfonderna och som siktar till\r\natt åstadkomma fasta spelregler, en grundlagsfäst\r\nnäringsfrihet samt respekt för kontakt- och\r\nägarrätten. Det handlar om en politik som\r\nuppmuntrar till enskilt ägande. I stället för att ha\r\nt.ex. löntagarfonder skall vinstdelning stimuleras,\r\ndvs. detta med andel i vinst. Men under väldigt\r\nmånga år har en sådan politik framgångsrikt\r\nhindrats av socialdemokratin på grund av den\r\nosolidariska lönepolitik som syftar till att ingen\r\nskall känna sig solidarisk med det företag där\r\nvederbörande arbetar.</pre><pre>Vi behöver en politik som stimulerar sparandet,\r\ninte minst bosparandet, som gör det naturligt för\r\nalla, särskilt för unga människor, att själva vilja\r\nspara för att klara sitt boende. Vi behöver en politik\r\nsom gör att den statliga företagssektorn minskar.\r\nDetta kan då ske genom att statliga företag säljs ut.\r\nDe intäkter som staten på det sättet får bidrar till\r\natt statsskulden och statsskuldräntorna reduceras.\r\nDärigenom minskar exempelvis inflationen. Vi\r\nbehöver en politik som stimulerar utvecklingen av\r\nny teknik och som stärker konkurrenskraften -- en\r\npolitik som inte innebär att t.ex. utländska\r\ninvesteringar i Sverige diskrimineras.</pre><pre>Vi behöver, herr talman, en politik som genom\r\ninvesteringar i transportsektorn för oss närmare de\r\nstora marknaderna genom att vi får bra, snabba och\r\ntillförlitliga kommunikationer. Vi behöver en\r\npolitik som ger oss ett bättre utbildningsväsende\r\nsom är mer internationellt inriktat. Det behöver vi\r\nsom individer. Det är nödvändigt för våra unga för\r\natt de skall kunna orientera sig i det nya Europa\r\nsom växer fram. Men det behövs också för det\r\nsvenska arbetslivet.</pre><pre>Vi behöver en politik som stärker småföretagens\r\nkonkurrenskraft på lång sikt, som främjar\r\ntillväxten i företagen och som medger att även små\r\nföretag får växa upp och växa sig starka utan att\r\nnödvändigtvis först ha sugits upp i ännu större\r\nföretag. För att uppnå detta kan det krävas mer än\r\nen generation företagsägare. Vi behöver alltså en\r\npolitik som främjar nyföretagandet.</pre><pre>Vidare behöver vi, herr talman, en politik som\r\nunderlättar det ekonomiska systemskiftet i\r\nÖsteuropa och en politik som ger Sverige en\r\npådrivande roll i det europeiska samarbetet -- en\r\npådrivande roll i arbetet på en ekonomisk och\r\nmonetär union.</pre><pre>Kort sagt: Vi behöver en politik som spränger den\r\nsocialdemokratiska tvångströja som alltför länge\r\nhar omslutit det svenska näringslivet. Vi behöver\r\nen ny näringspolitik, en politik med en klar och\r\noreserverat positiv inställning till enskilda\r\nmänniskors initiativkraft och skapande.</pre><pre>Herr talman! Självfallet stödjer jag alla\r\nreservationer från folkpartiet. Men jag nöjer mig\r\nmed att yrka bifall till reservation 1, den reservation\r\nsom handlar om näringspolitikens förutsättningar\r\noch inriktning i Sverige.</pre><pre></pre><pre>Anf. 4 PER-OLA ERIKSSON (c):</pre><pre>Herr talman! Det råder inget tvivel om att Sverige\r\när en betydande industrination. Även om Sverige\r\när ett litet land låter svenska företag, svenska\r\nföretagsledare och svenska industriprodukter tala\r\nom sig över hela världen. Alla bör vi vara stolta\r\növer vad svenskt näringsliv och svensk industri har\r\nuträttat och uträttar.</pre><pre>Flera faktorer har bidragit till att det svenska\r\nnäringslivet har varit framgångsrikt internationellt\r\nsett. Ett förhållandevis stabilt politiskt system,\r\nduktiga arbetare och tjänstemän i våra företag samt\r\nvisionära företagsledare har gjort att vårt land är en\r\nav världens rikaste industrinationer. Detta skall vi\r\nvärna och vidareutveckla.</pre><pre>Under de senaste åren har, dess värre, svensk\r\nindustri halkat efter jämfört med industrin i andra\r\nOECD-länder. Bl.a. detta är resultatet av en illa\r\nförd ekonomisk politik i vårt land, en av den\r\nsocialdemokratiska regeringen illa förd politik.</pre><pre>Inför återstoden av 90-talet måste vi kavla upp\r\närmarna, ta nya tag och se till att svenskt näringsliv\r\nåter får en tätposition i internationella\r\nsammanhang. Men för att det skall gå att\r\nåstadkomma detta behövs det en bättre\r\nnäringspolitik, en ny ekonomisk politik och en\r\npolitik som syftar till investeringar i hela landet.</pre><pre>Svenska företags investeringar måste i större\r\nutsträckning ske i vårt land. Under 80-talet har vi\r\nsett en flykt av investeringar från Sverige till\r\nframför allt EG-området. Det är klart att det är en\r\nnaturlig utveckling med hänsyn till\r\nintegrationsprocessen i Västeuropa. Men det måste\r\nbli en bättre balans mellan investeringar i vårt eget\r\nland och investeringar utomlands. Den här\r\nnegativa trenden måste alltså brytas. Det måste helt\r\nenkelt bli ett bättre investeringsklimat i Sverige. Vi\r\nmåste också öppna gränserna för utländska\r\ninvesterare. Vi får inte stänga in Sverige. Det får\r\nalltså inte vara fråga om en sluten krets. Sverige\r\nmåste, med ett bättre näringsklimat, bli Europas\r\nGnosjö under 90-talet.</pre><pre>Målet för näringspolitiken måste enligt centerns\r\nuppfattning vara att vi får ett starkt näringsliv som\r\nger hög sysselsättning och som ger människorna\r\nanställningstrygghet i olika typer av företag. Vidare\r\nmåste detta innebära att vi får resurser för\r\nvälfärdsutvecklingen i hela vårt land.</pre><pre>Näringspolitiken måste också inriktas på\r\nutvecklingen av ny teknik och nya företag samt på\r\nökad differentiering, mångfald och ett bättre\r\ndecentraliserad utflytande och ägande. Vi måste\r\nstimulera nyföretagandet. Den snabba\r\ninternationaliseringen av näringslivet, med ökade\r\ninvesteringar utomlands i svenskägda företag,\r\nmåste balanseras genom ökade nyetableringar\r\ninom landets gränser.</pre><pre>Vi måste få ett näringsliv som huvudsakligen är\r\ngrundat på fri konkurrens, fri företagsamhet samt\r\nenskilt och kooperativt ägande. Det är ett sådant\r\nnäringsliv som ger de bästa förutsättningarna för\r\nfortsatta ekonomiska framsteg och ett\r\ndecentraliserat näringsliv.</pre><pre>För att möta den internationella konkurrensen\r\nmåste vi utveckla produktion med högt\r\nkunskapsinnehåll. Där måste vi öka\r\nansträngningarna inom forskning, utbildning och\r\nproduktutveckling. Vi måste också få ett system där\r\nolika typer av företag arbetar på likvärdiga villkor --\r\nprivata, kooperativa och statliga företag. Även om\r\nvi från centerns sida vill sälja ut statliga företag,\r\nmåste vi inse att statliga företag kan behövas för att\r\ntillgodose särskilda samhällsbehov genom\r\nspecialinsatser för teknikutveckling och för att av\r\noch till klara regionala och strukturella\r\nsysselsättningsproblem. Men ett starkt näringsliv\r\nförutsätter stora och små företag. De mindre\r\nföretagens betydelse kan aldrig nog understrykas.\r\nDet är genom de små och medelstora företagen som\r\nvi får tillväxtkraft och får förnyelse i näringslivet.</pre><pre>Utvecklingen under de senaste decennierna har\r\ninneburit en ökad privat och offentlig finansiell\r\nmaktkoncentration. Sparandet och\r\nförmögenhetsuppbyggnaden har skett inom\r\noffentlig sektor genom försäkringssystem, AP-\r\nfonder, löntagarfonderna, olika typer av privata\r\ninstitutioner, investmentbolag och\r\nförsäkringsbolag. Nu måste vi bryta detta.</pre><pre>Man kan säga att under 70-talet förstärktes den\r\nstatliga företagssektorn. 80-talet var\r\nfondsocialismens, storföretagens och fusionernas\r\nårtionde. Nu måste 90-talet göras till småföretagens\r\nårtionde.</pre><pre>Spåren efter socialdemokraternas näringsplitik\r\nunder 80-talet förskräcker i ett antal avseenden.\r\nUnder 70-talet exempelvis var socialdemokraternas\r\nstora misslyckande Stålverk 80 i Luleå. Det var som\r\nett monument, och över det finns nu en sandplan\r\nstor som hundratals fotbollsplaner. Ett av 80-talets\r\nsocialdemokratiska misslyckanden blev den under\r\nstor pompa och ståt etablerade Saabfabriken i\r\nMalmö. Om socialdemokraterna får fortsätta med\r\nsin näringspolitik, har vi bara att invänta 90-talets\r\nstora misslyckanden. Det som utlovades av\r\nsocialdemokraterna under 70- och 80-talen har i\r\nstort sett blivit misslyckade satsningar.</pre><pre>Småföretagen är näringslivets ryggrad. De allra\r\nflesta företag i vårt land är småföretag, som ofta\r\nfungerar som underleverantörer till storföretagen.\r\nSmå- och nyföretagandet är 90-talets och\r\nnäringslivets framtid. Det är dessa företag som\r\nkommer att ha växtkraften och trygga\r\nsysselsättningen. Det är i dessa företag som vi får se\r\ninnovationer, produktutveckling och som den nya\r\ntekniken utvecklas för att skapa ny sysselsättning.\r\nMen det behövs en rad förändringar. Det behövs\r\nregelförändringar för att skapa ett bättre\r\nföretagsklimat för de mindre företagen. Det gäller\r\nriskkapitalförsöjning och förändringar i företagens\r\nbeskattningssituation, som tidigare talare har varit\r\ninne på. Det är särskilt viktigt att vi får\r\nnäringspolitik som innebär gynnsamma villkor för\r\nde mindre företagen och nyföretagandet, som gör\r\natt vi får expantion i industrin och får\r\nnyetableringar inom sektorer som i dag domineras\r\nav statliga monopol. Genom ett stort antal\r\nsmåföretag kan sårbarheten i näringslivet minskas.\r\nMen det förutsätter att småföretagens arbetsvillkor\r\nväsentligt förbättras.</pre><pre>Det är flera faktorer som har medverkat till att de\r\nmindre företagen i dag får arbeta i division 2 eller\r\n3. Vi har en ogynnsam företagsbeskattning, med\r\nsvårigheter att skaffa externt riskkapital. Det\r\nhandlar om olika skatter som hämmar tillväxt och\r\nexpansion. Egenföretagarnas situation är ju viktig\r\natt beakta. Det är många egenföretagare i det\r\nsvenska näringslivet.</pre><pre>I den skattereform som trädde i kraft vid årsskiftet\r\nhar egenföretagarnas skattesituation i stort sett\r\nlämnats utan lösning. Från centerns sida anser vi\r\ndet nu nödvändigt att skyndsamt inrikta arbetet på\r\natt skapa en rimlig skatte- och avgiftsnivå för\r\negenföretagarna. Exempelvis måste sociala\r\navgiftsnivån ändras, så att egenföretagarnas och\r\nsmåföretagens avgiftsnivå bättre anpassas till\r\nkostnaderna i socialförsäkringssystemet. Det gäller\r\ni synnerhet sjukförsäkringssystemet.</pre><pre>Konkret vill vi från centerns sida -- vi har väckt\r\nförslag i riksdagen i år och tidigare om detta -- att\r\negenföretagarna skall befrias från\r\narbetsgivaravgiften upp till ett basbelopp. Vi måste\r\nåterinföra kvittningsrätten för nystartade företag,\r\nkanske inte för all evighet utan låt oss säga de 5\r\nförsta åren av företagets verksamhet så att man då\r\nfår möjlighet att kvitta mellan inkomster av tjänst\r\noch inkomster av näringsverksamhet. Det här är\r\nviktigt bl.a. för att främja nyetableringar. Vi måste\r\nfå bättre möjligheter att göra avsättningar till\r\nskatteutjämningsreserver. Vi måste förbättra\r\navdragsmöjligheter för egenföretagarna som måste\r\nanvända sin egen bil. Avdrag för resor med egen bil\r\ni tjänsten för egenföretagarna måste medges med\r\nden verkliga kostnaden. Detta är några viktiga\r\nfrågor som måste klaras så att vi kan få fart på\r\nnyföretagande och egenföretagande.</pre><pre>Förutom gynnsammare beskattning av företagets\r\nkapitalbildning och av egenföretag -- det handlar\r\nom att slopa skatten på arbetande kapital -- krävs\r\nockså att vi får bättre tillgång till riskkapital i de\r\nmindre och medelstora företagen. Men den\r\ninriktning som socialdemokraterna har valt för att\r\ntillgodose behovet av riskkapital i de mindre\r\nföretagen är enligt centerns uppfattning felaktig\r\noch ett tydligt bevis på det centraliserade ägande\r\noch den styrning som socialdemokraterna alltför\r\nofta eftersträvar. Det beslut som riksdagen på\r\nsocialdemokraternas initiativ fattade i fjol om att\r\nbilda stora regionala riskkapitalbolag innebär att de\r\nsmå företagen kommer att bli beroende av fonder\r\nsom de tidigare har fått vara med och betala pengar\r\ntill. De riskkapitalbolag som bildas finansieras\r\ngenom löntagarfonderna och småföretagsfonder,\r\nmen man drar in pengar också från de regionala\r\nutvecklingsfonderna. Detta är otillfredsställande.</pre><pre>Det måste finnas andra vägar. Som tidigare talare --\r\njag tror att det var Per Westerberg -- tog upp finns\r\ndet andra system för att klara av detta. Dels måste\r\nvi öka möjligheterna för sparande i aktier i mindre\r\nföretag, dels kan vi gå utanför landets gränser och\r\nhitta fina idéer om hur vi skall kunna klara\r\nkapitalförsörjningen i de små företagen. Det tyska\r\nsystemet med egenkapitalhjälp som har gällt sedan\r\n1979 är ett sådant system som vi med fördel kunde\r\növerföra till Sverige och hitta en svensk modell av.\r\nEKH-lånen i Tyskland har fallit mycket väl ut.\r\nÖverlevnadsgraden under de 5 första åren ligger på\r\ndrygt 90 %. Detta är att jämföra med 55 % vid\r\nandra lånformer. Det beror helt enkelt på de höga\r\nkompetenskrav som ställs, men också på den långa\r\namorteringsfria period som småföretag med EKH-\r\nlån får använda sig av. En sådan modell skulle vi\r\nbehöva i Sverige för att klara\r\nriskkapitalförsörjningen, för att stimulera\r\nnyetablering av företag.</pre><pre>För att få ett fungerande näringsliv måste vi ha en\r\nbra infrastruktur i hela landet. Den proposition\r\nsom regeringen har lagt och som vi nu delvis\r\nbehandlar innehåller ett förslag om en satsning på\r\ninfrastruktur, men merparten av pengarna skulle\r\nkomma ett fåtal regioner till del. Det brukar ibland\r\nfrån socialdemokratisk sida sägas att man har stängt\r\nakutmottagningen i industridepartementet. Frågan\r\när om man inte med propositionen om infrastruktur\r\nöppnar en ''cityakut'' för ett antal större orter i vårt\r\nland. Skall vi få ett fungerande näringsliv i hela\r\nlandet behöver vi bättre vägar, bättre\r\nkommunikationer och bättre\r\nutbildningsmöjligheter.</pre><pre>När det gäller infrastruktur, som t.ex. vägar har vi\r\nfrån centerns sida sagt: Låt oss omedelbart sätta ett\r\n10-miljardersprogram i sjön och börja investera för\r\nbättre vägar, bättre järnvägar och öka satsningarna\r\npå högskolan för att vi skall stå rustade för\r\nframtiden. Ett bra vägnät är A och O för alla\r\nföretag. Eftersom jag kommer från norra Sverige,\r\nvet jag att skogsindustrin är i mycket stort behov av\r\nett upprustat vägnät -- skogsindustrin utgör ju en\r\nstor del av svensk exportindustri. Den passivitet\r\nsom regeringen under 80-talet har visat när det\r\ngäller väginvesteringarna i vårt land är\r\nbeklämmande att se. Det behövs nu förändringar,\r\noch det står vi för.</pre><pre>Det behövs även en politik som främjar\r\ninvesteringar i Sverige. Om vi öppnar de svenska\r\ngränserna, öppnar vi också för utländska\r\ninvesterare i Sverige. Genom ett EES-avtal som går\r\nut på att Sverige blir medlemmar 75 % i EG, får vi\r\ntillgång till hela EGs marknad. Detta är ett första\r\nsteg. Nästa steg bör vara ett svenskt medlemskap i\r\nEG. På detta sätt kan Sverige tillsammans med\r\nandra länder i Europa bidra till att bygga upp, inte\r\nbara EG och Sveriges näringsliv, utan vi kan bli en\r\nhävstång för utvecklingen i Öst- och\r\nCentraleuropa.</pre><pre>Småföretagen behöver också komma ut på EG-\r\nmarknaden. Mot denna bakgrund har vi från\r\ncentern lagt fram förslag om att man skall ge ett\r\nspeciellt anslag till utvecklingsfonderna, som t.ex. i\r\nsamarbete med exportrådet kan främja exporten\r\nfrån de mindre och medelstora företagen och\r\nfrämja deras möjligheter att komma ut på den\r\ninternationella marknaden.</pre><pre>Till nya och spännande framtidsbranscher hör\r\nbiotekniken. Här behövs ökad forskning och ökade\r\nsatsningar. Ett forskningsprogram när det gäller\r\nbioteknikområdet bör snarast utarbetas. Sverige är\r\nfaktiskt ett av de få industriländer som saknar ett\r\nsådant forskningsprogram. Detta är ett område där\r\nmöjligheterna att utveckla företagsamheten är\r\ngoda. Här behövs ökade satsningar från svensk\r\nsida.</pre><pre>Herr talman! Till sist några ord om\r\nmyndighetsstrukturen vad gäller det\r\nnäringspolitiska området.</pre><pre>Regeringen föreslår att det skall inrättas en ny\r\nnäringspolitisk myndighet. Vi i centern anser att\r\ndet är välmotiverat att förändra strukturen i\r\nmyndigheterna på detta område, men vi föreslår en\r\nhelt annan lösning som också förordas av\r\nmoderaterna och folkpartiet liberalerna.</pre><pre>I stället för att göra en mix av SIND, Energiverket\r\noch STU -- som socialdemokraterna vill -- väljer vi\r\nen kombination av SIND och Energiverket. Vi för\r\nvår del anser att den nya myndigheten med fördel\r\nbör kunna lokaliseras till Nyköping.</pre><pre>Det finns anledning att påpeka att den nya\r\nnäringspolitiska myndigheten inte får bli ett nytt\r\nSIND, utan besluten och ansvaret måste i större\r\nutsträckning än hittills föras över från central till\r\nregional nivå. Den nya näringspolitiska\r\nmyndighetens uppgift bör vara teknisk forskning,\r\nutveckling med inriktning på näringslivs- och\r\nenergifrågor samt tillförsel och användning av\r\nenergi.</pre><pre>Till länsstyrelserna och till de regionala\r\nutvecklingsfonderna bör ansvaret för\r\nsmåföretagsfrågor, regional utveckling och\r\nnäringspolitiska utredningar och utvärderingar\r\nförläggas. Det finns mycket som kan göras på\r\nregional nivå i detta avseende.</pre><pre>Herr talman! För svenskt näringsliv i allmänhet och\r\nde mindre och medelstora företagen i synnerhet\r\nbehövs en ny politik och en ny regering. Centern\r\nerbjuder en ny näringspolitik inför 90-talet. Vi är\r\nberedda att ta vårt ansvar efter valet i en ny\r\nregering, om väljarna så önskar.</pre><pre>Herr talman! Med det anförda vill jag yrka bifall till\r\nreservationerna 1, 49 och 55. Vi vidhåller förstås\r\nvåra ställningstaganden i övriga reservationer, men\r\njag yrkar i detta sammanhang inte bifall till dem.</pre><pre>Anf. 5 ROLF L NILSON (v):</pre><pre>Herr talman! Jag vill börja med att yrka bifall till\r\nreservationerna 2, 9, 21 och 71, så att jag inte\r\nglömmer det i hastigheten.</pre><pre>Vi är nu mitt inne i en debatt som kommer att hålla\r\npå några timmar. Den handlar om några av de\r\nviktiga frågor som är förknippade med\r\nnäringspolitiken. Det är en debatt dels om riktlinjer\r\noch principer, dels om speciella problemområden,\r\nsåsom de små och medelstora företagens situation,\r\nvilken berördes av de föregående talarna. Vi\r\nkommer att behandla vissa, speciella branscher och\r\nsmå och stora frågor.</pre><pre>Litet senare i dag kommer debatten att handla om\r\nde statliga företagen, som också är ett viktigt\r\nnäringspolitiskt område.</pre><pre>Miljöfrågor, kommunikationer, energipolitik och\r\nde viktiga utbildningsfrågorna behandlas för sig,\r\ntrots att de är intimt förknippade med\r\nnäringspolitiken. Det är väl av nödvändiga och\r\npraktiska skäl, men det innebär att helheten\r\nriskerar att försvinna och att regeringens\r\nproposition om näringspolitik för tillväxt styckas\r\nupp i smådelar. Det är inte utan att man ibland\r\nbeklagar att riksdagen inte har någon motsvarighet\r\ntill regeringens ''superdepartement''.</pre><pre>Herr talman! Sverige behöver en näringspolitik.\r\nJag tror att det är viktigt att konstatera detta. Det\r\nbehövs en genomtänkt strategi för att möta de\r\nutmaningar vi står inför.</pre><pre>Det som behövs är en ekologisk näringspolitik, en\r\nnäringspolitik som utgår ifrån vad naturen tål, men\r\nockså en näringspolitik som utgår ifrån vad\r\nmänniskan tål. Det är uppenbart att det svenska\r\nnäringslivet behöver omstruktureras och förändras\r\nradikalt för att vi skall komma dit. Den kunskap vi\r\nhar om olika produktionsmetoders och produkters\r\nmiljöeffekter och påverkan på människan måste\r\nutnyttjas offensivt. Produktionen måste inriktas på\r\nkretslopp och vara energi- och råvarusnål. Det\r\ninnebär också att vi måste avstå från viss\r\nproduktion.</pre><pre>Ett sätt att offensivt möta utmaningarna är att satsa\r\npå miljöteknik. Vänsterpartiet har lagt fram förslag\r\nom detta. Vi har också lagt fram förslag om\r\nutveckling av järn- och stålindustri i mera energi-\r\noch resurssnål riktning. Vi har krävt att det görs en\r\ngrundlig utredning av bilindustrins framtid och att\r\nregeringen tar ett samlat ansvar för industrigrenens\r\nframtida utveckling.</pre><pre>Som jag tidigare sade måste en offensiv\r\nnäringspolitik också anpassas till vad människan tål\r\noch till vad människan förmår. De så intensivt\r\ndiskuterade produktivitetsproblemen i svensk\r\nindustri måste mötas med en utvecklad\r\narbetsorganisation och med ett ökat arbetsinnehåll.\r\nDet är bara genom att demokratisera arbetslivet,\r\ngöra jobben intressantare samt genom att öka\r\nansvaret och självständigheten som man långsiktigt\r\nkan öka produktiviteten. Detta kräver att man\r\nsatsar på utbildning både från samhällets och från\r\nföretagens sida och att man visar djärvhet och\r\nexperimentlusta. Man måste satsa på\r\nkunskapsintensiv produktion.</pre><pre>I en ekologisk näringspolitik har tillväxten sin givna\r\nplats. Den är önskvärd, men den är inget\r\növerordnat mål. Tillväxten måste underordnas\r\nhänsynen till naturen och till människan. Den\r\nmåste underordnas den globala solidariteten.\r\nFördelningen av tillväxtens frukter måste vara\r\nsolidarisk. Den skall vara demokratiskt och rättvist\r\nfördelad mellan människor och mellan regioner.</pre><pre>Det hävdas ganska ofta att stark ekonomisk tillväxt\r\när en förutsättning för ekologiskt hänsynstagande.\r\nDetta är en grov förenkling. Perioder av snabb\r\nekonomisk tillväxt har ofta varit perioder av\r\nrovdrift på människor och miljö. Tillväxten\r\nödelägger ofta, samtidigt som den skapar\r\nekonomiskt utrymme för reparation av de\r\nmiljöskador som den själv har gett upphov till. I en\r\nframtidsinriktad näringspolitik måste man\r\nnoggrannt väga kravet på tillväxt i ekonomin mot\r\nandra vitala samhällsintressen. Det är för oss i\r\nvänsterpartiet självklart att sådana avvägningar\r\ninte kan överlåtas till privata kapitalintressen. De\r\nkräver demokratiska beslut och kollektiva\r\nlösningar.</pre><pre>Herr talman! En framtidsinriktad näringspolitik\r\nmåste bygga på olika ägarformer. Det svenska\r\nnäringslivet domineras i dag av ett starkt\r\nkoncentrerat privatägande. Det är därför önskvärt\r\nmed ett ökat inslag av samhälleligt ägande. En\r\nsatsning på kooperativa företagsformer behövs\r\nockså.</pre><pre>Tillgången på kapital är avgörande för\r\ninvesteringar i framtidsinriktad svenska\r\nproduktion. Erfarenheter har med eftertryck visat\r\natt det privata kapitalet inte förmår uppfylla\r\nbehoven. Det är därför nödvändigt att det finns\r\ntillgång på nationellt kapital för viktiga\r\ninvesteringar. Vänsterpartiet har länge hävdat att\r\ndet kollektiva kapitalet i AP-fonderna och\r\nlöntagarfonderna skall få en demokratisk styrning\r\noch att de skall användas för att bygga upp\r\nnäringslivet i Sverige enligt de principer som jag\r\nnämnt tidigare. Industriministern har gett uttryck\r\nför liknande tankegångar och en proposition har\r\nutlovats om ändrade placeringsbestämmelser och\r\nändrad organisation för fonderna. Vi ser med\r\nspänning fram mot denna.</pre><pre>För en dynamisk utveckling av näringslivet är det\r\nockså viktigt att steget från forskning till\r\nproduktion blir kort och löper smidigt. Små företag\r\ni anslutning till universitets- och högskoleforskning\r\nmåste få tillgång till riskvilligt och uthålligt kapital.</pre><pre>Det här är inte något självklart. Forskningsbyn\r\nIdeon i min hemstad Lund beskrivs som en av de\r\nbästa, ja, kanske den bästa, forskningsbyn och\r\nutvecklingsmiljön i Sverige. Men man konstaterar\r\nockså att insatserna på forskningsbyn Ideon har\r\ngivit förvånansvärt litet utslag i det lokala och\r\nregionala näringslivet. Även här brister alltså det\r\nlokala näringslivet, de lokala och regionala\r\nkreditinstitutionerna, när det gäller risktagande\r\noch förmåga att föra idéer om forskning och\r\nutveckling vidare från dessa miljöer till en\r\nframgångsrik, uthållig produktion.</pre><pre>Det jag har sagt gäller givetvis inte bara de\r\nforskningsbaserade småföretagen, utan de små och\r\nmedelstora företagen i allmänhet. De har en\r\noerhört viktig näringspolitisk och regionalpolitisk\r\nroll. Även här visar erfarenheten att kortsiktiga\r\nvinstintressen och strävan efter säkra placeringar\r\ngör att den privata kapitalförsörjningen inte\r\nfungerar.</pre><pre>Genom tillkomsten av regionala riskkapitalbolag\r\nhar samhället tagit sitt ansvar för försörjningen med\r\nriskvilligt kapital och dessutom öppnat vägen för\r\nprivat deltagande i den här kapitalförsörjningen.\r\nDet är beklagligt att de borgerliga partierna bara\r\nhar ideologiskt motiverade klagovisor där\r\nsocialdemokraterna och vänstern har konkreta\r\nlösningar på problemen.</pre><pre>Herr talman! Det är uppenbart att den s.k. tredje\r\nvägens politik åtminstone ur viss näringspolitisk\r\nsynvinkel har varit ett stort misslyckande. Under\r\n1970-talet och början av 1980-talet växte de\r\nforsknings- och kunskapsintensiva företagen\r\nmycket snabbt. De arbetsintensiva och\r\nkapitalintensiva sektorerna växte långsammare än\r\ngenomsnittet. Under andra halvan av 1980-talet har\r\ndenna utveckling svängt. Orsaken är i hög grad\r\ndevalveringarna 1981 och 1982. Den tredje vägens\r\npolitik medförde ett alltför högt vinstläge inom\r\ntraditionella industrisektorer. De senaste årens\r\nomfattande investeringar har i stor utsträckning\r\nskett i basindustrin och transportmedelsindustrin;\r\nsektorer där den internationella efterfrågan varit\r\nsvag. Felsatsningarna inom\r\ntransportmedelsindustrin och satsningarna inom\r\nbasindustrin är en viktig förklaring till den\r\nsammantaget låga produktivitetstillväxten inom\r\nsvensk industri på senare år. Till detta kommer att\r\nsämre kvalitet och färre unika produkter har gjort\r\natt priset har blivit alltmer viktigt som\r\nkonkurrensmedel. Devalveringspolitiken har också\r\nhämmat nytänkande och offensiva\r\nframtidsinvesteringar. Den har lett till sämre\r\narbetsmiljö genom att expansionen har skett inom\r\nbranscher med masstillverkning vid löpande band,\r\ndär jobben är lågt kvalificerade och i allmänhet inte\r\nupplevs som särskilt meningsfulla. Dessa\r\nverksamheter fick sedan rekryteringsproblem m.m.\r\nvilket bidrog till att driva upp kostnaderna. Det är\r\ni dessa branscher vi nu ser de stora\r\nomställningsproblemen.</pre><pre>Det är därför en viss tröst att konstatera att\r\nindustriministern har lovat att problemen den här\r\ngången inte skall mötas med akutmottagning och\r\natt konstgjord andning inte kommer att vara\r\nregeringens recept. I stället har man lovat att\r\nnäringspolitiken nu skall inriktas på att underlätta\r\nstrukturförändringarna. Vi välkomnar detta.</pre><pre>Det som behövs är satsningar på infrastruktur,\r\nframtidsbranscher, forskning och utveckling samt\r\nnyföretagande. Man måste också ta tillvara de\r\nuppfinningar och idéer som utvecklas i Sverige. Här\r\nhar samhället ett visst ansvar. Men de privata\r\nföretagen är upprörande flata när det gäller att ta\r\ntillvara svenska idéer och svenska uppfinningar. Det\r\nsom nu sker och som man bör underlätta är\r\nomstrukturering, ett rustande av företagsamheten\r\noch näringslivet för framtiden. För att det skall\r\nkunna ske måste mänskliga och regionalpolitiska\r\nhänsyn tas vid omställningarna. När det gäller\r\nsatsningen på omstrukturering finns det mycket i de\r\ntvå senaste näringspolitiska propositionerna som\r\njag starkt gillar; jag har nämnt riskkapitalbolagen.\r\nDet statliga förvaltniningsbolaget Fortia är ett\r\nannat sådant inslag.</pre><pre>Vänsterpartiet delar inte regeringens och de\r\nborgerliga partiernas positiva värdering av ett\r\nsvenskt EG-medlemskap. Vi menar att det är\r\nmöjligt att uppnå de flesta fördelarna med ökat\r\ninternationellt samarbete utan att bli medlem i EG.\r\nInternationellt forskningssamarbete är viktigt. Fri\r\nhandel har sitt stora värde. Men detta är möjligt att\r\nuppnå utan EG. Det kanske till och med är så att\r\nmöjligheten till fri handel hotas av EGs\r\nprotektionistiska tendenser snarare än främjas.</pre><pre>Energipolitiken är en viktig förutsättning för\r\nnäringspolitiken. Vi anser inte att\r\ntrepartiöverenskommelsen skapar den klarhet om\r\nden framtida energipolitiken som behövs och som\r\ndet påstås i propositionen. Den uppgörelsen hotas\r\ndessutom av högeralliansens kärnkraftsromantiker.</pre><pre>Det är viktigt med satsning på ökad konkurrens.\r\nÖkad konkurrens på hemmamarknaden är viktig\r\nför utvecklingen av en slagkraftig industri. Men det\r\nsom krävs är också ett samarbete mellan företag,\r\nfrämst mellan små och medelstora företag.</pre><pre>Herr talman! När det gäller de borgerliga partierna\r\nkan man bara konstatera att de inte har någon\r\negentlig näringspolitik -- kanske måste man göra ett\r\nvisst förbehåll för centern. För de borgerliga\r\npartierna är det skattepolitik och privatisering av\r\ndet gemensamt ägda och EG som gäller.\r\nMarknaden skall sedan sköta det mesta. Parollen\r\ntycks vara att det ordnar sig alltid om man tar det\r\nsom det kommer.</pre><pre>Det vi har hört av samtliga tre företrädare för de\r\nborgerliga partierna är inget annat än en hejdlös\r\nskattekverulans. Hadar Cars började visserligen\r\noptimistiskt, men han visade sin sanna natur som\r\nliberal skattekverulant ju längre han kom i sitt\r\nanförande. Han slutade närmast som en\r\nnydemokratisk festtalare. Det är denna\r\nskattekverulans som de borgerliga partierna begär\r\nväljarnas mandat för att göra till en konkret\r\nnäringspolitik. Det är vänsterns uppgift att göra allt\r\nför att förhindra detta.</pre><pre>Herr talman! Jag skall övergå till att kommentera\r\nnågra områden som behandlas i betänkandet.</pre><pre>När det gäller utländska företagsförvärv anser\r\nvänsterpartiet att det är viktigt att de största,\r\nstrategiskt mest betydelsefulla svenska företagen\r\nkan bevaras i svensk ägo. Detta kan givetvis ske\r\ngenom att det kollektiva kapitalet går in, men vi\r\nanser att det också är rimligt med lagstiftning på\r\nområdet.</pre><pre>Jag vill göra en kort kommentar till de svenska\r\nutlandsinvesteringarna. De framställdes av de\r\nborgerliga talarna som om de vore en stor olycka.\r\nDe har inte förmågan att se en viktig sida av dessa\r\nutlandsinvesteringar. Dels sker en stor del av\r\ninvesteringarna i fastigheter och de är egentligen\r\ninte produktiva investeringar, dels är många av dem\r\nverkligt stora, i flera betydelser, affärer.</pre><pre>Att svenska företag förmår köpa upp utländska\r\nkonkurrenter är snarast ett tecken på styrkan i\r\nsvenska företag. De skapar synergieffekter, en\r\nmarknadsledande position och en position på den\r\nstora europeiska marknaden. Jag har svårt att se att\r\nman har saklig grund för bedömningen att detta\r\nskulle vara en svaghet i den svenska\r\nnäringspolitiken. Det är snarast en styrka att\r\nsådana starka företag har kunnat utvecklas.</pre><pre>Jag har tidigare gett exempel på områden som\r\nvänsterpartiet anser värda särskilda satsningar. Ett\r\nsådant område nämndes också av Per-Ola\r\nEriksson, nämligen bioteknik. Sverige är ett av de\r\nfå industriländer som i dag saknar ett\r\nforskningsprogram på området. Miljöteknik är ett\r\nannat område med oerhörda\r\nutvecklingsmöjligheter, och ett område som också\r\när av strategisk betydelse.</pre><pre>Vi anser att det är fel att möta miljöproblemen\r\ndefensivt och avvaktande, vilket sker i alltför hög\r\ngrad. Det finns en tillväxtpotential, en möjlighet\r\nför teknikutveckling och en möjlighet till export av\r\nmiljötekniskt kunnande som måste utvecklas\r\ngenom medvetna samhälleliga satsningar.</pre><pre>När det gäller industrifonden är det mot bakgrund\r\nav vad vi vet om möjligheten att få tillgång till\r\nriskvilligt kapital svårt att riktigt begripa\r\nregeringens förslag att minska fondens\r\nstiftelsekapital. Vi anser att det är bra att man\r\nfinner nya former för verksamheten och att man\r\nkompletterar dem. Men med tanke på hur svårt det\r\när att få riskvilligt kapital till små och medelstora\r\nföretag, är denna minskning av stiftelsekapitalet\r\nologisk.</pre><pre>När det gäller utvecklingsfonderna upprepar vi\r\nvåra synpunkter från 1990. Vi anser inte att de\r\nbeslutade inbetalningarna av kapital skall\r\nverkställas.</pre><pre>I reservation 57 markerar vi ett kraftfullt stöd till\r\nkvinnligt företagande. I en annan reservation, nr\r\n71, tar vi tillsammans med miljöpartiet upp den\r\nviktiga frågan om bilindustrins framtid.</pre><pre>När det gäller inrättandet av den nya\r\nnäringspolitiska myndighet som skall ersätta SIND,\r\nSTU och STEV, accepterar vi regeringens förslag.\r\nVi anser att vi under behandlingen av ärendet fått\r\nbetryggande försäkringar om att man skall ta\r\nvederbörlig hänsyn till de anställda. Man kan\r\nförstås undra något över regeringens timing av\r\nrationaliseringsinsatser när man lägger ned statliga\r\nverk. Det hade enligt min mening varit lämpligare\r\natt genomföra denna process under en\r\nhögkonjunktur än att göra det nu under en\r\nlågkonjunktur.</pre><pre>Herr talman! Det som behövs för ett näringsliv med\r\ninriktning mot framtiden är en ekologisk\r\nnäringspolitik som utgår från vad naturen tål, som\r\nbygger på vad människan förmår och som anpassar\r\nsig efter vad människan kan prestera.</pre><pre>Anf. 6 HADAR CARS (m) replik:</pre><pre>Herr talman! På en punkt kan jag instämma med\r\nRolf L Nilson. Han talade om hur värdefullt det\r\nskulle vara om vi kunde få en debatt om hela det\r\nområde som omfattas av näringspolitiken, inkl.\r\nbl.a. energifrågan.</pre><pre>Men i övrigt, herr talman, är det inte så mycket av\r\ndet Rolf L Nilson sade som jag kan ställa mig\r\nbakom. Hans krav på kollektiva lösningar och ökat\r\nsamhälleligt ägande, hans försök att stoppa varje\r\nansträngning till skattesänkningar, allt detta kan\r\nframstå som naturligt för den som anser att\r\nsocialism, dvs. samhälleligt ägande, skall vara\r\nvägledande för samhällsbygget.</pre><pre>När jag hör detta noterar jag också att det finns\r\npåtagliga likheter mellan Rolf L Nilson och de\r\nvarelser som fanns i den TV-film som gick på för ett\r\nantal år sedan. Det var några konstiga varelser från\r\nen annan planet som när man slet av dem det yttre\r\nskinnet visade sig ha ormskinnet kvar innanför. Jag\r\nkommer ihåg att den filmen hette V. Det är ganska\r\nintressant att notera vilket förutseende de som\r\ngjorde filmen hade. Bakom v:et, vänsterpartiet,\r\nfinns den gamla kommunismen kvar i grunden\r\noförändrad, med allt vad den har åstadkommit av\r\nförtryck av människor, skapande och initiativkraft.\r\nDet framgick med stor tydlighet av det Rolf L\r\nNilson sade.</pre><pre>Jag glädjer mig åt att industrinministern är\r\nnärvarande här i kammaren. Det finner jag\r\nnaturligtvis självklart. Vad skulle kunna vara\r\nviktigare för en minister med ansvar för\r\nindustrifrågor än att närvara och delta i den debatt\r\nsom äger rum i riksdagen om näringspolitiken? Det\r\nfinns naturligtvis ingen annan möjlighet för den\r\nsom respekterar riksdagen och demokratin i den\r\nform den har i en parlamentarisk demokrati än att\r\ngöra detta. Men det är ändå roligt att han är här,\r\noch det vill jag gärna understryka.</pre><pre>Men det är ändå egendomligt, industriministern,\r\natt regeringen måste ha stöd av Rolf L Nilson när\r\ndet gäller krav på ett kollektivt kapital, nya\r\nplaceringsregler för AP-fonderna, för riskbolagen\r\noch för förvaltningsbolaget Fortia. Regeringen\r\nlägger fram de gamla socialistiska förslagen, och\r\ndär kan regeringen få stöd av kommunisterna. Är\r\ndet den politiken, Rune Molin, som svensk\r\nsocialdemokrati skall stå för?</pre><pre>Anf. 7 TALMANNEN:</pre><pre>Jag vill erinra Hadar Cars om att han fick ordet för\r\nreplik på Rolf L Nilsons anförande.</pre><pre>Anf. 8 PER WESTERBERG (m) replik:</pre><pre>Herr talman! Det finns en hel del i Rolf L Nilsons\r\noch vänsterpartiets sätt att driva näringspolitik som\r\ndet finns anledning att kommentera. Det är inte\r\nsärskilt många överraskningar i sig, utan snarast\r\nden traditionella socialistiska politiken av gammalt\r\nkommunistiskt snitt som framkom, om än klätt i\r\nnya bokstäver och nya ord. Det är ett nationellt\r\nkollektivt kapital, de gamla statliga företagen och\r\nden gamla statskapitalismen eller statsägandet som\r\nskall fram igen, men knappast några nya lösningar.\r\nJag har svårt att förstå att detta är vad Sverige\r\nbehöver.</pre><pre>Det finns knappt något enda land i denna del av\r\nvärlden som går i den riktningen. De gamla\r\npartibröderna på andra sidan Östersjön går i rakt\r\nmotsatt riktning efter en närmast fiaskoartad\r\nhistoria med statligt företagande, planhushållning\r\noch mycket annat.</pre><pre>Det är möjligt att vi borgerliga partier hålls samman\r\nav vad Rolf L Nilson kallar skattekverulans. Men\r\nskattetrycket i Sverige avviker radikalt från\r\nskattetrycket i övriga västvärlden. Med ett\r\nskattetryck som är nästan 40 % högre, med låg\r\ntillväxt och stora ekonomiska problem, där svenskt\r\nföretagande har svårt att konkurrera, är det inte\r\nsärskilt konstigt att vi vill få ner skattetrycket för att\r\nöka konkurrenskraften för svenska företag.</pre><pre>Jag är inte orolig för att svenska företag investerar\r\nutomlands, men jag är orolig för att ingen verkar\r\nvilja investera i Sverige från utlandet; man väljer\r\nandra ställen. Det är ett mycket dåligt betyg på den\r\ntyp av investeringsklimat vi har här i Sverige.</pre><pre>Det är därför som vi borgerliga partier har ett\r\nrekordstort antal gemensamma reservationer i det\r\nhär betänkandet, där vi visar enad front i fråga om\r\nvåra möjligheter och vår vilja att ge Sverige en ny\r\nframtid. Men vad Rolf Nilson visar tillsammans\r\nmed socialdemokratin är inte någon enad front,\r\nantar jag. Vi får väl svar om detta. Det måste väl\r\nvara någon koalition -- miljöparti, vänsterparti,\r\nsocialdemokrati och möjligen några med drag\r\nunder galoscherna -- som skall kunna genomdriva\r\ner politik.</pre><pre>Anf. 9 ROLF L NILSON (v) replik:</pre><pre>Herr talman! Jag tycker att jag fick en ganska bra\r\nillustration till vad jag sade, och en bekräftelse på\r\natt jag har rätt. Ingen av talarna presenterade\r\nnågon tillstymmelse till borgerlig näringspolitik.\r\nMan upprepar sin skattekverulans. Hadar Cars tog\r\ntillfället i akt att angripa industriministern -- med en\r\nreplik till mig som förevändning. Sedan visade\r\nHadar Cars att jag hade fel när jag sade att han var\r\nen liberal kverulant; han är snarare en konservativ\r\nkverulant. Han kan tydligen inte uppfatta att\r\nnågonting förändras -- att vänsterpartiet kan\r\nförändras, att politiska motståndare kan förändras.</pre><pre>Per Westerberg uppfattade inte heller att jag inte\r\nnågon gång talade om planekonomi. Jag talade om\r\nett blandat ägande, jag gjorde kammaren\r\nuppmärksam på det faktum att det statliga inslaget\r\ni ägarbilden i Sverige är ovanligt litet vid en\r\ninternationell jämförelse. Min uppfattning är att\r\ndet behöver förstärkas, att det behövs som en\r\nmotvikt till den privata kapitalkoncentrationen.</pre><pre>Jag är också övertygad om att man kan bedriva ett\r\nmodernt, slagkraftigt statligt ägande som inte\r\nkommer att visa upp samma svagheter, samma\r\nstelbenthet, samma bristande hänsyn till natur och\r\nmänniskor som vi har sett i det östeuropeiska\r\nstatliga ägandet och i Östeuropas planekonomier.</pre><pre>Hadar Cars har tydligen lagt märke till att TV 3 har\r\nvalt att sända repris på filmen V. Det är givetvis en\r\nvalfilm, ett inlägg i valdebatten från vår sida.</pre><pre>Anf. 10 PER WESTERBERG (m) replik:</pre><pre>Herr talman! De gamla argumenten om den\r\nsplittrade borgerligheten börjar verka ganska\r\nnattståndna. Om Rolf Nilson och vänsterpartiet\r\nbekvämar sig med att titta på det betänkande som\r\nvi faktiskt debatterar nu, så finner ni att det är\r\ngemensamma borgerliga reservationer om de\r\ncentrala riktlinjerna när det gäller näringspolitiken,\r\nsmåföretagen, myndighetsstrukturen -- alla de\r\ncentrala frågorna för näringspolitikens bildande.\r\nDär är vi eniga, medan vi möter en\r\nhandlingsförlamad och splittrad front från\r\nmotparten, som kan tänkas bestå av vänsterparti,\r\nmiljöparti och socialdemokrati, om man skall ha\r\nnågon möjlighet att formera ett trovärdigt\r\nregeringsalternativ till hösten. Det är vänstern som\r\när splittrad, det är vänstern som inte förmår\r\npresentera ett handlingsalternativ för att kunna\r\nklara företagandet här i Sverige.</pre><pre>Ett handlingsalternativ är inte att stirra på gamla\r\nöststatsmodeller om ökat nationellt kollektivt\r\nkapital, om än mer flexibelt än där. Att öka det\r\nstatliga ägandet, det statliga företagandet, är ingen\r\nlösning för framtiden. Det vore intressant att längre\r\nfram i debatten få höra vänsterpartiets eventuella\r\nregeringskolleger kommentera detta.</pre><pre></pre><pre>Anf. 11 HADAR CARS (fp) replik:</pre><pre>Herr talman! Jag har i mitt inledande anförande i\r\nen rad punkter redovisat den förändring av\r\nnäringspolitiken som folkpartiet liberalerna vill\r\ngenomföra. Och jag tror inte att Rolf L Nilson sov\r\nså djupt att han inte är medveten om omfattningen\r\nav det programmet.</pre><pre>Vad som naturligtvis oroar mig är den framgång\r\nsom kommunistisk politik alltjämt har i den\r\nsvenska riksdagen, där förslag om inriktning av\r\npolitiken när det gäller kollektivt ägande och\r\nhögskatter alltjämt kan påräkna ett så starkt stöd\r\nfrån den svenska socialdemokratin. Jag är\r\nbekymrad över framgångarna för kommunismen\r\nnär det gäller att försöka förändra\r\ngrundförutsättningarna för svenskt näringsliv\r\ngenom ökat förstatligande, ökad kollektiv styrning.</pre><pre>\r\nJag tycker att det vore utmärkt värdefullt om\r\nsplittringen inom det socialistiska blocket skulle bli\r\nnågot större, så att vi kunde påräkna att man inte\r\nlängre som utgångspunkt skulle ha den inriktning\r\nav politiken som nu alltför länge styrts av\r\nkommunistiska värderingar.</pre><pre>Anf. 12 ROLF L NILSON (v) replik:</pre><pre>Herr talman! Det som borde oroa Hadar Cars och\r\nPer Westerberg är väl snarast att när deras resp.\r\npartiledare tillsammans presenterar ett borgerligt\r\nalternativ, dvs. försöker göra regeringspolitik av sin\r\nskattekverulans, så minskar populariteten hos\r\nväljarna -- då går man tillbaka. Det är, tycker jag,\r\nett mycket tydligt tecken på att detta inte är vad\r\nsvenska folket vill ha.</pre><pre>Det är alldeles självklart, tycker jag, att man som\r\npolitiker har både rätt och skyldighet att ta ett\r\nansvar för näringslivets utveckling, för att\r\nnäringslivets utveckling anpassas till vad människan\r\ntål och vad miljön tål, för att produktionen får\r\ndemokratiska inslag, för att demokratiska inslag\r\ntillkommer i ägandet, för att det skapas och ges\r\nökat utrymme för demokratisk styrning av\r\nproduktionen i form av statligt ägande och i form\r\nav ökat inslag av kooperativa verksamheter.</pre><pre>När det gäller utlandsinvesteringar och bristen på\r\nutländska investeringar i Sverige, tycker jag att det\r\nhade varit bättre om vi hade kunnat föra en saklig\r\ndiskussion om detta. Samma dag som\r\nnäringsutskottet hade sin utfrågning om de\r\nutländska investeringarna presenterade en av TVs\r\nnyhetssändningar -- jag minns inte vilken kanal det\r\nvar -- en representant för svenska IBM, som talade\r\nom Sverige som ett alldeles utmärkt land att\r\ninvestera i. Man byggde ut, man fick tillgång till\r\nvälutbildad, relativt datakunnig arbetskraft. För\r\ndetta företag var Sverige inte det krisland, det\r\nnegativa investeringsland som moderata\r\nsamlingspartiet och folkpartiet vill göra det till.</pre><pre>Talmannen anmälde att Per Westerberg anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 13 LARS NORBERG (mp):</pre><pre>Herr talman! Per Westerberg försökte fösa in\r\nmiljöpartiet i en fålla tillsammans med\r\nvänsterpartiet och socialdemokraterna -- och\r\ndessutom med de där personerna med drag under\r\ngaloscherna. Jag vill verkligen betacka mig för det\r\nsistnämnda sällskapet -- jag hoppas att vi slipper att\r\nse dem i denna kammare, för de har icke visat sig\r\nha förståelse för ett demokratiskt arbetssätt.</pre><pre>Miljöpartiet vägrar att bli inföst i någon fålla, Per\r\nWesterberg. Vi vill själva välja vem vi skall\r\nsamarbeta med. Vi samarbetar gärna med partier\r\nbåde till höger och vänster, om de för en\r\nmiljöpolitik som går i samma riktning som vi vill\r\ndriva miljöpolitiken. Detta är i och för sig vårt stora\r\nbekymmer. Vi finner att socialdemokratin och\r\nborgerligheten för en politik som i stort är\r\nsamstämmig när det gäller miljö- och energifrågor.</pre><pre>Vi talar i dag om näringspolitik för tillväxt. Då\r\nfinner i varje fall jag att det tycks vara en stor\r\nenighet om att tillväxt i konventionell mening är\r\nönskvärd. Detta är grundläggande. Där står alltså\r\nde borgerliga och socialdemokratin på samma sida.</pre><pre>Vad menas då med tillväxt? I konventionell\r\nbetydelse menas att summan av varor och tjänster i\r\nlandet skall öka. Helst vill man att det skall öka per\r\ncapita. Sverige ligger redan i dag i topp i Europa när\r\ndet gäller BNP per capita, dvs. före alla EG-länder\r\nsåvitt jag vet. Därför är det litet bekymmersamt att\r\nhöra den ständiga klagan över det eländiga\r\ntillståndet i Sverige som man hör borgerligheten,\r\nspeciellt moderaterna, vältra sig i.</pre><pre>Vi i miljöpartiet är kritiska mot detta\r\ntillväxtbegrepp. Vi säger att det är ett farligt\r\nbegrepp. Vi lurar oss själva. Denna ökade\r\nkonsumtion av varor kan betyda vad som helst.\r\nFramför allt är vi oroliga för att denna ökade\r\nkonsumtion och produktion av varor utarmar våra\r\nnaturtillgångar och leder till att vi dessutom\r\nförsmutsar vår miljö. Så har det varit. Är man inte\r\nvillig att diskutera tillväxtens innehåll är det troligt\r\natt det kommer att bli så. Det är kolossalt viktigt att\r\nnär man diskuterar tillväxt också talar om vad det\r\när som skall växa.</pre><pre>Det är mycket i vårt industrisamhälle som vi\r\nmiljöpartister menar inte kan och inte får växa. Vi\r\nvill ha moraliska utgångspunkter för vad som skall\r\nväxa. Vi har många gånger från denna talarstol sagt\r\natt det skall vara vissa kriterier när vi talar om vad\r\nsom skall växa. Vi skall ha kriterier som solidaritet\r\nmed naturen, solidaritet med kommande\r\ngenerationer, solidaritet med de fattiga folken och\r\nsolidaritet med dem som har det besvärligt i vårt\r\neget land.</pre><pre>Med dessa utgångspunkter skall vi diskutera vad\r\ndet är som får och kan växa. Då finner vi att det är\r\nmycket som inte bör växa utan tvärtom bör\r\nkrympa. Då tar man till det besynnerliga ordet\r\nnegativ tillväxt, vilket inte är bra. Vi förstår i och\r\nför sig vad som menas. Krympning vore kanske ett\r\nbättre ord.</pre><pre>Med dessa solidariteter som utgångspunkt kan man\r\nlägga upp ett program för hur man menar att\r\nsamhället bör utvecklas. Det väsentliga är att vi i\r\nvår teknik och vår produktion och konsumtion\r\növerger de linjära förloppen, dvs. från naturresurs\r\ntill produkt och därefter till sophög, och i stället går\r\nin för cirkulära förlopp där man återanvänder så\r\nmycket som möjligt. Redan när processen startar\r\nskall man tänka igenom hela processen och fråga sig\r\nom den är förenlig med solidariteterna och de\r\nekologiska kraven.</pre><pre>Vi befinner oss i en ekonomisk kris. Den är\r\nhuvudsakligen internationell, även om vi har\r\nfördjupat krisen i Sverige genom egna åtgärder där\r\nvi har ''priced ourselves out of the market'' på vissa\r\nområden. Vi har alltså haft en för snabb\r\nkostnadsutveckling.</pre><pre>Men det är minst lika viktigt att inse att vi har en\r\nekologisk kris. Den är också global. Vi är delaktiga\r\ni den. Vår uppgift är inte bara att lösa den\r\nekonomiska krisen, dvs. att framför allt skapa\r\nsysselsättning. Vår uppgift är också att lösa den\r\nekologiska krisen. Där behövs tillväxt på en rad\r\nområden som har med miljövänlig teknik att göra,\r\nen bättre energiteknik som satsar på förnybara\r\nresurser och hushållning, en bättre\r\nkonsumtionsteknik som satsar på energisnål trafik.\r\nÖver huvud taget behövs en diskussion om hur\r\nsamhällsstrukturen skall utvecklas.</pre><pre>Vi har sedan länge sagt att skatteinstrumentet\r\nmåste användas på ett annat sätt än i dag. Vi måste\r\nbeskatta det som mänskligheten har ont om,\r\nnämligen energi- och naturresurser. Däremot går\r\ndet att sänka skatten på sådant som det är\r\nuppenbarligen gott om och som vi har bekymmer\r\natt utnyttja, nämligen arbetskraft. Detta borde\r\nvara så självklart att jag kan inte begripa att inte\r\nnågon politiker inser att det är den riktning som vi\r\nbör gå om man tror på marknadsekonomi över\r\nhuvud taget. Om staten skall ingripa med skatter,\r\nskall den göra det på ett sätt som gör att man\r\nhushållar med det som det är ont om och inte\r\nhushållar så mycket med det som vi har gott om.</pre><pre>Med utgångspunkt i detta yrkar jag bifall till\r\nreservation 3, där vi från miljöpartiet ger våra\r\nprincipiella synpunkter på tillväxten och vad som\r\ndär tillhör.</pre><pre>Vidare har vi frågan om internationaliseringen. Vi\r\nhar noterat att regeringen i sin beskrivning av t.ex.\r\nEG bara talar om de positiva effekterna. Det är\r\nklart att det finns positiva effekter av internationellt\r\nsamarbete. Men det finns också en hel del\r\nbekymmersamma punkter som man helt förtiger.\r\nDet gäller svårigheterna och riskerna med\r\nstorskaligheten. Det leder till ökade transporter\r\noch sannolikt till ökad energi- och\r\nresursanvändning. Dessutom har vi den anonymitet\r\nsom uppstår på grund av storskaligheten. Besluten\r\nfattas långt bort från dem som är berörda. Den som\r\nfattar besluten ser sämre konsekvenserna av sina\r\negna åtgärder. Och de som utsätts för besluten\r\nförstår inte några sammanhang eftersom de är\r\ninsatta i ett storskaligt system, där de inte själva kan\r\ngenomskåda systemets verkningar. Det är bara ett\r\nexempel på hur man bör vara någorlunda kritisk\r\nnär det gäller internationaliseringen och inte bara\r\nköra på och säga att utvecklingen går åt rätt håll.</pre><pre>Som politiker har vi anledning att värdera\r\nutvecklingen och se om den verkligen går åt rätt\r\nhåll eller om utvecklingen behöver styras åt något\r\nannat håll. I det fallet kan det gälla att bromsa\r\nstorskaligheten och satsa på sådant som jag tror att\r\nmänniskor i allmänhet gillar, nämligen mångfald,\r\nsmåskalighet och närdemokrati.</pre><pre>Jag går då över till småföretagspolitiken. Vi tror att\r\nen EG-anslutning för en stor risk för\r\nsmåföretagsamheten i landet. Det är sannolikt att\r\nungefär 30 % av våra svenska småföretag kommer\r\natt slås ut.</pre><pre>Ett skäl till varför vi är skeptiska till EG-\r\nanslutningen är att det är en skandal att ta den för\r\ngiven utan att ha en bred demokratisk diskussion\r\nom vad en anslutning betyder för Sverige. När det\r\ngäller småföretagspolitiken i övrigt har vi en\r\ngemensam politik med åtskilliga av de borgerliga\r\nnär det gäller kapitalförsörjning och liknande. Vi\r\nhar som bekant ett eget förslag, nämligen när\r\nfondsförslaget. Vi säger att löntagarfonderna skall\r\nupplösas och de medel som finns där skall användas\r\nför lokala närfonder som stödjer småföretagen\r\nbåde när det gäller kunskapsutveckling och när det\r\ngäller lån. Jag yrkar bifall till reservation 7.</pre><pre>Det uttalas stora bekymmer för att det görs så få\r\nutländska förvärv av företag här i Sverige. Den\r\nstatistik som jag har sett antyder att sedan början av\r\n80-talet har utländska intressenters köp av svenska\r\nföretag ungefär fördubblats, vilket inte verkar så\r\nförskräckligt krisartat.</pre><pre>Det som möjligen kan anses vara krisartat är den\r\nvåldsamma expansionen av svenska företagsköp i\r\nandra länder, framför allt i EG, där Sverige har\r\nnågot slags rekord under 1989 och 1990. Det har\r\nbl.a. lett till att den svenska utlandsskulden nu lär\r\nuppgå till 500 miljarder svenska kronor. Det\r\nantyder kanske i någon mån att vår svenska\r\nföretagsamhet har lidit av hybris,\r\nsjälvöverskattning, i sin förtjusning att få leka på\r\nden europeiska marknaden. Vi vet av alla förluster\r\ni bankväsendet och finansbolagen att försiktigheten\r\ni många fall inte har varit en ledstjärna för svensk\r\nföretagsamhet under de gångna åren. Det betyder\r\ninte att man skall vara överdrivet försiktig, men det\r\nhar uppenbarligen gått för långt åt andra hållet.</pre><pre>När det gäller de utländska företagens förvärv i\r\nSverige tycker jag att de borgerliga och\r\nsocialdemokraterna borde tro på\r\nmarknadsekonomin och säga att det här sköter sig\r\nsjälvt. Låt utländska intressenter, om de finner det\r\nlämpligt, köpa svenska företag. Varför staten eller\r\npolitikerna skall försöka att driva utvecklingen i\r\nden ena eller den andra riktningen är inte så lätt att\r\nförstå.</pre><pre>Jag skall gå över till frågan om teknisk utveckling.\r\nDet påstås ibland att miljöpartiet är teknikfientligt.\r\nSå är det inte, men vi vill välja teknik. Vi menar att\r\nregeringens och de borgerligas satsning på teknik är\r\nrätt samstämmig. Man satsar på allt som går bra och\r\ntycker att det skall gå ändå fortare. Nu tycker ju vi\r\nfrån miljöpartiet att branscher som går väldigt bra --\r\nlåt oss säga elektronikindustrin, dataindustrin,\r\nosv. -- faktiskt kan sköta sin utveckling själva. Det\r\nfinns inga starka skäl för att den skall ytterligare\r\npåskyndas.</pre><pre>Vad som borde göras från statens sida är att satsa\r\npå teknik som möjligtvis inte har samma skjuts av\r\nmarknadskrafterna, t.ex. sådan som har att göra\r\nmed att skydda miljön. Där finns inga naturliga\r\nekonomiska korrektiv som ser till att\r\nmiljöförstöringen kommer in i kalkylen.</pre><pre>Felet med hela BNP-begreppet är att allt det\r\nnegativa som sker i miljön inte visar sig i BNP-\r\nkalkylerna. Hela den tillväxtstatistik som man\r\nsysslar med i BNP-kalkylerna är enligt vår\r\nuppfattning falsk. Om vi värderade den förstöring\r\nav luft, vatten och jord och den uttömning av\r\nnaturresurser som sker, har vi förmodligen i\r\nindustrivärlden i realiteten kontinuerligt en negativ\r\ntillväxt.</pre><pre>För att driva en teknisk utveckling i rätt riktning,\r\nhar vi föreslagit inrättandet av en delegation för\r\nekologisk teknik. Jag yrkar bifall till reservation 22.</pre><pre>En mindre fråga som vi också tagit upp i en\r\nreservation är inrättandet av ett Teknikens hus, där\r\nman skulle syssla med frågorna om tekniken och\r\ndess sammanhang med den globala miljö- och\r\nresursutvecklingen och om tekniken i det globala\r\növerlevnadssamammanhanget. Vi tycker att det\r\nvore väldigt värdefullt, om någonting sådant kunde\r\nkomma till stånd, för det finns inte i Sverige i dag.</pre><pre>Vår syn på småföretagsutveckling kommer Krister\r\nSkånberg att utveckla vidare.</pre><pre>Vi har en motion om aktiebolagens ansvar. Vi anser\r\natt ägande och ansvar skall höra ihop. Vi är kritiska\r\nmot aktiebolagslagen, därför att aktieägarna är\r\ntotalt avhända ansvar för det som de äger. Vi menar\r\natt aktiebolagslagen behöver ses över, så att man\r\nfår en bättre koppling mellan ägande och ansvar.</pre><pre>Bilindustrin har vi motionerat om varje år, och det\r\ngör vi i år igen. Vi tror inte att bilindustrin är någon\r\ntillväxtindustri och vi anser att den inte heller bör\r\nvara det -- jag talar i första hand om\r\npersonbilsindustrin. Personbilstransporter är\r\nenergislösande och miljöskadliga och bör därför\r\nminskas på sikt.</pre><pre>Jag yrkar bifall till reservation 71 och också till\r\nreservation 74, som gäller en mindre fråga,\r\nnämligen utveckling av Alvarmotorn, men som\r\naktualiserar en brist i vårt samhälle. Det finns ingen\r\ninstitution -- för ett antal år sedan hade vi\r\nUtvecklingsbolaget -- som kan ta hand om\r\nprodukter som gått från experimentstadiet till nästa\r\nstadium, framtagande av prototyper.</pre><pre>Livscykelspecifikation är någonting som borde vara\r\nsjälvklart för att vi skall få ett bättre grepp om vad\r\nvi sysslar med i vår produktion och i vår\r\nvaruframställning.</pre><pre>Jag yrkar bifall till reservation 77. Den bygger på\r\nen motion som jag själv skrev 1975, 13 år innan jag\r\nkom in i riksdagen, och som jag menar fortfarande\r\när i högsta grad aktuell. Jag gläder mig åt att det\r\nfinns en viss förståelse för att livscykelbegreppet\r\nbehöver komma in i vår beslutsprocess. Det är\r\nangeläget att producenterna frågar sig, när de\r\nstartar produktionen, hur livscykeln för produkten\r\nskall se ut och deklarerar sina avsikter ända fram till\r\nskrotningen.</pre><pre>Som gammal konstruktör vet jag att ingen\r\nkonstruktör hittills har planerat för skrotning. Jag\r\ntycker att det vore en självklar plikt för varje\r\nproducent och varje konstruktör att tänka igenom\r\nhur råvarorna i produkten, när produkten en gång\r\när uttjänt, skall kunna återvinnas. Det är ett rimligt\r\nkrav.</pre><pre>Det finns också behov av en lag om\r\nproduktkoncession, där man går ett steg längre, för\r\natt se om vissa produkter över huvud taget är\r\nförenliga med god resurs- och miljöhushållning. Vi\r\nvill också ha miljöredovisningar i bokslut och\r\nprognoser från bolagen. I första omgången kan de\r\nvara frivilliga, men på sikt behöver de antagligen\r\ngöras lagfästa.</pre><pre>Det är en skandal att elprodukter icke är försedda\r\nmed energideklaration. Det är en tiodubbel\r\nskandal, eftersom det har gått tio år -- elva år\r\nt.o.m. -- sedan vi hade en folkomröstning om\r\nkärnkraften. Då sades det att sparande av energi\r\noch elektricitet bör sättas i första rummet. Sådana\r\ndeklarationer finns i andra länder, och det är en\r\nskandal att det inte finns i Sverige. Bifall till\r\nreservation 20!</pre><pre>Slutligen sockerbruken. Det saknas uppenbarligen\r\nkreativitet, när man skall lägga ner sockerbruken\r\nmen ingen vet vad folk skall syssla med i stället.\r\nSamtidigt som centerpartiet exempelvis föreslår att\r\nman skall lägga etanolfabriker i Köping,\r\nLinköping, Norrköping och Lidköping, i\r\nVästmanland och, tror jag, i Värmland, har man\r\ninte kommit på den enkla och uppenbara tanken att\r\nnär sockerbruk läggs ner vore det mycket lämpligt\r\natt placera etanolfabriker på de ställena.\r\nSockerbetor är också ett lämpligt utgångsmaterial\r\nför etanol, och det är lätt att transportera säd till\r\nRoma eller Mörbylånga.</pre><pre>Miljöpartiet står givetvis bakom samtliga 41\r\nreservationer som jag har undertecknat, men jag\r\nhar alltså endast yrkat bifall till 12 av dem.</pre><pre>Anf. 14 PER WESTERBERG (m) replik:</pre><pre>Herr talman! Först helt kort en rättelse till Lars\r\nNorberg. BNP-tillväxten är negativ redan nu. Man\r\nbehöver inte diskutera olika miljöbalanser i det\r\nhela.</pre><pre>När det gäller levnadsstandarden och att vi har det\r\nbra i dag, tror jag att det finns många som känner\r\natt de inte har det. Det är inte särskilt positivt att\r\nnormala svenska löntagare nästan inte har haft\r\nnågon utveckling av sin lön efter skatt under de\r\nsenaste 20 åren. Vi tror att ekonomiskt tillväxt\r\nbehövs även för att klara miljöproblemen. Det har\r\nvi ju debatterat många gånger i den här kammaren.\r\nJag tycker att jämförelsen mellan dålig ekonomisk\r\ntillväxt och usel miljö speglas utomordentligt väl i\r\ndag i Östeuropa. Där kan man se vad det är fråga\r\nom.</pre><pre>Den fråga som jag egentligen begärde replik på var\r\nregeringsalternativen. De tre borgerliga partierna\r\när oeniga i vissa frågor. Vi moderater vill gå längre\r\nmed skattesänkningar i synnerhet för\r\nsmåföretagen. Men vi har i det här betänkandet\r\npresenterat en ganska heltäckande borgerlig\r\nnäringspolitik. Vi har redan här klart stakat ut vad\r\nden bör innehålla. Mot den står en splittrad vänster.\r\nMan kan alltid tvista om huruvida miljöpartiet vill\r\nräkna sig dit eller ej. Man vill uppenbarligen redan\r\nhär dra sig ur det eventuella samarbete som\r\nmöjligen Rolf L Nilson antydde. Därmed står\r\nmotståndet mot borgerligheten än mer splittrat, än\r\nmer handlingsförlamat.</pre><pre>Anf. 15 HADAR CARS (fp) replik:</pre><pre>Herr talman! Jag noterar också att Lars Norberg\r\ntycker illa om att bli hopkopplad med\r\nsocialdemokratin och vänsterpartiet, det gamla\r\nvänsterpartiet kommunisterna.</pre><pre>Herr talman! Jag har roat mig med att göra litet\r\nstatistik på de reservationer som finns till vårt\r\nbetänkande om näringspolitiken. De är 82 till\r\nantalet. Av dem är det 16 stycken som är\r\ngemensamma för de tre borgerliga partierna\r\nmoderaterna, folkpartiet och centerpartiet. Den\r\nkonstellation där miljöpartiet oftast förekommer\r\ntillsammans med andra partier är med vänstern.\r\nDärför är det inte konstigt att man kan få det\r\nintrycket av betänkandet att samarbetet mellan\r\nmiljöpartiet och de gamla kommunisterna är\r\nsärskilt nära.</pre><pre>Nu skall man naturligtvis inte bara utgå från antalet\r\nreservationer, för det säger naturligtvis ganska litet\r\ntrots allt. Det beror ju på vad de handlar om. Man\r\nkan konstatera att när det gäller viktiga frågor -- för\r\nSveriges framtid så viktiga frågor som synen på vårt\r\nsamarbete med Europa, hur vi skall klara vår\r\nenergiförsörjning och hur vi skall öka vår tillväxt\r\neller vilken tillväxtpolitik vi skall föra -- är\r\nlikheterna mellan miljöpartiet och kommunisterna\r\npåfallande. Det gäller alla dessa frågor och många\r\nandra.</pre><pre>Jag noterar också att Lars Norberg vantrivs med\r\nkopplingen och värjer sig mot dess konsekvenser.\r\nJag vill gärna tolka det som ett lovande tecken, men\r\njag är inte så säker på att det är en riktig tolkning.</pre><pre>Anf. 16 LARS NORBERG (mp) replik:</pre><pre>Herr talman! Per Westerberg, visst har vi nu\r\nnegativ tillväxt i konventionell bemärkelse när det\r\ngäller BNP. Det vet jag mycket väl. Det är väl i och\r\nför sig ingenting att glädja sig över, om tillväxten\r\nberor på att människor går arbetslösa. Det kan inte\r\nvara någon målsättning. Miljöpartiet älskar inte\r\nden sortens negativ tillväxt. Vi vill gärna att\r\nmänniskor skall ha ett arbete. Vi har lagt fram\r\nförslag om hur man skall försöka minska\r\narbetslösheten och få fler människor i arbete. Jag\r\nåterkommer till detta i nästa debatt.</pre><pre>Men det som inte finns med i vårt tillväxtbegrepp,\r\nPer Westerberg, är frågan om de skador som vårt\r\nindustrisamhälle förorsakar på miljön och den\r\nuttömning av naturresurser som ständigt sker. Om\r\nde tas in i kalkylen hade vi haft en negativ tillväxt,\r\ndet är jag ganska övertygad om, långt innan den\r\nvisar sig som negativ tillväxt i BNP. Men det är klart\r\natt på sikt kommer miljöförstöringen även att leda\r\ntill att vår s.k. konventionella BNP-tillväxt blir\r\nomöjlig. Produktionen kommer att minska och\r\nmiljöskadorna kommer att växa tills vi får en\r\ndjupgående kris i samhället. Det är detta som vi är\r\nrädda för.</pre><pre>När det gäller regeringsalternativet har vi alltsedan\r\nvi kom in i riksdagen sagt att vi står självständiga i\r\nförhållande till de gamla partierna. Vi vill företräda\r\nen annan dimension i politiken. Tyvärr har vi blivit\r\nganska ensamma om den dimensionen, nämligen\r\nden ekologiska dimensionen. De gamla partierna\r\nvägrar att diskutera den. Det är likadant när det\r\ngäller den långsiktiga politiken.</pre><pre>Slutligen, Hadar Cars, vill vi gärna samarbeta med\r\nhela Europa, och det har vi deklarerat gång efter\r\nannan. Vi vill gärna samarbeta med EG. Men vi vill\r\ninte alltid kapitulera för EGs regler och\r\nbestämmelser. Vi vill att Sverige skall föra en\r\nsjälvständig politik, vilket inte bör hindra\r\nsamarbete.</pre><pre>När det gäller energipolitiken och tillväxtpolitiken\r\nhar vi en annan värdering och den har jag ganska\r\nklart talat om hur den ser ut i mitt anförande. Jag\r\nkan repetera det en gång till.</pre><pre>Den konventionella tillväxten är ett dåligt mått.\r\nDen mäter sådant som är negativt och lägger ihop\r\nmed det som är positivt. Sådant som leder till\r\nmiljöförstöring adderas till det som eventuellt leder\r\ntill att vi hushållar med miljö och energi. Därför\r\nkan vi inte dela Hadar Cars uppfattning. Om sedan\r\nvänsterpartiet samtycker till våra reservationer kan\r\njag inte hindra det. Däremot har jag märkt att de\r\nborgerliga med viss ansträngning försöker att avstå\r\nfrån att delta när det gäller sådana ståndpunkter\r\nsom miljöpartiet framhåller och som egentligen är\r\nderas egna.</pre><pre>Anf. 17 PER WESTERBERG (m) replik:</pre><pre>Herr talman! Jag tycker att det skall tas till\r\nprotokollet att det är länder med dålig ekonomisk\r\ntillväxt som har de stora miljökatastroferna.\r\nSammanbrottet i Östeuropa visar entydigt att det är\r\ndålig ekonomi och dålig tillväxt som ger dålig miljö.\r\nDet är länder som är ekonomiskt framgångsrika\r\nsom klarar miljöproblemen.</pre><pre>Anf. 18 HADAR CARS (fp) replik:</pre><pre>Herr talman! Lars Norberg säger att man vill\r\nsamarbeta med hela Europa och spelar upp det som\r\nnågon slags motsättning mot dem som tycker att vi\r\nskall medverka i den Europeiska gemenskapen och\r\nge Sverige en plats där. Han har i grunden fel och\r\ndet måste understrykas när de här propåerna\r\nkommer fram i kammaren. Hela Europa vill\r\nnämligen samarbeta med EG.</pre><pre>De nya staterna i Östeuropa, de nya\r\ndemokratierna, har som mål att bli medlemmar i\r\nden Europeiska gemenskapen. Den Europeiska\r\ngemenskapen omfattar i dag 340 miljoner\r\nmänniskor. Snart är det kanske ännu flera, och\r\nmålet för de nya staterna är att också bli\r\nmedlemmar. Det är den Europeiska gemenskapen\r\nsom är navet i den europeiska utvecklingen. Det är\r\ndärför så eländigt svagt att man försöker spela ut\r\ndet och spela bort det. Man talar om att det finns\r\nen annan dimension utanför. Miljöpartiet och\r\nkommunisterna hänger sig också stundtals åt detta.</pre><pre>Herr talman! När det gäller de miljöfrågor som\r\nLars Norberg talar om, tror jag inte att miljöpartiet\r\npå någon punkt uppvisar en bättre sammanhållen\r\nmiljöpolitik än vad folkpartiet liberalerna gör. Det\r\när våra krav på bl.a. miljöavgifter och styrning av\r\nverksamheter som leder bort från miljöskadliga\r\nämnen. Det är sådant som kan ge resultat. Det\r\ngäller även våra krav på ökade avsättningar för\r\nnaturvård. Jag noterar också att det finns en positiv\r\nutveckling som man inte heller bör blunda för. Det\r\ngäller t.ex. tillväxten av svensk skog.</pre><pre>Låt oss se vad vi kan göra gemensamt för att\r\nåstadkomma en bättre miljö. Men låt oss inte\r\nglömma bort att det också för detta är nödvändigt\r\nmed det europeiska samarbetet. Vi kan inte\r\nkomma till rätta med utsläppen till luft ochvatten\r\noch de stora miljöskadorna ensamma. Det kan bara\r\nske inom ramen för ett överstatligt samarbete\r\ntillsammans med andra europeiska länder inom den\r\nEuropeiska gemenskapen.</pre><pre></pre><pre>Anf. 19 LARS NORBERG (mp) replik:</pre><pre>Herr talman! Jag är helt överens med Hadar Cars\r\nom att det behövs ett överstatligt samarbete för att\r\nlösa miljöproblemen. Det måste naturligtvis ske\r\nbåde med EG och med det övriga Europa. Det\r\nfinns nämligen ingen miljögräns mellan EG och det\r\növriga Europa.</pre><pre>Superstaten EG med sina 340 miljoner invånare\r\nskapar en del oro, i varje fall hos mig. Är det över\r\nhuvud taget möjligt för en sådan superstat att bli en\r\nfungerande demokrati? Vi i miljöpartiet hyser visa\r\ntvivel på den punkten.</pre><pre>Dessutom har vi funnit att den ideologi som tycks\r\ndriva EG just nu är en djupt materialistisk ideologi\r\nsom vill satsa på snabb ekonomisk tillväxt av den\r\ntyp som vi tror är farlig för miljön med hänsyn till\r\nresurserna. Dessutom bygger den upp en mur kring\r\nEG. Man har en ambition att vara det tredje stora\r\nblocket i världen och konkurrera med USA och\r\nJapan. Denna Festung i Europa skall alltså vara det\r\ntredje supermaktsalternativet. Vi i miljöpartiet\r\ntycker inte om supermakter.</pre><pre>Per Westerberg talar om katastrofen i öst. Den har\r\ni varje fall miljöpartiet i Sverige inget som helst\r\nansvar för. Låt mig påpeka två saker i\r\nsammanhanget. Den första är att man i öst hela\r\ntiden och i stor skala har försökt kopiera den\r\nvästerländska tekniken. Lenin sade att kommunism\r\när socialism plus elektricitet. Chrusjtjev drev ett\r\nintensivt arbete för att så snabbt som möjligt närma\r\nSovjetunionens teknik till den västerländska\r\ntekniken. Vad som fattades i öst var den demokrati\r\ni väst som lyckades sätta viss hämsko på den\r\nohejdade tekniska utvecklingen. Det tror jag inte\r\natt vi skall tacka företagen så mycket för, utan det\r\nskall vi tacka människorna och demokratierna i väst\r\nför. De har haft möjlighet att säga ifrån när\r\nföretagens och industrins miljöförstöring har gått\r\nför långt.</pre><pre>Talmannen anmälde att Per Westerberg och Hadar\r\nCars anhållit att till protokollet få antecknat att de\r\ninte ägde rätt till ytterligare repliker.</pre><pre>Anf. 20 ÅKE WICTORSSON (s):</pre><pre>Fru talman! Det var en förskräcklig svartmålning\r\nsom Per Westerberg presterade beträffande det\r\nsvenska samhället och dess näringsliv. Det är något\r\nförvånande mot bakgrund av att Per Westerberg ju\r\när en framstående representant för detta näringsliv.\r\nSåvitt jag vet har Per Westerberg haft framgång i\r\nden verksamheten. Jag utgår ifrån att Per\r\nWesterberg, med tanke på sitt inlägg här, efter\r\ndenna debatt ger sig ut till Arlanda och letar efter\r\nandra och bättre marker.</pre><pre>På sätt och vis kan jag förstå Per Westerberg.\r\nDenna svartmålning och denna beskrivning av\r\neländes elände skapar en grogrund i det svenska\r\nsamhället för strömningar av den typ som presterats\r\nav dem som säger att de vill ha mer drag under\r\ngaloscherna och som gör sig till talesmän för\r\nSvenska Arbetsgivareföreningens ideologiska\r\nprogram. Det är en soppa som kan bli ganska het.\r\nJag tror att ni skall vara lite försiktiga med vad ni\r\nsäger. Annars kan det hända att ni själva får äta upp\r\nsoppan och då riskerar att bränna er på den.</pre><pre>Låt oss från den beskrivning som har presenterats\r\nfrån denna talarstol ge oss ut i den svenska\r\nverkligheten och se efter hur näringslivet ser ut.</pre><pre>Vi har i dag ca 530 000 företag i Sverige varav över\r\nhälften drivs av enskilda personer. Det innebär att\r\nvi har ett företag för var sextonde invånare i landet.\r\nAv företagen är så många som 99,8 % som eller\r\nmedelstora med färre än 200 anställda.</pre><pre>Under 1980-talet har Sverige fått 135 000 nya\r\nföretag. Det är ett mått på att Sverige är ett bra land\r\natt driva företag i.</pre><pre>Merparten av de nya jobben skapas i småföretagen.\r\nTotalt har dessa företag ökat sin sysselsättning med\r\n177 000 personer eller 18 %. De större företagen\r\nhar ökat sin sysselsättning betydligt långsammare,\r\nbara med 7 %. Även om vi räknar bort de 370 000\r\negenföretagarna hade småföretagen år 1990 nästan\r\n1,2 miljoner anställda, vilket är nästan hälften av\r\nantalet anställda i näringslivet. Under det senaste\r\ndecenniet har i genomsnitt ca 20 000 nya företag\r\nstartats i Sverige varje år. Sverige är ett bra land att\r\ndriva företag i!</pre><pre>Industriföretagen har under 1980-talet ökat både\r\nsina investeringar i byggnader och maskiner och\r\nsina insatser i forskning och utveckling.\r\nSmåföretagen har ökat sina investeringar sedan\r\n1985 med 50 % i fast penningvärde. Motsvarande\r\nökning för de större företagen är 28 %. I Sverige\r\ntror företagen på framtiden, även om inte alla deras\r\nrepresentanter gör det.</pre><pre>Småföretagen har en avgörande betydelse för\r\ndynamiken och nyskapandet i näringslivet.\r\nSmåföretagen är också viktiga som\r\nunderleverantörer till de större industriföretagen.\r\nDe bidrar även till en bättre regional balans.</pre><pre>Det är skälen till att vi socialdemokrater vill ha fler\r\neffektiva småföretag, som kan bidra till den\r\nekonomiska tillväxten och välfärden. Det kan\r\nåstadkommas genom ett kvalificerat nyföretagande\r\noch genom att de befintliga företagen utvecklas\r\nvidare. En framgångsrik internationalisering är en\r\nnyckelfråga för många mindre företag.</pre><pre>Näringslivets utveckling främjas på flera sätt:\r\ngenom den ekonomiska politiken och den\r\növergripande näringspolitiken men också genom\r\nvissa riktade insatser till småföretagen eller till\r\nföretag i vissa regioner.</pre><pre>Den ekonomiska politiken syftar till ökad tillväxt,\r\nstabila priser och balans i affärerna med\r\nomvärlden. Att inflationen begränsas och att\r\nkostnadsutvecklingen hejdas är av största vikt för\r\nde svenska företagens konkurrensförmåga och\r\ndärmed för sysselsättningen och välfärden.</pre><pre>Den svenska kreditpolitiken har inneburit\r\navreglering, vilket har medfört att\r\nkreditmarknaden har blivit mer effektiv. Genom\r\nändrade rörelseregler har banker m.fl. institut fått\r\nstörre möjligheter att förse näringslivet med\r\nkrediter. Det finns exempel på att bankerna och\r\növriga finansinstitut inte insett sitt ansvar på detta\r\nområde. Det har varit alltför mycket satsningar på\r\nsnabba klipp i stället för en långsiktig\r\nnäringslivsutveckling. Den senaste tidens så gott\r\nsom idiotstopp i utlåningen är ett exempel på detta.</pre><pre>Det svenska skattesystemet har nyligen lagts om så\r\natt arbete, sparande och investeringar stimuleras\r\ngenom likformig och mer neutral beskattning.\r\nSkatteomläggningen har också inneburit en\r\nförenkling, vilket är viktigt för företagen. Den nya\r\nföretagsbeskattningen ger mycket goda villkor för\r\natt investera i Sverige. Aktiebolagsbeskattningen\r\när starkt konkurrenskraftig i ett internationellt\r\nperspektiv. Vi har en av Europas lägsta\r\nföretagsskatter.</pre><pre>En ökad internationalisering är en ledstjärna i\r\nsocialdemokratins näringspolitik. Vi strävar efter\r\nen ökad frihandel. Det kommer att öka\r\neffektiviteten i näringslivet. Den ökade\r\nintegreringen av Europa kommer att höja vår\r\nsamlade välfärd.</pre><pre>EGs planerade inre marknad medför visserligen en\r\nökad konkurrens för småföretagen på\r\nhemmamarknaden, men fördelarna av\r\nharmonisering av olika regler och enklare\r\ngränshandel kommer samtidigt att innebära ökade\r\naffärsmöjligheter.</pre><pre>Regeringen stöder på olika sätt småföretagens\r\nansträngningar att utvecklas på Europamarknaden.\r\nSverige förhandlar om att få del av EGs\r\nsmåföretagsprogram. Speciella insatser sker via\r\nutvecklingsfonderna till företag som vill diskutera\r\nkonsekvenserna av EGs integration för det egna\r\nföretaget. Det är i stort sett en myt att EGs\r\nnäringspolitik skulle vara så överlägsen den\r\nsvenska. Det hindrar inte att vi i sann pragmatisk\r\nanda tar till vara det bästa i EGs småföretagspolitik\r\noch undersöker på vilka sätt vi kan tillämpa den i\r\nvårt land.</pre><pre>För småföretagen spelar regeringen och\r\nriksbankens beslut om att anknyta den svenska\r\nvalutan till EGs ecu en stor roll. Beslutet innebär\r\nlägre räntekostnader och trygghet i\r\naffärsrelationerna som inte behöver störas av\r\nvalutaförändringar.</pre><pre>För näringslivets utveckling spelar en långsiktig\r\nenergipolitik en viktig roll. Sveriges näringsliv har\r\nutvecklats på grundval av en billig energi. Det är\r\nviktigt att vi så långt möjligt bevarar den grunden.</pre><pre>Sedan flera år tillbaka sker ett förenklingsarbete\r\ninom regeringskansliet och myndigheterna som\r\nsyftar till att motverka att nya regelsystem\r\nuppkommer vilka kan upplevas som hinder för\r\nsmåföretags utveckling.</pre><pre>Till det arbete av generell natur som riktar sig både\r\ntill små och stora företag hör arbetet med att\r\nförbättra infrastrukturen när det gäller utbildning\r\noch bättre kommunikationer. Men det behövs\r\nockså särskilda åtgärder som riktar sig direkt till\r\nsmåföretagen. Denna politik syftar till att stärka\r\nnyetablerade och andra små företag, som kan bidra\r\ntill tillväxt och effektivitet i näringslivet. Det gäller\r\natt undanröja hinder för utvecklingen av\r\ninformation, kompetens och riskkapital.</pre><pre>Så till framtiden. Det centrala ekonomisk-politiska\r\nproblemet är inflationen. Stabiliseringspolitiken\r\nhar därför inriktats på åtgärder för att bryta\r\ninflationen. Näringspolitikens uppgift blir mot\r\ndenna bakgrund att genom ökad ekonomisk tillväxt\r\nbidra till en välfärdsutveckling. Näringslivets\r\nutveckling och strukturomvandling skall främjas.\r\nEn alltmer långtgående internationalisering, en\r\nmer kunskapsintensiv produktion och ökade krav\r\npå goda kommunikationer är några av de faktorer\r\nsom i dag måste prägla näringspolitikens\r\nutformning.</pre><pre>Den avgörande faktorn för en stabil ekonomisk\r\ntillväxt är produktivitetsutvecklingen. Förslag till\r\nförbättringar på det området skall redovisas i höst.</pre><pre>För en liten ekonomi som den svenska är frihet i\r\nhandeln av stor betydelse. Det är också viktigt med\r\nlagstiftning mot monopol och karteller för att skapa\r\nväl fungerande marknader och en effektiv inhemsk\r\nkonkurrens.</pre><pre>Förslagen i tillväxtpropositionen har tre\r\nhuvudsyften, nämligen att förbättra\r\nförutsättningarna för tillväxt, att främja tillväxt\r\ngenom förnyelse samt att öka utbytet av insatta\r\nresurser.</pre><pre>Utformningen av en i vid bemärkelse bred\r\nnäringspolitik har som regel kunnat förankras i\r\nbreda beslut i den svenska riksdagen.\r\nSkatteomläggningen har genomförts i ett\r\nsamarbete mellan socialdemokrater och folkpartiet\r\nliberalerna. Energipolitiken har förankrats i en\r\ntrepartiöverenskommelse mellan\r\nsocialdemokrater, folkpartiet liberalerna och\r\ncenterpartiet. Den ökande internationaliseringen\r\noch en utveckling av förbindelserna med EG har\r\nhittills stötts av fyra partier, socialdemokraterna,\r\nmoderaterna, folkpartiet liberalerna och\r\ncenterpartiet. De två vänsterpartierna står bakom\r\nförslagen till riktade näringspolitiska insatser.</pre><pre>Till mina borgerliga meddebattörer, främst till Per\r\nWesterberg, ställer jag frågan: Ger detta intryck av\r\nen handlingsförlamad regering och socialdemokrati\r\nsom inte kan ta sig an de för näringslivet stora och\r\navgörande frågorna i framtiden? Var finns, Hadar\r\nCars, exemplet på det kommunistiska beroendet i\r\nden här politiken? Är det kommunistiskt beroende\r\natt på tre grundläggande politiska områden komma\r\növerens med folkpartiet liberalerna?</pre><pre>De tre borgerliga partierna försöker nu i\r\nargumenteringen göra troligt att det föreligger\r\nvåldsamma skillnader mellan deras och regeringens\r\npolitik. Mot den här skisserade bakgrunden är\r\ndetta inte trovärdigt, utan det är mest ett spel för\r\ngallerierna och företagarmötena.</pre><pre>På några områden söker de borgerliga partierna\r\nredovisa alternativ. Således kräver de en sänkning\r\nav skattetrycket. Redan tidigare har jag redovisat\r\natt Sverige har en av Europas lägsta\r\nföretagsskatter. Den förmögenhetsbeskattning som\r\nofta beskrivs som ett dråpslag mot näringslivet och\r\nfrämst de små företagen har dels justerats, dels\r\nkommer den att inom kort bli föremål för\r\nytterligare förändringar.</pre><pre>När det sedan gäller skattetrycket totalt måste detta\r\nvägas mot de åtaganden samhället har för\r\nmänniskornas trygghet och välfärd. Det svenska\r\nvälfärdssamhället har genom en hög och jämlik\r\nlevnadsstandard skapat goda förutsättningar för\r\njust näringslivet framför allt småföretagens\r\nutveckling. Utbildningssamhället är av\r\nutomordentlig betydelse för utveckling av\r\nkompetens och kunnande både hos företagare och\r\nanställda i vårt näringsliv. Den offentliga omsorgen\r\nskapar trygghet både för företagare och anställda\r\noch avlastar företagen kostnader som i andra länder\r\nbärs av företagen direkt i den mån de förekommer.\r\nEn omfattande förändringsverksamhet bedrivs\r\ninom de offentliga verksamheterna som kommer\r\natt göra dessa bättre lämpade att möta de krav\r\nframtidens människor kommer att ställa.</pre><pre>För socialdemokratin är det naturligt att värna om\r\nvårt välfärdssamhälle och utveckla detta för att\r\nmöta nya behov. Lika litet som vi kan acceptera att\r\nvår anslutning till EG innebär en anslutning på\r\nkapitalets och kapitalägarnas villkor kan vi\r\nacceptera att det svenska skatte- och\r\nvälfärdssystemet utformas med utgångspunkt i\r\nföretagarnas och kapitalägarnas behov.\r\nVälfärdssamhället skall omfatta hela folket och\r\nbäras solidariskt av alla i förhållande till förmåga\r\noch kraft. Välfärden, mina vänner, är också en del\r\nav en god levnadsstandard och en bra livskvalitet.</pre><pre>Ett annat område där de tre borgerliga partierna\r\nhävdar en annan uppfattning är investeringarna för\r\nen bättre infrastruktur. De vill minsann satsa mera\r\noch påstår att detta är möjligt genom utförsäljning\r\nav statliga företag. Samhällsekonomiskt är detta\r\nrena nyset eftersom en utförsäljning av statliga\r\nföretag endast innebär en omfördelning av ägandet\r\nutan att ge något ökat samhällsekonomiskt\r\nutrymme för investeringar. Enda möjligheten att\r\nskapa samhällsekonomiskt utrymme för ökade\r\ninvesteringar i infrastruktur är genom ett ökat\r\nsparande. Däremot innebär en utförsäljning av\r\nstatliga företag naturligtvis en gigantisk\r\nmaktomfördelning i det svenska samhället. Det\r\nfinns i dag inget som stöder de borgerliga partiernas\r\nargument att ett statligt ägande skulle vara mer\r\npassivt än ett enskilt.</pre><pre>Ett annat område där de borgerliga partierna söker\r\nprofilera sig är riskkapitalförsörjningen. På nytt\r\nåterkommer de till att skattefavörer till förmån för\r\nen snabb kapitaltillväxt skall lösa detta problem. På\r\nnytt kan jag konstatera att de är fångna i sina egna\r\nmyter. Riskkapitalförsörjningen är framför allt en\r\nfråga om hur banksystemet fungerar inom ramen\r\nför en ansvarsfull ekonomisk politik och en effektiv\r\npenningpolitik.</pre><pre>Till en del kan också riskkapitalförsörjningen\r\nförbättras genom insatser från samhällets sida.\r\nDetta sker inom ramen för utvecklingsfonderna\r\noch de nybildade riskkapitalbolagen som sannolikt\r\nkommer att vara i full verksamhet till hösten.\r\nMärkligt nog så vill de borgerliga partierna slopa\r\nriskkapitalbolagen och med undantag av centern\r\nockså slå sönder utvecklingsfonderna -- alltså två av\r\nde verktyg som i dag verkligen finns för att förse\r\nsmåföretagen med riskkapital. Det är ett\r\nutomordentligt exempel på att den enögda\r\nideologin blir det godas fiende!</pre><pre>Vänsterpartiet har markerat att man i huvudsak\r\nstöder regeringens uppfattning om närings- och\r\nsmåföretagspolitiken. Därtill har partiet skjutit\r\nfram miljöaspekter i sina reservationer. Jag tycker\r\ndet är bra att vänsterpartiet därigenom bidrar till att\r\nskapa en stabil grund för de statliga insatserna på\r\nområdet.</pre><pre>Miljöpartiets linje i dessa frågor karakteriseras av\r\natt partiet -- hur underligt det än låter mot debatten\r\nvi har haft här förut -- när det gäller de konkreta\r\nfrågorna om näringspolitiken närmar sig de\r\nborgerliga ståndpunkterna. Det är i miljöpolitiken\r\nsom miljöpartiet företräder en radikal linje. Det är\r\nnågot av tragiken som jag upplever i den insats\r\nmiljöpartiet gjort under dessa första tre år i\r\nriksdagen. Man har inte lyckats förena sin\r\nmiljöpolitik med en sammanhållen politik på andra\r\nområden och att därigenom bidra till att skapa\r\nbättre förutsättningar för att genomföra\r\nmiljöpolitiken i riksdagen.</pre><pre>Fru talman! Med tillgift för att jag mot vanan blivit\r\nnågot utförlig vill jag ändå till sist konstatera att den\r\nhär genomgången visat att det finns god livskraft i\r\ndet svenska näringslivet och att det mått bra under\r\nde socialdemokratiska regeringsåren. De nu\r\npresenterade förslagen och riktlinjerna kommer att\r\ntrygga en sådan utveckling även i framtiden. De\r\nborgerliga svartmålningarna stämmer inte med den\r\nverklighet som företagare och anställda upplever i\r\nsvenskt näringsliv.</pre><pre>Med detta vill jag yrka bifall till näringsutskottets\r\nförslag i betänkande 35 och avslag på samtliga\r\nreservationer.</pre><pre>Anf. 21 PER WESTERBERG (m) replik:</pre><pre>Fru talman! Det är möjligt att vi borgerliga\r\npolitiker kan kallas för svartmålare av vad som\r\nhänder i Sverige i dag. Vi är dock inte ensamma.\r\nDet ekonomiska sekretariatet för OECD, de\r\nvästliga industrinationerna, tycks ha exakt samma\r\nuppfattning, konjunkturinstitutet också liksom de\r\nekonomiska sekretariaten på nästan alla banker --\r\njag har sett en hel uppställning. Även finansplanens\r\nkrisplaner verkar ha samma svartmålande\r\nuppfattning om Sverige. Vi har en snabbt stigande\r\narbetslöshet, snabbt ökande antal varsel på\r\narbetsmarknaden, betydande\r\nföretagsnedläggningar och mycket nedåtgående\r\nkonjunktur som gör att det ser väldigt besvärligt ut\r\nför Sverige de kommande åren.</pre><pre>Sedan kan man alltid hitta gammal statistik under\r\nkonjunkturuppgången som visar att det i alla fall\r\ngick bättre då, under själva uppgången, men det\r\nsäger inte värst mycket.</pre><pre>Man frågar sig om Åke Wictorsson över huvud\r\ntaget har rest och träffat småföretagare och andra\r\nföretagare under det senaste året. Jag har själv rest\r\nen del de senaste veckorna. Det är inte någon\r\nsärskilt uppmuntrande bild man får runt om i\r\nlandet.</pre><pre>Vi har inte fått något riktigt klart besked om vad\r\nsocialdemokraterna skall ge Sverige och om deras\r\neventuella regeringskonstellation när man nu\r\nlappar och lagar på allianser med vänserpartiet och\r\neventuellt miljöpartiet. Kommer man att ge klara\r\nbesked om EG-ansökan? Inte bara att man skall\r\nsöka utan vad ansökan innehåller, så att inte\r\nförhandlingarna går i stå som för Österrike.\r\nFöretagarna måste få besked.</pre><pre>Kommer man att anpassa skattetrycket till vad som\r\ngäller inom EG-området?</pre><pre>Skall man sluta straffbeskatta svenska\r\nsmåföretagare jämfört med andra företagare? Skall\r\nvi se till att de får likvärdiga villkor när det gäller\r\nriskkapitalförsörjningen jämfört med utlandet, i\r\nstället för att vara hårdare drabbade än man är i\r\növriga omvärlden?</pre><pre>Är man beredd att satsa på den högre utbildningen\r\nför att verkligen se till att man får kvalificerad\r\narbetskraft i svenskt näringsliv, i paritet med vad\r\nsom finns utomlands? Är man beredd att göra\r\ninfrastrukturinvesteringarna utan skattehöjningar\r\noch i stället sänka skattetrycket och omsätta de\r\ntillgångar staten har? Det går faktiskt, det visar\r\nutlandet, med höjt sparande som ett mycket klart\r\nresultat av detta.</pre><pre>Det är en maktfördelning när man privatiserar -- ja.\r\nHerrarna i riksdag och regering får mindre att säga\r\ntill om, och svenska folket -- genom\r\nägandespridning -- mer.</pre><pre>Jag tycker Åke Wictorssons inlägg klart visade\r\nbristen på handlingskraft för socialdemokraterna,\r\nbehovet av en ny start för Sverige, som vi kan\r\nanvisa, och bristen på regeringsalternativ för den\r\nsplittrade vänstern och miljörörelsen som möjligen\r\nskulle kunna utgöra ett alternativ till\r\nborgerligheten.</pre><pre>Anf. 22 HADAR CARS (fp) replik:</pre><pre>Fru talman! Som Åke Wictorsson säkert erinrar sig\r\nägnade jag en stor del av mitt första inlägg till att\r\nuttrycka min beundran för svenskt näringsliv och\r\nmin oreserverade respekt för dess förmåga att klara\r\nsig trots att Sverige är en liten hemmamarknad och\r\nligger litet perifert i förhållande till den stora\r\nEuropamarknaden och trots att det har att brottas\r\nmed de ofullkomligheter socialdemokratisk\r\nnäringspolitik tvingat det att leva med. Någon\r\nsvartmålning av näringslivet har jag inte ägnat mig\r\nåt och kommer heller aldrig att göra. Däremot\r\nsätter jag stora svarta bockar för den rödfärgning av\r\nnäringspolitiken och de villkor som företagen\r\ndärigenom tvingats leva med som följer med\r\nsocialdemokratisk politik.</pre><pre>Åke Wictorsson talar om de små företagen, och\r\ntalar varmt. Men då frågar jag honom: Varför vill\r\nhan förhindra och försvåra för de små företagen att\r\nväxa, t.ex. genom den skatt som man lägger på det\r\narbetande kapitalet? Det gör att den som har ett\r\nföretag och börjat köpa på sig maskiner, och byggt\r\nlokaler m.m. tvingas göra orimliga uttag ur\r\nföretaget för att kunna betala dessa skatter för\r\nnågonting som han behöver och som är nödvändigt\r\nför att företaget skall kunna växa och leva vidare.\r\nKlart är att när han en gång säljer företaget skall\r\nhan beskattas. Men varför skall man ta dessa\r\npengar månatligen ur företagets verksamhet? Det\r\nförstår jag inte.</pre><pre>Varför vill man motverka att ett enskilt företag kan\r\nväxa inom de områden där det i dag finns offentliga\r\nmonopol? Jag tänker på vårdsektorn inte minst,\r\nmen också på skolor och undervisning -- hela den\r\nstora sektor där i dag enskilda initiativ praktiskt\r\ntaget inte får förekomma. Vilket fantastiskt\r\nområde det skulle vara, inte minst för\r\nföretagsamma kvinnor, om man släppte det fritt?\r\nOch varför hotar han hela näringslivet med\r\nförstatligande och ökad statlig styrning genom\r\nuppköp med hjälp av löntagarfonder och nu också\r\nAP-fonder och riskkapitalfonder? Åke Wictorsson\r\nkonstaterar ju själv att de som ställer upp och\r\nstöder socialdemokraternas näringspolitik här i\r\nkammaren är kommunisterna. Man kan vända på\r\ndet: De som stöder den kommunistiska politiken\r\nhär i kammaren är socialdemokraterna. Det är det\r\nhär omvända som gäller, ni är ju överens. På detta\r\nområde är ni beroende av kommunisterna. Jag\r\ntycker det är ett utomordentligt allvarligt\r\nförhållande och ser fram emot att få en annan\r\nmajoritet i denna kammare, med en annan och\r\nbättre näringspolitik.</pre><pre>Anf. 23 LARS NORBERG (mp) replik:</pre><pre>Fru talman! Jag skall börja med att återta mitt\r\nyrkande från talarstolen om bifall till reservation\r\n20. Det berodde på en felläsning, även om den\r\nreservationen nog innehåller en del kloka\r\nsynpunkter som vi kommenterar i ett särskilt\r\nyttrande. I stället vill jag yrka bifall till\r\nreservationerna 30, 48 och 80.</pre><pre>Åke Wictorsson sade här att tragiken med\r\nmiljöpartiet var att miljöpartiet för en borgerlig\r\nnäringspolitik och en radikal miljöpolitik.</pre><pre>Jag vet inte om också den radikala miljöpolitiken\r\nansågs tragisk, men den går i varje fall betydligt\r\nlängre än socialdemokratin vill gå och är betydligt\r\nmera systematiskt genomtänkt. När det gäller\r\nnäringspolitiken är det miljöpartiets uppfattning att\r\nvi inte skall ha en statlig detaljstyrning. Vi skall inte\r\nha en statlig finansiering av näringslivet. Vi skall ha\r\ngenerella regler som i första hand värnar om\r\nmiljön, men också inspirerar till decentralisering\r\noch småskalighet. Detta märks i våra motioner, där\r\nvi säger att vi vill sänka arbetsgivaravgifterna, dvs.\r\nskatten på arbete, med 4 % över hela landet utom i\r\nstorstäderna. Det märks i att vi speciellt vill gynna\r\nglesbygden, där vi vill sänka arbetsgivaravgifterna\r\nmed ytterligare 10 stora procent, dvs. från 40 % till\r\n30 %.</pre><pre>Vi är inte så radikala som de borgerliga när det\r\ngäller den offentliga sektorn, men vi vill å andra\r\nsidan inte heller konservera den nuvarande\r\noffentliga sektorn. Den är storskalig. Den behöver\r\nreformeras, och den behöver bli mer flexibel. En\r\ndel av den kanske med fördel kan privatiseras. Vi\r\ndeltar emellertid inte i det allmänna skallet som\r\nriktas mot den offentliga sektorn. Vi vet nämligen\r\natt om vi raserar vår offentliga sjukvård, kommer\r\nvi svenskar i stället att få betala för en privat\r\nsjukvård, och den sjukvården blir möjligen mer\r\neffektiv men också mer ojämlik.</pre><pre>I stort sett verkar det som att borgerligheten och\r\nsocialdemokratin i fråga om tillväxten tävlar om\r\nvem som var först med den nu gemensamma\r\nåsikten. Som det enda parti som så att säga kan stå\r\nvid sidan av de s.k. blocken och värdera vad som\r\nsägs finner vi i miljöpartiet att skillnaderna mellan\r\nborgerligheten och socialdemokratin är små. Det\r\nbeklagliga är att båda partierna hänger sig åt en\r\nideologi som överskattar tillväxt, som är\r\nmaterialistiskt kortsynt och överskattar lönsamhet\r\npå kort sikt.</pre><pre>Anf. 24 PER-OLA ERIKSSON (c) replik:</pre><pre>Fru talman! Det märks att Åke Wictorsson har haft\r\nden 15 september i tankarna när han i nattens sena\r\ntimme eller möjligen i går skrev sitt anförande till i\r\ndag. Han framställer Sverige som ett land som\r\nflyter av mjölk och honung, och han håller en\r\nlovsång till småföretagen. Men jag tyckte, vännen\r\nWictorsson, att tonen i den där sången var litet\r\nfalsk. Detta gäller kanske inte Åke Wictorsson\r\nsjälv utan snarare det parti som han representerar.\r\nJag kan gärna kosta på mig det erkännandet att jag\r\ntror att Åke Wictorsson personligen känner mycket\r\nstarkt för småföretagen, men han tvingas företräda\r\nen politik som inte omhuldar småföretagen lika\r\nvarmt som han själv.</pre><pre>Om nu Sverige skulle vara detta underbara land,\r\nsom Åke Wictorsson gör gällande flyter av mjölk\r\noch honung, skulle ju inte situationen vara den den\r\när. Konkurserna duggar tätt. Arbetslösheten stiger.\r\nInvesteringarna sker utomlands i stället för här\r\nhemma. Småföretagare tvingas i samband med\r\ngenerationsskiften att överlåta företagen till\r\ninvestmentbolag eller andra på grund av gällande\r\nregler för arvs- och förmögenhetsbeskattning. Det\r\när, Åke Wictorsson, dessa bitar som måste\r\nåtgärdas.</pre><pre>Om nu socialdemokraterna skulle vara intresserade\r\nav småföretagen, varför tar ni då inte bort\r\nförmögenhetsskatten på arbetande kapital? Ge ett\r\nbesked i den här debatten! Om ni eventuellt skulle\r\nvinna årets val -- vilket inte mycket talar för -- när\r\nkommer ni i så fall att genomföra detta? Varför drar\r\nsocialdemokraterna in pengar från de regionala\r\nutvecklingsfonderna, pengar som skulle behövas\r\ntill utveckling av småföretag? Varför lägger\r\nregeringen fram förslag om en försämring av\r\ntransportstödet, vilket framför allt skulle drabba\r\nföretagen i norra Sverige? Dess bättre rättade\r\nriksdagsmajoriteten till detta.</pre><pre>Det har under senare tid lagts fram en rad förslag på\r\nåtgärder som gått stick i stäv mot Åke Wictorssons\r\nambitioner. Turistnäringen är en viktig del av\r\nsvenskt näringsliv, men denna drabbas av de\r\nskatteregler som socialdemokraterna har infört.\r\nKooperationen, som också är en viktig del av\r\nsvenskt näringsliv, drabbas genom lagförslag som\r\nriktar udden mot en del av kooperationen, som\r\nsocialdemokraterna annars brukar tala så varmt\r\nom.</pre><pre>När det gäller riskkapitalförsörjningen bygger\r\nsocialdemokraterna upp gigantiska storregionala\r\nriskkapitalbolag, där pengar tas från länen, från\r\nutvecklingsfonderna och från\r\nlöntagarfondssystemet för att man sedan skall\r\nkunna köpa in sig i småföretagen.</pre><pre>Denna politik lyfter inte Sverige in i en positivare\r\nframtid. Det är, fru talman, inte mer\r\nsocialdemokratisk politik vi behöver, utan mindre.</pre><pre>Anf. 25 ROLF L NILSON (v) replik:</pre><pre>Fru talman! Det är bra att Åke Wictorsson ger en\r\nmotbild till den borgerliga klagosången. Det är bra\r\natt Åke Wictorsson försvarar det gemensamma\r\ntrygghetssystemet, det gemensamma ägandet och\r\nde insatser för att främja utvecklingen av de små\r\noch medelstora företagen som faktiskt har gjorts\r\nhär i riksdagen.</pre><pre>Det är ganska naturligt att ett sådant försvar och en\r\nsådan stolthet för den förda politiken leder till att\r\näven den bilden blir onyanserad, att man glömmer\r\nbort de brister som finns i den egna politiken. Det\r\ninnebär att Åke Wictorsson i sin framställning till\r\nen del glömmer huvudtemat i de två senaste\r\nnäringspolitiska propositionerna, nämligen\r\nbehovet av en strukturomvandling i fråga om den\r\nsvenska industrin, behovet -- som faktiskt markeras\r\ni propositionerna -- av att anpassa produktionen till\r\nvad människan och naturen tål. Det är delvis en\r\nkorrigerande politik, en korrigerande strategi, på\r\nså sätt att regeringen föreslår åtgärder mot effekter\r\nav den egna tredje vägens politik.</pre><pre>Jag skulle vilja ta upp vad Åke Wictorsson sade om\r\nbehovet av en produktivitetsutveckling. Jag hoppas\r\natt Åke Wictorsson kan instämma i den beskrivning\r\njag gjorde i mitt huvudanförande, dvs. att\r\nproduktivitetsutvecklingen, om den skall vara\r\nlångsiktig och om den skall bära, måste bygga på en\r\ndemokratisering av arbetslivet och måste bygga på\r\nett ökat inflytande, ett ökat självbestämmande för\r\nde anställda och ett ökat kunskapsinnehåll i\r\narbetet.</pre><pre>Jag tycker därför att det är beklagligt att det är just\r\nSaabs Malmöfabrik som framstår som en av de\r\nstora felsatsningarna och som läggs ned. Det är\r\nbeklagligt att Volvos Uddevallafabrik är starkt\r\nifrågasatt. Detta är just sådana framtidsprojekt\r\nsom behövs, satsningar på nya organisationsformer\r\noch nya arbetsformer. Det är detta och inte det\r\nlöpande bandet, det är detta och inte en ökad\r\nutsvettning med enkla arbetsmoment och enkla\r\narbetsuppgifter, som skall leda till ökad hållbar\r\nproduktivitet.</pre><pre>Det är också bra att Åke Wictorsson betonar att det\r\nverkliga alternativet för den svenska politiska\r\nframtiden finns i den röda och gröna politiken --\r\nmed socialdemokratin, vänsterpartiet och ett något\r\nmotvilligt miljöparti men tyvärr än så länge utan\r\ncenterpartiet, som borde ha varit en naturlig\r\nbundsförvant.</pre><pre>Anf. 26 ÅKE WICTORSSON (s) replik:</pre><pre>Fru talman! Jag har varit med tillräckligt länge i\r\npolitiken för att veta att de som siar om framtiden\r\nofta har en helt annan uppfattning än vad\r\nverkligheten så småningom kommer att registrera.\r\nJag tror att detta också gäller bedömningarna av det\r\nnuvarande konjunkturläget. Sätter man detta i\r\nrelation till Sveriges allmänna ekonomiska läge --\r\nvår näringslivsnivå, vår sysselsättning och vår låga\r\narbetslöshet -- upplever jag inte att det på något sätt\r\nmotsvarar den totala svartmålning som Per\r\nWesterberg har ägnat sig åt.</pre><pre>Representanten för de frisinnade här i riksdagen,\r\nHadar Cars, gjorde en rad påståenden och slutade\r\nmed att hänföra hela problematiken till\r\nbeskattningen av det arbetande kapitalet i\r\nföretagen. Den här förmögenhetsbeskattningen\r\nhar funnits under hela 80-talet. Trots det har vi haft\r\nden utveckling vi alla känner till.</pre><pre>Sedan, Hadar Cars, tycker jag att det vore fair play\r\natt acceptera Rolf Nilson och hans partitillhörighet\r\noch inte föra in taggtråd och stridsvagnar i\r\ndebatten. Det finns inget underlag för den\r\nkopplingen. Det finns ingen grund för detta\r\nvåldsamma försök att sparka mot en politisk\r\nmeningsmotståndare, framför allt inte av en\r\nrepresentant för ett parti som för närvarande till\r\nyttermera visso betungar oss med två partinamn.</pre><pre>Per-Ola Eriksson! Jag känner socialdemokratin.\r\nJag känner de socialdemokratiska\r\nkommunalpolitikerna och de socialdemokratiska\r\nlandstingspolitikerna. Var i den faktiska\r\nverkligheten kan Per-Ola Eriksson påstå att den\r\nföretagarfientlighet som Per-Ola Eriksson talar om\r\nfinns? Det är precis tvärtom. På nivå efter nivå\r\nhandlar socialdemokratisk politik om att skapa\r\nnäringslivsutveckling, att skapa ekonomisk tillväxt,\r\nför att säkra grunden för det välfärdssamhälle som\r\nbär socialdemokratins signatur.</pre><pre>Jag blir mer och mer konfunderad när det gäller\r\ncenterpartiet. Ni talar ett språk här i kammaren,\r\ndär ni framstår som goda medkombattanter till\r\nmoderaterna, och ni talar ett helt annat språk när\r\ndet gäller att konkret handlägga de här olika\r\nfrågorna ute i landet.</pre><pre>Anf. 27 HADAR CARS (fp) replik:</pre><pre>Fru talman! Åke Wictorsson sade att den som ser\r\nin i framtiden ofta inte blir sannspådd. Jag ber\r\nhonom erinra Allan Larsson om det när han träffar\r\nhonom, om han någon gång får träffa de mäktiga\r\nherrarna i regeringen -- de är ju inte längre\r\nnärvarande i de debatter som vi för i för\r\nregeringsledamöter viktiga frågor. Men om Åke\r\nWictorsson får träffa Allan Larsson, så påminn\r\nhonom om hans ljusblå bild av Sveriges framtid!\r\nDet är ju inte säkert att den blir verklighet.</pre><pre>Sedan tyckte Åke Wictorsson att det var konstigt\r\natt jag tog upp frågan om beskattningen av det\r\narbetande kapitalet, och sade att den har vi ju alltid\r\nhaft. Ja. Men det har ju också fått konsekvenser.\r\nDet har varit mycket svårt för svenska företag --\r\nsvårare för dem än för företag i många andra\r\nländer -- att växa sig stora, att växa upp till stora\r\nföretag. En viktig faktor har varit att man haft en\r\nsärskilt hård beskattning av det arbetande kapitalet\r\ni de små företagen. Det försvarar Åke Wictorsson!</pre><pre>Fru talman! Jag har ingen invändning mot att bli\r\nkallad för frisinnad -- tvärtom tycker jag att det är\r\nen heder. Hör bara vilket fint ord det är: frisinne.\r\nMen Åke Wictorsson blir upprörd över att jag\r\npåstår att vänsterpartiet alltjämt i sin kappa\r\ngömmer många kommunister och vill på något sätt\r\nfrånta detta vänsterparti dess gamla relationer med\r\nförtryckarpartierna i öst. Jag är förvånad över det --\r\njag tycker att det är en viktig del av den renhållning\r\nsom vi är skyldiga demokratin att peka ut sådana\r\nsom i åratal har lierat sig med, stött och funnit sin\r\ninspiration i partier i öst; vi har nu i mycket påtaglig\r\ngrad sett hur liten folklig förankring de haft.</pre><pre>Fru talman! Jag vill sluta med att än en gång notera\r\natt Rune Molin inte är närvarande och att de\r\nvänliga ord jag yttrade om hans intresse för\r\nriksdagen och för den debatt som vi för här i\r\nkammaren alltså visat sig vara felaktiga. Åke\r\nWictorsson fick snabbt rätt även på den punkten --\r\nden som spår om socialdemokratiska ministrars\r\nuppträdande i framtiden får sällan rätt.</pre><pre></pre><pre>Anf. 28 PER WESTERBERG (m) replik:</pre><pre>Herr talman! Vi är tillbaka vid svartmålningen,\r\nÅke Wictorsson. Jag skall inte vara elak och citera\r\nvad som sägs i finansplanen eller av\r\nkonjunkturinstitutet eller några av de ekonomiska\r\nsekretariaten i bankerna. Finanstidningen hade\r\nhäromdagen en mycket bra sammanställning av\r\nderas prognoser för framtiden. Det var en\r\nväckarklocka för många, som inte har sett vad\r\nklockan är slagen, tror jag.</pre><pre>Men prognoserna slår sällan in, säger Åke\r\nWictorsson. Det är riktigt att siandet om framtiden\r\ninte alltid slår in. Men det beror i så fall på att de\r\nsom läser prognoserna och analyserar dem vidtar\r\nåtgärder. Åke Wictorsson sticker i stället likt\r\nstrutsen huvudet i busken och vägrar se\r\nverkligheten som den är. Det viktiga är att man\r\nreagerar när stormmolnen hopar sig så att man kan\r\nundvika en kraschlandning.</pre><pre>I den här debatten har vi inte fått några raka besked\r\nom vad man vill ha i framtiden. Vi från\r\nborgerligheten har lämnat besked, inte minst i det\r\nbetänkande som vi nu behandlar. Åke Wictorsson\r\nhar inte lämnat något besked i frågan, om EG-\r\nansökan verkligen kommer att klargöra var man\r\nstår i sakfrågan om EGs gemensamma\r\nutrikespolitik, så att vi inte hamnar i samma\r\nvakuum som Österrike.</pre><pre>Ingenting har av socialdemokraterna och deras\r\nalliansbröder sagts om huruvida vi skall försöka få\r\ntill stånd en sänkning av skattetrycket till europeisk\r\nnivå.</pre><pre>Ingenting har sagts om huruvida man skall ta bort\r\nstraffbeskattningen på västvärldens kanske hårdast\r\nbeskattade småföretag, som vi har här i Sverige.</pre><pre>Ingenting har sagts om huruvida man skall göra\r\nnågot åt förmögenhetsskatten på arbetande kapital\r\ni småföretagen, huruvida man skall göra någon\r\nanpassning på arvs- och gåvosidan och när det\r\ngäller alla de andra speciallagstiftningar som plågar\r\njust småföretagen och gör att vi har en mycket liten\r\nandel små och medelstora företag i Sverige jämfört\r\nmed vad man har ute i Europa.</pre><pre>Vi har inte heller fått några besked om huruvida vi\r\nkommer att få någon satsning på högre utbildning\r\nför att förse svenskt näringsliv med kvalificerad\r\npersonal för att det skall kunna klara framtidens\r\nproblem.</pre><pre>Vi har vidare inte fått några besked om hur man på\r\nett seriöst sätt skall finansiera\r\ninfrastrukturinvesteringarna när skattemedel i\r\npraktiken inte står till buds under 90-talet. Då är\r\ndet privatiseringar som gäller.</pre><pre>Nej, det här visar mycket tydligt att\r\nsocialdemokraterna inte har någon\r\nframtidsstrategi, i synnerhet inte när det gäller de\r\nmindre företagen. Man har lagt fram några få\r\nförslag som gäller näringspolitiken i dess helhet,\r\nmen de är väldigt storföretagsinriktade.\r\nSocialdemokraterna tacklar inte de grundläggande\r\nekonomiska problemen, i varje fall inte före valet.\r\nI så fall vill man inte redovisa det. Vi har ingen\r\nantydan om hur man skall samla någon form av\r\nmajoritet genom den oheliga eller heliga alliansen\r\nmed vänsterpartiet, miljöpartiet och vad det nu kan\r\nvara, för att över huvud taget utgöra ett alternativ\r\ntill det klara borgerliga alternativet i den här\r\nfrågan.</pre><pre>Anf. 29 PER-OLA ERIKSSON (c) replik:</pre><pre>Fru talman! Åke Wictorsson sade att han kände sitt\r\nparti och hänvisade till kommunalråd och\r\nlandstingspolitiker. Det var avslöjande. Det är dem\r\nhan i så fall känner någon samhörighet med, inte\r\nmed den politik som den regering han egentligen\r\nskall slåss för företräder -- han nämnde inte den\r\nsom något han brukar luta sig mot och känna igen\r\nsig i.</pre><pre>Låt mig gå tillbaka till riskkapitalförsörjningen,\r\nsom Åke Wictorsson har tagit upp några gånger,\r\nbl.a. i sitt inledningsanförande.</pre><pre>Den modell som ni har valt är fel väg. Man borde\r\npå olika sätt se till att småföretagarna får behålla\r\nsina pengar i företagen, bl.a. genom att ta bort\r\nskatten på arbetande kapital. Men ni motsätter er\r\ndetta. Ni drar er sakta förbi denna fråga. Varför?\r\nSkulle man ta bort förmögenhetsskatten\r\nbeträffande småföretagen, skulle småföretagarna\r\nfå pengar kvar. Företagens soliditet skulle\r\nförbättras. Ett av motiven till att ni inte vill ta bort\r\ndenna skatt torde vara att ni vill göra småföretagen\r\nberoende av de riskkapitalbolag som ni i fjol drev\r\nigenom här i riksdagen. Denna beroendeställning\r\ntycker jag är olycklig.</pre><pre>Nu handlar 90-talet om att vi måste förnya\r\nnäringslivet. Vi måste göra småföretagen samt de\r\nmindre och medelstora företagen till en turbomotor\r\ni näringslivet. Vi kan göra det genom att sänka\r\nskattetrycket, införa lägre arbetsgivaravgifter samt\r\nge egenföretagarna ett fribelopp, eftersom\r\narbetsgivaravgiftsbördan är en tung börda för alla\r\nlandets egenföretagare. För skogsbrukarna som är\r\nen del av Företagssverige kan vi ta bort\r\nskogsvårdsavgiften. Vi kan slopa\r\nförmögenhetsskatten på arbetande kapital, skapa\r\nett offensivt program för investeringar i vägar,\r\njärnvägar och bättre kommunikationer samt satsa\r\nmera på forskning och högre utbildning. Vi måste\r\nstå bättre rustade med ett program för att möta\r\nkonkurrensen från företagen i EG, den dag då vi\r\nökar samarbetet med länder inom EG. Vi måste\r\nrusta svenskt näringsliv för ett svenskt medlemskap\r\ni EG. Med ett svenskt medlemskap följer av\r\nnaturliga skäl en ökad konkurrens.</pre><pre>Det är i detta perspektiv som vi skall förnya och\r\nreformera Sverige. Vi från centern tänker göra det\r\ni en ny regering men inte i den konstellation som\r\nRolf Nilson såg framför sig. Han försökte fria. Ett\r\nfrieri skall ha ett svar. Jag avvisar hans frieri.</pre><pre>Anf. 30 ROLF L NILSON (v) replik:</pre><pre>Fru talman! Jag uppskattar det erkännande som\r\njag fick av Åke Wictorsson. Jag kan konstatera att\r\nHadar Cars har valt rollen såsom debattens clown.\r\nJag ser det mera som hans eget problem. Det som\r\nstör mig litet är att han har valt att förolämpa mig\r\npersonligen. Det hade inte varit nödvändigt.</pre><pre>Jag vill återkomma till småföretagen. Liksom Per-\r\nOla Eriksson beklagar jag att socialdemokraterna\r\nhar valt att huvudsakligen arbeta med att\r\nomfördela resurser till de små och medelstora\r\nföretagen. De hade behövt förstärkta resurser. Vi\r\nfrån centern har motsatt oss indragningen av likvida\r\nmedel från utvecklingsfonderna och sedan\r\növerföringen av en del av dessa medel till\r\nriskkapitalbolagen. Det hade behövts friska\r\npengar.</pre><pre>De tre borgerliga partierna ställde åter upp i\r\nskattekverulansen. Det är bra att regeringen inte\r\nhemfaller till något liknande utan ser\r\nsmåföretagarnas problem såsom komplexa\r\nproblem. Det är verkligen inte bara en fråga om\r\nskatter. Över huvud taget är det väldigt sällan i den\r\nmoderna politiken som det bara är att göra\r\nnågonting, bara att sänka skatten, bara att\r\navreglera eller bara att privatisera. Den moderna\r\npolitiken och det moderna samhället är betydligt\r\nmer komplicerat än denna bara-politik. Från\r\nborgerligt håll sår man vind och riskerar att skörda\r\nstorm. Vi kan se det när Ny demokrati håller på att\r\nsegla upp såsom företagarnas favorit i den politiska\r\nvärlden.</pre><pre>Det väsentliga för många småföretagare är just den\r\ntyp av stöd som de får av t.ex. utvecklingsfonderna,\r\nsom går in med ekonomisk rådgivning och hjälper\r\ntill att på ett realistiskt sätt formulera och begränsa\r\nde uppgifter som man står inför. De hjälper till att\r\ndimensionera ens egen arbetsinsats så att den blir\r\nnågorlunda rimlig och så att man orkar hålla ut och\r\nutveckla sitt företag långsiktigt. Man får inte slita ut\r\nsig och ge upp efter en kort period.</pre><pre>Såväl i Sverige som internationellt kan man\r\nkonstatera att den offentliga sektorn, som har\r\nangripits -- statliga insatser, statligt företagande och\r\nstatliga beställningar - är oerhört viktig såsom\r\nbeställare och marknad för näringslivet. Den\r\nstatliga sektorn kan också vara idégivare när det\r\ngäller utvecklingen av ny teknik inom vård och\r\nomsorg.</pre><pre>Anf. 31 LARS NORBERG (mp) replik:</pre><pre>Fru talman! Åke Wictorsson nämnde i sitt\r\nhuvudanförande att ett av målen med den nya\r\nnäringspolitiken är att man skall få ökat utbyte av\r\nstatens kapital. Jag är rädd för att man överskattar\r\nmöjligheterna. Det går faktiskt inte för en regering\r\natt kommendera fram ökad lönsamhet i ett statligt\r\nföretag. Man kan för all del försöka att inspirera,\r\nmen den typ av kommando som förekommer i\r\nnäringslivspropositionen tror jag inte är särskilt\r\nframgångsrik på lång sikt.</pre><pre>Vi från miljöpartiet har gång efter annan i våra\r\nnäringspolitiska motioner tagit upp frågan om en\r\nsamlad statlig policy för de statliga verken och\r\nföretagen samt för gränsdragningen mellan verk\r\noch företag. Den saknas fortfarande från\r\nregeringens sida liksom ett ställningstagande till\r\nkravet på en demokratisering av näringslivet. Vi\r\nanser ju att de anställda och de som är beroende av\r\nföretaget på resp. ort skall ha ett större inflytande\r\noch kunna bli delägare i företaget.</pre><pre>Åke Wictorsson använde metoden guilt by\r\nassociation och påstod att miljöpartiet samarbetar\r\nmed de borgerliga partierna. Hadar Cars och Per\r\nWesterberg använde samma metod och påstod att\r\nmiljöpartiet vill samarbeta bara med partier till\r\nvänster. Vi står för en annan dimension i politiken.\r\nVi står för de fyra solidaritetskraven. Vi står för en\r\nmiljöpolitik, som beskrivs t.ex. i Woolworth\r\nInstitutes skrift State of the World, där man\r\nbeskriver utvecklingen i världen just nu och vilka\r\nåtgärder som kan behöva vidtas. Sådana åtgärder\r\nhar vi motionerat om här i kammaren.</pre><pre>Jag håller med Åke Wictorsson om att den nidbild\r\nsom man ritar av vänsterpartiet inte är rättvis.\r\nVänsterpartiet har ändrat sig på väldigt många\r\npunkter. Det leder naturligtvis till att vi ibland\r\nfinner att vi hamnar på samma ståndpunkt när det\r\ngäller miljöfrågor och internationella\r\nsolidaritetsfrågor.</pre><pre>Jag vill avsluta med ett bibelord: Det blir mer\r\nglädje i himlen över en syndare som omvänder sig\r\nän över hundra rättfärdiga som ingen bättring\r\nbehöver.</pre><pre>Anf. 32 ÅKE WICTORSSON (s) replik:</pre><pre>Fru talman! Jag sade inte, Lars Norberg, att\r\nmiljöpartiet samarbetar med de borgerliga. Jag\r\nsade att en konsekvens av er politik har blivit att ni\r\nnär det gäller den egentliga näringspolitiken\r\nnärmar er borgerliga ståndpunkter. Det påståendet\r\nstår jag för.</pre><pre>Sedan går det kanske inte att kommendera fram\r\nlönsamhet i statliga företag, men det går däremot\r\natt sätta in ordentliga kraftåtgärder och den vägen\r\nförändra lönsamheten och avkastningen. Det har\r\nutvecklingen under senare år mycket klart visat.</pre><pre>Rolf L Nilson sade att småföretagen behöver\r\nytterligare resurser, att det var fel att omfördela\r\nresurserna och att man borde ha givit mer. Det är\r\nklart att detta hänger ihop med vilka resurser som\r\nfinns och hur man skall föra en ekonomisk politik\r\nså att man får balans mellan statens utgifter och\r\ninkomster. Och på det här området har det faktiskt\r\ninte skett någon förnyelse av vänsterpartiets\r\npolitik. Vänsterpartiet är fortfarande lika generöst,\r\noch förslaget har inte särskilt mycket förankring i\r\nett realistiskt budgetalternativ. Detta är naturligtvis\r\nförklaringen till att man kan satsa mer.</pre><pre>Till Hadar Cars vill jag säga följande beträffande\r\ndiskussionen om kommunismen och vänsterpartiet.\r\nJag har varit en mycket hård motståndare mot\r\nkommunismen och dess diktaturprinciper. Men jag\r\när beredd att ge ett erkännande åt utvecklingslinjer\r\nsom pekar åt ett annat håll. Denna utveckling finns\r\nklart dokumenterad var man än kommer i\r\nÖsteuropa. Då tycker jag att det känns nattståndet\r\natt använda de argument som Hadar Cars använde.</pre><pre>Per Westerberg, och för övrigt även Per-Ola\r\nEriksson och Hadar Cars, säger att det inte finns\r\nnågra samband i den socialdemokratiska politiken\r\noch att man vacklar och famlar. Men om man ser\r\ntillbaka har den socialdemokratiska regeringen\r\nkraftfullt tagit sig an den ekonomiska politiken. Jag\r\nbehöver bara peka på budgetpolitikens utveckling\r\nunder de socialdemokratiska regeringsåren jämfört\r\nmed de borgerliga regeringsåren. Beträffande de\r\nåtgärder som vidtogs förra året hade ni minsann\r\ninte något alternativ och var över huvud taget inte\r\nberedda att diskutera ett ansvarstagande för en\r\nekonomisk politik som skulle rätta till de obalanser\r\nsom hade uppkommit. Och ni går nu in i en\r\nvalrörelse där utgångspunkten är att två slår den\r\ntredje. Moderaterna och folkpartiet säger att det nu\r\nskall bli en ny giv för Sverige. Centerpartiet\r\nförsöker krypa in i nätverken för att få vara med\r\noch kommunicera. Er politik vinner allt mindre\r\ntilltro bland väljarna, om man skall tro\r\nopinionsundersökningarna. Var finns den fasta\r\ngrunden för ett borgerligt regeringsalternativ när\r\ndet gäller näringspolitiken?</pre><pre>Förste vice talmannen anmälde att Per Westerberg,\r\nHadar Cars, Rolf L Nilson och Per-Ola Eriksson\r\nanhållit att till protokollet få antecknat att de inte\r\nägde rätt till ytterligare repliker.</pre><pre>Anf. 33 KRISTER SKÅNBERG (mp):</pre><pre>Fru talman! Jag tänkte tala litet grand om\r\nnäringspolitik och framför allt om\r\nsmåföretagspolitik. Debatten har ju kommit att\r\nhandla om väldigt många andra saker, men det är\r\nväl inte riktigt meningen. Jag tänkte försöka hålla\r\nmig till vad vi i miljöpartiet tycker och inte uttala\r\nmig så mycket om vad andra partier tycker, det kan\r\nde göra själva.</pre><pre>Jag vill börja med några huvuddrag i miljöpartiets\r\nsmåföretagspolitik. Bakom varje småföretag finns\r\nen eller flera människor med företagsamhet, vilja,\r\nförmåga och uthållighet. Småföretag har ofta en\r\nstark lokal förankring, och de står för en idérikedom\r\noch en livskraft som är nödvändig för förnyelsen\r\noch utvecklingen av vårt näringsliv. Ändå har de\r\nofta sämre möjligheter både att få personal och\r\nriskkapital än de stora företagen. Det är viktigt för\r\nsmåföretagen att få bättre tillgång till riskvilligt\r\nkapital. Och det är viktigt för människor, företag\r\noch organisationer att få goda möjligheter att satsa\r\nriskvilligt kapital i företag vilkas verksamhet de kan\r\noch vill vara med och ta ansvar för. Det är också\r\nviktigt att de människor som gör dessa satsningar\r\nkan försörja sig på sin verksamhet i företaget och\r\natt de kan bygga upp företaget genom att en del av\r\nde överskott som de bygger upp får stanna i\r\nföretaget och att de också kan ta ut ett rimligt\r\növerskott av sin verksamhet för egen del.</pre><pre>Som vi sade i debatten här i riksdagen senast i går\r\nbör ingen skatt betalas på arbetande kapital i små\r\nfamiljeföretag. Vi är alltså emot denna\r\nföretagsbeskattning, förmögenhetsbeskattningen\r\nav arbetande kapital.</pre><pre>Små företag måste ha möjlighet att finansiera sin\r\nutveckling med egna överskott. De bör t.ex. ha rätt\r\natt skattefritt bygga upp ackumulerade reserver. Vi\r\nhar föreslagit upp till 25 basbelopp. Detta är särskilt\r\nvärdefullt under de år som företagen byggs upp,\r\ninnan lönesummor och eget kapital blivit stora nog.\r\nSärskilt under utbyggnadsskedet måste ägare,\r\nanställda och andra som tror på det nya företaget\r\nockså kunna skjuta till s.k. ägarkapital, riskkapital,\r\npå gynnsamma villkor. Staten bör underlätta\r\nsådana satsningar med riskvilligt kapital genom att\r\ndelvis uppskjuta beskattningen av sådant kapital,\r\nförslagsvis upp till tio basbelopp. På det riskkapital\r\nsom satsas skulle man kunna ta ut bara en mindre\r\ndel, t.ex. 20 %, av inkomstskatten från årets\r\nlöpande inkomst från dem som avsätter riskkapital\r\npå detta sätt. Resten av riskkapitalet beskattas när\r\ndet sedan tas ut ur företaget. Och det bör vara\r\nmöjligt att satsa riskkapital under flera år på detta\r\nsätt, sammanlagt upp till ett visst antal basbelopp.\r\nVi har föreslagit tio basbelopp. De kapitalvinster,\r\nden avkastning, som vi hoppas uppkommer skall\r\nnaturligtvis sedan beskattas på vanligt sätt, men\r\nförst då. Det här betyder att det blir lättare att få\r\nfram naturligt riskkapital, lokalt och småskaligt\r\nriskkapital.</pre><pre>Men vi tycker också att det är riktigt med de\r\nnyetableringslån som man har prövat i Tyskland, de\r\ns.k. EKH-lånen och att vi prövar något liknande i\r\nSverige.</pre><pre>De lokala närfonder som miljöpartiet har väckt\r\nförslag under den tid som partiet har funnits och\r\nsedan vi kom in i riksdagen skall byggas upp i varje\r\nkommun, och de skall medverka i det lokala\r\nföretagandet och ge och förmedla råd och hjälpa till\r\nmed finansiering av lokala projekt och företag. De\r\nskall också själva vid behov kunna satsa riskkapital.\r\nDe utgör alltså en viktig länk i denna kedja att förse\r\nsmå företag med riskkapital i olika skeden.</pre><pre>Däremot tror vi inte på de riskkapitalbolag som\r\nregeringen har föreslagit och som riksdagen har\r\nfattat beslut om tidigare. De kommer med stor\r\nsannolikhet inte att bli till nytta för småföretagen.\r\nVi tvivlar också på att de egentligen kommer att\r\nbidra till en balanserad utveckling i sin region och\r\ninom naturens gränser, därför att de mycket snabbt\r\ntill sin karaktär blir storskaliga.</pre><pre>Jag sitter, fru talman, i styrelsen för Stockholms\r\nläns utvecklingsfond och har till min förtvivlan och\r\nförvåning fått vara med om beslut där man säger att\r\ndessa riskkapitalbolag också skall få spela på\r\nbörsen, att de så att säga inte skall gå ur sitt\r\nåtagande ens när företaget har kommit så långt i sin\r\nfinansiering att det finns med på fondhandlarlistan\r\neller kommer in på börsen. Man skall ju inte ha\r\nstatliga riskkapitalbolag och ta pengar från\r\nutvecklingsfonderna för att driva\r\nriskkapitalbolagen för att de sedan skall vara med\r\nnär det har gått så bra för företaget. Det blir då\r\nalldeles fel inriktning. Jag var därför tvungen att\r\nreservera mig. Det var enda gången jag har behövt\r\ngöra det.</pre><pre>Det finns, fru talman, många exempel på att\r\nutvecklingsfonderna har hjälpt nyföretagare och\r\nsmå och medelstora företag att få tillgång till\r\nriskvilligt kapital på samma sätt som de har kunnat\r\nhjälpa dem att få tillgång till utbildning och\r\nkompetens. Tills närfonderna kommer har\r\nutvecklingsfonderna en unik roll och en unik\r\nkompetens i detta sammanhanget. En del av deras\r\nunika kompetens är att de gör samlade\r\nbedömningar både av ett företags affärsidé och av\r\nföretagarnas möjlighet att förverkliga denna\r\naffärsidé. De gör både ekonomiska och personliga\r\nbedömningar. Jag tror att den typen av\r\növerblickande bedömningar är väldigt viktiga. Som\r\nvi påpekar i reservation 39 är det farligt att som\r\nriksdagen gjorde säga ja till att dra in så mycket\r\npengar från utvecklingsfonderna. Det är de som för\r\nnärvarande har möjlighet att ge det småskaliga\r\nstödet till de små företagen. Jag skall passa på att\r\nyrka bifall till reservation 36, som handlar om\r\nriskkapitalbolagen. Det är viktigt att företag kan\r\ndrivas i olika former, och det är också viktigt att\r\nman uppmuntrar företagsformer som på olika sätt\r\nger människor möjlighet att satsa arbete och\r\npengar. Företagsformerna bör också uppmuntra till\r\nansvar och solidaritet med omvärlden -- med\r\navseende på människor, djur, natur och framtid.\r\nFör oss i miljöpartiet står det klart att det behövs\r\nbättre lagliga möjligheter än i dag att kräva ansvar\r\nav dem som inte själva är beredda att ta ett sådant.\r\nJag ställer mig därför bakom reservation 48 och\r\nmotion 1990/91:31, där Carl Frick och jag har\r\nbegärt en utredning om en utvidgning av\r\nägaransvaret. Jag sade alltså inte, fru talman, att vi\r\nyrkar bifall utan att jag ställer mig bakom.</pre><pre>I miljöpartiet tror vi mycket på att man skall kunna\r\ndriva företag tillsammans och dela på ansvar, risker\r\noch möjligheter. Därför tycker vi att kooperativa\r\nföretagsformer bör uppmuntras och stödjas, bl.a.\r\ngenom bättre möjligheter att bygga upp ett eget\r\nkapital. Jag yrkar bifall till reservation 47, som\r\nhandlar om denna sak.</pre><pre>Sedan vill jag avslutningsvis säga att\r\nenergipolitiken är mycket viktig. Det är en mycket\r\nviktig del av närings- och företagspolitiken. I vår\r\nenergipolitik har vi tagit mycket stort intryck av\r\nUSA, vi tycker att Sverige har mycket att lära av\r\nUSA, liksom av våra grannländer Norge och\r\nDanmark. Det vore värdefullt om vi också i Sverige\r\ni större utsträckning prövade olika metoder för\r\neffektivare energianvändning och för användning\r\nav miljövänliga förnybara bränslen -- så att man\r\ninte bara talar om det.</pre><pre>Anf. 34 LENA ÖHRSVIK (s):</pre><pre>Fru talman! Många olika områden diskuteras när\r\ndet gäller ett så här stort betänkande. För min del\r\ntänkte jag beröra främst tre saker: forskning och\r\nutveckling av tekniska hjälpmedel för\r\nhandikappade, framtida informationsteknologi\r\nsamt den kollektiva forskningens koncentration.</pre><pre>När det gäller tekniska hjälpmedel har jag i en\r\nmotion påmint om den stora betydelse styrelsen för\r\nteknisk utveckling (STU) har haft för att ny teknik\r\nskall kunna utnyttjas på just handikappområdet.\r\nJag har velat framhålla att det är viktigt att den\r\ndelen av verksamheten bevaras och förstärks i den\r\nnya myndigheten.</pre><pre>Under mer än 20 år har STU anslagit medel för\r\nforskning och utveckling inom detta område.\r\nResultaten har varit av stor betydelse både för\r\npersoner med funktionshinder och för svensk\r\nindustri. Det har nyligen gjorts en utvärdering som\r\nklart visar hur svenska industrier har kunnat hävda\r\nsig på detta område, speciellt på exportsidan. Vi\r\nmåste alltså ta vara på kompetensen på området.\r\nDet är inte minst angeläget då\r\nhjälpmedelsmarknaden inte alltid är stor och\r\nlukrativ, särskilt inte beträffande små och udda\r\nhandikappgrupper. Samhällets stöd till forskning\r\noch utveckling är väsentligt för att stimulera företag\r\natt ge sig in på denna marknad och att stanna kvar\r\ndär. För att fullt ut kunna ta till vara den nya\r\ntekniken i nya hjälpmedel och system för\r\nhandikappade måste stödet öka.</pre><pre>Jag tolkar utskottet som att det anser att\r\nverksamheten är viktig och att det därmed inte\r\nfinns någon risk för minskat engagemang eller\r\nminskad stödvolym i den nya myndigheten. Skälet\r\ntill att jag har tagit upp frågan är den osäkerhet som\r\nju alltid råder vid förändringar i olika\r\nverksamheter, om inte kristallklara besked ges från\r\nbörjan.</pre><pre>Den andra saken som jag vill kommentera är de\r\nstatliga insatserna på\r\ninformationsteknologiområdet, också detta sett ur\r\nett handikapperspektiv. Mina motionsyrkanden i\r\ndetta avseende hängde egentligen samman med\r\navsnittet telekommunikationer i samma\r\nproposition. En viss missuppfattning tycks ha skett\r\nvid fördelningen av motionsyrkandena. Mitt\r\nyrkande om behovet av forskning och utveckling\r\nsyftade direkt på det s.k. telematik-projektet och\r\nborde rätteligen ha behandlats av trafikutskottet.\r\nDet gällde nämligen ett uttalande om att en större\r\nandel av televerkets totala satsningar på forskning\r\noch utveckling -- i dag ca 1 miljard kronor -- borde\r\ngå till just den typen av projekt med tanke på de\r\nstora behoven, möjligheterna och\r\nhandikappgruppernas storlek. Detta får jag\r\nåterkomma till i ett annat sammanhang.</pre><pre>Vad som behandlas i detta betänkande är mitt\r\nyrkande om tillkännagivande om behovet av\r\nytterligare åtgärder på det\r\ninformationsteknologiska området. Stora\r\nomvälvningar pågår av infrastrukturen i samhället\r\noch detta får konsekvenser för alla människor, men\r\nkanske främst för människor med funktionshinder.\r\nGivetvis ger utvecklingen också möjligheter. Men\r\nenligt min mening kan man inte utan lagstiftning\r\noch föreskrifter garantera att grundläggande\r\nsociala hänsyn tas i denna förändringsprocess.\r\nMarknaden måste ges lika spelregler och\r\nkompletteras av ett solidariskt ansvarstagande.\r\nDen omfattande antidiskrimineringslagstiftning\r\nsom har antagits i USA på bl.a. teleområdet är ett\r\nuttryck för att man inte tror att marknaden själv\r\nkommer att kunna lösa dessa frågor.</pre><pre>Utskottet redovisar pågående utredningsarbete och\r\nanser att man med hänvisning till detta inte Nu\r\nbehöver ta några särskilda initiativ. Kanske kunde\r\nman ha uttryckt någon åsikt i frågan. Jag sätter mitt\r\nhopp till att det i arbetsgruppen finns nödvändig\r\nkompetens för att bedöma behovet av\r\nspecialreglering.</pre><pre>Till sist några ord om den kollektiva forskningen.\r\nDet är uppenbart att den av stat och näringsliv\r\nsamfinansierade FoO-verksamheten är mer\r\ngeografiskt koncentrerad än både högskolornas och\r\nföretagens egen verksamhet. Det handlar om en\r\nmycket omfattande forskningsvolym, som är starkt\r\nkoncentrerad till Stockholm. Visst finns spridda\r\nverksamheter på annat håll, ofta i form av filialer,\r\nmen huvuddelen är mycket koncentrerad. Vi har i\r\nen motion från Kalmar län särskilt pekat på våra\r\nstora möjligheter att ta emot t.ex. träforskning. Jag\r\nmåste säga att visst kan man även vid en 40-\r\nprocentig andel av insatsen ha synpunkter på\r\nlokaliseringen. Det handlar om vilja och insikt.\r\nOckså i detta fall får jag sätta mitt hopp till den\r\npågående översynen.</pre><pre>Anf. 35 KARIN WEGESTÅL (s):</pre><pre>Fru talman! Jag har begärt ordet med anledning av\r\nmin motion 1990/91:20, där jag tar upp frågan om\r\nforskningsbaserad företagsutveckling i Skåne. I\r\ntillväxtpropositionen sägs att de företag som bygger\r\nsin verksamhet på ny teknik har särskild betydelse\r\nför näringslivsstrukturen. Teknikintensiva företag\r\nuppstår ofta som avknoppningar från universitet.\r\nDe har ofta en begränsad hemmamarknad varför\r\ninternationalisering är ett utmärkande drag. Därför\r\nbehöver de tillgång till riskvilligt kapital och\r\nmöjligheter att förvärva de resurser som tillväxten\r\ni övrigt kräver.</pre><pre>I den regionalpolitiska propositionen 1989/90:76\r\naviserades att regeringen från fall till fall är beredd\r\natt lämna stöd till företagsutveckling i\r\nregionalpolitiskt angelägna högskole- och\r\nuniversitetsorter.</pre><pre>I Malmöhus län har under en följd av år\r\ntraditionella industribranscher gått i graven, men\r\nandelen mogna företag är ändå stor i förhållande till\r\nföretag som baseras på ny teknik. Deras andel är\r\nmindre än vad som kan anses motiverat av att det\r\nfinns universitet och teknisk högskola i regionen.\r\nDärför är det angeläget att regeringen gör det\r\nmöjligt att fördela utvecklingsresurser även till\r\ndenna region. Samverkan mellan länsstyrelsen,\r\nutvecklingsfonden, Lunds universitet och Tekniska\r\nhögskolan i Lund är mycket betydande. Dessa\r\naktörer har förverkligat forskningsbyarna IDEON\r\ni Lund och Malmö, som har en mycket bra\r\nverksamhet, men vars spridningseffekt i Skåne har\r\nvarit ganska begränsad.</pre><pre>Utskottet påpekar att orsakerna till detta ligger i\r\nförutsättningarna för näringsverksamheten och inte\r\nhos IDEON. Detta stämmer väl överens med\r\nlänsstyrelsens erfarenheter.</pre><pre>Trots denna insikt har resurser för att skapa\r\nteknologibindningar och öka dynamiken inom\r\nolika industribranscher i regionen tillförts i mycket\r\nliten utsträckning. Fördelningen av STUs\r\nforskningsmedel till företag och branschinstitut var\r\ni slutet av 80-talet 67 % till Stockholms län, 24 % till\r\nGöteborgs- och Bohuslän och 9 % till Malmöhus\r\nlän.</pre><pre>Trots att näringsutskottet hänvisar till att motioner\r\nsom avser frågor av utpräglad regional natur\r\nkonsekvent avslås, är det min förhoppning att den\r\nnya näringspolitiska myndighet som nu skall ersätta\r\nstyrelsen för teknisk utveckling, statens energiverk\r\noch statens industriverk kommer att kunna\r\nomfördela resurser till den svenska sidan av den\r\nalltmer intressanta Öresundsregionen,\r\nförhoppningsvis med ett större mått av regionalt\r\ninflytande och på ett sätt som skapar\r\nförutsättningar för att dra nytta av de möjligheter\r\ntill förnyelse av näringsstrukturen som är både\r\nmöjlig och nödvändig.</pre><pre>Vi socialdemokrater från Skåne kommer att\r\nfortsätta att arbeta för förnyelse av det skånska\r\nnäringslivet, för ökad produktivitet, för ökad\r\nsysselsättning och för fler intressanta\r\narbetsuppgifter. Det finns i Skåne goda\r\nförutsättningar för forskning och utveckling, god\r\ntillgång till välutbildad arbetskraft och naturlig\r\nnärhet till den europeiska marknaden.</pre><pre>Jag har inget yrkande, men jag avvaktar med\r\nspänning vad som kommer att hända i framtiden\r\noch kommer vid behov tillbaka med motioner.</pre><pre>Överläggningen var härmed avslutad.</pre><pre>(Beslut fattades efter 10 §.)</pre><pre>10 § Statliga företag</pre><pre>Föredrogs</pre><pre>näringsutskottets betänkande</pre><pre>1990/91:NU38 Statliga företag (prop. 1990/91:87\r\ndelvis).</pre><pre>Anf. 36 PER WESTERBERG (m):</pre><pre>Fru talman! Privatisering av statliga företag har\r\ndiskuterats i den här kammaren under större delen\r\nav 1980-talet. Gemensamma förslag föreligger nu\r\nfrån moderaterna, folkpartiet liberalerna och\r\ncentern. Det är kanske ett av de mest ambitiösa\r\nprivatiseringsprogram för statliga företag och\r\naffärsverk som i dag finns i den västliga världen.\r\nDet beror inte på att vi har sträckt oss särskilt långt,\r\nutan på att verksamheten på detta område har varit\r\nstillastående i hela Sverige, jämfört med övriga\r\nVästeuropa, där betydande privatiseringar har\r\nskett under 1980-talet, oavsett regim.</pre><pre>Vi har också haft en ganska betydande\r\nförmögenhetsuppbyggnad inom den svenska\r\nstatliga sektorn, inte minst inom affärsverkens ram.\r\nVattenfallsverket, televerket m.fl. affärsverk är\r\nutomordentligt välinvesterade. Man har haft\r\ntekniskt skicklig personal, samtidigt som man har\r\nhaft tämligen låga förräntningskrav. Därmed har\r\nman, via den statliga budgeten och skattebetalarnas\r\nmedel, byggt upp betydande offentliga tillgångar\r\noch förmögenheter.</pre><pre>Vi har den bestämda uppfattningen, i likhet med en\r\nstor del av vår omvärld, att de här företagen och\r\nverksamheterna kan finna bättre och mer\r\nkompetenta ägare, ägare som är kompetenta på\r\nresp. område och kan tillföra företagen ny expertis,\r\nnytt kunnande och utveckla dem bättre än vad\r\nregering och riksdag, med ett ytterst\r\nallmänpolitiskt kunnande, kan göra.</pre><pre>Vi tycker också att det är värdefullt att staten, som\r\nställer upp reglerna och rollerna för aktörerna på\r\nnäringsområdet, inte samtidigt skall vara en av\r\naktörerna. Staten skall vara domaren som sätter\r\nupp regelverket. Vi tycker även att det är naturligt\r\natt staten, som kommer att ha ont om kapital under\r\nlång tid framöver, skall kunna låta sina statliga\r\nföretag och verksamheter ta del av den traditionella\r\nriskkapitalmarknaden, för att på det sättet få\r\nkapital, så att de kan utveckla och nyinvestera när\r\nså befinns vara lönsamt och vettigt ur många\r\nsynvinklar.</pre><pre>Privatiseringar runt om i världen har också\r\nkännetecknats av, precis som vi från vår borgerliga\r\nhorisont vill, en mycket omfattande\r\nägandespridning. Man skall se till att sprida\r\nägandet vid privatiseringen av de statliga företagen\r\nså mycket det går. Vi tycker att det har ett\r\negenvärde att det svenska folket mer direkt får äga\r\nen större del av den förmögenhetsmassa som i dag\r\nkontrolleras på politisk väg. Erfarenheterna från\r\nnästan alla västeuropeiska länder visar ånyo att\r\nföretagen då har blivit mer effektivt skötta,\r\nlönsamheten har stigit och man har fått en helt\r\nannan kontroll på vad som sker bakom de stängda\r\ndirektionsdörrarna.</pre><pre>Vi tycker också att det har betydelse att\r\nskattebetalarna kan återfå kapital vid dessa\r\nprivatiseringar. På det sättet kan man få resurser att\r\ngenomföra en lång rad näringspolitiskt mycket\r\nintressanta projekt, typ stärkning av\r\ninfrastrukturen när det gäller vägar, järnvägar,\r\nflygplatser, telekommunikation och många andra\r\nangelägna saker, som är centrala för att svenskt\r\nnäringsliv skall kunna vara konkurrenskraftigt i\r\nframtiden. Genom att använda medel från\r\nprivatiseringarna av statliga företag behöver man\r\ninte belasta skattebetalarna, utan man byter ett\r\nslags statlig egendom mot ett annan slags.</pre><pre>Vi tycker också att det är något underligt och\r\nmärkligt när man från regeringshåll entydigt säger\r\natt de statliga företagen skall bedriva sin\r\nverksamhet på samma villkor som motsvarande\r\nprivata företag gör. Då ställer man sig onekligen\r\nfrågorna: Varför i hela friden skall de då vara\r\nstatliga? Varför skall skattebetalarna tvingas binda\r\npengar i den typen av verksamheter?</pre><pre>Vi ser privatiseringsprogrammet som centralt. Vi\r\ntycker att den exemplifiering vi under denna vår har\r\nfått av turerna kring den nya stora statliga\r\nföretagskoncernen Fortia, där man har sammanfört\r\nett mycket stort antal rörelsedrivande statliga\r\nföretag, visar behovet av privatisering. Man har\r\nlagt in tillgångar på 25 000--30 000 milj.kr. i denna\r\ngigantiska företagskoncern. Man har även berett\r\nmöjligheter att ge ut konvertibler och man har\r\ntillsatt en styrelse med några från näringslivet,\r\nmånga från fackföreningsrörelsen och en hel del\r\nfrån departement och politiska strukturer på den\r\nsocialistiska sidan. Vi tycker därför att det är\r\nanmärkningsvärt att denna företagskoncern inte\r\nvill ge den insyn som riksdagens näringsutskott har\r\nbegärt. Vi tycker också att det är märkligt att denna\r\nföretagsstruktur frångår riksdagens beslut om att\r\nman skall vara ett förvaltningsbolag, vilket\r\ndessutom står i den egna bolagsordningen, 3 §, och\r\nsnarast bör agera som ett rörelsedrivande företag\r\nmed krav på att fatta beslut om alla investeringar\r\nned till 10 miljoners nivå. På det sättet\r\nomyndigförklarar man indirekt nästan alla\r\ndotterbolagsstyrelser. Man anser sig vara\r\nkompetent att fatta beslut på snart sagt alla\r\nområden, i och med att Fortia i praktiken\r\ninnehåller nästan alla typer av\r\nnäringsverksamheter.</pre><pre>Vi har uppfattningen att företagen i Fortiagruppen\r\nskall privatiseras. Vi har uppfattningen att talet om\r\nnationellt kollektivt kapital är förfluget. Det är\r\nnågot som tillhör en gången tid. En privatisering\r\nvore vitaliserande och nyttig för anställda inom\r\nstatliga företag och verksamheter. De skulle få\r\nbättre framtidsutsikter och större förutsättning att\r\nkunna utvecklas, precis som erfarenheterna har\r\nvisat från snart sagt hela Västeuropa. Därför ser vi\r\nprivatiseringen som central, viktig och angelägen.</pre><pre>I detta betänkande har man, som vi kan tycka, gjort\r\nen förberedelse för privatisering, även om\r\nsocialdemokraterna tolkar det i motsatt riktning.\r\nMan ombildar vattenfallsverket till aktiebolag. För\r\noss innebär det en förkortning av vägen till\r\nprivatisering av Vattenfall. Vi tror för vår del att\r\nVattenfalls bolagisering är korrekt, men att den\r\nskall följas av en privatisering av de mycket stora\r\ntillgångarna inom Vattenfall. Vi tycker dock att det\r\när angeläget att man för över tillgångarna i\r\nVattenfall till en prisnivå som motsvarar det\r\nbokförda värdet. I annat fall riskerar man, med de\r\navkastningskrav som Vattenfall har, att driva upp\r\nelpriserna för svenska företag till en nivå som\r\nkunde bli problematisk, för att inte säga mycket\r\nbesvärande, i konkurrenshänseende gentemot\r\nutlandet.</pre><pre>En privatisering av Vattenfall skall ske på ett sådant\r\nsätt att effektiviteten i produktionen bibehålls och\r\nkonkurrensen på kraftproduktionsmarknaden i\r\nSverige kan skärpas. Även storkraftsnätet\r\ninkluderas här, dvs. kraftöverföringen inom landet.</pre><pre>Med andra ord måste vi få betydande anslutningar\r\nbeträffande det svenska storkraftsnätet till\r\nmotsvarande utländska storkraftsnät för att\r\nmöjliggöra konkurrens mellan i kanske västra\r\nTyskland, Polen, Danmark eller Norge producerad\r\nel och vår svenskproducerade el. På det sättet får vi\r\nen fungerande marknadskonkurrens, som jag tror\r\när till konsumenternas gagn.</pre><pre>I en del länder ute i Europa är man redan inne i det\r\nsystemet. Vi hoppas att Sverige skall kunna komma\r\nmed inom kort för att vi på det sättet skall få en\r\nytterligare förbättrad effektivitet.</pre><pre>Fru talman! Vi känner väl till stämningarna här i\r\nkammaren och vet mycket väl vad resultatet blir om\r\nvi begär votering beträffande alla våra\r\nreservationer. Självfallet står vi fast vid alla våra\r\nreservationer åsiktsmässigt. Men vi nöjer oss med\r\natt yrka bifall till reservation 1, för vilken\r\nrösträkning begärs.</pre><pre>Anf. 37 HADAR CARS (fp):</pre><pre>Fru talman! Vad gäller såväl motiven för\r\nförsäljning av statliga företag som metoderna för\r\nhur en sådan försäljning skall gå till har jag och\r\nfolkpartiet liberalerna samma uppfattning som Per\r\nWesterberg och moderata samlingspartiet. På den\r\npunkten nöjer jag mig därför med att hänvisa till\r\nvad som har sagts av både Bengt Westerberg och\r\nPer Westerberg.</pre><pre>Sedan vill jag säga att vi välkomnar en ombildning\r\nav Vattenfall till aktiebolag. Folkpartiet liberalerna\r\noch centerpartiet har en gemensam reservation i\r\ndetta sammanhang.</pre><pre>Vi noterar att tillgångarna i Vattenfall\r\nbokföringsmässigt är lågt värderade. En alltför låg\r\nvärdering av de här tillgångarna skulle vid en\r\nförsäljning av det ombildade bolaget ge de nya\r\nägarna en subvention och därigenom också en\r\noriktig konkurrensfördel gentemot andra\r\nkraftproducerande företag. Det är vår uppfattning\r\natt staten skall ha en korrekt ersättning för den\r\nverksamhet som staten frånhänder sig.</pre><pre>Fru talman! De fallrättigheter som Vattenfall i dag\r\ndisponerar och som inte är tänkta att utnyttjas för\r\nkraftproduktion bör enligt vår mening överföras till\r\nnaturvårdsverket. Det handlar om naturområden\r\nsom vi tillmäter ett mycket stort värde och som vi\r\navser att bevara för kommande generationer.</pre><pre>När det gäller storkraftsnätet delar jag den\r\nuppfattning som Per Westerberg har gett uttryck\r\nför. Det är alltså viktigt att det blir en koppling till\r\nelnätet i andra länder. På det sättet får vi ju ett\r\nsamarbete på en gemensam elmarknad. Mot den\r\nbakgrunden tycker jag att det är synd att regeringen\r\nhar gett energiverket sådana direktiv att frågan om\r\nhur det skall bli med ägarförhållandena beträffande\r\nstorkraftsnätet inte får en riktigt allsidig belysning.\r\nI direktiven står det ju att energiverket skall studera\r\nalternativen statligt affärsverk resp. statligt\r\naktiebolag. Först i andra hand skall andra alternativ\r\nstuderas. Jag tycker att utredningen därmed blir\r\nmindre värdefull. Man kastar en skugga över\r\nresultatet redan från början genom att inte ge\r\nutredningen förutsättningslösa direktiv. Jag är\r\nnämligen alls inte övertygad om att det, innan man\r\nhar sett utredningen, går att med stor säkerhet\r\nuttala sig om vilken form som är den lämpliga. Den\r\nlämpliga formen kan mycket väl vara ett aktiebolag\r\nmed ett betydande statligt ägarinflytande. Men\r\nockså andra former bör undersökas opartiskt. Men\r\nman har alltså inte lagt den rätta grunden för ett\r\nsådant tillvägagångssätt, med tanke på de direktiv\r\nsom energiverket här har fått.</pre><pre>Fru talman! För att reducera antalet voteringar och\r\nför att det inte skall bli onödigt mycket\r\nknapptryckande i kammaren nöjer jag mig med att\r\nyrka bifall till reservation nr 1. Det innebär\r\nsjälvfallet inte att min uppfattning i något avseende\r\nskulle avvika från den uppfattning som kommer till\r\nuttryck i de reservationer som vi i folkpartiet har\r\nvarit med om att underteckna.</pre><pre></pre><pre>Anf. 38 PER WESTERBERG (m) replik:</pre><pre>Fru talman! Jag tror att det är angeläget med ett\r\nklarläggande i det här sammanhanget.</pre><pre>Vi vill till bokfört värde föra över Vattenfalls\r\ntillgångar till aktiebolaget Vattenfall, och vi är helt\r\npå det klara med att fullvärdet skall tas ut när\r\nVattenfall en gång säljs. Det gäller då vid\r\nförsäljningen av aktierna i aktiebolaget Vattenfall.\r\nMen om man säljer ut till ett värde som ligger något\r\növer det bokförda värdet, och på den punkten hyser\r\nvi oro, kan det bli så, att elpriset därmed drivs upp.\r\nDetta skulle kunna skada svensk basindustri.</pre><pre>Anf. 39 HADAR CARS (fp) replik:</pre><pre>Fru talman! Jag tycker att Per Westerberg började\r\nbra. Jag känner alltså sympati för vad som sades.\r\nDet är inte i samband med bolagsbildning som det\r\när viktigt att det blir en riktig värdering av\r\nVattenfalls tillgångar, utan det är just i samband\r\nmed att Vattenfall privatiseras, alltså då Vattenfall\r\nfår nya ägare, som det behövs -- och det har vi varit\r\növerens om -- en riktig värdering av Vattenfalls\r\ntillgångar. Denna skall ligga till grund för\r\nprissättningen beträffande aktierna. Om Per\r\nWesterberg håller med mig på den punkten är vi\r\növerens hela vägen. Jag tyckte att Per Westerberg i\r\nslutet av sin replik till mig sade att man inte heller\r\ndå skulle se till vad som var det rätta priset med\r\nhänsyn tagen till att det är önskvärt att ha låga\r\nelpriser.</pre><pre>Men i en marknadsekonomi måste varje företag\r\neftersträva en långsiktig vinstmaximering. Därför\r\ntycker jag att de tillgångar som staten avhänder sig\r\nskall vara riktigt värderade. Jag hoppas på en replik\r\nfrån Per Westerberg, så att jag får klart för mig att\r\nvi är överens på denna punkt.</pre><pre>Anf. 40 PER WESTERBERG (m) replik:</pre><pre>Fru talman! Vid en försäljning av aktiebolaget\r\nVattenfalls aktier, eller om det nu blir delning eller\r\nvad det kan vara fråga om, får man, eftersom det\r\nråder fri konkurrens på marknaden i Sverige, en\r\nnaturlig värdering av Vattenfall, till marknadspris.\r\nSjälvfallet skall vi se till att det går att få ut vad som\r\när möjligt.</pre><pre>Men innan vi har kommit dithän är det snarast\r\nberättigat att hysa oro för att elpriset blir högre.</pre><pre>Anf. 41 KJELL ERICSSON (c):</pre><pre>Fru talman! I den förra debatten här i kammaren i\r\ndag diskuterade vi näringspolitik. Även den här\r\ndebatten handlar om näringspolitiken. Det har gällt\r\nförutsättningarna för svenskt näringsliv. Det är\r\nalltså väsentligt att ett positivt näringsklimat skapas\r\ni vårt land.</pre><pre>Då gäller det att skapa allmänt goda\r\nförutsättningar, så att vårt näringsliv kan både\r\nutvecklas och vara konkurrenskraftigt. Sverige har\r\nvarit en ledande industrination, och fortfarande\r\nfinns det många bra företag i vårt land. Men\r\nkonkurrensen från omvärlden blir allt hårdare bl.a.\r\npå grund av att förutsättningarna för svenskt\r\nnäringsliv har blivit sämre. Det är någonting som vi\r\nmåste ändra på.</pre><pre>Ett led i arbetet med att vitalisera vårt näringsliv är\r\nförsäljningen av statliga företag.</pre><pre>Detta betänkande handlar alltså om statliga\r\nföretag. Här finns det många likheter med vad vi\r\nunder de senaste åren har diskuterat här i\r\nkammaren. Därför är det i viss utsträckning så att\r\nsäga gamla skivbekanta som nu debatteras. Jag kan\r\ninstämma i mycket av vad Per Westerberg och\r\nHadar Cars tidigare sagt.</pre><pre>Från de borgerliga partiernas sida har vi en\r\ngemensam syn på behovet av att sälja ut och\r\nprivatisera statliga företag. Vi anser från centerns\r\nsida att ett spritt, enskilt och mindre koncentrerat\r\nägande är ett viktigt incitament i en vital ekonomisk\r\npolitik och en bra näringspolitik. Genom en\r\nprivatisering av statlig verksamhet utsätts även den\r\ndelen för marknadsmässig konkurrens. Det kan\r\nockså vara nyttigt när det gäller att få en bättre\r\nanpassning till konsumenternas behov.</pre><pre>Staten har som sin främsta uppgift att så att säga dra\r\nupp ramarna för näringspolitiken. Staten kan också\r\npå olika sätt, t.ex. genom skattepolitiken, skapa\r\ngoda grundförutsättningar för en bra\r\nnäringspolitik. Men staten bör inte allmänt sett\r\nbedriva företagsamhet.</pre><pre>Om staten skall gå in och agera på den marknad\r\nsom staten själv drar upp spelreglerna för, är det\r\nstor risk att det uppstår en osund konkurrens. Vi\r\nanser därför att det vore riktigt att som första steg\r\nsälja ut företag som arbetar under rent\r\nkommersiella betingelser på marknaden i\r\nkonkurrens med privata företag. På längre sikt\r\nanser vi det också riktigt att sälja ut delar av\r\naffärsverken, som i dag bedrivs i mer eller mindre\r\nmonopolliknande former och som får stora\r\nsubventioner. Vi anser självklart att\r\nmyndighetsutövningen skall vara kvar hos staten.</pre><pre>Vi anser att vid en utförsäljning i första hand de\r\nanställda skall få möjlighet att bli delägare i det\r\negna företaget. I andra hand skall allmänheten få\r\ntillfälle att köpa aktier. Först i tredje hand skall\r\nkapitalmarknadens ordinarie aktörer komma i\r\nfråga -- detta för att få en spridning av ägandet.</pre><pre>Vi anser att det i inledningsskedet är det statliga\r\nförvaltningsbolaget Fortias aktieinnehav i olika\r\nbolag som skall säljas ut. I dag förfogar Fortia över\r\naktier i Celsius Industri AB, FFV, LKAB, NCB,\r\nProcordia, ASSI och SSAB. Vi anser också att\r\nstatens aktier i Nordbanken och Aerotransport\r\nskall säljas. Det kan i det här sammanhanget\r\nnämnas att vi var emot bildandet av Fortia.</pre><pre>Vi anser att det är fullt realistiskt att utgå från att de\r\nhär försäljningarna av statliga företag kan inbringa\r\nungefär 10 miljarder per år. Det är medel som mer\r\nän väl behövs för andra viktiga investeringar i vårt\r\nsamhälle. Vi har från centerns sida väckt ett förslag\r\nom att avsätta 10 miljarder för offensiva\r\ninvesteringar i vägar, järnvägar, utbildning m.m. Vi\r\nmåste ha goda kommunikationer till Kristinehamn,\r\nÖstersund, Luleå osv. Allt detta är nödvändigt för\r\noss för att vi skall kunna få en bra utveckling i\r\nnäringslivet.</pre><pre>Att det görs mycket betydande investeringar i vår\r\ninfrastruktur är av mycket stor betydelse också för\r\nhela utvecklingen av vårt näringsliv. Industrin\r\nmåste få bättre kommunikationer och utbildning\r\nom den skall klara av den allt hårdare\r\ninternationella konkurrensen. Men för att man\r\nskall få ut det bästa av en sådan försäljning, måste\r\nförsäljningen ske i former som främjar en ökad\r\nspridning av aktieägandet. Därför måste valet av\r\nförsäljningsmetod anpassas till de olika objekt som\r\nman skall sälja. Man måste ta hänsyn till det\r\nallmänna läge som råder vid tidpunkten för\r\navyttrandet.</pre><pre>Det statliga ägandet uppvisar många olika sorters\r\nverksamhet och är ett exempel på en\r\nkoncentration. Det har ju förvisso tidigare gjorts en\r\ndel försäljningar av statliga företag vid tidigare\r\ntillfällen, främst till institutioner och storföretag.</pre><pre>Vi har t.ex. Procordias introduktion på fondbörsen\r\ni minnet. Det är ett exempel på hur det inte skall gå\r\ntill. Där fick i praktiken institutionerna en\r\nförköpsrätt. Det blev sedan inte så mycket över till\r\nsmåsparare i aktier.</pre><pre>Det är enligt vår mening bättre att en betydande del\r\nav de statliga företagen kan säljas direkt till\r\nallmänheten över börsen. Därmed kan man sprida\r\naktieägandet på ett stort antal småsparare i aktier.\r\nRegeringen bör därför återkomma med ett förslag\r\nom en plan enligt de riktlinjer som redovisas i\r\nreservation 1. Regeringen bör också begära\r\nriksdagens bemyndigande att genomföra\r\nförsäljningar av ett antal angivna företag.</pre><pre>När det gäller ombildningen av statens\r\nVattenfallsverk till aktiebolag anser vi från centerns\r\noch folkpartiets sida att de tillgångar och skulder\r\nsom förs över till det nya bolaget inte enbart får\r\nföras över till det bokförda värdet. För om man gör\r\npå det viset, kan det komma att innebära ett för lågt\r\nvärde, vilket skulle gynna det nya bolaget. Detta\r\nbolag skulle då få en konkurrensfördel jämfört med\r\nandra aktörer på marknaden. Regeringen bör\r\ndärför vid överföringen göra de justeringar av\r\nvärdet som behövs, så att det inte uppstår några\r\nkonkurrensnedvridande effekter i samband med\r\nbolagiseringen av Vattenfall.</pre><pre>När bolagiseringen av Vattenfall har genomförts\r\nvill vi från de borgerliga partiernas sida att det sker\r\nen privatisering och en omstrukturering av\r\nföretaget. Det finns inga skäl till att staten skall\r\nbedriva affärsverksamhet på energiområdet.\r\nGenom en privatisering kommer\r\nkonkurrenssituationen också på hemmamarknaden\r\natt förbättras.</pre><pre>Vi anser det dock viktigt att se till att\r\nomstruktureringen inte leder till en försämrad\r\neffektivitet och därmed höjda\r\nproduktionskostnader.</pre><pre>I det här betänkandet finns även en reservation om\r\ndet nya bolagets upplåning. Från centern och de\r\nandra borgerliga partiernas sida anser vi att\r\nVattenfall övergångsvis kan få statslån i\r\nriksgäldskontoret. Men det skall inte vara på ett\r\nsätt som ger det nya bolaget konkurrensmässiga\r\nfördelar jämfört med andra företag på marknaden.\r\nVi anser också att målet bör vara att så snart som\r\nmöjligt överföra även statslånet till den öppna\r\nkreditmarknaden.</pre><pre>Jag vill i korthet beröra Trollhätte kanal, som också\r\nberörs i betänkandet. Denna kanal är av mycket\r\nstor betydelse för Vänersjöfarten. Det är viktigt att\r\ndet finns en fullgod service och att kanalen kan\r\nhållas öppen. Det är i dag relativt stora mängder\r\ngods som fraktas via Vänern och Trollhätte kanal.\r\nOm det skulle bli försämringar vid Trollhätte kanal\r\nfinns det risk för att godstransporter kommer att\r\nflyttas över till landsvägstrafik, något som ingen\r\nskulle vara betjänt av.</pre><pre>Vi har inget emot att Trollhätte kanalverk ombildas\r\ntill bolag. Men ambitionen bör vara att flera\r\nintressenter skall ges möjligheter att köpa in sig i\r\nbolaget.</pre><pre>En mycket viktig sak är att man ser till det mycket\r\nangelägna behovet av effektiva kommunikationer.\r\nTrollhätte kanal bör även framdeles vara tillgänglig\r\ni minst samma omfattning som i dag. En utredare\r\nhar nu tillsatts i ärendet. Det kommer väl därför\r\nytterligare förslag från regeringen i denna fråga.\r\nMen jag tycker att det redan nu är viktigt att påpeka\r\nbehovet av bra kommunikationer, där Trollhätte\r\nkanal utgör en viktig del.</pre><pre>Från de borgerligas sida har vi vid flera tillfällen\r\ntidigare föreslagit försäljning av domänverkets\r\nmarker. Regeringen har nu föreslagit en begränsad\r\nutförsäljning av domänverkets mark inom en ram\r\npå 950 miljoner. Detta gäller endast för\r\nförsäljningar under 1991/92. Vi anser att det är fel\r\nmed denna begränsning.</pre><pre>Vi menar att det är viktigt att tillföra det enskilda\r\njord- och skogsbruket mer mark. Vi behöver en\r\npositiv utveckling i våra olika glesbygder, inte minst\r\ni de bygder där det finns domänmark. Genom att\r\nförstärka det enskilda jord- och skogsbruket med\r\ntillskottsmark kan vi hjälpa till att trygga\r\nsysselsättningen för jord- och skogsbrukare.</pre><pre>Vi tror på enskild företagsamhet och på de enskilda\r\nmänniskornas kreativitet när det gäller att klara av\r\natt driva olika företag. Därför är det riktigt, som vi\r\nhar föreslagit, att det sker en omfattande\r\nprivatisering av statlig verksamhet.</pre><pre>Fru talman! Jag instämmer slutligen i alla de\r\nreservationer som centern står bakom i detta\r\nbetänkande, men med tanke på arbetssituationen\r\nnöjer jag mig med att yrka bifall till reservation 1.</pre><pre>Anf. 42 ROLF L NILSON (v):</pre><pre>Fru talman! Vi hade alldeles nyss en debatt som\r\nberörde just det här området och där vi tog upp\r\nolika aspekter av statligt ägande. Jag kan efter att\r\nha lyssnat på de tre borgerliga företrädarna\r\nkonstatera att de hyser mycket stark motvilja mot\r\nett gemensamt ägande. Det gäller även\r\ncenterpartiet, som tydligen bara kan acceptera en\r\nform av gemensamt ägande, bondekooperativ.\r\nMen när vi tillsammans genom statligt ägande äger\r\nföretag sticker det i ögonen på centerpartisterna.\r\nJag kan konstatera att centern, som är ett parti med\r\nregionalpolitisk profil, nu är beredd att föra över i\r\nden privata koncentrerade kapitalistiska sfären de\r\nstatliga företag som är av oerhört stor\r\nregionalpolitisk betydelse i framför allt norra delen\r\nav Sverige. Där åker centerns regionalpolitiska\r\nprofil all världens väg.</pre><pre>Det som centern, folkpartiet och moderaterna\r\nförordar är ett överförande från gemensamt ägande\r\nav produktionsmedel till privat koncentrerat\r\nägande. Ni skall inte inbilla mig att någon av er har\r\nså dålig kunskap om hur mekanismerna fungerar i\r\ndet kapitalistiska samhället på denna\r\nutvecklingsnivå att ni tror att de aktier som sprids\r\nut i en första omgång till en mängd små aktieägare\r\ninte sugs upp ganska snart och efter några år\r\nhamnar i portföljerna hos institutioner, de stora\r\nkapitalintressena och hos de familjer som en gång\r\nvar 15 till antalet men som nu är betydligt färre.</pre><pre>Jag har i mitt huvudanförande om näringspolitiken\r\nhävdat den roll vi i vänsterpartiet anser att de\r\nstatliga företagen skall spela. Jag vill här också\r\nbetona att vänsterpartiet genom att medverka till\r\nbeslutet om det statliga förvaltningsbolaget Fortia\r\nhar visat att vi är öppna för utveckling och, om man\r\nså vill, modernisering av det statliga ägandet. Vi\r\nföljer med stort intresse Fortias utveckling och dess\r\nrelationer till de bolag som man förvaltar. Vi anser\r\natt det är naturligt att det i en första fas uppkommer\r\nintressekonflikter och att dessa intressekonflikter\r\nskall lösas i samförstånd mellan Fortias ledning och\r\nde förvaltade bolagens styrelser.</pre><pre>Vi har vid upprepade tillfällen här i kammaren\r\nefterlyst en samlad ''policydeklaration'' när det\r\ngäller de statliga företagen, och nu återkommer vi\r\nmed detta krav. En sådan policydeklaration bör slå\r\nfast att de anställda skall ha ett stort inflytande över\r\nverksamheten, att denna bör baseras på resurssnål\r\nteknik och att produktionen bör planeras så att god\r\narbetsmiljö uppnås.</pre><pre>Betänkandet innehåller två förslag till bolagisering\r\nav affärsverk, nämligen Vattenfall och\r\ndomänverket. Jag vill understryka att det inte är av\r\nprincipiella skäl som vi avvisar ombildningen till\r\naktiebolag. Aktiebolagsformen kan mycket väl visa\r\nsig vara den sammantaget bästa formen att driva en\r\nviss verksamhet. Vi anser emellertid inte att detta\r\nvisas på ett övertygande sätt i de två nu aktuella\r\nfallen. Man bör enligt vår uppfattning pröva\r\nmöjligheterna att utveckla affärsverksformen\r\nytterligare. I vår reservation till förslaget om\r\nombildning av Vattenfall säger vi att det är viktigt\r\natt man fullföljer regionalpolitiska och\r\nkonsumentpolitiska åtaganden. Vi betonar också\r\nvärdet av det direkta inflytande som riksdagen har\r\növer verksamheten och värdet av att Vattenfall får\r\nen regionaliserad struktur.</pre><pre>Det förskräcker kanske Hadar Cars, men vi i\r\nvänsterpartiet anser att de naturskyddade\r\nälvsträckorna där Vattenfall har fallrättigheter skall\r\növerföras till naturvårdsverket för att ge en ökad\r\ntyngd åt skyddsvärdet.</pre><pre>Vad gäller storkraftnätet är vi för tillfället nöjda\r\nmed att frågan utreds av statens energiverk för att\r\nsedan föras över till den nya näringspolitiska\r\nmyndigheten för fortsatt utredning.</pre><pre>Vi avvisar bolagisering av domänverket av samma\r\nskäl som vi avvisar bolagisering av Vattenfall.</pre><pre>I höstas var en klar majoritet i riksdagen överens\r\nom att någon större försäljning av domänverkets\r\ntillgångar inte skulle ske. Vänsterpartiet står\r\nfortfarande fast vid den uppfattningen. Vi svänger\r\ninte lika fort som SAP.</pre><pre>Jag nöjer mig med detta. Bengt Hurtig kommer i\r\nsitt anförande att ta upp vissa frågor med\r\nanknytning till Norrbotten och som är av\r\nregionalpolitisk betydelse.</pre><pre>Jag vill alltså yrka bifall till reservationerna 11, 26\r\noch 29.</pre><pre>Anf. 43 KJELL ERICSSON (c) replik:</pre><pre>Fru talman! Rolf L Nilson förfasade sig över att vi\r\nvill privatisera näringslivet och att vi tror på den\r\nformen. Det är helt självklart att vi tror på den\r\nenskilde individen, på den enskildes möjligheter att\r\nkunna driva företag och på den kreativitet som\r\nfinns hos våra företagare i Sverige.</pre><pre>Det är inte konstigt att vi tycker om kooperativa\r\nföretag. Man kan ha olika företagsformer,\r\naktiebolag, kooperativa företag, enskilda firmor\r\neller också kan man vara egenföretagare. Det\r\nspelar ingen roll vilken av dessa typer man väljer.\r\nDet är bra att det finns olika former att tillgå. Vi\r\ntror på det enskilda ägandet och på att man kan\r\nutnyttja den kreativitet som finns.</pre><pre>Man skall föra en regionalpolitik som skapar\r\nförutsättningar för arbete, sysselsättning och\r\nföretagande i hela vårt land. Det är den\r\nregionalpolitik som vi bygger upp. Sedan skall det\r\nfinnas enskilda företag, vare sig de är belägna i\r\nVärmland, i Dalarna eller i Norrbotten. Det är fullt\r\nmöjligt. Vi vill ha spritt ägande och inte\r\nkoncentration. Vi från alla borgerliga partier har\r\nuttalat att ägandet skall vara spritt, att aktierna\r\nskall säljas ut till de anställda, till allmänheten och\r\nförst i sista hand till de stora aktörerna på\r\nmarknaden. Detta är ingenting att förfasa sig över.\r\nDet är en riktig näringspolitik.</pre><pre>Anf. 44 ROLF L NILSON (v) replik:</pre><pre>Fru talman! För min del går inte den\r\ndecentralistiska profilen som Kjell Ericsson och\r\ncenterpartiet förordar ihop med utförsäljning av de\r\nstatliga företagen. Jag har svårt att se att man kan\r\nha ett mer decentraliserat ägande än att vi alla\r\ngemensamt äger och förvaltar företagen ytterst\r\ngenom våra valda ombud i riksdagen.</pre><pre>Vad som sker -- och det vet Kjell Ericsson, men jag\r\nskall upprepa det -- vid en utförsäljning är att det\r\npå något eller några års sikt blir en koncentration.\r\nAktiestocken inordnads i den existerande\r\nmaktstrukturen. Det rör sig om intressanta företag\r\nav strategisk betydelse för näringslivet och företag\r\nsom i många fall är utvecklingsbara och därför\r\nintressanta att satsa i. Det kommer de stora\r\nkapitalintressena att göra, och det kommer\r\nobönhörligen att ske en koncentration, dvs. den\r\nraka motsatsen till decentralisering.</pre><pre>Anf. 45 KJELL ERICSSON (c) replik:</pre><pre>Fru talman! Det låter som Rolf L Nilson tror mera\r\npå politikers förmåga att besluta om man skall driva\r\nföretag runt om i vårt land än vad han tror på\r\nföretagarna själva. Det är inte riktigt. Vi skall\r\nskapa de allmänna ramarna och förutsättningarna\r\nför ett bra företagsklimat. Dessutom skall vi föra en\r\nbra regionalpolitik som ger möjlighet till en\r\nföretagsamhet i hela vårt land. Det är vad man\r\nmåste bygga på. De enskilda människorna klarar\r\natt driva företag i olika former, vare sig det är\r\naktiebolagsform, kooperativa företag eller enskilda\r\nföretag. Vi måste också skapa bättre\r\nförutsättningar för att äga och spara i aktier,\r\nsamtidigt som vi måste stimulera till aktiesparande.\r\nDet är en bra sparform som också gynnar\r\nnäringslivet. Om det ger bättre lönsamhet att spara\r\ni aktier än att spara i banken, kommer folk att välja\r\natt spara i aktier. Det vill vi stimulera.</pre><pre>Det är väl bättre att man säljer ut domänverkets\r\nmark till en privatföretagare eller en\r\nprivatlantbrukare som kan driva jordbruk och\r\nskogsbruk ute i glesbygden. Det är en bra\r\ndecentralistisk politik.</pre><pre>Anf. 46 ROLF L NILSON (v) replik:</pre><pre>Fru talman! Det finns inte utrymme för så många\r\nstora skogsbolag på den svenska och europeiska\r\nmarknaden, Kjell Ericsson. Vi ser nu en\r\nkoncentration till allt färre händer, och det är en\r\nutveckling som kommer att fortsätta.</pre><pre>Sett i ett historiskt perspektiv är det de statligt ägda\r\nföretagen som kanske till eget förfång har tagit ett\r\nstort regionalpolitiskt ansvar och som har visat\r\nuthållighet. Jag är rädd för att detta kommer att gå\r\nförlorat vid en privatisering.</pre><pre>En konsekvens av Kjell Ericssons uttalande om att\r\nhan vill ha mångfald och se många former av\r\nägande och företagsamhet borde vara att han\r\naccepterar en ganska stor och t.o.m. en ökad statlig\r\nföretagsamhetssektor, när det nu är en så markerad\r\ndominans av privat, koncentrerat ägande.</pre><pre>Anf. 47 LARS NORBERG (mp):</pre><pre>Herr talman! Förutom de tunga sakfrågorna --\r\nbolagisering av Vattenfall och domänverket --\r\ndiskuteras i det här betänkandet även en hel del om\r\nstatlig företagspolicy och affärsverken i allmänhet.\r\nTyvärr tycks det vara omöjligt att få till stånd någon\r\nordentlig principdiskussion om de statliga verken\r\noch företagen. Varken regeringen eller\r\noppositionen har förstått att det inte finns\r\nnågonting så praktiskt som en god teori. Vi saknar\r\nen bra teori för hur statligt företagsägande skall gå\r\ntill. Det är något som vi från miljöpartiets sida har\r\nefterlyst i åtskilliga år. Vi har gång på gång vädjat\r\ntill regeringen och utskottsmajoriteten om\r\nklarlägganden. Regeringen har då sagt att de\r\nstatliga företagen skall vara en motvikt till de\r\nprivata. I den mån de bedrivs som aktiebolag är det\r\nen ganska egendomlig motvikt eftersom de\r\nsamtidigt skall arbeta efter exakt samma\r\nvinstmaximeringsprincip som de privata företagen.\r\nDet är litet svårt att se vari motvikten ligger om\r\nman arbetar på exakt samma sätt. Skillnaden blir\r\natt aktieutdelningen går till olika ägare: i ena fallet\r\ntill skattebetalarna, i andra fallet till de privata\r\nägarna. Att detta skulle vara ett tillräckligt\r\nkriterium på motvikt har jag svårt att hålla med om.</pre><pre>Vi har alltså försökt att få regeringen och\r\nutskottsmajoriteten att intressera sig för\r\nmonopolsituationer, och alldeles särskilt frågan om\r\nnaturliga monopol. Man har en drastisk tilltro till\r\naktiebolagsformer. Det är en företagsform som har\r\nåtskilliga fördelar men också, som jag har sagt i ett\r\ntidigare anförande, betydande nackdelar, bl.a.\r\ndärför att den inte kopplar samman ägande och\r\nansvar, vilket vi tycker är en grundläggande\r\nmoralisk princip att man gör. Men naturliga\r\nmonopol i aktiebolagsform utan demokratisk insyn\r\när något av det sämsta som medborgarna i en\r\nkommun eller stat kan råka ut för. Det är däremot\r\nen drömsituation för affärsverksledarna, eller\r\ndirektörerna i bolagen som kan styra och ställa\r\nbakom den hemlighetsridå som aktiebolagslagen\r\ntillåter och skapar utan konkurrens och utan insyn\r\nfrån allmänheten. Denna allmänhet tvingas då att\r\nbetala det pris som bolagen behagar sätta. Det är\r\nden fulländade lekstugan för fantasifulla\r\ndirektörer.</pre><pre>Miljöpartiet de grönas grundinställning är att\r\nnaturliga monopol skall betjäna allmänheten och\r\nbör drivas i en öppen form -- helst i\r\naffärsverksform. I princip är det ganska ointressant\r\nom vinst uppstår i dessa monopol. Vinst kan\r\nbehövas för att bygga upp vissa reserver inom\r\nverksamheten, men vinst som utdelas till ägarna i\r\nett samhällsägt monopol blir ju bara en form av\r\nmöjlighet till minskad beskattning. Det betyder att\r\nde som använder monopolets tjänster får betala en\r\nextra skatt som kommer dem till godo som inte\r\nanvänder monopolets tjänster.</pre><pre>Däremot menar vi att aktiebolagsformen skall\r\nförbehållas verksamheter med god konkurrens.\r\nSådana verksamheter som arbetar i\r\naktiebolagsform under god konkurrens enligt\r\nvinstmaximeringsprincipen finns det oftast små skäl\r\nför staten att äga. De kan säljas ut och intäkterna\r\nkan användas till att bekosta nyinvesteringar som\r\nstaten finner angelägna eller till att betala\r\nstatsskulden.</pre><pre>Som väl de flesta vet vill miljöpartiet dessutom att\r\nman när man över huvud taget säljer ut företag\r\nskall ge en preferens för de anställda och\r\nlokalbefolkningen att bli delägare i företaget. Vi\r\ntror att detta är till nytta både för företaget, de\r\nanställda och den ort där företaget drivs.</pre><pre>Jag kommer nu till de konkreta bolagiseringarna.\r\nDen första gäller Vattenfall. Som framgår av\r\nreservation nr 12 är jag av en annan uppfattning än\r\nregeringen när det gäller Vattenfall. Så långt är vi\r\ndock eniga att Vattenfalls nuvarande struktur\r\ndrastiskt måste ändras. Men vi yrkar ändå avslag på\r\npropositionen när vi har sett på vilket sätt\r\nregeringen vill gå till väga.</pre><pre>Vi menar nämligen för det första att Vattenfalls\r\nmakt måste brytas.</pre><pre>För det andra menar vi att Vattenfall i dag har och\r\nalltid har haft så stor makt att ingen regering eller\r\nriksdag har lyckats styra Vattenfall.</pre><pre>För det tredje är det tvärtom så att Vattenfall\r\ntämligen enväldigt har styrt energipolitiken här i\r\nlandet.</pre><pre>För det fjärde anser vi att Vattenfall därvid\r\nsystematiskt har saboterat politiska beslut, såsom\r\nframför allt kärnkraftsavvecklingen.</pre><pre>För det femte har Vattenfall varit marknadsledande\r\npå elmarknaden vilket i praktiken betytt att man\r\nstyrt prissättning, inte främst för att maximera vinst\r\nutan för att maximera tillväxt och makt.</pre><pre>För det sjätte har Vattenfall byggt upp ett system på\r\nelmarknaden som praktiskt taget eliminerar\r\nkonkurrens.</pre><pre>För det sjunde har Vattenfall försökt att bli ett stort\r\nenergiföretag och tränga in på andra områden. Det\r\ngäller då detaljdistribution där man tar över\r\nmonopolverksamheten i form av detaljdistribution\r\ni olika kommuner, eller går in i den\r\nmonopolverksamhet som fjärrvärmeverksamheten\r\nnaturligt utgör i kommunerna. Vi menar att dessa\r\nmonopol -- fjärrvärme och detaljdistribution -- som\r\när naturliga monopol, bör ägas av de människor\r\nsom utnyttjar verksamheten, dvs. i regel\r\nkommunala verk eller bolag eller möjligtvis\r\ndistributionsföreningar, ekonomiska föreningar\r\neller kooperativ som ägs av dem som nyttjar\r\nverksamheten.</pre><pre>För det åttonde drömmer Vattenfall om att bli en\r\nstor energikoncern som skall leka på den\r\neuropeiska elmarknaden. Det gäller enligt vår\r\nuppfattning att bryta Vattenfalls monopol och makt\r\noch att skapa konkurrens på elmarknaden.</pre><pre>Detta är bakgrunden till miljöpartiets förslag när\r\ndet gäller omstrukturering av Vattenfall.</pre><pre>Förslaget har dessutom två andra syften: För det\r\nförsta att se till att ägandet och vinsterna från\r\nvattenkraften hamnar där de enligt vår uppfattning\r\nhör hemma, nämligen hos lokalbefolkningen i de\r\ndelar av landet där vattenkraftverken finns. För det\r\nandra att genom försäljning av stora delar av\r\nVattenfall skaffa fram investeringsmedel för\r\ninvesteringar på andra områden, såsom trafik- och\r\nenergiområdet; investeringar som samtidigt\r\nbekämpar den ekologiska krisen, den ekonomiska\r\nkrisen och arbetslöshetskrisen.</pre><pre>En kort sammanfattning av våra förslag lyder:</pre><pre>1.  Högspänningsnätet skall förvaltas av ett nytt\r\nstatligt verk. Det skall vara tillgängligt för alla\r\nproducenter för transmission av elenergi till\r\nsjälvkostnadspris.</pre><pre>2.  Kärnkraftverken skall bilda ett separat\r\naffärsverk under regeringen. Dit skall så\r\nsmåningom alla kärnkraftverk, även de privata,\r\növerföras. Det är ett steg i förberedandet av\r\nkärnkraftavvecklingen.</pre><pre>3.  Vattenkraftverken och värmekraftverken säljs\r\nut till de regioner -- landsting, länsparlament och\r\nkommunförbund -- där de är belägna.</pre><pre>4.  Detaljdistribution och fjärrvärme säljs ut till de\r\nkommuner där de är belägna. De är naturliga\r\nmonopol och skall drivas under demokratisk insyn.</pre><pre>5.  Trollhätte kanalverk är ett annat monopol som\r\nlämpligen ombildas till ett självständigt affärsverk.</pre><pre>6.  Övriga verksamheter, t.ex. konsultverksamhet\r\noch entreprenadverksamhet som rimligen kan\r\nbedrivas under konkurrens och på marknaden, må\r\ngärna bolagiseras och säljas ut.</pre><pre>I det här sammanhanget vill vi påpeka att det är\r\nsjälvklart att de naturskyddade älvarna skall få\r\nbehålla sitt skydd i den här processen. Vi har även\r\nyrkat att de naturskyddade älvarna skall\r\ngrundlagsfredas.</pre><pre>De minst 50 miljarder som dessa försäljningar\r\ninbringar skall enligt vår uppfattning sättas in i\r\ninvesteringar för att reparera den ekologiska krisen\r\noch bygga upp ett energisnålt samhälle; en\r\nenergisnål trafik och energisnåla system för\r\ninhemsk förnybar energi. Det bör alltså dels kunna\r\nleda till statliga beställningar dels till statliga lån på\r\nfördelaktiga villkor. Det kommer att skapa arbeten\r\ni ett antal industrier, sådana industrier som i dag har\r\nen vikande sysselsättning och där man knappast ser\r\nnågon möjlighet att undvika en snabbt ökande\r\narbetslöshet. Den som lyssnade på nyheterna i dag\r\nvet t.ex. att entreprenadbranschen kommer att få\r\nsvårigheter på sikt. Genom att bygga järnvägar och\r\ninvestera i anläggningar för förnybar energi, får vi\r\nen decentraliserad sysselsättning över hela landet\r\nsom kan komma just entreprenadbranschen till\r\ngodo.</pre><pre>Bilindustrin och dess underleverantörer, liksom\r\nkrigsmaterielindustrin, bör rimligen kunna bli\r\nleverantörer av utrustningar för dels\r\nkollektivtrafik, järnvägstrafik och liknande, dels\r\nanordningar för biobränslehantering och\r\nvindkraftverk etc.</pre><pre>När det gäller domänverket, som i dag förvaltar\r\nstora delar av landets yta, anser vi det oförsvarligt\r\natt staten överlåter hela denna tillgång till ett\r\naktiebolag som drivs enligt\r\nvinstmaximeringsprincipen och som vilken dag som\r\nhelst kan säljas ut på börsen till svenska eller till\r\nkanske utländska aktieägare.</pre><pre>Att alla de oskattbara naturvärden som ryms inom\r\ndomänverket -- inkl. större delen av den svenska\r\nfjällvärlden -- skall överföras till ett aktiebolag\r\nenligt regeringens mycket opreciserade förslag,\r\nupprör oss i miljöpartiet. Jag är övertygad om att\r\ndet upprör många naturälskare, och givetvis måste\r\ndet skapa stor oro bland samerna, en etnisk\r\nminoritet som rikssvenskarna ständigt skuffat\r\nundan och behandlat illa.</pre><pre>Som vi från miljöpartiet sagt många gånger ser vi\r\ngärna att jord- och skogsfastigheter säljs ut från\r\ndomänverket i måttlig omfattning och till personer\r\nsom åtar sig att ta över dessa fastigheter med bo-\r\noch brukarplikt.</pre><pre>Det bästa som kunde ske i dag vore en återremiss\r\nav propositionen till regeringen, dvs. avslag på\r\npropositionen i den del som avser domänverket, så\r\natt både regering och borgerlighet får tillfälle att\r\nnågot överväga hur landets viktigaste\r\nnaturtillgångar skall förvaltas.</pre><pre>Som slutord vill jag uttala min djupa oro över det\r\nkortsynta vinstmaximeringstänkande som tycks ha\r\ndrabbat både regering och borgerlighet och som gör\r\natt andra värden försummas och demokratisk insyn\r\nnonchaleras. I detta ligger också den kolossala\r\nförkärlek man tycks ha för aktiebolagsformen även\r\nför verksamheter där denna form uppenbarligen är\r\nrätt så tveksam, nämligen inom\r\nmonopolverksamheter.</pre><pre>Herr talman! Miljöpartiet står bakom alla de 18\r\nreservationer i detta betänkande som bär Krister\r\nSkånbergs namn, men jag nöjer mig med att yrka\r\nbifall till reservationerna 3, 12, 14, 27, 30 och 34.</pre><pre>Anf. 48 ROLF L NILSON (v) replik:</pre><pre>Herr talman! Allteftersom tiden gått har jag blivit\r\nalltmer förvånad och förundrad över miljöpartiets\r\nplaner för Vattenfall och den svenska\r\nelförsörjningen. Jag slås av och förundras över den\r\ngrad av detaljering och tvärsäkerhet som de\r\nkännetecknas av, något som jag anser har dålig\r\nförankring i verkligheten.</pre><pre>Mitt sammanfattande omdöme blir, att jag inte kan\r\nkalla detta för annat än ett kommandoekonomiskt\r\nluftslott i miljöpartiets älskade marknadsekonomi.\r\nDet man tar sig före är att vilja sälja ut Vattenfall\r\ntill kommunerna, egentligen utan att fråga\r\nkommunerna om de vill köpa. Jag är inte så säker\r\npå att dagens svenska kommuner är intresserade av\r\natt köpa energiverk.</pre><pre>Den utveckling vi ser, exemplifierad av Malmö i\r\nmin valkrets, är snarast att kommuner gör sig av\r\nmed sina energiverk eller är i begrepp att sälja ut\r\nsitt ägande. Det gäller t.ex. Sydkraft. Om\r\nkommunerna nu skulle köpa, eller tvingas av\r\nmiljöpartiet att köpa, delar av Vattenfall, vad\r\nförhindrar dem från att i så fall att i sin tur sälja ut\r\ndessa delar så att de hamnar i privata händer,\r\nkoncentrerat, enligt marknadsekonomins lagar?</pre><pre>Miljöpartiet gör ett stort nummer av att\r\nkonkurrensen på den svenska energimarknaden är\r\ndålig. Detta är uppgifter som inte står oemotsagda.\r\nI upprepade artiklar i tidskriften Ekonomisk\r\ndebatt, och även i uppgifter från annat håll, hävdas\r\ni stället att den svenska energimarknaden fungerar\r\nmycket väl, ja, förvånansvärt väl. Det är mycket\r\ntveksamt om man med de åtgärder som miljöpartiet\r\nföreslår uppnår några förbättringar som skulle\r\nkomma konsumenterna till godo.</pre><pre>Detta är enligt min mening ett exempel på en alltför\r\nhög detaljeringsgrad och en alltför stor\r\ntvärsäkerhet. Det är ett miljöpartistiskt luftslott.</pre><pre>Anf. 49 LARS NORBERG (mp) replik:</pre><pre>Herr talman! Jag har faktiskt inte kontrollerat med\r\nde berörda länen om de är villiga att köpa. Det kan\r\ni någon mån bero på priset, och det i sin tur är i så\r\nfall beroende av en förhandling. Det skulle förvåna\r\nmig om de regioner där vattenkraftverken ligger\r\ninte skulle visa ett visst intresse för de stora\r\nnaturtillgångar som ligger inom deras eget område\r\noch att det inte skulle tilltala dem att\r\nvattenkraftverken var lokalt ägda och att de\r\nframtida vinsterna, som anses vara ganska säkra\r\nnär det gäller vattenkraftverk, skulle tillfalla den\r\nregion där de finns. Dessa regioner har också blivit\r\nlidande av vattenkraftsutbyggnaderna genom att\r\nåkermark och skogar har lagts under vatten,\r\nmänniskor tvingats att flytta osv.</pre><pre>Jag vill påpeka att det är en gammal miljöpartistisk\r\npolitik att dessa regioner skall ha makt över de\r\ntillgångar som finns i området. Vi har sagt att det är\r\nlänen, eller regionerna och landstingen, som skall\r\nvara huvudmän och icke kommunerna. Vi tror att\r\nkommunerna är för små, och det skulle vara\r\norättvist att dessa tillgångar förvaltas så lokalt som\r\nav kommunerna.</pre><pre>Det sades att det finns en risk för att dessa tillgångar\r\nsedan kommer att säljas ut. Om invånarna genom\r\nett demokratiskt beslut finner att de inte längre vill\r\nha dessa tillgångar har de självfallet möjlighet att\r\nsälja ut dem, precis som Malmö kan sälja ut sitt\r\nenergiverk, vilket jag anser är en utomordentligt\r\ndum idé av Malmö stad. Kommunen har då sålt ut\r\nett monopol till ett företag som man inte kan styra\r\noch ligger när det gäller energifrågor i händerna på\r\ndetta företag. Jag anser inte att det är bra för\r\nmalmöborna.</pre><pre>Det är över huvud taget felaktigt att kommunerna\r\ninte slår vakt om invånarnas intressen och försöker\r\natt behålla sådana verksamheter som är typiska\r\nnaturliga monopol i kommunens ägo och styrda av\r\nkommunen.</pre><pre></pre><pre>Anf. 50 RUNE JONSSON (s):</pre><pre>Herr talman! De borgerliga kraven i motioner om\r\nprivatisering av de statliga verken och bolagen är\r\nårligen återkommande. På samma envisa sätt\r\navvisar riksdagen förslagen. Skälet är att\r\nriksdagsmajoriteten anser att det bör finnas en\r\nstatlig företagssektor som motvikt till de privata\r\nmaktgrupperna. Vi vill i det sammanhanget betona\r\nbetydelsen av en livaktig kooperation som också\r\nkan utgöra en motvikt.</pre><pre>De industrianställda i statliga företag i Sverige\r\nutgör ingen stor andel av det totala antalet\r\nindustrisysselsatta, varken vid en inhemsk eller en\r\ninternationell jämförelse. Men det förringar inte\r\nbetydelsen av statlig industriverksamhet. De\r\nstatliga företagen måste emellertid få möjlighet att\r\nfölja med i omstruktureringar, rationaliseringar\r\nm.m. som fordras i ett modernt industrisamhälle.\r\nDe måste kunna drivas på ett effektivt sätt, som\r\növriga företag. Företagens organisation måste vara\r\nsådan att den främjar den nya tidens krav, bl.a. på\r\ninternationalisering. Detta gäller bl.a. Vattenfall\r\noch domänverket, vilka behandlas i det betänkande\r\nfrån näringsutskottet som vi nu diskuterar.</pre><pre>Utskottet avvisar alltså kravet på privatisering.\r\nDetsamma gäller också vänsterpartiets och\r\nmiljöpartiets krav på ytterligare redovisning av de\r\nstatliga företagens uppgifter och funktion. Jag tror\r\natt den farhåga som Rolf Nilson hyser, att de\r\nanställda inte skall få inflytande utan\r\npolicybeskrivning, är litet överdriven. Jag utgår\r\nfrån att det fungerar på ett bra sätt i de statliga\r\nföretagen.</pre><pre>Med detta som bakgrund och med hänvisning till\r\ntidigare års debatter yrkar jag avslag på\r\nreservationerna 1--8 och bifall till utskottets\r\nhemställan.</pre><pre>Eftersom privatiseringen diskuterats ingående i det\r\nförra ärendet, tror jag att vi gör det lättare för oss\r\nom vi konstaterar att vi har olika uppfattningar i de\r\nhär frågorna.</pre><pre>Herr talman! Vi delar regeringens uppfattning att vi\r\nskall ombilda Vattenfall till aktiebolag fr.o.m. 1992.\r\nUndantaget blir det s.k. storkraftnätet och\r\nsamkörningsförbindelserna med utlandet, vilka\r\ndelar tills vidare skall drivas i verksform. Denna\r\nfråga utreds för närvarande av statens energiverk.</pre><pre>Skälet till att regeringen nu vill bolagisera är att\r\nman vill ge Vattenfall möjlighet att utvecklas inom\r\nde konkurrensutsatta områdena. Vattenfall skall på\r\nsamma sätt som andra kraftföretag kunna nedkorta\r\nbeslutsvägar, fortsätta effektiviseringen av\r\nföretaget och få en bättre finansiering. Det innebär\r\nockså en anpassning till den pågående\r\ninternationaliseringen av elmarknaden. Vattenfall\r\nkommer efter bolagiseringen att kunna konkurrera\r\npå samma villkor som övriga företag på\r\nenergimarknaden, både i Sverige och utomlands.</pre><pre>Överföringen av tillgångar och skulder från verket\r\ntill bolaget föreslås ske till i huvudsak det bokförda\r\nvärdet, vilket skulle ge det nya bolaget\r\nförutsättningar likvärdiga med dem som gäller för\r\nbranschen i övrigt. Skulle de bokförda värdena\r\nframstå som alltför försiktiga, bör dessa tillgångar\r\nuppvärderas enligt vad som sägs i propositionen.\r\nDetta tycker jag borde tillfredsställa både\r\nfolkpartiet och centern, som står bakom\r\nreservation 9.</pre><pre>Vi delar också regeringens uppfattning att den del\r\nav verksamheten i Vattenfall som förs över i\r\nbolagsform bör hållas samman i en koncern och\r\nägas av staten. Det innebär inte att de förändringar\r\noch den regionalisering som skett de senaste åren\r\ninom Vattenfall skall spolieras på något sätt.</pre><pre>När det gäller de fallrätter som inte får byggas ut\r\nföreslås i reservation 13 att de skall överföras till\r\nnaturvårdsverket, och i reservation 14 att de skall\r\ngrundlagsskyddas. Vi delar inte dessa\r\nuppfattningar. På samma sätt som gäller för privata\r\nkraftbolag kan det bolagiserade Vattenfall äga\r\nfallrätterna. Det är lagstiftningen som är skyddet\r\nmot utbyggnad, inte vilka som äger fallrätterna.\r\nMen att för den skull gå så långt att de skall\r\ngrundlagsskyddas finner inte utskottet behövligt.</pre><pre>Tanken är, när det gäller lån till Vattenfall, att\r\nlångivningen skall ske på den öppna\r\nkreditmarknaden. Men för att inte bolaget skall få\r\nfinansiella svårigheter i början, kommer\r\növergången från statslån och den rörliga krediten\r\nsom verket har i dag hos riksgäldskontoret att ske\r\nsuccessivt till den fria kapitalmarknaden. Utskottet\r\ntillstyrker förslaget i propositionen.</pre><pre>Jag vill också yrka bifall till förslaget att Trollhätte\r\nkanalverk skall ombildas till ett aktiebolag med\r\nansvar för drift och förvaltning av kanalrörelsen.</pre><pre>I propositionens senare del föreslår regeringen att\r\ndomänverket skall ombildas till aktiebolag. Skälet\r\när detsamma som gäller för Vattenfall:\r\nDomänverket bör ges den organisationsform som\r\när mest lämpad på den konkurrensutsatta marknad\r\nverket arbetar på; verket bör ges ökad ekonomisk\r\nhandlingsfrihet för att en förbättrad avkastning\r\nskall kunna möjliggöras; verket bör ges en enhetlig\r\nassociationsform för att verksamheten internt inom\r\nkoncernen skall kunna struktureras på ett bättre\r\nsätt; verket bör övergå i bolagsform så att den\r\nstatliga förmögenhetsförvaltningen skall kunna\r\neffektiviseras.</pre><pre>Vissa frågor kring ombildningen måste emellertid\r\nlösas innan den kan genomföras, varför regeringen\r\navser att återkomma med förslag i olika\r\ndetaljfrågor. Vad vi nu skall ta ställning till är att\r\ngodkänna att verksamheten vid domänverket\r\növerförs till ett aktiebolag och att en utförsäljning\r\nfår ske inom en ram på 950 milj.kr. under budetåret\r\n1991/92. Utskottsmajoriteten tillstyrker förslaget\r\noch avstyrker bl.a. de borgerligas förslag att öka\r\nförsäljningsramen.</pre><pre>Till sist, herr talman, några korta svar beträffande\r\növriga reservationer i betänkandet.</pre><pre>Utskottet utgår från att bolagiseringen av\r\ndomänverket inte kommer att ändra vare sig\r\nsamernas sedvanerättigheter, den förda\r\nregionalpolitiken, åtagandet att leverera virke till\r\nde mindre sågverken i Norrland eller\r\nvidareförädlingen av råvaran.</pre><pre>Med detta, herr talman, yrkar jag bifall till\r\nutskottets förslag på samtliga punkter och avslag på\r\nreservationerna.</pre><pre>Anf. 51 PER WESTERBERG (m) replik:</pre><pre>Herr talman! Jag skall inte upprepa debatten om\r\nprivatisering av statliga företag; den har förts här i\r\nkammaren ett mycket stort antal gånger.</pre><pre>Däremot kan jag ånyo konstatera att svensk\r\nsocialdemokrati snart är den enda bastion som\r\nmotsätter sig privatisering av statliga företag och\r\nstatliga affärsverk i den här delen av världen.\r\nNästan alla länder, oavsett politisk färg, inser\r\nbehovet av privatisering, effektivisering,\r\nlösgörande av statligt kapital, för att på det sättet\r\ntillföra statskassan medel så att man kan göra mer\r\nangelägna saker.</pre><pre>Jag måste dock ställa några frågor till Rune\r\nJonsson. Vad tillför egentligen svenska staten --\r\nSveriges riksdag och regering -- för kompetens i\r\nstyrelsen i det nya, jättelika statsföretaget Fortia,\r\nsom har allt från medicin till gruvor och\r\nskeppsvarv? Sju fackföreningsmän, några\r\nstatssekreterare och departementstjänstemän, och\r\nett par personer från näringslivet ingår i styrelsen.\r\nInget ont om de enskilda personerna, de är säkert\r\nduktiga. Men vad är det som de tillför som inte\r\nskulle kunna finnas annars? Vad är det för kapital\r\nsom man skulle kunna frigöra där? Det är ju\r\njättelika penningsummor, som skulle kunna\r\nanvändas till infrastrukturinvesteringar -- i vägar,\r\njärnvägar m.m. -- för att stärka näringslivet och\r\nföretagens, även de statliga företagen,\r\nkonkurrenskraft.</pre><pre>Dessutom måste jag fråga: Är det inte litet\r\nbesvärande när Fortia, som den stora statliga\r\nföretagskoncernen, i öppet trots vägrar ett enhälligt\r\nnäringsutskott insyn i elementära frågor av\r\nstrategisk natur om driften och skötseln av\r\nföretaget?</pre><pre>Det kan men fog ifrågasättas om man inte bryter\r\nmot gällande riksdagsbeslut om att det skulle vara\r\nett förvaltningsbolag, och inte ett rörelsedrivande\r\nbolag, i och med att man i praktiken se till att man\r\nfattar alla investeringsbeslut av betydelse i\r\nkoncernens styrelse, och i och med att man\r\ncentraliserar finansförvaltningen. Det står ju även\r\nklart utsagt i 3 § i bolagsordningen att detta skall\r\nvara ett förvaltningsbolag.</pre><pre>Vi får ju närmast ett intryck av att det inte är någon\r\nstyrning från regering och riksdag, att man har\r\növerlämnat företaget till någon liten grupp som\r\nskall sköta det. Jag tycker att det är ett mycket bra\r\nexempel på att det behövs snabba, klara, effektiva\r\nprivatiseringar av statliga företag.</pre><pre>Några få ord om de naturliga monopolen. Jag är\r\nmedveten om att det finns naturliga monopol.\r\nSjälvfallet kan man tackla dem också för att försöka\r\nfå dem att bli konkurrensutsatta. Vattenfallsverket\r\när ett av dem. Genom att koppla samman\r\nstamlinjenätet med nätet nere i Europa får man en\r\nklart fungerande konkurrens. Det finns flera\r\nmetoder att tillämpa på ett antal områden.</pre><pre>Anf. 52 LARS NORBERG (mp) replik:</pre><pre>Herr talman! Rune Jonsson säger att den statliga\r\nföretagssektorn skall arbeta med effektivitet och i\r\nkonkurrens med den privata företagssektorn. Jag\r\ntycker att det är en omdömesfråga från fall till fall i\r\nvad mån det är intressant för staten att driva företag\r\ni konkurrens med privat näringsliv på samma\r\nvillkor. Rune Jonsson nämnde de anställdas\r\ninflytande. Det skall uppenbarligen vara precis\r\nsamma inflytande som de anställda har i de privata\r\nföretagen enligt nu gällande lagar. Det finns inget\r\nextra element av ekonomisk demokrati i den\r\nstatliga företagssektorn.</pre><pre>Jag vill inte dramatisera den statliga\r\nföretagssektorn. Den växte kraftigt under de\r\nborgerliga åren och är fortfarande ganska\r\nbegränsad jämfört med hur det ser ut i Europa.\r\nNågon snabb utförsäljning, menar jag, är inte\r\nönskvärd. Men det kan vara en viss utförsäljning\r\nmed de regler som jag nämnde i mitt anförande,\r\nnämligen att de anställda och de som finns på orten\r\ndär företagen ligger skall ha företräde till delägande\r\nav företagen.</pre><pre>Älvarna har diskuterats och ifrågasatts för\r\nutbyggnad gång efter annan från olika håll. Därför\r\nbehövs det ett grundlagsskydd för att denna\r\ndiskussion inte skall leda till något snabbt beslut i\r\nriksdagen. Det skall vara en grundlig diskussion\r\növer hela landet om någon av de fyra s.k.\r\nnationalälvarna skall byggas ut.</pre><pre>Rune Jonsson säger att det är en riktig form att\r\nombilda Trollhätte kanal till aktiebolag. Vi säger att\r\nTrollhätte kanal är ett typiskt naturligt monopol\r\noch bör alltså drivas under öppen insyn från det\r\nallmänna, dvs. som ett affärsverk. Annars kan man\r\nbakom aktiebolagslagens förhängen ta ut vilka\r\nvinster man vill av trafiken på kanalen. Naturliga\r\nmonopol bör stå under öppen kontroll.</pre><pre>Anf. 53 HADAR CARS (fp) replik:</pre><pre>Herr talman! Om de frågor som finns i\r\nbetänkandet tänker jag inte uppehålla mig vid. Där\r\nhar vi redan fört en diskussion.</pre><pre>Jag skulle vilja ställa en fråga till Rune Jonsson av\r\nannan karaktär. Det har funnits olika motiv till\r\nvarför staten har skaffat sig ett ägande. Att\r\nnaturresurser skulle vara statliga var väl ett av\r\nmotiven för domänverket. Att inte utlänningar\r\nskulle äga en central nyttighet var väl ett skäl till\r\nvarför LKAB blev förstatligat. Kanhända att det\r\nvar regionalpolitiska skäl som delvis låg bakom\r\nbildandet av SSAB. En ökning av kontrollen av\r\nkreditmarknaden var väl ett motiv för\r\nKreditbanken, den senare ombildade PK-bankens\r\ntillkomst. Saneringen av branscher som råkat i\r\nsvårigheter låg bakom tillkomsten av Svenska Varv.</pre><pre>Statens företagande är ett ganska stort mischmasch\r\nav olika tjänster och produkter, allt från livsmedel\r\ntill vapen. Jag skulle gärna lyssna på vad Rune\r\nJonsson har att säga om det, om de principer och\r\ndet övergripande filosofiska tänkandet som ligger\r\nbakom just den kombination av statligt ägande som\r\nfinns i dag. Om jag har förstått rätt vill ni inte sälja\r\nnågot, och ni vill heller inte köpa något. Just denna\r\nsammansättning som råder av statligt ägda företag\r\nframstår utan särskild motivering som den absolut\r\nmaximala och riktiga avvägningen. Det vore roligt\r\natt höra från Rune Jonsson vad det är för principer\r\nsom styr det tänkandet.</pre><pre>Om jag inte får ett svar som övertygar mig om något\r\ngenomtänkt från statsmakternas och regeringens\r\nsida, kan jag bara se den enda princip som är den\r\nmest konservativa av alla principer, dvs. varför\r\nrubba eller ändra något i den bästa av världar? Det\r\när konservatismen i sin absoluta och mest extrema\r\nform. Är det där socialdemokratin har hamnat?</pre><pre>Anf. 54 KJELL ERICSSON (c) replik:</pre><pre>Herr talman! Rune Jonsson säger att vi har skilda\r\nuppfattningar om statens företagande. Det har vi\r\nhaft tidigare, och de skillnaderna kvarstår. Detta är\r\nnågot av en ideologisk skiljelinje.</pre><pre>Vi tror på privat företagsamhet och på den enskilda\r\nmänniskans möjlighet att kunna sköta olika företag\r\noch på att kunna ta tillvara entreprenörsandan och\r\ninitiativkraften just genom att satsa på den privata\r\nföretagssektorn.</pre><pre>Som Per Westerberg sade har man runt om i\r\nvärlden privatiserat statliga företag. Men här i\r\nSverige håller man krampaktigt fast vid att de skall\r\nfinnas kvar. Men precis som Hadar Cars sade kan\r\nman undra vad det är som säger att detta är den\r\nriktiga nivån, att det inte skall vara vare sig mer\r\neller mindre. Nej, vi tror att man kan vitalisera\r\nnäringslivet genom att sälja ut statliga företag.</pre><pre>De resurser som är bundna nu i statliga företag\r\nutgör kapital som inte vi kan tillgodogöra oss. Är\r\ndet inte bättre att enskilt företagande tar hand om\r\nde statliga företagen? Det är ett antal miljarder som\r\nbehövs i offensiva samhällsinvesteringar. De\r\nbehövs här och på olika ställen i Norrland för\r\njärnvägar, vägar och utbildningsinsatser osv. Vårt\r\nuppdrag är att ge goda förutsättningar för\r\nnäringslivet och företagandet. Det är vår\r\ngrundläggande uppgift.</pre><pre>Om riktiga förutsättningar skapas för näringslivet,\r\nhar näringslivet också större chans att klara sig för\r\növrigt. Därför tycker jag att sådana insatser som jag\r\nhar föreslagit i dag skall genomföras. Är det inte\r\nbättre att frigöra kapital och satsa på offensiva\r\nsamhällsinvesteringar?</pre><pre>Anf. 55 RUNE JONSSON (s) replik:</pre><pre>Herr talman! Per Westerberg får stå för\r\nbedömningen av kompetensen hos dem som leder\r\nFortia. Jag tror att det är bra folk som är invalda\r\ndär. När det gäller kompetensen i de enskilda\r\nföretagen tror jag inte ens Per Westerberg vågar\r\nställa sig upp och säga att det är fel på den.</pre><pre>Vi har i Sverige en liten statlig industriverksamhet.\r\nDet är därför det inte är aktuellt att göra så stora\r\nutförsäljningar, som kanske görs på andra håll.\r\nMen i jämförelse med europeiska industriländer\r\nhar vi en liten andel av statlig verksamhet.</pre><pre>Hadar Cars tar upp frågan om varför det gäller just\r\ndessa företag. Har vi rätt struktur på den statliga\r\nföretagsamheten? Vi socialdemokrater är inte\r\ndogmatiska på det sättet att det inte går att förändra\r\ni den statliga företagsamheten. Men det måste vara\r\nskäl till det. Det måste passa staten och företagen\r\natt gå över på andra områden.</pre><pre>Per-Ola Eriksson sade i förmiddags att statliga\r\nföretag faktiskt behövs av strukturella skäl,\r\nregionalpolitiska skäl och för att tillverka vissa\r\nprodukter. Men vi måste se till att de företag vi har\r\när rationella och intakta så att de kan gripa in i\r\nsituationer där dessa företag behövs. Jag vill bara\r\npåminna om att vi har aldrig haft så mycket\r\nförstatligande som under den borgerliga\r\nregeringstiden.</pre><pre>Anf. 56 PER WESTERBERG (m) replik:</pre><pre>Herr talman! Jag har fått lära mig nu att jag inte\r\nskall kalla mig konservativ -- det är väl snarast\r\nsocialdemokraterna som skall ha det epitetet -- utan\r\njag är nog snarast radikalkonservativ.</pre><pre>Vad beträffar de borgerliga regeringarnas agerande\r\nnär det gällde att ta över krisdrabbade företag kan\r\njag gärna medge att socialdemokraterna nog är\r\nbättre på att föra socialdemokratisk politik. Det är\r\ndärför vi behöver ha en borgerlig regering som kan\r\ndriva en rejält borgerlig politik, för att få nystart i\r\nföretagandet och privatiseringen av de statliga\r\nföretagen.</pre><pre>Jag fick inget svar av Rune Jonsson på vad det finns\r\nför extra kompetens just i ett statligt företag. Jag\r\nsade att jag ifrågasätter inte varje enskild människa\r\npå något sätt. Att var och en i Fortias styrelse har\r\nsina kvaliteter, det vet jag, men vad tillför de just\r\nför att de är statliga?</pre><pre>Det enda vi vet är att man gömmer sig bakom\r\naktiebolagslagen. Centrala, mycket enkla uppgifter\r\nsom ett enhälligt näringsutskott, representerande\r\nden ende ägaren, har begärt att få, har man vägrat\r\natt lämna ut.</pre><pre>Man har heller inte lyckats precisera de\r\ngrundläggande principerna för hur man skall driva\r\nkoncernen. Är det ett förvaltningsbolag eller ett\r\nrörelsedrivande bolag? Skall man lägga sig i varje\r\nenskilt dotterbolags investeringsprogram och\r\nfinansiella placeringar, då är man ett\r\nrörelsedrivande bolag.</pre><pre>Vi har inte heller fått besked om av Rune Jonsson\r\nom han anser att man följer riksdagsbeslutet och sin\r\negen bolagsordning och att koncernstyrelsen\r\nverkligen är så kompetent att den kan avgöra\r\nvartenda enskilt investeringsärende i alla olika\r\ndotterbolag i de mest vitt skilda branscher.</pre><pre>Anf. 57 LARS NORBERG (mp) replik:</pre><pre>Herr talman! Vi har också föreslagit utförsäljning\r\nav statlig företagsamhet, nämligen i första hand\r\nVattenfalls verksamheter. Vi räknar med att det bör\r\nkunna ske i en takt som motsvarar ungefär 10\r\nmiljarder om året. Vi tycker att det är viktigt att\r\nsådana försäljningar kommer till stånd, så att staten\r\nfår den likviditet och det rörelsekapital som behövs\r\nför att investera i utrustningar i syfte att bota den\r\nekologiska krisen. Det är i allra högsta grad\r\noffensiva investeringar.</pre><pre>Vi kan mycket väl tänka oss att diskutera även att\r\nsälja ut delar av Fortia, men det får väl anstå. Här\r\nfinns inga konkreta förslag från borgerligheten utan\r\nbara allmänna uttalanden, under det att vi faktiskt\r\nhar gjort ett ganska detaljerat förslag till hur vi\r\nmenar att de statliga tillgångarna på vattenkrafts-\r\noch värmekraftssidan och på eldistributionssidan\r\nskulle kunna omvandlas till produktiva\r\ninvesteringar som skapar tiotusentals nya jobb,\r\nvilket i allra högsta grad behövs.</pre><pre>Därför har vi yrkat på detta gång på gång. Det är\r\nbråttom att staten tar ett initiativ. Vi skall inte bara\r\nomskola människor ständigt. Vi måste faktiskt\r\nhjälpa till att skaffa jobb. När det finns ett\r\növerhängande behov av jobb på energi- och\r\ntransportsidan för att bygga upp ett ekologiskt\r\nsundare samhälle, är ju det ett tillfälle som inte\r\nborde gå oss ur händerna. Vi borde agera snabbt\r\nhär och se till att någonting blev gjort, både för de\r\narbetslösas skull -- en skara som ständigt växer --\r\noch för ekologins skull.</pre><pre>Däremot anser vi inte att det brådskar i och för sig\r\natt sälja ut statliga tillgångar i något slags panik,\r\nutan man får pröva varje bolag för sig. Vi har ställt\r\nett konkret förslag som gäller Vattenfall, och vi är\r\nvilliga att diskutera andra förslag också naturligtvis.</pre><pre>Anf. 58 HADAR CARS (fp) replik:</pre><pre>Herr talman! Radikalkonservativ är väl en\r\nuppfinning av ungefär samma slag som den gamla\r\nskvadern.</pre><pre>Rune Jonsson sade att hans parti inte är doktrinärt.\r\nEfter att ha lyssnat på honom tror jag att jag kan\r\nhålla med om det. Jag skulle väl i det här\r\nsammanhanget, när det gäller synen på vad som\r\nskall vara statligt ägande, snarare vilja\r\nkarakterisera det som reaktionärkonservativt.</pre><pre>Anf. 59 KJELL ERICSSON (c) replik:</pre><pre>Herr talman! Rune Jonsson har någon form av\r\növertro på de statliga företagen, att de skall kunna\r\nklara av sina saker mycket bättre än den privata\r\nföretagsamheten. Det tror dock inte jag.</pre><pre>Som sagts tidigare i dag av min kollega Per-Ola\r\nEriksson, kan det finnas strukturella skäl och också\r\nregionalpolitiska skäl att i ett övergångsskede ha\r\nstatliga företag, men det är inget självändamål. De\r\nföretag som nu finns på den kommersiella\r\nmarknaden kan säljas ut, och då tycker jag att man\r\nskall göra det.</pre><pre>Jag ställde frågan till Rune Jonsson om det inte\r\nvore bättre att frigöra kapitalet i de här företagen\r\noch satsa pengarna på infrastruktur -- vägar,\r\njärnvägar, utbildning osv. -- i stället för att ha dem\r\nlåsta i företagen. På det sättet hjälper man också\r\nandra företag. Man tryggar sysselsättningen för de\r\nföretagen och man får en bättre\r\nkonkurrenssituation. Är det då inte bättre att\r\nfrigöra det här kapitalet?</pre><pre>Anf. 60 RUNE JONSSON (s) replik:</pre><pre>Herr talman! Jag börjar bakifrån med Kjell\r\nEricsson. Visst kan man få in pengar och använda\r\ndem till infrastruktur. Men som väl Kjell Ericsson\r\nhar sett, har avkastningskravet på de statliga\r\nföretagen ökat, och man kan ju också använda\r\nvinstmedlen till olika ändamål.</pre><pre>Till Per Westerberg vill jag bara säga att Fortia är i\r\nett inledningsskede och måste få arbeta på samma\r\nsätt som andra koncerner. Det gäller inte minst\r\nsekretessen. Så jag tror att vi längre fram får en\r\ntingens ordning som gör att också Per Westerberg\r\nkommer att vara nöjd.</pre><pre>Andre vice talmannen anmälde att Per Westerberg\r\noch Kjell Ericsson anhållit att till protokollet för\r\nantecknat att de inte ägde rätt till ytterligare\r\nrepliker.</pre><pre></pre><pre>Anf. 61 BENGT HURTIG (v):</pre><pre>Herr talman! Jag vill börja med att yrka bifall till\r\nreservation 7.</pre><pre>I de övergripande resonemang som förs här i dag\r\noch som har debatterats i olika omgångar är den\r\ncentrala tanken att det är marknaden som helt skall\r\navgöra vilka företag i världen som skall överleva\r\noch vilka som skall gå under. De\r\nkommandoadministrativa ekonomiernas\r\nsammanbrott har, tycker jag, lett till blindhet när\r\ndet gäller den oreglerade kapitalismens utveckling.\r\nI de delar av världen där den under lång tid har haft\r\nfritt spelrum är de regionala klyftorna stora.\r\nTidigare livskraftiga industriregioner ligger öde och\r\nfolk lever i apati, misär och hög arbetslöshet. I\r\nandra är givetvis tillväxten god.</pre><pre>Inom OECD-länderna drabbar fattigdomens och\r\narbetslöshetens spöke på detta sätt bortåt hundra\r\nmiljoner människor. Bara i Europa, som numer av\r\nen del debattörer anses visa vägen även för Sverige,\r\nlever 45 miljoner människor i fattigdom, varav en\r\nstor del i försvagade industriregioner.\r\nArbetslösheten i Europa har under lång tid legat\r\nvid 10 % och tidvis varit svagt sjunkande.</pre><pre>Om man delar upp EG i områden med i\r\nstorleksordningen en miljon invånare, kan de mest\r\nefterblivna områdena ha fjärdedelen så stor BNI\r\nper capita som de bästa delarna. Därför inser man\r\nsedan några år också att regionalpolitiska åtgärder\r\nmåste vidtas. Klyftorna är för stora, inser man, för\r\natt man skall kunna ha en helt oreglerad ekonomi.</pre><pre>Lika väl som central detaljstyrning av\r\nproduktionen visat sig leda till katastrof i\r\nplanekonomierna, måste vi konstatera att den helt\r\noreglerade kapitalismen också medför stora sociala\r\nkatastrofer. Därför behöver marknaden sina\r\npolitiska ramar och därför behöver marknaden\r\nstarka och självständiga fackliga organisationer.\r\nDet oupplysta penningväldet måste utsättas för\r\ncivilisatoriska demokratiska beslut.</pre><pre>Det är på intet sätt uteslutet att den omfattande\r\nstrukturomvandling som kan bli resultatet av den\r\nfullständiga friheten för kapitalet i en EES-sfär i\r\nEuropa kan leda till att tidigare sammanhängande\r\nnationella produktionssystem bryts sönder. Även\r\nstora företag kan komma att köpas upp för att\r\nläggas ned eller för att få sin produktion flyttad.\r\nHela landsändar kan slås ut och bli stödregioner\r\nsom tappas på yrkesverksam befolkning. Den\r\nutförsäljning av de statliga basindustrierna och av\r\ndomänverket som de borgerliga partierna aviserar,\r\nleder med stor sannolikhet till att sociala och\r\nregionala hänsyn kommer ännu mer i skymundan\r\nnär beslut om strategi, investeringar och\r\nnedläggningar fattas.</pre><pre>Plötsligt kan LKAB vara Bolidenägt och i ett\r\nsenare skede ägt av en multinationell koncern.\r\nASSI och delar av domänverket köps upp av någon\r\nannan transnationell jätte. I värsta fall köper man\r\nföretag för att lägga ner en konkurrent. Det kan bli\r\nen epok när den maximerade kapitalavkastningen\r\növerordnas alla andra behov. Guldäggen får alla\r\nsatsningar och därmed blir det nedläggningar och\r\nstagnation för resten, liksom i tidigare\r\nindustriområden runt om i världen. Tidigare stabila\r\nföretag kan bli spekulationsobjekt för\r\nfinansintressen som spelar monopol över hela den\r\nrika världen dygnet runt.</pre><pre>Herr talman! Därför tycker jag att det vaktslående\r\nom den lilla del av det statliga företagandet som i\r\ndag sker i utskottets betänkande är\r\ntillfredsställande. De fackliga organisationerna har\r\nall anledning att hålla garden uppe och att hålla sig\r\nväl informerade om utvecklingen de närmaste åren.</pre><pre>Herr talman! Sedan vill jag ägna några ord åt ett av\r\nde statliga företagen, nämligen Svenskt Stål AB.\r\nLika väl som det finns styrka och grund för att tro\r\npå tillverkningen av stål och stålprodukter vid\r\nSSAB, kanske främst i Luleå, får vi inte blunda för\r\nde stora svagheter som finns. Det dyra koksverket,\r\nkommande krav på miljöområdet, långa fraktvägar\r\nför ämnen till kunder, låg vidareförädlingsgrad och\r\nsvårigheter att behålla kompetent personal tror jag\r\ntillhör dessa svagheter. En erfaren arbetarstam och\r\nframgångar med kvalitetsförbättringar hör till\r\nstyrkan.</pre><pre>I kraft av de nu aktuella internationella kraven på\r\nmiljöhänsyn och minskade koldioxidutsläpp\r\ndiskuteras nu inom EG koldioxidavgifter även för\r\nindustrin på bortåt 400 miljarder kronor. Svensk\r\nstålindustri kan, enligt min mening, komma att\r\ntvingas betala den typen av miljöavgifter utan att ny\r\nkoldioxidsnål teknik har framtagits. Dessutom har\r\nju kolpriset höjts med ca 10--20 % genom\r\nanknytningen till ecun och den nya typ av\r\nvalutakorg som vi har anslutit oss till.</pre><pre>Jag har vid ett antal tillfällen tidigare här i\r\nkammaren pläderat för att man skulle se över\r\nmöjligheterna att använda högsvavlig olja som\r\nersättning för kol och koks vid reduktion av\r\njärnmalm. Denna högsvavliga olja tvingas vi i dag\r\nexportera till bl.a. EG-länderna. Vi kan även\r\nkomma att tvingas betala miljökostnader som en\r\nföljd av de miljöavgifter som införs där. Om vi alltså\r\nskulle ta till vara denna olja och förgasa den, rena\r\nden och använda den i stället för kol och koks skulle\r\nvi kraftigt kunna reducera framtida miljöavgifter.</pre><pre>Jag tycker därför att det är riktigt att koppla ihop\r\nvårt problem med exporten av olja och vårt\r\nproblem med kol och koks. Detta är ett exempel på\r\nproblemkomplex där jag tycker att det är naturligt\r\natt staten fortfarande har ett övergripande ansvar\r\ndvs. när det gäller de regionalpolitiska aspekterna\r\noch de övergripande miljöpolitiska aspekterna.</pre><pre>För närvarande aviseras också förluster inom såväl\r\nSSAB som inom därmed sammanhängande Ovako\r\nSteel. Kanske redan om någon månad kommer den\r\nprivata delen av dessa företag att gå ut och varsla\r\nytterligare stora grupper av arbetare i Luleå. Det är\r\ninte heller säkert att masugn 1 i Luleå kan hållas i\r\ngång.</pre><pre>En nedgång för SSAB skulle betyda en nedgång i\r\nhela det nationella produktionssystemet, där ju\r\nSSAB är en del. En modern, uthållig och\r\nkonkurrenskraftig tillverkning av råjärn och stål\r\nbehövs för transportmedelsindustrin,\r\nvitvaruindustrin, byggnadsindustrin osv. i det här\r\nlandet. Stålindustrin behövs också för en stabil\r\navsättning i gruvindustrin.</pre><pre>Staten tycks ju ibland anse att vissa delar av det\r\nprivata näringslivet behöver skattebefrielse och\r\nsärskilt stöd därför att denna industri är nationellt\r\nviktig. Så har det t.ex. varit när det gäller Saab i\r\nsödra Sverige. Detsamma borde gälla SSAB. Detta\r\ntror jag underlättas om staten tillika är en\r\ndominerande ägare. Vi vill t.o.m. lägga ut detta\r\nsom ett uppdrag på grund av det hårda klimat, de\r\nlånga avstånden, de glest befolkade landsdelarna\r\noch de speciella uppgifter som den här typen av\r\nindustri har. De borde alltså kunna ha ett\r\nregionalpolitiskt uppdrag. Det borde också göra\r\ndet möjligt för dem att sälja regionalpolitiska\r\narbetsuppgifter till den svenska staten som i det\r\nlånga loppet måste betala dessa regionalpolitiska\r\nstöd.</pre><pre>Direkta statliga bidrag till företag torde i framtiden\r\nbli i det närmaste omöjliga som ett led i den\r\nanpassning till EG som genomförs.</pre><pre>Behovet av satsningar inom stålindustrin på\r\nforskning och utveckling är också stort. Forsknings-\r\noch utvecklingssatsningar på stålområdet har i\r\nSverige varit ungefär hälften av vad de är i Japan\r\nräknat per producerat ton stål. Beredskap att\r\nskjuta till kapital till SSAB borde kunna deklareras\r\nav regeringen. Detta skulle också innebära en\r\nsignal till att samhället önskar investeringar i denna\r\ndel av industrin. Regeringen måste, som\r\nföreträdare för den mest betydande ägaren i svensk\r\nstålindustri, fortlöpande ägna SSAB och branschen\r\nstor uppmärksamhet och uppträda som en aktiv och\r\nintresserad ägare. Det går inte längre att håglöst\r\nskjuta över alla bekymmer på marknadskrafterna\r\noch bara beklaga att avskedanden är nödvändiga.</pre><pre>Herr talman! Därmed vill jag yrka bifall till\r\nreservation 7.</pre><pre>Anf. 62 STEN-OVE SUNDSTRÖM (s):</pre><pre>Herr talman! I detta betänkande om de statliga\r\nföretagen behandlas bl.a. vår motion N211. Den\r\nhandlar om angelägna långsiktiga investeringar vid\r\nSvenskt Stål AB i Luleå. Jag avser att i mitt inlägg\r\nnu kommentera dels utskottets behandling av\r\ndenna motion, dels de borgerligas planer på att\r\nsälja ut de statliga företagen.</pre><pre>Motionen handlar om statens ansvar som\r\nhuvudägare att driva på utvecklingen i företaget.\r\nNär det gäller Svenskt Ståls verksamhet i Luleå är\r\ndet viktigt att de nödvändiga långsiktiga\r\ninvesteringarna kommer till stånd. Det handlar om\r\nviktiga investeringar för en utbyggd\r\nproduktionskapacitet i metallurgin, investeringar\r\nsom förbättrar kvaliteten på stålprodukterna samt\r\narbetsmiljöförbättringar.</pre><pre>Näringsutskottets majoritet har i sin skrivning\r\nkonstaterat att staten har ett stort ansvar för\r\nutvecklingen i basindustrierna. Utskottet anför\r\nockså att det inte ankommer på riksdagen att pröva\r\nbehovet av investeringar i olika statliga bolag eller\r\natt styra verksamheten i dessa bolag. Dessa rader i\r\nutskottsskrivningen är självklara. Varken regering\r\neller riksdag skall lägga sig i den dagliga driften\r\neller skötseln av företagen. Det finns styrelser och\r\nföretagsledningar för det ändamålet.</pre><pre>Men det får inte heller innebära att staten som\r\nägare inte bryr sig om den långsiktiga inriktningen\r\neller lämnar fritt för företagsledningarna att själva\r\nstaka ut färdvägen med den enda målsättningen att\r\nmaximal profit skall vara ledstjärnan.</pre><pre>Skall man klara en fortsatt positiv utveckling av de\r\nstatliga basindustrierna krävs ett betydligt bättre\r\nengagemang från ägarens sida. Visserligen har det\r\nnu börjat bli bättre rotation i några av företagens\r\nstyrelser, där grånade farbröder nu byts ut mot\r\nyngre förmågor med en mer modern syn på\r\nutveckling och framåtskridande. Det är naturligtvis\r\npositivt. Det fanns länge en tendens i\r\nbasindustrierna att alltför många, satt alltför länge\r\ni ledande positioner med alla de nackdelar det fört\r\nmed sig för företagens utveckling.</pre><pre>Utskottet har verkligen inte ägnat så många rader i\r\nbetänkandet åt statens ansvar för utvecklingen av\r\nbasindustrierna. Jag kan i viss mån förstå det,\r\neftersom det största hotet mot de statliga företagen\r\när de borgerliga partiernas planerade utförsäljning.</pre><pre>De statliga basindustrierna tillkom för att förädla\r\nlandets råvarutillgångar samt för att skapa\r\nsysselsättning i regioner med svag arbetsmarknad.\r\nDet fanns inget intresse från privata aktieägare att\r\nsatsa stora resurser i gruvor och stålverk. Om inte\r\nstaten gått in med medel för de tunga och\r\nkapitalkrävande investeringarna i gruv- och\r\nstålindustrin, hade vi säkerligen nu varit helt\r\nutkonkurrerade i dessa branscher.</pre><pre>De privata stålintressena körde ner hela sin\r\nproduktionsapparat. Det gällde t.ex. Gränges\r\nstålverkssmhet. Den var helt nerkörd och närmade\r\nsig den totala kraschen. Verkställande direktör var\r\nvid det tillfället en numera icke okänd politisk\r\nclown vid namn Ian Wachtmeister. Han hade\r\nminsann då fått fart under galoscherna när det\r\ngällde att utarma stora delar av den svenska\r\nstålindustrin. Visserligen fick han sparken för att\r\nhan inte klarade jobbet, men de privata\r\nägarintressena i övrigt klarade inte heller av att\r\nutveckla den svenska stålindustrin.</pre><pre>Staten tvingades gå in och ta på sig huvudansvaret\r\nför att modernisera och samordna denna viktiga\r\nbransch. Svenskt Stål bildades. Detsamma\r\ninträffade i landets stora järnmalmsgruvor. Så t.ex.\r\ntog staten ansvaret för LKAB och dess utveckling.</pre><pre>Staten har också tagit ansvaret för basindustriernas\r\nutveckling när det privata kapitalet inte har varit\r\nintresserat på grund av att den kortsiktiga profiten\r\ninte varit tillräckligt attraktiv.</pre><pre>Initiativet att utveckla basindustrierna har tagits av\r\nsocialdemokratiska regeringar. Det har inneburit\r\nen mycket stor trygghet för människor i inte minst\r\ndet län som drabbats hårdast av arbetslösheten,\r\nalltså Norrbotten.</pre><pre>Därför är det tragiskt att i sammanhanget tvingas\r\nkonstatera att borgerliga ledamöter från\r\nNorrbottens län, t.ex. Per-Ola Eriksson, nu går i\r\nbräschen för att driva utvecklingen mot en\r\nutförsäljning av de statliga företagen i bl.a.\r\nNorrbotten.</pre><pre>Låt mig ställa några direkta frågor till Per-Ola\r\nEriksson: Hur ser egentligen er försäljningsplan ut,\r\nom ni nu får chansen att sälja ut företag? Vilka\r\nföretag tänker ni börja med, och i vilken omfattning\r\nkommer ni att sälja ut? Är det LKAB som står först\r\npå utförsäljningslistan eller är det SSAB eller\r\nASSI?</pre><pre>Om dessa basindustrier säljs ut, vem skall då stå för\r\nde stora och tunga kapitalinvesteringar som\r\nkommer att behövas i basindustrierna?\r\nPrivatkapitalet har ju inte tidigare visat något\r\nintresse av att investera i denna form av\r\nverksamhet. Vem skall då trygga sysselsättningen\r\noch ta de regionalpolitiska hänsyn som måste tas på\r\nden förhållandevis svaga arbetsmarknad som ännu\r\nfinns i Norrbotten?</pre><pre>Slutligen, herr talman, hoppas jag verkligen att de\r\nborgerliga aldrig får chansen att genomföra den\r\nplanerade utförsäljningen av statliga företag. Det\r\nvore verkligen att spela ett mycket högt spel med\r\nsysselsättningen i vårt nordligaste län.</pre><pre>Anf. 63 PER-OLA ERIKSSON (c) replik:</pre><pre>Herr talman! Jag har länge suttit och väntat på\r\nSten-Ove Sundströms anförande, som är en kopia\r\npå kopior av de anföranden som han brukar hålla\r\nvarje år från denna talarstol i detta ärende.</pre><pre>Hur skall det här gå till, Sten-Ove Sundström? Jag\r\nber först att få hänvisa till motion N218, som\r\nbehandlas i detta betänkande. Låt mig också\r\nklargöra för Sten-Ove Sundström att vi inte ämnar\r\nanordna någon realisation på statlig verksamhet.\r\nRealisation på statlig verksamhet har däremot\r\nsocialdemokraterna gjort vid ett antal tillfällen.\r\nNär Sten-Ove Sundström talar om att ''sälja ut'', så\r\nförefaller det som om det är fråga om realisation på\r\nstatlig verksamhet. Men det är det inte.</pre><pre>Jag skall ge ett besked till Sten-Ove Sundström.\r\nOm vårt land åren 1976--1982 inte hade haft en\r\nregering som satsat pengar på och omorganiserat\r\nsvensk stålindustri samt rekonstruerat\r\ngruvindustrin, då hade Norrbotten varit flera\r\nföretag fattigare än det är i dag. Vad gäller den\r\nstatliga företagssektorn har Sten-Ove Sundström\r\naldrig sträckt sig längre än till att intressera sig för\r\nden egna arbetsplatsen och till den egna lilla vrån i\r\nLuleå i närheten av SSAB. Han brukar ofta\r\nanvända sig av en viss modell, nämligen den som\r\ngår ut på att kräva styrelseordförandens och\r\nstyrelseledamöternas avgång. Jag vet inte hur\r\nmånga gånger han har krävt Björn Wahlströms\r\navgång. Det var väl honom han menade när han\r\ntalade om grånande farbröder som nu har ersatts av\r\nyngre. Vi vet vem Björn Wahlström har ersatts\r\nmed. Därefter kan vi diskutera hårfärgen -- om den\r\när grå eller inte.</pre><pre>Det är faktiskt beklämmande att Sten-Ove\r\nSundström såsom företrädare för ett län som\r\nNorrbotten, inte under alla sina år i riksdagen har\r\nkunnat inse att de statliga företagen måste arbeta\r\nefter exakt samma ekonomiska principer som alla\r\nandra företag. De statliga företagen skall icke\r\nsärbehandlas utan jämföras med privata eller\r\nkooperativt drivna företag. De statliga företagen\r\nhar betytt mycket för Norrbotten, men i dag utgör\r\nde ingen räddningsplanka för länet. Jag vet att\r\nmånga av hans partivänner inser det, och det bör\r\nockså han göra. Den kunskapen har tydligen inte\r\nnått Sten-Ove Sundström.</pre><pre>Motion N218, som jag har hänvisat till, kan Sten-\r\nOve Sundström i lugn och ro läsa i sin kammare. Då\r\nfår han ett fint och fullständigt svar på frågan hur vi\r\nhar tänkt oss att omvandla statliga företag till\r\nprivata företag samt i vilken takt det skall ske.</pre><pre>Anf. 64 STEN-OVE SUNDSTRÖM (s)\r\nreplik:</pre><pre>Herr talman! Jag tycker det var synd att Per-Ola\r\nEriksson inte tog chansen att skingra dimmorna\r\nkring det borgerliga förslag som han har gått i\r\nbräschen för i denna kammare. Det handlar alltså\r\nom utförsäljning av de stora statliga företagen i inte\r\nminst Norrbotten, vårt gemensamma hemlän.</pre><pre>Per-Ola Eriksson hänvisar till en motion, men i den\r\nframgår i vilken takt och på vilket sätt\r\nutförsäljningen av de statliga företagen skall ske.\r\nDet finns ingen anledning att påstå att betydelsen\r\nav statliga företag minskar. Låt oss komma ihåg att\r\ni vårt län är fortfarande tre av fyra industriarbetare\r\nanställda i statliga företag. De anställda har också\r\nett stort intresse av att få veta hur deras framtid\r\nkommer att te sig om olyckan är framme och\r\ncentern får ingå i en regering efter höstens val.</pre><pre>Vi har ett ganska klart minne av hur de borgerliga\r\nregeringarna tyvärr betedde sig på detta område.\r\nDen borgerliga regeringen med en centerpartistisk\r\nindustriminister föredrog att socialisera förlusterna\r\nför de stora privatägda företagen. Är det en melodi\r\nsom kommer att ljuda på nytt?</pre><pre>De anställda i inte minst de statliga företagen har\r\nrätt att få veta, Per-Ola Eriksson, i vilken takt\r\nutförsäljningarna skall ske. Skall ni börja med att\r\nsälja ut LKAB och i så fall när? Kommer det att ske\r\nredan inom ett år? Vad händer sedan med SSAB\r\noch ASSI? Jag tycker inte att vi skall förkrympa\r\nfrågan till motionsläsning. Ta nu chansen, skingra\r\ndimmorna och tala ut! På vilket sätt och i vilken takt\r\nskall ni sälja ut de statliga företagen och därmed\r\ntryggheten för de många industriarbetare i det län\r\nsom har det besvärligast att klara sysselsättningen?</pre><pre>Anf. 65 PER-OLA ERIKSSON (c) replik:</pre><pre>Herr talman! Jag erinrar om vad jag sade i min\r\nförra replik till Sten-Ove Sundström, nämligen att\r\ndet inte handlar om någon realisationsverksamhet\r\nsom han påstår att jag vill bedriva. Det gäller att\r\nomvandla ett passivt statligt ägande på ett sätt som\r\ngör att de ekonomiska resurser som frigörs kan\r\nanvändas till investeringar i infrastruktur, i vägar,\r\njärnvägar och bättre kommunikationer. Just på\r\ndessa områden är behovet av investeringar oerhört\r\nstort.</pre><pre>Sten-Ove Sundström, som sitter med i\r\ntrafikutskottet, brukar uttala sig i just sådana\r\nfrågor. Men jag konstaterar att Sten-Ove\r\nSundström under årens lopp inte har varit med om\r\nnågra offensiva satsningar på nämnda områden.\r\nInlandsbanan är det senaste exemplet. Som förste\r\nriksdagsman i Norrland gick han ut och sade att\r\ninlandsbanan skulle läggas ned. Ett sådant besked\r\nlämnar en företrädare för ett län som behöver bra\r\nkommunikationer.</pre><pre>Som jag har redogjort för i motion N218 är det\r\nmeningen att statliga företag skall säljas. De\r\nanställda, småspararna och andra medborgare skall\r\nfå köpa aktier i företagen i den takt som är förenlig\r\nmed situationen på marknaden. Det handlar alltså\r\ninte om att sälja allt på en enda dag, utan det kan\r\nske stegvis.</pre><pre>Jag tycker faktiskt att Sten-Ove Sundström ofta\r\nförsöker framställa utförsäljning av statliga företag\r\nsom den största av olyckor i näringspolitiska\r\nsammanhang. Gång efter gång gör han sina\r\nanalyser utifrån ett mycket snävt perspektiv. Han\r\nbortser ifrån de ekonomiska realiteter som företag\r\ntvingas arbeta under. Sten-Ove Sundström skall\r\nvara oerhört tacksam för att Sverige under åren\r\n1976--1982 hade en regering som hade kraft och\r\nmod att ge sig i kast med att omstrukturera svensk\r\nstålindustri, skogsindustri och gruvindustri. Om\r\nman inte hade gjort det under de åren, hade Sten-\r\nOve Sundström inte kunnat stå här i talarstolen i\r\ndag.</pre><pre>Anf. 66 STEN-OVE SUNDSTRÖM (s)\r\nreplik:</pre><pre>Herr talman! Per-Ola Eriksson får gärna skälla på\r\nmig som person. Jag tycker dock att det är synd att\r\nhan inte svarar på de konkreta frågorna. Även om\r\nPer-Ola Eriksson tycker att jag har ett snävt\r\nperspektiv borde han ha en viss förståelse för att\r\nalla de människor som känner trygghet i de statliga\r\nföretagen vill ha ett klart besked om i vilken takt\r\noch på vilket sätt Per-Ola Eriksson och hans parti\r\nvill sälja ut dem. Det är synd att de inte kan få ett\r\nklart besked på det här området. Är det möjligen\r\nså, Per-Ola Eriksson, att centern i det här\r\nsammanhanget liksom i andra sammanhang väntar\r\npå att moderaterna skall ta initiativet och dra upp\r\nriktlinjerna för att ni därmed skall kunna skrida till\r\nverket?</pre><pre>Per-Ola Eriksson talar om ett passivt ägande. På\r\nvilket sätt menar Per-Ola Eriksson att staten i detta\r\nsammanhang har haft ett passivt ägande? Det är\r\nfaktiskt staten som har satsat de stora pengarna via\r\nen socialdemokratisk regering.\r\nMångmiljardinvesteringar har kommit till efter\r\ninitiativ från den socialdemokratiska regeringen,\r\nsom har lyssnat på alla de människor som har\r\nförstått att branscherna går att utveckla.</pre><pre>Även om Per-Ola Eriksson glider undan frågan är\r\ndet faktiskt så att ni vill sälja kon för att kunna köpa\r\nmjölk. En sådan utveckling kan man uthärda på\r\nmycket kort sikt, men sedan upptäcker man att man\r\nhar gjort sig av med de stora tillgångarna. De\r\npengar ni avser att komma över i detta\r\nsammanhang vill ni investera i infrastruktur. Vi har\r\nvia den socialdemokratiska regeringen nu dragit\r\nupp riktlinjer för att satsa 30 miljarder på\r\ninfrastrukturområdet utan utförsäljning av statliga\r\nföretag. Vi vill utveckla företagen. Vi vill inte att\r\nstaten, samhället, skall avhända sig dessa viktiga\r\ninkomstkällor.</pre><pre>Andre vice talmannen anmälde att Per-Ola\r\nEriksson anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 67 KRISTER SKÅNBERG (mp):</pre><pre>Herr talman! I proposition 1990/91:87 redovisar\r\nregeringen att man har beställt en utredning av\r\nnuvarande statens energiverk om stamnätets\r\nframtida organisation. I betänkandet\r\n1990/91:NU38 hänvisar man på s. 20 till\r\nbetänkande NU40 om energipolitik. I\r\nenergipropositionen, s. 28, skriver regeringen att\r\nman syftar till att främja en effektiv handel med el\r\noch till att skapa möjligheter för en decentraliserad\r\nelproduktion. På s. 30 och 31 i propositionen\r\nredogör regeringen för elmarknadens\r\ninternationalisering och påpekar att EG-\r\nkommissionen har krävt att elnätet i EG-länderna\r\nskall öppnas för överföring av el på lika\r\nekonomiska villkor för alla, s.k. common carriage.</pre><pre>Som Lars Norberg redan har sagt har vi i motion\r\nN42 och i reservation 20 yrkat att en utredning som\r\nstatens energiverk skall göra åt regeringen skall\r\nutgå från ''att elproducenter, eldistributörer och\r\nåtminstone större elkonsumenter, bl.a. inom\r\nindustrin, skall ha rätt och möjlighet att överföra\r\nelenergi på högspänningsnätet till självkostnadspris\r\nsom ett led i arbetet på att en fri handel med\r\nelenergi skall underlättas''.</pre><pre>Herr talman! Det är viktigt att de nuvarande\r\nreglerna och taxorna för elöverföring ändras.\r\nSåsom de nu ser ut stärker de bara Vattenfalls makt\r\noch inflytande över energipolitiken. De utgör också\r\nett av flera mycket effektiva hinder för en\r\nfungerande och öppen elmarknad. De nuvarande\r\nreglerna och taxorna är också ett allvarligt hinder\r\nför elöverföring och för bättre utnyttjande av\r\nmöjligheterna för effektivare energianvändning\r\noch användning av förnybara bränslen. Det är\r\nviktigt att dessa hinder undanröjs.</pre><pre>I USA tillämpar man redan den s.k.\r\nbalansprincipen, least cost utility planning, för att\r\nenergiförsörjningen skall bli så ekonomiskt\r\ngynnsam för användarna som möjligt. I Norge har\r\nden förra borgerliga regeringen Syse -- inte den\r\nkommunistiska regeringen som man skulle kunna\r\ntro efter att ha hört Hadar Cars inlägg i\r\nkammaren -- fått ett enigt storting med på att\r\ntillämpa balansprincipen i Norge.</pre><pre>Det är viktigt att kraftbolagen,\r\neldistributionsföretagen och åtminstone de stora\r\nelanvändarna får rätt och möjlighet att överföra el\r\npå högspänningsnätet till självkostnadspris. Det är\r\nockså en viktig förutsättning för att man skall få\r\nnytta av balansprincipen. Det är även en viktig\r\nförutsättning för den elbörs som man har bestämt\r\nsig för att pröva i Norge och som också finns nämnd\r\ni regeringens proposition nr 40. Det har också\r\nföreslagits av chefen för statens energiverk,\r\ngeneraldirektör Rode.</pre><pre>Jag hoppas att alla de här i kammaren som är\r\nangelägna om en fungerande marknadsekonomi\r\nockså vill medverka till att energikunderna till\r\nlägsta kostnad får den nytta av energin som hon\r\neller han som kund behöver, vare sig det gäller att\r\nkyla öl, koka vatten, värma bostäder, tillverka en\r\nvara eller vad det nu kan röra sig om. En grupp på\r\nstatens energiverk och en på Vattenfall arbetar\r\nmycket intensivt med dessa frågor. På statens\r\nenergiverk har man lagt fram ett ganska detaljerat\r\nförslag om hur en sådan här elbörs skulle kunna\r\nfungera och hur man med en elbörs skulle kunna\r\nhjälpa kunderna att få energinytta till lägsta\r\nkostnad. Man har tidigare talat om olika\r\nprissättningsmetoder, men som ett alternativ i\r\nelbörssammanhang visar man i stället på att man\r\nnär det är aktuellt att få fram ytterligare energi till\r\nnågot ändamål kan begära in anbud på\r\nenergimängden från t.ex. stora distributörer och\r\nkunder. Sedan kan man välja ett anbud, om det är\r\nlägre än vad det kostar att bygga ut själva\r\nelproduktionen. Detta är innebörden i\r\nbalansprincipen.</pre><pre>Herr talman! Jag räknar med att vi den 11 juni här\r\ni kammaren tillsammans kan följa upp det här\r\ngenom att be regeringen återkomma med förslag\r\ntill lag om elöverföring till självkostnadspris på\r\nhögspänningsnätet och med förslag till hur\r\nbalansprincipen och elbörsen skall genomföras.\r\nHittills nämner man egentligen bara honnörsorden\r\ni propositionen utan att visa hur man tänker\r\ngenomföra detta.</pre><pre>Anf. 68 ANDRE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 69 SONIA KARLSSON (s):</pre><pre>Herr talman! I näringsutskottets betänkande nr 38\r\nbehandlas på s. 28 AB Göta kanalbolag.\r\nNäringsutskottet gör en kort beskrivning av\r\ntidigare ställningstaganden och avslutar med att\r\nhänvisa till den kommande proposition som skall\r\nbehandla bolagiseringen av domänverket och där\r\nfrågor angående bl.a. Göta kanal berörs.</pre><pre>Enligt skrivningen i betänkandet har regeringen\r\nmed hänvisning till statsfinansiella skäl inte\r\nframlagt något förslag om anslag till Göta kanal för\r\nbudgetåret 1991/92 i årets budgetproposition.</pre><pre>På förslag från regeringen beslutade riksdagen 1984\r\nom ett underhålls- och upprustningsprogram för\r\nGöta kanal under perioden 1985/86--1994/95. Före\r\nperioden 1990/91--1994/95 har kostnaderna för\r\nunderhåll och upprustning beräknats till 15,6\r\nmilj.kr. per år. Riksdagen beslutade våren 1990 om\r\nett anslag av detta belopp för finansiering av\r\nkostnaderna under innevarande budgetår.</pre><pre>Genom det föreliggande budgetförslaget hotas\r\nsåväl hittills gjorda underhållsinsatser som\r\nkanalens framtid.</pre><pre>Göta kanal är speciell ur kulturhistorisk synpunkt\r\noch klassat som riksintresse både för friluftslivet\r\noch kulturminnesvården. Kanalen besöks årligen\r\nav ca 1,5 miljoner människor som på olika sätt\r\ntillbringar sin fritid på och vid kanalen.</pre><pre>För att på ett bra och långsiktigt sätt kunna sköta\r\nGöta kanal så måste kanalbolaget erhålla äskade\r\nmedel från budgetårets början för att kunna göra\r\nnödvändigt underhåll för att kanalen skall kunna\r\nhållas öppen.</pre><pre>Göta kanal borde ha så stort egenvärde att dess\r\nfortsatta existens inte görs till en tvistefråga mellan\r\nindustridepartementet och domänverket, vilket jag\r\ntycker att den blivit i dag.</pre><pre>Enligt tidningsreferat i förra veckan uttalade\r\ngeneraldirektör Bo Hedström att domänverket är\r\nett affärsdrivande företag och att det inte kan\r\nacceptera att ur egen ficka betala de förluster som\r\nkanalen dras med. Vidare konstaterade han att\r\nGöta kanal aldrig går att få lönsam, och att det är\r\nregeringens ansvar att täcka de förluster som\r\nuppstår.</pre><pre>Herr talman! I svaret på min fråga som omnämns i\r\nbetänkandet nämnde industriministern att\r\ndomänverket hos industridepartementet begärt\r\navdrag från inleverans för medel till underhåll och\r\nupprustning till AB Göta kanalbolag, och att\r\nframställningen för närvarande bereds i\r\nregeringskansliet.</pre><pre>Jag förutsätter att man verkligen hittar en lösning\r\nså att Göta kanalbolag erhåller medel från den 1\r\njuli 1991. Mot bakgrund av Göta kanals stora värde\r\nsom kulturminnesmärke och turistled måste\r\nverksamheten tryggas. Det är av riksintresse att så\r\nsker.</pre><pre>Ytterligare dröjsmål i denna fråga kan inte\r\naccepteras.</pre><pre>Anf. 70 LARS NORBERG (mp):</pre><pre>Herr talman! Jag hoppas, precis som Sonia\r\nKarlsson, att regeringen inser att den har ett ansvar\r\nför kanalen, som ju är ett både stort\r\nrekreationsvärde och ett stort kulturhistoriskt\r\nvärde.</pre><pre>Jag vill också erinra Sonia Karlsson om att i detta\r\nbetänkande finns en reservation nr 32 om Göta\r\nkanalbolag som säger att miljöpartiet anser att det\r\när fel huvudman för kanalen. Domänverket är\r\ningen lämplig huvudman. Staten borde inrätta en\r\nhuvudman som samlar upp de positiva intressen\r\nsom finns för kanalen. Det är givetvis de berörda\r\nlänsmyndigheterna och de som har intresse av och\r\nansvar för kulturvård och för turism och för\r\nnaturvård, framför allt i dessa bygder.</pre><pre>Vi har alltså begärt att regeringen skall återkomma\r\ntill riksdagen med förslag i denna fråga.</pre><pre>Hade det funnits en sådan huvudman för kanalen\r\nhade den säkert varit betydligt effektivare och mer\r\nentusiastisk i sina påtryckningar på regeringen för\r\natt frigöra det kapital som behövs.</pre><pre>Jag har inte yrkat bifall till denna reservation, även\r\nom vi naturligtvis står bakom den. Sonia Karlsson\r\nhar alltså inte tillfälle att rösta för den när vi går till\r\nomröstning, men man kan ju alltid hoppas att hon\r\nannars hade gjort det.</pre><pre></pre><pre>Anf. 71 SONIA KARLSSON (s):</pre><pre>Herr talman! Jag har läst reservationen från\r\nmiljöpartiet, men jag anser att det inte är någon bra\r\nlösning för kanalbolaget att göra en stiftelse av det.\r\nJag tror att bolaget väl kan finnas inom\r\ndomänverkets hägn, som det gör nu. Det får man\r\nockså läsa i den proposition som kommer till\r\nhösten.</pre><pre>Det viktiga, det som krävs för dagen, är att man\r\nunder tiden som detta behandlas inte fråntar\r\nkanalbolaget möjligheten att låta verksamheten\r\nfungera bra till dess man vet hur propositionen ser\r\nut i höst.</pre><pre>Därför behöver kanalbolaget få medel från den 1\r\njuli i år.</pre><pre>Anf. 72 LARS NORBERG (mp):</pre><pre>Herr talman! Om detta har vi inte olika åsikt.\r\nDäremot är jag mycket misstrogen mot\r\ndomänverket, som enligt regeringens uppfattning\r\nskall ombildas till ett aktiebolag, som enligt\r\naktiebolagslagen skall drivas med sikte på bästa\r\nmöjliga lönsamhet för aktieägarna. Detta kan inte\r\nvara den rätta huvudmannen för en kanal som\r\nrimligtvis inte kan drivas med konventionella\r\nlönsamhetskrav, utan måste betraktas som en\r\nkulturhistorisk klenod som behöver tillskott från\r\ndet allmänna eller från andra, frivilliga krafter som\r\nvill stödja detta kulturhistoriskt viktiga och för\r\nturismen intressanta objekt, Göta kanal.</pre><pre>Anf. 73 SONIA KARLSSON (s):</pre><pre>Herr talman! I det sistnämnda delar jag Lars\r\nNorbergs uppfattning. Det är viktigt att vi värnar\r\nom Göta kanal. Därmed är dock inte sagt att bästa\r\nsättet är att göra en stiftelse av den.</pre><pre>Jag förutsätter att det kommer ett förslag från\r\nregeringen i proposition i höst, där man på bästa\r\nsätt tillvaratar intressena och ser till att Göta kanal\r\nkan fungera som nu både för kulturminnesvården\r\noch turismen och att vi värnar om den.</pre><pre>Överläggningen var härmed avslutad.</pre><pre>Beslut</pre><pre>Företogs till avgörande näringsutskottets\r\nbetänkanden 1990/91:NU35 och NU38.</pre><pre>Näringsutskottets betänkande NU35</pre><pre>Mom. 1 (näringspolitikens förutsättningar och\r\ninriktning)</pre><pre>I voteringen om kontraproposition för\r\nbestämmande av kontraproposition i\r\nhuvudvoteringen avgavs 21 röster för reservation 2\r\nav Rolf L Nilson och 21 röster för reservation 3 av\r\nLars Norberg. 258 ledamöter avstod från att rösta.</pre><pre>Sedan andre vice talmannen lagt ner en ja-sedel och\r\nen nej-sedel i rösturnan drog Bengt Rosén (fp) ja-\r\nsedeln. Kammaren hade alltså i enlighet med ja-\r\npropositionen till kontraproposition i voteringen\r\nom kontraproposition antagit reservation 2 av Rolf\r\nL Nilson.</pre><pre>I kontrapropositionsvoteringen biträddes\r\nreservation 1 av Hadar Cars m.fl. med 128 röster\r\nmot 17 för reservation 2 av Rolf L Nilson. 158\r\nledamöter avstod från att rösta.</pre><pre>I huvudvoteringen bifölls utskottets hemställan\r\nmed 136 röster mot 130 för reservation 1 av Hadar\r\nCars m.fl. 36 ledamöter avstod från att rösta.</pre><pre>Mom. 3 (småföretagspolitiken)</pre><pre>Hemställan</pre><pre>Utskottets hemställan bifölls med 181 röster mot 20\r\nför hemställan i reservation 7 av Lars Norberg. 101\r\nledamöter avstod från att rösta.</pre><pre>Mom. 4 (utländska företagsförvärv)</pre><pre>Utskottets hemställan bifölls med 149 röster mot 15\r\nför reservation 9 av Rolf L Nilson. 138 ledamöter\r\navstod från att rösta.</pre><pre>Mom. 13 (miljöteknik)</pre><pre>Utskottets hemställan -- som ställdes mot dels\r\nreservation 21 av Rolf L Nilson, dels reservation 22\r\nav Lars Norberg -- bifölls med acklamation.</pre><pre>Mom. 25 (Teknikens hus)</pre><pre>Utskottets hemställan bifölls med 283 röster mot 20\r\nför reservation 30 av Lars Norberg.</pre><pre>Mom. 29 (riskkapitalförsörjning och\r\nriskkapitalbolag)</pre><pre>Utskottets hemställan bifölls med 158 röster mot 21\r\nför reservation 36 av Lars Norberg. 120 ledamöter\r\navstod från att rösta.</pre><pre>Mom. 37 (kapitalförsörjning för kooperativa\r\nföretag)</pre><pre>Hemställan</pre><pre>Utskottets hemställan bifölls med 244 röster mot 20\r\nför hemställan i reservation 47 av Lars Norberg. 32\r\nledamöter avstod från att rösta.</pre><pre>Mom. 38 (utvidgat ägaransvar)</pre><pre>Utskottets hemställan -- som ställdes mot\r\nreservation 48 av Lars Norberg -- genom\r\nuppresning.</pre><pre>Mom. 40 (nyetableringslån)</pre><pre>Utskottets hemställan bifölls med 152 röster mot\r\n132 för reservation 49 av Per-Ola Eriksson m.fl. 19\r\nledamöter avstod från att rösta.</pre><pre>Mom. 46 (EG-program för småföretag)</pre><pre>Utskottets hemställan bifölls med 264 röster mot 37\r\nför reservation 55 av Per-Ola Eriksson och Kjell\r\nEricsson.</pre><pre>Mom. 56 (bilindustrins framtid)</pre><pre>Utskottets hemställan bifölls med 265 röster mot 36\r\nför reservation 71 av Rolf L Nilson och Lars\r\nNorberg.</pre><pre>Mom. 60 (utvecklingen av Alvarmotorn)</pre><pre>Utskottets hemställan bifölls med 274 röster mot\r\n24 för reservation 74 av Lars Norberg. 1 ledamot\r\navstod från att rösta.</pre><pre>Mom. 66 (livscykelspecifikationer m.m.)</pre><pre>\r\nUtskottets hemställan bifölls med 246 röster mot\r\n37 för reservation 77 av Rolf L Nilson och Lars\r\nNorberg. 19 ledamöter avstod från att rösta.</pre><pre>Mom. 68 (produktmärkning om elförbrukning\r\nm.m.)</pre><pre>Utskottets hemställan -- som ställdes mot\r\nreservation 80 av Rolf L Nilson och Lars Norberg --\r\nbifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU38</pre><pre>Mom. 1 (statligt företagande)</pre><pre>Först biträddes reservation 1 av Per Westerberg\r\nm.fl. -- som ställdes mot reservation 3 av Krister\r\nSkånberg -- med acklamation.</pre><pre>Härefter bifölls utskottets hemställan med 149\r\nröster mot 131 för reservation 1 av Per Westerberg\r\nm.fl. 22 ledamöter avstod från att rösta.</pre><pre>Mom. 3 (de statliga företagen i Norrbottens län,\r\nm.m.)</pre><pre>Utskottets hemställan bifölls med 227 röster mot\r\n16 för reservation 7 av Rolf L Nilson. 56 ledamöter\r\navstod från att rösta.</pre><pre>Mom. 5 (ombildning av statens vattenfallsverk till\r\naktiebolag)</pre><pre>Först biträddes reservation 11 av Rolf L Nilson\r\nmed 30 röster mot 20 för reservation 12 av Lars\r\nNorberg. 253 ledamöter avstod från att rösta.</pre><pre>Härefter bifölls utskottets hemställan med 147\r\nröster mot 18 för reservation 11 av Rolf L Nilson.\r\n136 ledamöter avstod från att rösta.</pre><pre>Mom. 6 (statens vattenfallsverks naturskyddade\r\ntillgångar)</pre><pre>Utskottets hemställan bifölls med 177 röster mot\r\n21 för reservation 14 av Krister Skånberg. 102\r\nledamöter avstod från att rösta.</pre><pre>Mom. 16 (ombildning av domänverket till\r\naktiebolag)</pre><pre>Utskottets hemställan -- som ställdes mot dels\r\nreservation 26 av Rolf L Nilson, dels reservation 27\r\nav Krister Skånberg -- bifölls med acklamation.</pre><pre>Mom. 17 (försäljning av fast egendom under\r\ndomänverkets förvaltning)</pre><pre>Först biträddes reservation 29 av Rolf L Nilson\r\nmed 33 röster mot 20 för reservation 30 av Krister\r\nSkånberg. 250 ledamöter avstod från att rösta.</pre><pre>Härefter bifölls utskottets hemställan med 144\r\nröster mot 22 för reservation 29 av Rolf L Nilson.\r\n136 ledamöter avstod från att rösta.</pre><pre>Mom. 22 (instruktionen för domänverket)</pre><pre>Utskottets hemställan -- som ställdes mot\r\nreservation 34 av Krister Skånberg -- bifölls genom\r\nuppresning.</pre><pre>Övriga moment</pre><pre>Utskottets hemställan bifölls.</pre><pre>Beslut om samlad votering</pre><pre>Beträffande de på föredragningslistan närmast\r\nupptagna ärendena, näringsutskottets\r\nbetänkanden NU31 och NU47 samt\r\nskatteutskottets betänkande SkU28, beslöt\r\nkammaren på förslag av andre vice talmannen att\r\nde fick företas till avgörande i ett sammanhang\r\nsedan debatten i dessa ärenden avslutats.</pre><pre>11 § Kollektiv sakförsäkring</pre><pre>Föredrogs</pre><pre>näringsutskottets betänkande</pre><pre>1990/91:NU31 Kollektiv sakförsäkring.</pre><pre>Anf. 74 KARIN FALKMER (m):</pre><pre>Herr talman! För inte så länge sedan träffade jag\r\nvänner som var djupt förtretade över just den\r\nföreteelse som är aktuell i detta betänkande.</pre><pre>Mina vänner hade flyttat till Stockholm och fann\r\nplötsligt att dottern i huset, utan att ha blivit\r\ntillfrågad, var försedd med en hemförsäkring i\r\nFolksam. Inte nog med det, även frun i huset\r\nupptäckte att hon via sin fackförening hade\r\nbegåvats med en hemförsäkring i Folksam, utan att\r\nha blivit tillfrågad.</pre><pre>Familjen, som sedan länge har en hemförsäkring i\r\nett försäkringsbolag som de själva har valt, kunde\r\ninte förstå hur man i Sverige kan acceptera ett\r\nsystem där man, på grund av att man är medlem i\r\nen fackförening, utan att bli tillfrågad förses med\r\nFolksams hemförsäkringar, i det här fallet två\r\nstycken, för ett hem som redan är försäkrat.</pre><pre>Varför har då inte den justeringen gjorts för länge\r\nsedan, att kollektiva sakförsäkringar bara skall\r\nkunna tecknas för medlemmar som individuellt\r\nansluter sig? Varför håller socialdemokraterna så\r\nenvist fast vid modellen äkta sakförsäkringar? Vad\r\nberor det på att en så självklar sak som den\r\nenskildes rätt att själv ta ställning i frågor som\r\ndenna varje år skall behöva tas upp till debatt i\r\nriksdagen?</pre><pre>Svaret finner man när man studerar\r\nförsäkringsinspektionens promemoria om\r\ngruppsakförsäkring. Av den framgår att det har\r\nskett en kraftig förskjutning av marknadsandelarna\r\nnär det gäller denna typ av gruppförsäkringar. Av\r\ndet totala antalet gruppförsäkrade år 1990 var\r\nnärmare 82 % tecknade i Folksam. Vad gäller äkta\r\ngrupphemförsäkringar var i samtliga fall utom två\r\nFolksam avtalspartner. Utvecklingen på\r\nhemförsäkringsområdet har sedan de första\r\nkollektiva hemförsäkringarna tecknades 1982\r\nentydigt gynnat Folksam, som haft en ökning med\r\n182 %.</pre><pre>Företeelsen äkta gruppsakförsäkringar, tecknade\r\ngenom facket, ingår som ett av de återkommande\r\nkapitlen i romanen Rosornas sammansvärjning.\r\nAvsnitt ur den romanen återkommer i\r\nriksdagsdebatten regelbundet som en andra\r\nklassens följetong. Av handlingen att döma skulle\r\nromanen också kunna heta Röda bröder borstar\r\nvarandra på ryggen, eller varför inte Röd\r\nsolidaritet. Någon större bestseller är det inte fråga\r\nom. Handlingen är ensidig, trist och deprimerande.</pre><pre>Nyligen avhandlades i denna kammare ett kapitel i\r\ndenna roman, nämligen kapitlet om\r\nkollektivanslutningen av fackliga organisationer till\r\ndet socialdemokratiska partiet. I det kapitlet\r\nfortsätter den röda rörelsens kamp för att bibehålla\r\nmedlemmarna i partiet. När det gäller en så god sak\r\nbehöver man inte ta hänsyn till fackmedlemmar\r\nsom inte delar arbetarrörelsens värderingar.</pre><pre>Samma tankegångar ligger bakom de ständigt\r\nåterkommande avsnitten om de kollektiva\r\nsakförsäkringarna.</pre><pre>Frågan är i vems intresse och med vilken rätt\r\nfackförbund vidgar sina verksamhetsområden, som\r\nhelt saknar anknytning till arbetslivet, in i\r\nmedlemmarnas privata sfärer. Siffrorna i\r\nförsäkringsinspektionens redogörelse är\r\navslöjande.</pre><pre>För oss som inte delar socialdemokraternas\r\nkollektivistiska tänkesätt handlar detta betänkande\r\noch våra reservationer om något så viktigt som att\r\nskydda den enskilde fackmedlemmen från\r\nkollektiva beslut där han eller hon först i efterhand\r\nfår en möjlighet att protestera med allt det besvär\r\noch omak som det betyder.</pre><pre>Det ligger i den enskilde medlemmens berättigade\r\nintresse att inte på grund av ett medlemskap, som\r\nman som arbetstagare i praktiken är bunden av,\r\nbehöva underkasta sig kollektiva lösningar rörande\r\nfrågor som inte har ett naturligt samband med\r\nförhållandena som arbetstagare.</pre><pre>Enskilda medlemmar i en facklig organisation\r\nmåste självfallet själva få avgöra om och i så fall i\r\nvilket försäkringsbolag de önskar teckna en\r\nhemförsäkring. Det är närmast genant att denna\r\nfråga år efter år skall debatteras i riksdagen.</pre><pre>Det är uppenbart att ett kollektivistiskt synsätt och\r\nen önskan att tillgodose fackföreningarnas och det\r\nröda nätverkets intressen går före den enskildes\r\nintressen i detta som i så många andra sammanhang\r\nnär det gäller socialdemokraterna.</pre><pre>Den enskildes rätt till valfrihet och integritet får stå\r\ntillbaka för en målmedveten strategi att skapa\r\nfördelar för organisationer inom den röda rörelsen.</pre><pre>Den kraftiga förskjutning som skett av\r\nmarknadsandelar strider mot en sund utveckling på\r\nförsäkringsmarknaden som\r\nförsäkringsinspektioner enligt lagen skall verka för.</pre><pre>Systemet med dessa försäkringar hotar den fria\r\nkonkurrensen mellan försäkringsgivare och det fria\r\nvalet för försäkringstagare, detta som är en\r\nförutsättning för en sund marknadsutveckling på\r\nförsäkringsområdet.</pre><pre>Staten och kommunerna har i sina\r\nupphandlingsreglementen skapat garantier för\r\naffärsmässighet i sin upphandling. På motsvarande\r\nsätt borde det vara ett försäkringstagarintresse att\r\nde här aktuella försäkringarna upphandlas på ett\r\naffärsmässigt sätt.</pre><pre>Ett regelrätt upphandlingsförfarande, som innebär\r\nkonkurrens mellan försäkringsbolagen på lika\r\nvillkor, såg näringsombudsmannen som en\r\novillkorlig förutsättning för att anslutningsformen\r\nmed reservationsrätt skulle kunna godtas. Det kan\r\nbara konstateras att fackförbunden i realiteten i\r\nstället praktiskt taget skapat monopol för Folksam.</pre><pre>Lönsamheten synes i flera fall något vacklande,\r\nskriver försäkringsinspektionen. Samtidigt\r\nkonstateras att flera avtal har en för låg premie och\r\natt höjningar kan förutses. En fråga som man kan\r\nställa sig är om anbuden från början baserats på\r\norealistiska föreställningar och om det är beroende\r\npå från början orealistiskt låga anbud som de höga\r\nmarknadsandelarna har uppnåtts.</pre><pre>Vidare har det visat sig svårt att få klarlagt om och\r\nhur den enskilde fackmedlemmen får upplysning\r\nom premieutvecklingen. Det har inte gjorts någon\r\nundersökning beträffande utvecklingen av\r\npremierna för dessa försäkringar. För den enskilde\r\nförsäkringstagaren är det mycket svårt att urskilja\r\nen premiehöjning, eftersom premien ofta betalas\r\ntillsammans med fackföreningsavgiften.</pre><pre>Eftersom premierna för de här försäkringarna i\r\nmånga fall är inbakade i fackföreningsavgiften,\r\nmåste man också fråga sig hur detta ställer sig rent\r\nskattemässigt. Fackföreningsavgifterna är som\r\nbekant avdragsgilla vid deklarationen. Det leder till\r\natt den fackmedlem som har premiekostnaden\r\ninbakad i fackföreningsavgiften får en högre\r\nskattereduktion än den som inte har en äkta\r\ngruppsakförsäkring. Hur kan socialdemokraterna\r\nförsvara en sådan orättvisa?</pre><pre>De kollektiva sakförsäkringarna i nuvarande\r\ntappning hotar att förstöra den sunda och\r\nönskvärda konkurrenssituation på\r\nförsäkringsmarknaden som är till gagn för alla\r\nförsäkringstagare. När marknaden inom\r\nförsäkringsbranschen på detta sätt snedvrids blir\r\nföljden samtidigt den att premierna för\r\nhemförsäkringar för dem som inte ingår i systemet\r\nriskerar att bli dyrare.</pre><pre>Försäkringsinspektionens skrivelse borde leda till\r\nslutsatsen att riksdagen genom att tillgodose våra\r\nreservationer avslutar följetongen om de äkta\r\ngruppsakförsäkringarna.</pre><pre>Det är riksdagens uppgift att skydda medborgarna\r\nmot kollektiva beslut, som inkräktar på den\r\nenskildes integritet och som i onödan begränsar\r\nvalfriheten. Det är riksdagens uppgift att värna om\r\nen sund konkurrenssituation på\r\nförsäkringsmarknaden.</pre><pre>Herr talman! Jag står självfallet bakom de\r\nreservationer som finns i betänkandet, men nöjer\r\nmig med att yrka bifall till nr 2.</pre><pre>Anf. 75 HADAR CARS (fp):</pre><pre>Herr talman! Karin Falkmer har ju talat så utförligt\r\noch väl om den ståndpunkt som hon och jag, dvs.\r\nmoderata samlingspartiet och folkpartiet och för\r\nden delen också centerpartiet, delar att jag kan bli\r\nförhållandevis kortfattad i mitt anförande.</pre><pre>Frågan är principiellt intressant, eftersom det som\r\nstår emot vartannat är uppfattningarna om var\r\ngränserna skall gå mellan den enskilda sfären och\r\nden sfär som en förening skall kunna fatta beslut\r\nom.</pre><pre>I den här kammaren har vi ju under många år fört\r\nkampen mot kollektiv anslutning av\r\nfackföreningsmedlemmar till det\r\nsocialdemokratiska partiet. Den kampen har vi\r\nvunnit. Nu gäller frågan om en fackförening\r\nkollektivt skall kunna fatta beslut om att försäkra\r\nalla sina medlemmar utan att dessa medlemmar\r\ntillfrågas om de vill ha försäkringen eller inte. Man\r\nskall bara kunna skicka ut ett meddelande till dem.\r\nVill man inte ha försäkringen skall det sändas in en\r\nanmälan. Konsekvenserna av det här blir då att\r\nmånga konstaterar att de får en försäkring genom\r\nsin fackförening. Det är besvärligt att avbeställa,\r\nvarför skall man inte ha försäkringen? Utan enskilt\r\nställningstagande har man plötsligt blivit försäkrad\r\ni ett visst företag.</pre><pre>En naturligt konsekvens blir också det som Karin\r\nFalkmer var inne på, nämligen att många hem blir\r\nförsäkrade mer än en gång. Det sker kanske genom\r\ndels olika kollektiva försäkringar, dels genom en\r\nenskild försäkring som man själv har beställt. Detta\r\när överförsäkring, vilket för hushållen som helhet\r\nblir onödigt dyrbart. De som drabbas får betala sina\r\nförsäkringar flera gånger om. Detta är inte\r\nnödvändigt. Man kan alltså avsäga sig sin kollektiva\r\nförsäkring, men det kräver att man är medveten\r\noch att man tar ett initiativ.</pre><pre>Enligt vår åsikt bör det inte vara på det sättet. Varje\r\nhushåll skall för det första bestämma om man vill ha\r\nnågon försäkring och för det andra var försäkringen\r\nskall tecknas. Detta bör vara grunden. Jag ser inte\r\natt det behöver vara något hinder för att en\r\nfackförening tecknar ett avtal med ett\r\nförsäkringsbolag. Sedan kan avtalet underställas\r\nmedlemmarna. De som tycker att det är ett bra\r\navtal -- det kan kanske bli en bra försäkring om\r\nmånga är med -- kan då teckna försäkring. Jag vill\r\ninte förvägra någon den rätten. Men just metoden\r\natt utan att fråga medlemmarna individuellt\r\ntvångsansluta samtliga strider mot en\r\ngrundläggande liberal värdering. Det strider mot\r\nden respekt som jag tycker att man skall visa varje\r\nenskild människas egen beslutssfär. Inom denna\r\nskall vi ju själva fatta beslut. Därför yrkar jag på\r\nsamma sätt som Karin Falkmer bifall till reservation\r\n2 och understryker starkt att det förhållandet att jag\r\ninte yrkar bifall till reservation 1 och 3 inte beror på\r\natt jag inte delar de uppfattningar som återges i\r\ndessa reservationer. Jag vill bara minska den börda\r\nför kammaren som omröstningar och\r\nknapptryckning i onödan utgör.</pre><pre>Anf. 76 ROLAND LARSSON (c):</pre><pre>Herr talman! Det borde i ett fritt demokratiskt\r\nsamhälle vara en självklarhet att det är den\r\nenskildes privatsak i vilka former han eller hon\r\ngenom försäkringar vill skydda sin privata\r\negendom. Det borde vara så självklart att vi inte\r\nens skulle behöva använda någon tid för\r\ndiskussioner om saken i den här kammaren. Men så\r\nförhåller det sig alltså inte. Genom kollektiva\r\nbeslut i en organisation som man av andra skäl än\r\nförsäkringsskäl anser sig behöva tillhöra kan\r\nintrång göras i de privata angelägenheterna. I\r\nstället för att den som blandar sig i mina privata\r\nangelägenheter måste be mig om mitt tillstånd är\r\njag tvungen att ta initiativet till att reservera mig\r\nfrån att behöva ingå i ett försäkringskollektiv. Inte\r\nnog med det, herr talman, den argumentation man\r\nunderbygger denna möjlighet med ger intryck av\r\natt detta ingrepp i mina privata angelägenheter\r\nibland kan vara motiverat av att jag som enskild\r\nindivid skulle vara sämre skickad att bedöma mitt\r\nförsäkringsbehov än kollektivet. Dvs. sämre\r\nskickad att ta ansvar för mig själv. Det här sättet att\r\nargumentera talar verkligen för sig självt.</pre><pre>Det är den här typen av ingrepp i våra privatliv som\r\nskapar misstro mot hela samhället och ger näring åt\r\nsådana krafter som vill avveckla det mesta av det\r\ngemensamma engagemang som behövs i andra\r\nangelägenheter. Det är verkligen att onödigtvis\r\nspäda på draget under vissas galoscher. Enligt\r\ncenterns mening är det nödvändigt att genom en\r\nlagstiftning sätta spärr för den här formen av\r\nkollektiv inblandning i våra privatliv.</pre><pre>Precis som föregående talare tillstyrker vi från\r\ncenterpartiet reservation nr 2.</pre><pre>Samtidigt vill jag understryka att vi naturligtvis\r\nockså ansluter oss till de övriga reservationerna till\r\ndetta betänkande, bl.a. den som tar upp den\r\nsnedvridning av konkurrensen som automatiskt\r\nuppstår om kollektiva sakförsäkringar blir en\r\nutbredd företeelse, som ett flertal människor har.\r\nPå det här sättet kommer vissa försäkringstagare,\r\nprecis som har nämnts, att drabbas av högre\r\nförsäkringskostnader för att ett antal skall få lägre\r\nkostnader.</pre><pre>Herr talman! Kollektiva sakförsäkringar, som inte\r\nbygger på individuell anslutning, hör inte hemma i\r\nen demokrati och en marknadsekonomi. Jag tycker\r\natt det är hög tid att man från socialdemokratiskt\r\nhåll verkligen inser att man gör samhället och sig\r\nsjälva större skada än nytta med den här typen av\r\nsystem.</pre><pre>Anf. 77 LARS NORBERG (mp):</pre><pre>Herr talman! I den här frågan dokumenterar\r\nmiljöpartiet sig som det parti som står fritt från de\r\nbåda blocken. Vi röstar med de borgerliga när det\r\ngäller den individuella anslutningen, men säger nej\r\ntill de borgerligas krav på utredning och lagstiftning\r\nom anbudstvång.</pre><pre>För oss i miljöpartiet, som anser att statlig reglering\r\noch styrning skall hållas på miniminivå och att\r\nindividernas fria val skall främjas, är det självklart\r\natt fackföreningsmedlemmar icke skall anslutas till\r\nnågon försäkring som de inte individuellt har sagt\r\nja till.</pre><pre>Vi tycker samtidigt att det är riktigt och lämpligt att\r\nfackföreningarna engagerar sig i sådant som kan ge\r\nderas medlemmar ekonomiska fördelar. Vi vill inte\r\npå något sätt hindra detta. Men när en sådan\r\nverksamhet ligger vid sidan av föreningens\r\negentliga syfte är det riktigt och rimligt att kräva att\r\nmedlemmen skall säga ja om han vill ta vara på det\r\nerbjudande som fackföreningens ledning har\r\nförhandlat fram. Detta är en fråga om respekt för\r\nindividen. Negativ anslutning är ett sätt att\r\nprofitera på medlemmarnas passivitet.</pre><pre>Samtidigt anser vi att det räcker med individuell\r\npositiv anslutning, och vi har mycket svårt att förstå\r\nde borgerligas krav på utredning och lagstiftning\r\nom anbudsinfordran. Enligt vår uppfattning bör det\r\nräcka med att marknadskrafterna driver fram\r\nkonkurrenskraftiga anbud och att\r\nförsäkringsinspektionen övervakar att god\r\nförsäkringssed upprätthålls. Tilltron till\r\nmarknadskrafterna och till att fria organisationer\r\nkan bevaka sina egna intressen är tydligen i det här\r\nfallet svag på den borgerliga sidan.</pre><pre>Om fackföreningsmedlemmarna är dumma nog att\r\nbara fråga ett försäkringsbolag -- Folksam -- när de\r\nvill teckna kollektiv sakförsäkring, bör väl\r\nföreningsfriheten garantera dem rätten att vara\r\ndumma. Staten behöver inte vara dadda åt facket.\r\nTids nog kommer medlemmarna att kräva att man\r\nsöker de för dem billigaste lösningarna. Försummar\r\nfackets ledning detta kommer antingen den\r\nkollektiva försäkringen att få en mycket låg\r\nindividuell anslutning eller också kommer\r\nledningen i facket att bytas ut.</pre><pre>Herr talman! Jag yrkar bifall till reservation nr 2.</pre><pre></pre><pre>Anf. 78 LEIF MARKLUND (s):</pre><pre>Herr talman! Som framgått av tidigare inlägg\r\nhandlar detta ärende om kollektiva\r\nsakförsäkringar. Jag vill påstå att om man lyssnar på\r\ndessa inlägg, får man en stark känsla av\r\nhistorielöshet hos debattörerna. Fackföreningarnas\r\ntillkomst bygger på styrkan i kollektivet, det\r\nkollektiv som stått mot de krafter som framtvingat\r\nfackföreningarna.</pre><pre>Till detta betänkande har fogats tre reservationer. I\r\nen begärs en utvärdering. Man begär lagregler som\r\nskall baseras på individuell anslutning och man vill\r\ntvinga fram inhämtande av anbud från\r\nkonkurrerande företag.</pre><pre>Motionerna och reservationerna har i stort sett\r\nsamma innehåll som tidigare. De här motionerna\r\nbörjade dyka upp redan 1984. Men kollektiva\r\nförsäkringar dök upp 1925. Sedan har man förfinat\r\ndem och utvecklat olika typer av kollektiva\r\nförsäkringar.</pre><pre>Den här frågan behandlades senast under hösten\r\n1990. Man kan inte höra några större förändringar\r\ni reservanternas argumentering.\r\nUtskottsmajoriteten ser nu liksom tidigare positivt\r\npå att möjligheten till kollektiva sakförsäkringar\r\nsom form nyttjas. Genom den kollektiva\r\nförsäkringen har man skapat bättre balans mellan\r\nförsäkringstagare och försäkringsgivare. Det har\r\nockså lett till att stora kostnadsfördelar har\r\nuppnåtts för fackföreningsmänniskorna.</pre><pre>Den utvärdering som begärs i reservation 1 anser\r\nutskottsmajoriteten redan är tillgodosedd genom\r\nförsäkringsinspektionens försorg.</pre><pre>Jag yrkar avslag på reservation 1.</pre><pre>I reservation 2 vill reservanterna, bestående av\r\nmoderater, folkpartiet, centern och även\r\nmiljöpartiet, lagstifta mot fackföreningarnas\r\nhandlingsfrihet. Man vill helt enkelt begränsa\r\nfackföreningarnas utrymme för handlingsfrihet.\r\nDetta är märkligt. Vad blir nästa steg? Man vill\r\nvarna fackföreningarna, genom hot om lagstiftning,\r\natt helt ge upp tanken på denna försäkringsform.\r\nUtskottsmajoriteten anser att individens rätt väl\r\ntillgodoses genom reservationsrätten och den\r\ninformation som den enskilde medlemmen\r\nonekligen får, om han vill ha information.</pre><pre>Jag är inte förvånad när jag hör Karin Falkmer\r\nprata om sina vänner som har blivit så stötta över\r\natt upptäcka att de har en kollektiv hemförsäkring.\r\nJag är inte förvånad över att de blir stötta, för de\r\nhar naturligtvis samma uppfattning som Karin\r\nFalkmer har.</pre><pre>Jag yrkar avslag på reservation 2.</pre><pre>Av reservation av framgår att samma reservanter\r\nvill gå längre än man gör i konkurrenslagen.\r\nReservanterna förordar helt enkelt en ny\r\nlagstiftning som är hårdare än nu gällande\r\nkonkurrenslag när det gäller upphandlingen av\r\nkollektiva sakförsäkringar. Reservanterna vill\r\ntvinga fram en skrivning om att det är nödvändigt\r\natt inhämta anbud från olika försäkringsbolag. De\r\nvill alltså helt enkelt ha en speciallagstiftning mot\r\nde olika föreningarna.</pre><pre>I dag finns det ingenting som hindrar\r\nförsäkringsbolag, vilket det än vara må, som önskar\r\nofferera kollektiva sakförsäkringar att göra det.\r\nDetta har också förekommit i något fall.</pre><pre>Reservanterna går så långt att de säger att det inte\r\nhandlar om ett förbud, om ett statligt ingripande\r\nmot de fackliga organisationerna. De anser inte att\r\ndet är något konstigt med att man börjar angripa de\r\nfackliga organisationernas beslutanderätt.</pre><pre>Utskottsmajoriteten anser, i likhet med\r\nförsäkringsinspektionen och NO, att det inte\r\nföreligger några som helst\r\nkonkurrensbegränsningar beträffande den nu\r\ngällande ordningen. Yrkandet i fråga avvisas.</pre><pre>Herr talman! Med det anförda yrkar jag bifall till\r\nutskottets hemställan och avslag på de tre\r\nreservationer som är fogade till betänkandet.</pre><pre>Anf. 79 KARIN FALKMER (m):</pre><pre>Herr talman! Leif Marklund är, vilket i och för sig\r\ninte förvånar mig ett enda dugg, fullständigt\r\noförstående när det gäller den problematik som\r\nutgör grunden för det som vi i dag diskuterar. Det\r\nhandlar nämligen om den enskildes möjligheter att\r\nsjälv välja, bestämma och påverka i frågor som rör\r\nden personliga sfären.</pre><pre>Varför skall fackföreningar ha rätt att så att säga\r\nflytta in i medlemarnas hem och se till att dessa har\r\nspecialförsäkring hos dem? Jag tycker att det när\r\ndet gäller rågången mellan vad facket skall syssla\r\nmed resp. inte syssla med borde göras en rättelse.</pre><pre>När det gäller de här försäkringarna har ju Stig\r\nMalm hållit ett anförande som har\r\nuppmärksammats väldigt mycket. Han talade vid\r\ndet aktuella tillfället om vikten av ett starkt\r\nFolksam som ett verktyg för LO.</pre><pre>Jag skall uppehålla mig ytterligare ett slag vid vad\r\nsom nu är historia. Något senare fattades nämligen\r\nett beslut här i riksdagen. Det gällde då att föra\r\növer drygt 2 miljarder kronor från A-kassornas\r\nfondmedel till facket. I en artikel i en LO-tidning\r\nhar det stått att läsa att avsikten med denna\r\nmiljardgåva var bl.a. att den skulle kunna\r\nfinansiera en kollektiv hemförsäkring i Folksam för\r\nhela LO-kollektivet.</pre><pre>Jag har försökt att via riksdagens utredningstjänst\r\nfå reda på vad som har skett i just denna fråga. Jag\r\nhar alltså frågat huruvida fackförbunden har träffat\r\nomfattande och alla omslutande avtal av det här\r\nslaget. Jag har då fått svaret att sådana här frågor\r\nbehandlas av tre personer på LO. Men alla dessa\r\nvisade sig vara oanträffbara.</pre><pre>Vid en förfrågan hos TCO framkom det att man\r\nfrån centralt håll inte känner till förhållandena hos\r\nde olika förbunden vad gäller kollektiva\r\nförsäkringar.</pre><pre>Leif Marklund försvarar alltså en sjuk sak. Men jag\r\nhoppas att vi till hösten skall kunna rätta till det\r\nförhållandet, så att den här debatten blir den sista\r\nav detta slag i Sveriges riksdag.</pre><pre>Med detta tänker jag för min del avsluta den här\r\ndiskussionen.</pre><pre>Anf. 80 HADAR CARS (fp):</pre><pre>Herr talman! Man får nästan ett intryck av att Leif\r\nMarklund försöker teckna en bild av en kamp\r\nmellan facket och arbetsgivaren. Man riktigt kan\r\nana de röda fanorna. Men, Leif Marklund, det är\r\ninte det som det här handlar om. Nej, det handlar\r\nom att det bör göras en avvägning mellan vad en\r\nförening skall ha rätt till och vilka möjligheter den\r\nenskilde har. Det handlar alltså å ena sidan om\r\nbeslut som den enskilde själv skall få fatta -- andra\r\nskall inte fatta beslut åt den enskilde -- och å andra\r\nsidan föreningsrätten.</pre><pre>Det är kanske inte så konstigt att personer som har\r\nen individualistisk människosyn, som vill att den\r\nenskilda människan själv skall få bestämma i stor\r\nutsträckning -- andra skall, som sagt inte bestämma\r\nåt den enskilde -- dra slutsatsen att det inte är riktigt\r\natt någon, vem det nu än vara må, av facket eller av\r\nvilken organisation som helst skall kunna påföras\r\nen försäkring utan att vederbörande har blivit\r\ntillfrågad om denna. En kollektiv försäkring som är\r\nså beskaffad att människor själva får välja och säga\r\nifrån om de vill ha den eller inte motsätter jag mig\r\ninte. Men jag tycker att det är fel att påföra någon\r\nen försäkring som vederbörande personligen inte\r\nhar haft möjlighet att ta ställning till. Principiellt är\r\ndet utgångspunkten för mig, och här är det en\r\nskillnad mellan Leif Marklund och mig. Han har\r\ninte samma värderingar som jag när det gäller vad\r\nsom är individens sfär och vad föreningar eller\r\nandra kollektiv skall kunna bestämma om i\r\nindividens ställe. Det är alltså detta som skiljer oss\r\nåt.</pre><pre>Sedan är det värt att notera att detta naturligtvis\r\nockså utgör ett led i strävan att stärka\r\nfackföreningsrörelsens eget företag Folksam.\r\nGenom fackliga beslut stödjer man ju ett rörelsen\r\nnärstående företag. Men man förlorar säkert på\r\ndetta. Jag är övertygad om att flertalet har samma\r\nuppfattning som jag, nämligen att människor själva\r\nskall få bestämma sådana här saker.</pre><pre>För att facket närstående intressen skall tjäna\r\npengar är man alltså beredd att ta den förlust -- jag\r\ntänker då på förlusten av röster och på förlusten av\r\npolitisk respekt -- som ett sådant här beslut innebär.\r\nMen det är en sak som Leif Marklund får avgöra.\r\nDet ankommer inte på mig att avgöra den saken. I\r\nalla fall bidrar vad jag har nämnt inte till att Leif\r\nMarklunds argumentering stärks.</pre><pre>Anf. 81 ROLAND LARSSON (c):</pre><pre>Herr talman! När det kollektiv som jag har anslutit\r\nmig till för att på ett område utnyttja styrkan i\r\nkollektivet -- för att använda Leif Marklunds egna\r\nord -- börjar blanda sig i mitt privatliv och min\r\negendom utan att jag har bett om detta, handlar det\r\ninte längre om styrkan i kollektivet. Det handlar\r\ninte om någonting annat än ett övergrepp från\r\nkollektivets sida mot mig som enskild individ.</pre><pre>Man kan leka med tanken att något liknande\r\nförekom även på andra områden. Ponera t.ex. att\r\nfackföreningsrörelsen skulle bestämma sig för att vi\r\nfr.o.m. nu skall ha kollektiva beslut om\r\nblindtarmsoperationer. Jag blir då kallad till\r\noperation. Men för att slippa denna måste jag själv\r\nsäga ifrån. Jag medger att det här verkligen är ett\r\nextremt exempel. Men härmed illustreras vad som\r\när individens rätt och möjligheter resp. vad som är\r\nkollektivets rätt. Kollektivet har inte rätt, det må\r\ngälla en organisation eller en förening, att göra\r\nnågot som jag som enskild person inte har bett om.\r\nHela systemet måste på något sätt vara fel om man\r\nkan medge något sådant. Vi skulle kunna ta många\r\nandra områden med liknande exempel, och vi\r\nskulle få häpnadsväckande resultat -- det kan jag\r\ngarantera.</pre><pre>Detta, Leif Marklund, reagerar många människor\r\nemot, även de som inte blir utsatta för detta\r\nsocialistiska ingrepp. Många människor tycker att\r\ndet här är ett exempel på ett område där samhället\r\nlägger sig i för mycket. Man kan inte se skillnaden\r\nmellan vad fackföreningarna gör och vad samhället\r\ngör. Det här är ett exempel på att kollektivet och\r\nsamhället lägger sig i våra privatliv på områden där\r\nde inte har med oss att göra. Det är så människorna\r\nupplever det. Detta gör att draget under\r\ngaloscherna hos vissa kan öka och att man med\r\npopulistiska uttryckssätt om saker som frihet och\r\nmöjligheter att själv bestämma kan dra poäng i en\r\ndebatt. Ni borde själva medverka till att vi kan\r\nslippa den typen av debatter i framtiden. Det kan\r\nni ju lätt göra genom att avskaffa det här systemet.</pre><pre>Anf. 82 LARS NORBERG (mp):</pre><pre>Herr talman! Jag tror, Leif Marklund, att de flesta\r\nmänniskor har en känsla för och en klar uppfattning\r\nom vad som är fackföreningarnas centrala uppgift.\r\nDet är att sköta relationerna mellan arbetsgivare\r\noch arbetstagare. Där krävs solidaritet, det är\r\nallmänt accepterat.</pre><pre>Vid sidan om denna verksamhet kan\r\nfackföreningarna naturligtvis såsom fria föreningar\r\nsyssla med andra saker, om medlemmarna så\r\nönskar. Då kan de t.ex. i medlemmarnas tjänst\r\nanskaffa sakförsäkringar, men detta kan inte\r\nbetraktas som deras centrala verksamhet. Om en\r\nfackförening på en ort kan få en rabatt på bensin\r\nfrån en viss firma, är det sannolikt att många\r\nmedlemmar är intresserade av att få denna rabatt.\r\nMen att alla skulle tvingas att handla bensin från\r\nsamma bensinbolag vore enligt min uppfattning en\r\norimlighet.</pre><pre>Påståendet att om man skulle ha individuell\r\nanslutning så skulle de kollektiva försäkringarna\r\nplötsligt upphöra verkar helt orimligt. Jag vet att i\r\ndet fackförbund som jag har tillhört hade man\r\nkollektiva s.k. grupplivförsäkringar med\r\nindividuell anslutning. Där hade man god\r\nanslutning, trots att det byggde på att varje individ\r\nskulle tala om ifall vederbörande ville vara med om\r\nen grupplivförsäkring eller inte. Tron att denna\r\nmöjligheten på något vis skulle dö ut om vi införde\r\ndet som de flesta tycker är rimligt, nämligen att var\r\noch en själv skall få ta ställning till vilka\r\nförsäkringar man tecknar, har jag svårt att förstå.\r\nÅ andra sidan har jag också svårt att acceptera en\r\nlagstiftning som reglerar vad fackföreningarna får\r\nsyssla med vid sidan av sin centrala verksamhet.</pre><pre>Anf. 83 LEIF MARKLUND (s):</pre><pre>Herr talman! Man slutar aldrig att förvånas över\r\nden argumentering som förs i den samlade\r\nborgerlighetens reservationer. Det grundläggande\r\nproblemet i denna fråga är inte juridiskt, för det är\r\nprövat ända upp i högsta domstol. Det här är en\r\npolitisk fråga. Här sitter man och lyssnar till den\r\nsamlade borgerligheten, som försöker ta över\r\nmedlemmarnas beslutanderätt i deras egna\r\nföreningar. Det är vad ni gör. Ni yrkar på en\r\nlagstiftning om att vi här i Sveriges riksdag skall ta\r\növer medlemmarnas beslutanderätt. Det är\r\nskamligt!</pre><pre>Det kan vara klokt med kollektivets styrka, och\r\ngemensamma beslut kan också vara kloka.\r\nIndividen har sitt skydd i och med att han har fått\r\nen broschyr med fullödad information om vad det\r\nhär handlar om. Om man sätter ett kryss slipper\r\nman den oerhörda kvarnsten som ni försöker göra\r\nden kollektiva försäkringen till.</pre><pre>I dag finns 800 000 fackliga medlemmar som har\r\nåtnjutit denna förnäma form av försäkring. Man\r\nhar sparat ungefär 200 milj.kr. genom att teckna\r\nkollektiva försäkringar. Det har också visat sig att\r\ndet finns en benägenhet hos människor att\r\nunderlåta att försäkra sig. Det visade sig inte minst\r\nvid en brand i Solna för några år sedan. I samband\r\nmed en brand i Västerås visade det sig att 40 % av\r\nlägenheterna var helt oförsäkrade. I Solna var\r\nungefär 23 % av lägenheterna oförsäkrade.</pre><pre>Det är fråga om omtanke och solidaritet. Det är en\r\nfackförenings uppgift att ta till vara sina\r\nmedlemmars intressen. En fackförening utgörs av\r\nmedlemmar, inga andra. Ni försöker tala om någon\r\növergripande grej, men fackföreningar utgörs av\r\naktiva enskilda medlemmar.</pre><pre>Jag tycker faktiskt det var en oerhört dålig\r\njämförelse att börja tala om blindtarm i det här\r\nsammanhanget. Jag skulle vilja kontra med att säga\r\natt det faktiskt visar på en blindhet när det gäller\r\nföreningslivets historia.</pre><pre>Anf. 84 KARIN FALKMER (m):</pre><pre>Herr talman! Mycket kort: Visst är detta en\r\npolitisk fråga. Debatten i dag visar mycket tydligt\r\natt det krävs en förändring i Sverige. Svenska folket\r\när så innerligt trött på en socialdemokrati som i\r\nkollektivistisk anda lägger näsan i blöt i den\r\nenskilde individens vardag i frågor som denna och\r\nandra.</pre><pre>Anf. 85 LEIF MARKLUND (s):</pre><pre>Herr talman! Det är väldigt märkligt att jag ute i\r\nsamhället och i föreningslivet -- jag träffar väldigt\r\nmånga fackföreningsmänniskor, säkert betydligt\r\nfler än både Karin Falkmer och andra debattörer i\r\ndenna fråga -- aldrig hör sådana argument som ni\r\nhär försöker göra gällande. Jag förstår att Karin\r\nFalkmer vill avsluta diskussionen så fort som\r\nmöjligt, men en sak bör påpekas: Karin Falkmer\r\nbörjar i sitt huvudanförande tala om valseger och ta\r\nden i förskott. Hon säger att i höst är denna\r\ndiskussion avslutad. Då får de borgerliga makten\r\noch börjar lagstifta om fackföreningarnas enskilda\r\narbetsuppgifter. Det måste noteras för den svenska\r\nfackföreningsrörelsen. Moderaterna kommer att\r\nbörja lagstifta och begränsa fackföreningsrörelsen.\r\nMen då kan man räkna med att det blir en ordentlig\r\neklut. Jag vill kalla detta Thatcherism.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>12 § Export av alkoholdrycker och\r\ntobaksvaror</pre><pre>Föredrogs</pre><pre>näringsutskottets betänkande</pre><pre>1990/91:NU47 Export av alkoholdrycker och\r\ntobaksvaror.</pre><pre>Anf. 86 ISA HALVARSSON (fp):</pre><pre>Herr talman! I näringsutskottets betänkande nr 47\r\nbehandlas intressekonflikten mellan samhällets\r\nsociala ansvar och önskan att expandera och tjäna\r\npengar på export av alkoholdrycker och\r\ntobaksvaror. I två motioner från folkpartiet\r\nliberalerna pekar vi på att det krävs etiska normer\r\nför marknadsföring av alkohol och tobak också när\r\ndet gäller exporten av dessa varor.</pre><pre>Sverige har inom WHO uttalat sig för en sänkning\r\nav såväl alkohol- som tobakskonsumtionen.\r\nEuroparådets parlamentariska församling har\r\nförordat en mer aktiv nationell och europeisk\r\nalkoholpolitik. Inom EG pågår det ett intensivt\r\narbete för att minska tobaksbruket och dess\r\nskadeverkningar. Sverige deltar som fullvärdig\r\nmedlem i en särskild kommission bestående av\r\nländernas ledande cancerforskare. Denna\r\nkommission arbetar för att minska tobaksbruket.\r\nSverige verkar alltså i flera internationella organ för\r\nen minskning av konsumtionen och för etiska\r\nnormer när det gäller marknadsföring av alkohol\r\noch tobak.</pre><pre>Huvudmotivet för det svenska monopolsystemet\r\nbeträffande alkohol är att eliminera vinstintresset\r\noch att förhindra konsumtionshöjande\r\nmarknadsföring. Samma etiska inställning som\r\ntillämpas vid försäljningen i Sverige bör naturligtvis\r\nde svenska aktörerna vinnlägga sig om på den\r\nutländska marknaden. Det duger inte med en sådan\r\ndubbelmoral som när av svenska staten ägda\r\nföretag bedriver en intensiv marknadsföring av\r\nspritdrycker och tobak i ett stort antal länder. Ett\r\nsådant handlande kan omöjligt vara ägnat att höja\r\ntrovärdigheten för Sveriges agerande.</pre><pre>Nej, vad vi behöver är utarbetade etiska riktlinjer\r\nför den svenska marknadsföringen av\r\nalkoholdrycker och tobaksvaror i andra länder. Det\r\när också vad som krävs i reservationerna nr 1 och\r\nnr 3.</pre><pre>I betänkandet behandlas också EG-kommissionens\r\nförslag att förbjuda s.k. fuktigt snus. Det tilltänkta\r\nförbudet står i överensstämmelse med ett program\r\nför ett ''Europa utan tobak'', ett program som just\r\nrekommenderar förbud mot alla nya\r\ntobaksprodukter som innehåller nikotin.</pre><pre>Vi har föreståelse för EGs inställning att inte ta in\r\nytterligare en produkt på marknaden, det fuktiga\r\nsnuset. Det finns för övrigt en WHO-\r\nrekommendation -- som också Sverige har ställt sig\r\nbakom -- om att tobaksbruket rent allmänt, och\r\nbruket av snus i synnerhet, inte skall öka i världen\r\nutan tvärtom minska. Man har fastslagit att snus är\r\nbåde hälsofarligt och beroendeframkallande. Snus\r\nbör totalförbjudas i alla länder där det inte redan är\r\nvanligt förekommande. I Europa är denna typ av\r\nsnus föga spridd eller ens känd.</pre><pre>Jag kan inte se det som annat än dubbelmoral om\r\nSverige för att främja den halvstatliga\r\ntobakskoncernens exportplaner skulle agera och\r\nprotestera mot EG-ländernas insatser för att\r\nminska tobaksbruket. Vi måste för övrigt även här\r\nhemma bryta den konsumtionsökning av snus som\r\nnu sker bland både pojkar och flickor. Det är hög\r\ntid att just i Sverige genomföra en kampanj mot\r\nsnuset.</pre><pre>Men jag tycker att det är viktigt att påpeka att även\r\nom vi från folkpartiet liberalernas sida är mycket\r\noroade över den ökande användningen av snus i\r\nSverige, vill vi å det bestämdaste protestera mot att\r\nEG skulle kunna tänka sig lägga sig i bruket av snus\r\ni Sverige. Det måste enligt vår åsikt gå att i\r\nförhandlingar med EG hävda att\r\nsnuskonsumtionen hos en tiondel av Sveriges\r\nbefolkning inte kan bringas att upphöra genom en\r\nukas från EGs sida. Ett nationellt undantag från det\r\nnu berörda förbudet måste helt enkelt medges vid\r\nen svensk EG-anslutning. Om detta handlar\r\nreservation nr 4.</pre><pre>Herr talman! Folkpartiet liberalernas ståndpunkter\r\nvad gäller dessa frågor framgår klart av\r\nbetänkandet, så för att bespara kammaren arbete,\r\nkommer jag att avstå från att begära votering.</pre><pre>Anf. 87 ROLAND LARSSON (c):</pre><pre>Herr talman! Tidigare under dagen har här\r\ndebatterats de statliga företagen och deras\r\nvarierande framgångar. Som en kuriosa med\r\nanknytning till denna diskussion vill jag nämna att\r\nSveriges framgångsrikaste exportprodukt de\r\nsenaste åren kommer just från ett statligt företag,\r\nnämligen från Vin- och spritcentralen, som med\r\nprodukten Absolut vodka har nått mycket stora\r\nexportframgångar i världen. Absolut vodka\r\nutpekas emellanåt som ett mycket bra exempel på\r\nhur aktiv marknadsföring kan öka en produkts\r\nförsäljning. Enligt mitt sätt att se innebär aktiv\r\nmarknadsföring i det här fallet en ganska\r\nhänsynslös reklamkampanj som har bedrivits i\r\nmånga länder, framför allt i USA, för Vin- och\r\nspritcentralens produkter.</pre><pre>Samtidigt som detta pågår har Sverige anslutit sig\r\ntill WHO-målet att minska alkoholkonsumtionen\r\nmed 25 % under de närmaste åren. Detta står i\r\nbjärt kontrast mot just den tidigare nämnda\r\nexportframgången.</pre><pre>Herr talman! Även i en marknadsekonomi måste\r\nman kunna ställa krav på att en fritt fungerande\r\nmarknad skall fungera med utgångspunkt i etik och\r\nmoral. I annat fall underblåses de krafter som på\r\nolika sätt ifrågasätter marknadsekonomin som\r\nekonomiskt system. De etiska principer som gäller\r\nför marknadsföring av alkohol och tobak i Sverige\r\nbör naturligtvis också gälla när det helt statligt ägda\r\nVin- och spritcentralen säljer samma produkter på\r\nandra länders marknader, inte minst mot bakgrund\r\nav att världens länder genom WHO-uttalandet har\r\nett gemensamt intresse av att minska konsumtionen\r\nav alkohol.</pre><pre>Herr talman! Det är därför som vi i centern har\r\nuttalat att man skall ställa krav på att samma\r\nprinciper för marknadsföring av alkohol som gäller\r\ni Sverige också skall omfatta exportmarknaderna.\r\nVi ansluter oss därför till reservationerena 1 och 3,\r\nutan att för den skull yrka bifall till dem -- detta\r\nenbart för att bespara kammaren ytterligare\r\nvoteringar.</pre><pre>Jag vill säga några ord om snus, som jag faktiskt\r\ninte ens tål lukten av, men som används av många\r\nmänniskor.</pre><pre>Jag har full förståelse för de krav som reses i olika\r\ndelar av världen på att man skall förbjuda snus eller\r\npå något sätt förhindra spridning av sådana\r\nprodukter, då de har visat sig vara farliga. Jag har\r\näven full förståelse att man inom EG vill försöka\r\nförhindra spridning av ytterligare en farlig produkt.\r\nMen jag vänder mig emot att detta skall ske genom\r\nhandelshinder. Det måste vara upp till varje nation\r\natt själv avgöra vad man skall tillåta inom det egna\r\nlandet. Det skall inte gå till på det sätt som har\r\ntänkts från EGs sida, genom ett handelshinder som\r\nvilar på ganska svaga grunder med tanke på att man\r\nändå medger export av andra typer av rökfri tobak.\r\nEGs inställning grundar sig på en bedömning av\r\nvilket som är mer farligt än det andra. Med den\r\nmetoden som utgångspunkt kan vi inte ansluta oss\r\ntill det sätt på vilket man inom EG försöker\r\nförbjuda denna export. Vi ser inte detta som den\r\nväg man skall gå för att förhindra att denna produkt\r\nsprids. I dessa tider är det inte en metod som är\r\nsärskilt tillämpbar.</pre><pre>Herr talman! Export av alkohol uppfattas av väldigt\r\nmånga människor som en fråga om dubbelmoral.\r\nDet handlar om dubbelmoral. Man kan förstå\r\nmänniskors invändningar. Därför är det befogat att\r\nställa krav på marknadsföringen vid export av\r\nalkoholdrycker och tobaksvaror.</pre><pre>Anf. 88 LARS NORBERG (mp):</pre><pre>Herr talman! Detta ärende berör tre frågor som\r\nalla har med försvaret av människors hälsa att göra.\r\nOm inte alkohol och tobak -- inkl. snus -- förde med\r\nsig stora hälsoproblem, sociala problem och\r\nmiljardförluster för samhället i form av\r\nsjukfrånvaro, sjukvård, socialhjälp och för tidig\r\ndöd skulle vi inte debattera dessa narkotiska\r\nämnen.</pre><pre>De tre frågor som betänkandet rör är:\r\nAlkoholexport bedriven av svenska staten,\r\ntobaksexport bedriven av ett företag som delägt av\r\nsvenska staten samt förslag till statlig påverkan på\r\nEG-lagstiftning när det gäller snus. De tre\r\närendena är sinsemellan olika.</pre><pre>När svenska staten genom sitt bolag, Vin  &amp;  Sprit\r\nAB, bedriver aggressiv marknadsföring av\r\nstarksprit i andra länder måste man fråga sig hur\r\ndetta går ihop med statens deklarerade uppfattning\r\natt alkoholbruket i vårt eget land skall minskas med\r\n25 %. Det torde vara ställt utom varje tvivel att Vin\r\n &amp;  Sprit ABs marknadsföring exempelvis i USA är\r\nen del av ett system som direkt motverkar strävan\r\natt minska alkoholbruket. Det förhärligar i själva\r\nverket alkoholbruket. Svenska statens agerande\r\nmåste i detta hänseende leda till att Sveriges vilja\r\natt minska alkoholbruket blir ifrågasatt.\r\nRegeringen måste lägga om statens exportpolitik\r\npå detta område. Jag yrkar bifall till reservation\r\nnr 2.</pre><pre>I princip gäller samma invändningar när det gäller\r\ntobaksexporten. Svenska Tobaks AB är dock\r\nendast delägt av staten, och statens möjligheter att\r\nstyra bolaget är därför mer begränsade. Riksdagen\r\nbör dock kräva att staten förmår sitt intressebolag\r\natt arbeta efter WHOs regler och ålägga det samma\r\nrestriktioner i marknadsföringen utomlands som i\r\nSverige. Det är orimligt att vi skall ha mindre\r\nrespekt för människors hälsa i andra länder än i vårt\r\neget.</pre><pre>Så till snuset. Jag skäms över att tillhöra riksdagen\r\nom den om en stund kommer att kräva att\r\nregeringen genom ett initiativ förhindrar att EG\r\ninför en lag som skyddar EGs invånare mot en klart\r\nhälsovådlig produkt. Jag har tidigare med visst\r\nvemod sett fram emot den dag då jag skall lämna\r\nriksdagen, eftersom jag inte ställer upp till nyval.\r\nNu känns det skönt. Men än finns det förstås\r\nmöjlighet för riksdagen att undvika att skämma ut\r\nsig. Jag vädjar till utskottets representanter att yrka\r\navslag på utskottets hemställan under mom. 3.</pre><pre>Här har det pågått EES-förhandlingar i nära två år\r\noch regeringen har inte en enda gång tagit initiativ\r\nför att förbättra EGs lagstiftning när det gäller\r\nskyddet av miljö, arbetsmiljö och produktsäkerhet.\r\nTvärtom har vi regelbundet nåtts av rapporter från\r\nregeringen om nya eftergifter på dessa områden i\r\nharmoniseringens namn. Aldrig några reaktioner\r\nfrån jordbruksutskott när det gäller miljöfrågan,\r\nfrån näringsutskott när det gäller de sociala\r\nfrågorna eller arbetsrätten, aldrig några reaktioner\r\nfrån näringsutskott eller socialutskott.\r\nRegelbundet har vi nåtts av propositioner som\r\nkräver att vi skall godkänna att svensk lag\r\nharmoniseras med EG. Aldrig någon opposition\r\nfrån riksdagsmajoriteten.</pre><pre>Men så nås vi av nyheten om snusförbudet och då\r\nskall det vara motiverat med ett riksdagsinitiativ för\r\nförsta gången. Nu gäller det att få EG att undvika\r\natt skydda sina egna invånare mot en mycket\r\nohälsosam och relativt snuskig ovana; en ovana\r\nsom vi själva i stället hade all anledning att försöka\r\nminska i Sverige. Jag är ledsen att säga det. Jag\r\nhade inga överdrivna förväntningar på kvaliteten i\r\nde beslut som fattas i detta hus när jag kom hit\r\n1988, men det förslag som här föreligger berövar\r\nmig alla illusioner.</pre><pre>Till skammen hör också att vi har en\r\nindustriministern som inte kan skilja på värn av\r\nmänniskors hälsa och handelshinder. De\r\nuttalanden som industriministern gjorde den 26\r\napril 1991 här i kammaren kommer definitivt att\r\nförsvåra all lagstiftning som syftar till att införa\r\nförsäljningshinder till skydd för människors liv och\r\nhälsa. Jag vill ställa en fråga till\r\nutskottsmajoriteten: Tror ni att EGs snusförbud\r\nhar kommit till för att reta oss svenskar eller för att\r\nförbättra EGs handelsbalans, eller vilka motiv tror\r\nni att kommissionen haft när man vill införa\r\nsnusförbudet?</pre><pre>Miljöpartiets attityd till EGs lagstiftning har alltid\r\nvarit enkel: en snabb anpassning till EGs lagar när\r\nde är bättre än våra, men ingen anpassning nedåt\r\ntill sämre lagar med mindre skydd för människor\r\noch miljö.</pre><pre>Vi menar slutligen att vi i svensk lagstiftning alltid\r\nskall ha en strävan att ligga steget före EG på\r\nmiljö-, hälso- och socialområdena.</pre><pre>Herr talman! Jag yrkar bifall till reservation nr 5.</pre><pre>Anf. 89 SVEN-ÅKE NYGÅRDS (s):</pre><pre>Herr talman! Näringsutskottet har i detta\r\nbetänkande behandlat sex motioner om export av\r\nalkoholdrycker och tobaksvaror. Några motioner\r\ntar upp marknadsföringen av svenska\r\nalkoholdrycker utomlands. Som framgått av\r\ntidigare inlägg har det föranlett två reservationer.\r\nFolkpartiet och centern kräver i reservation nr 1\r\nbl.a. att etiska riktlinjer skall utarbetas för den\r\nsvenska marknadsföringen av alkoholdrycker i\r\nandra länder. Med detta krav slår man in öppna\r\ndörrar. På utskottets förslag beslöt riksdagen redan\r\n1989 att Sverige skall verka för sådana regler inom\r\nVärldshälsoorganisationen (WHO).</pre><pre>I övrigt krävs ökade regleringar i ett svenskt\r\nföretags exportverksamhet. Låt mig förundras\r\nnågot över att i varje fall folkpartiet står bakom en\r\nsådan uppfattning. Samma parti framhåller i alla\r\nandra sammanhang marknadens frihet och\r\nregleringars ondska.</pre><pre>I reservation 2 vill miljöpartiet gå något längre i\r\nsamma fråga. Utskottsmajoriteten anser att den\r\nordning som gäller i dag är till fyllest, nämligen att\r\ndet producentföretag som finns skall ha frihet att på\r\neget ansvar utnyttja förekommande\r\nexportmöjligheter.</pre><pre>I reservation 3, som folkpartiet, centern och\r\nmiljöpartiet står bakom, tas Procordiakoncernens\r\nutlandsverksamhet på tobaksområdet upp. Här\r\nkritiseras företagets marknadsföringsmetoder\r\nstarkt. Man accepterar inte att varje enskilt lands\r\nregler skall gälla på det här området. Även här\r\nkrävs att staten utvecklar etiska riktlinjer för\r\nmarknadsföringen utomlands.</pre><pre>Utskottsmajoriteten konstaterar att Procordia\r\nsjälvt har antagit etiska riktlinjer för sin egen\r\nmarknadsföring. Att företag på detta sätt tar sitt\r\neget ansvar är tillfredsställande. Däremot är det\r\nförvånande att reservanterna i stället vill ha\r\nstelbenta regleringar; något som man i andra\r\nsammanhang är stora motståndare till.</pre><pre>I motionen N207 har jag tillsammans med Anita\r\nModin tagit upp ett förslag som EG-kommissionen\r\nlagt i syfte att inom EG förbjuda en viss typ av\r\nrökfri tobak. Enligt den definition man gjort i\r\nförslaget skulle detta leda till att förbudet skulle\r\ngälla svenskt snus men inte andra snustyper som\r\nfinns i de olika EG-länderna. Skillnaderna mellan\r\nde olika snustyperna är att det svenska är s.k.\r\nfuktigt snus som företrädesvis används i munnen,\r\nmedan EG-snuset är torrt och används vid\r\ninandning.</pre><pre>EG-kommissionen konstaterade att bruket av\r\ntobak utgör en allvarlig risk för folkhälsan. Det är\r\nen uppfattning som vi motionärer delar. Däremot\r\ntycker vi att det är litet märkligt att förbjuda något\r\nsom utgör en mycket liten del av denna allvarliga\r\nrisk.</pre><pre>Ett förbud skulle tvärtemot leda till ett tekniskt\r\nhandelshinder. Något som EG-kommissionen själv\r\när motståndare till och som strider mot\r\ngrundprincipen om ett fritt och öppet Europa.</pre><pre>Med hänvisning till de olika snustypernas\r\nkonsistens skulle man litet lättsinnigt kunna säga att\r\nEG-kommissionen vill förbjuda svenskt vatten!\r\nEnligt vår uppfattning skulle ett förbud betraktas\r\nsom en klar diskriminering av en särskild\r\nprodukttyp inom en produktkategori.</pre><pre>Nu har dock klokskapen i näringsutskottet handlat\r\ni enlighet med oss motionärer, och utskottet\r\nföreslår att regeringen skall verka mot den\r\nföreslagna diskrimineringen av svenskt snus inom\r\nEG.</pre><pre>Folkpartiet och miljöpartiet anser i reservationerna\r\n4 och 5 att riksdagen inte skall reagera på\r\ndiskrimineringen av denna svenska produkt. Min\r\ntidigare förvåning över framför allt folkpartiets\r\nställningstagande blir inte mindre av denna\r\nreservation. Folkpartiets reservation är faktiskt en\r\nhyllning till regleringars förträfflighet. Hur detta\r\nkan stämma överens med partiets avregleringsiver i\r\nandra sammanhang är för mig en gåta.</pre><pre>Herr talman! Jag utgår från att kammarens\r\nklokskap är lika stor som näringsutskottets. Det är\r\ndärför som jag med stor tillförsikt hemställer om\r\nkammarens bifall till utskottets hemställan och\r\navslag på samtliga reservationer.</pre><pre>Anf. 90 ISA HALVARSSON (fp):</pre><pre>Herr talman! Sven-Åke Nygårds påstår att\r\nfolkpartiet liberalerna är för stelbenta regleringar.\r\nDet är inte fråga om några stelbenta regleringar.\r\nDet handlar om att man skall ha samma etiska\r\ninställning vid utlandsförsäljning som vid\r\nförsäljning i Sverige.</pre><pre>Orsaken till att vi har ett svenskt monopolsystem\r\nför försäljning av alkohol är just att alkoholen är en\r\nspeciell vara som när den missbrukas orsakar stor\r\nskada både för den enskilde och för samhället. Att\r\ndetta svenska monopolsystem finns godtar också vi\r\nsom annars inte är anhängare av monopol. Man\r\nskall i denna speciella sociala fråga kunna bortse\r\nfrån vinstintresse och förhindra\r\nkonsumtionshöjande marknadsföring.</pre><pre>När det så gäller snuset, anser vi heller inte att det\r\när fråga om några regleringar. Det är fråga om ett\r\nhälsovårdsarbete som pågår inom WHO. När\r\nSverige i olika sammahang ställer sig bakom\r\nrekomendationer och resolutioner om att man i\r\ndetta fall skall minska tobakskonsumtionen och\r\nförbjuda införsel av nya varor till områden där de\r\ntidigare inte har funnits, menar då Sverige inte\r\nallvar med detta enligt Sven-Åke Nygårds? Är det\r\nbara en gest rakt ut i luften?</pre><pre>Vår reservation nr 4 är en mycket bra reservation.\r\nEftersom jag tidigare inte yrkade bifall till den gör\r\njag det nu. Här står klart och tydligt att folkpartiet\r\nliberalerna menar att EG inte skall bestämma över\r\noss. Men vi kan inte hindra länderna inom EG att\r\navstå från snus om de vill göra det. Detta har\r\nfaktiskt ingenting med svenskt vatten att göra.</pre><pre>De skador som detta förskräckliga snus gör i\r\nmunnen har jag som tandläkare ofta sett. Jag kan\r\negentligen inte tro att jag skulle stå här och försvara\r\nsvenskt snus. Men man kan ändå inte tvinga\r\nmänniskor i Sverige att sluta snusa. Det måste till\r\nen jättekampanj.</pre><pre></pre><pre>Anf. 91 ROLAND LARSSON (c) replik:</pre><pre>Herr talman! Det faktum att riksdagen tidigare har\r\nuttalat att Sverige internationellt skall verka för\r\netiska regler för marknadsföring av alkohol\r\nunderstryker mycket tydligt det jag sade om\r\ndubbelmoral. Vi är från svensk sida beredda att\r\nomsätta detta i praktiken när alla andra har anslutit\r\nsig till den etik som vi vill verka för, men inte förr.\r\nSverige kommer inte ensidigt att vidta några\r\nåtgärder trots att detta handlar om ett helägt statligt\r\nföretag och att vi här i riksdagen har möjlighet att\r\nuttala oss i dessa frågor.</pre><pre>Herr talman! Om all etik skulle bygga på samma\r\nförutsättningar, nämligen att etiken inte skulle\r\ntillämpas av någon förrän den omfattades av alla,\r\nskulle vi inte ha många etiska principer i denna\r\nvärld. Detta understryker det jag sade om\r\ndubbelmoral.</pre><pre>Anf. 92 LARS NORBERG (mp) replik:</pre><pre>Herr talman! Sven-Åke Nygårds talade om Vin  &amp; \r\nSprit AB som ett producentföretag. Men i\r\nklarspråk är det svenska staten som bedriver\r\nförsäljning genom sitt helägda bolag. Alla\r\nmänniskor måste vara medvetna om att ingen\r\nannan än ägaren, svenska staten, är hundra\r\nprocentigt ansvarig för vad detta bolag gör. Så långt\r\nspritexporten.</pre><pre>Beträffande snuset ställde jag en fråga till Sven-\r\nÅke Nygårds. Tror Sven-Åke Nygårds att man\r\ninför detta förbud i EG, som man nu planerar att\r\ninföra, för att förbättra sin handelsbalans, för att\r\nreta svenskarna eller för att skydda sina\r\nmedborgares liv och hälsa? Jag ger Sven-Åke\r\nNygårds de tre alternativen att välja mellan. Han\r\nkan gärna hitta på något fjärde alternativ, det skall\r\nbli intressant att höra. Jag tänker mig att detta är\r\ntre lämpliga alternativ för att svara på frågan.</pre><pre>Fuktigt snus är vanligt här i landet, som Isa\r\nHalvarsson sade, och det ställer till med stora\r\nskador. Det framgår av betänkandet att det per\r\ngram eller kilo innehåller 10 000 gånger mer\r\nnitrosaminer än maximalt tillåtet värde för\r\nlivsmedel. Detta går man ständigt och bär i\r\nmunnen. Ur hälsosynpunkt är det alldeles klart att\r\nsnus är en hälsovådlig produkt. Men det som gör\r\nmig så upprörd är att riksdagens första initiativ i\r\nfråga om EG-lagstiftningen gäller en sådan här\r\nstruntfråga. Dessutom vädjar man till EG att\r\nstrunta i skyddet av medmänniskornas hälsa.</pre><pre>Jag vill än en gång säga, jag sade det förut i mitt\r\nanförande, att det är en skam om Sveriges riksdag\r\nfattar beslut om att göra en démarche till EG om att\r\nman skall ta bort en lagstiftning som syftar till att\r\nskydda medmänniskornas hälsa. Jag menar att vi\r\ntvärtom stegvis bör harmonisera oss till denna\r\nlagstiftning. Vi kommer ju att få undantagsregler\r\noch behöver inte omedelbart tvinga de stackars\r\nsvenska snusarna att omedelbart upphöra med sina\r\nvanor. Men detta bör ske på sikt.</pre><pre>Anf. 93 SVEN-ÅKE NYGÅRDS (s) replik:</pre><pre>Herr talman! Isa Halvarsson talade om att man\r\nskall minska alkohol- och tobakskonsumtionen. Vi\r\när helt överens om att vi skall göra det. Men frågan\r\när om vi skall göra det i företagsformen eller inte,\r\ndet är vad det handlar om. Svenska företag måste\r\nfölja de regler som man har i andra länder för\r\nförsäljning av olika produkter.</pre><pre>Lars Norberg är upprörd. Det kan man kanske vara\r\nom man inte gillar snus -- det gör inte heller jag --\r\nmen jag utgår ifrån att EG-kommissionens\r\npresentation av det här förslaget var seriöst menad.</pre><pre>Lars Norberg ställde till mig frågan om jag trodde\r\natt EG-förbudet föreslagits för att reta oss\r\nsvenskar. Det tror jag inte alls, utan det är säkert\r\nseriöst menat. Men skulle man genomföra det, blir\r\ndet ett tekniskt handelshinder. Det handlar inte om\r\nhuruvida man blir upprörd över snus, huruvida man\r\ntycker illa om snus eller vad man nu anför, utan\r\nnäringsutskottet vill med sitt förslag avstyra ett\r\nhandelshinder.</pre><pre>Anf. 94 ISA HALVARSSON (fp):</pre><pre>Herr talman! Också jag vill poängtera för Sven-\r\nÅke Nygårds att det handlar om hur företagen skall\r\nagera. Vi menar att de skall agera på samma sätt\r\nutomlands som de gör hemma. De klarar sig ju\r\nhemma.</pre><pre>Anf. 95 LARS NORBERG (mp):</pre><pre>Herr talman! Självfallet är det fråga om ett\r\nhandelshinder från EGs sida, och jag tycker att man\r\nskall ha rätt att ha handelshinder när det gäller att\r\nskydda människors liv och hälsa. Jag tycker också\r\natt de enskilda länderna skall ha rätt till\r\nsocialklausuler som hindrar social dumpning och\r\ntill miljöklausuler som skyddar landet från att\r\nutsättas för otillbörlig miljöförstöring. Jag trodde\r\natt det var allmänt accepterat att länderna har en\r\nviss rätt till självförsvar, för sina medborgares liv\r\noch hälsa, för sin natur och för\r\narbetsförhållandena, så att social dumpning kan\r\nmotverkas.</pre><pre>Överläggningen var härmed avslutad.</pre><pre>(Beslut fattades efter 13 §.)</pre><pre>13 § Ny folkbokföringslag</pre><pre>Föredrogs</pre><pre>skatteutskottets betänkande</pre><pre>1990/91:SkU28 Ny folkbokföringslag (prop.\r\n1990/91:153).</pre><pre>Anf. 96 KNUT WACHTMEISTER (m):</pre><pre>Herr talman! Nu skall vi inte längre vara\r\nkyrkobokförda eller mantalsskrivna utan vi skall i\r\nstället enbart vara folkbokförda. Detta att\r\nmantalsskrivningsbegreppet avskaffas är ett av de\r\nförslag som den nya lagen om folkbokföring\r\ninnebär.</pre><pre>Låt mig dock först och främst än en gång klargöra\r\natt moderata samlingspartiet från början gick emot\r\nriksdagsbeslutet att beröva kyrkan\r\nfolkbokföringen. Enligt vår uppfattning blev\r\nreformen dyr, servicen sämre och kompetensen hos\r\nde nuvarande handläggarna av\r\nfolkbokföringsärenden dåligt tillvaratagen.</pre><pre>Någon tillfredsställande utredning föregick heller\r\ninte propositionen, och kyrkomötets negativa\r\ninställning struntade man i. Att vi dock inte nu\r\nyrkar på att upphäva det tidigare riksdagsbeslutet\r\nberor på att förberedelserna nu avancerat så långt\r\natt en ändring så här i elfte timmen ter sig\r\norealistisk. Huvudmannaskapet för\r\nfolkbokföringen övergår som bekant om en månad\r\ntill skatteförvaltningen.</pre><pre>Däremot finns det fortfarande tid och möjligheter\r\natt göra förbättringar i det framtida\r\nfolkbokföringssystemet. I likhet med\r\ndatainspektionen anser vi att verksamheten med\r\nfolkbokföringen skall hållas strikt åtskild från\r\nskatteförvaltningen i övrigt.</pre><pre>Enligt riksdagsbeslutet skall de allmänna\r\nförsäkringskassorna i begränsad omfattning\r\nmedverka i folkbokföringens arbete. Enligt vår\r\nuppfattning hade de nuvarande\r\npastorsexpeditionerna varit bättre skickade att\r\nsköta denna medverkan. Närheten till människorna\r\noch den redan existerande kompetensen är två\r\nfullgoda skäl för att pröva denna möjlighet.</pre><pre>I likhet med vissa remissinstanser tycker vi att det\r\när onödigt och olämpligt att de lokala\r\nfolkbokföringsregistren skall kompletteras med ett\r\ncentralt register. ADB i all ära, men varför skall\r\nman tillskapa ett nytt register som inte\r\noundgängligen är nödvändigt för att hantera\r\nverksamheten? Det går bra att stödja sig på redan\r\nexisterande centrala register.</pre><pre>Med tanke på ADB-hanteringen och på att\r\nskattemyndigheten nu skall hantera\r\nfolkbokföringen kan det finnas anledning att se\r\növer den lagstiftning som reglerar sekretesskyddet\r\ni folkbokföringen.</pre><pre>En annan fråga som rör rättssäkerheten är att\r\nriksskatteverket enligt propositionen skall överta\r\nde uppgifter som det allmänna ombudet har i\r\nfolkbokföringsmål enligt nuvarande regler. Vi\r\nanser att den nuvarande ordningen är bättre,\r\neftersom ett allmänt ombud kan betraktas som mer\r\nfristående från skattemyndigheten. Man har här\r\ninte tagit hänsyn till att 1983 års\r\nfolkbokföringskommitté föreslog inrättandet av\r\nregionala allmänna ombud för folkbokföringen.</pre><pre>Enligt ett förslag i budgetpropositionen som redan\r\ngodkänts av riksdagen minskar statsbidragen till\r\nkyrkofonden med 140 milj. kr. Skälet härför är att\r\nskattereformens och folkbokföringens\r\nbudgetmässiga effekter skall neutraliseras.</pre><pre>I en reservation tillsammans med centern anser vi\r\ndet inte rimligt att pastorsexpeditionerna skall bära\r\nhela kostnadsansvaret för kyrkobokföringsarkiven\r\ni väntan på att de skall tas om hand av landsarkiven.\r\nKyrkan bör självfallet ha ekonomisk gottgörelse för\r\narkivvården och staten ta det fulla\r\nkostnadsansvaret.</pre><pre>De krav på förbättringar av skilda slag som jag här\r\nhar redogjort för är redovisade i de reservationer\r\nsom de tre moderata ledamöterna i utskottet står\r\nbakom, men jag yrkar bifall blott till\r\nreservationerna 7 och 12.</pre><pre>Anf. 97 MARTIN OLSSON (c):</pre><pre>Herr talman! Svenska kyrkan har genom\r\nårhundradena ansvaret för folkbokföringen i vårt\r\nland. Det har skett på ett sådant sätt att vi har ur\r\nhistoriska och kulturhistoriska synpunkter\r\nsynnerligen värdefullt material om våra förfäder\r\noch de förhållanden de levde under.</pre><pre>Vad gäller nutida förhållanden kan vi fastslå att\r\nkyrkan sköter folkbokföringen mycket väl och på\r\nett korrekt sätt inom ramen för rimliga kostnader.\r\nTrots detta beslöt 1987 en riksdagsmajoritet\r\nbestående av socialdemokraterna, folkpartiet och\r\nvpk att ansvaret för folkbokföringen skulle\r\növerföras från kyrkan, alltså från pastorsämbetena,\r\ntill skattemyndigheterna. Det var ett principbeslut\r\nsom centerpartiet motsatte sig, eftersom vi ansåg\r\natt det väl fungerande systemet med folkbokföring\r\ni kyrkans regi skulle bestå.</pre><pre>Det bör även erinras att kyrkomötet uttalat sig för\r\natt kyrkan skulle få fortsätta att ha ansvaret för\r\nfolkbokföringen. Riksdagsbeslutet stred alltså mot\r\nkyrkomötets uttalande och fattades dessutom utan\r\natt det föregåtts av det genomgripande\r\nutredningsarbete som brukar prägla reformer i vårt\r\nland.</pre><pre>Först efter det anmärkningsvärda riksdagsbeslutet\r\ntillsattes en organisationskommitté för\r\nfolkbokföringen för att förbereda den närmare\r\nutformningen av omorganisationen.</pre><pre>Centerpartiet har sedan 1987 vid upprepade\r\ntillfällen yrkat på att det märkliga och ofullständigt\r\nförberedda riksdagsbeslutet skulle upphävas. Men\r\nden liberal-socialistiska majoritet som hade fattat\r\nbeslutet 1987 har avvisat varje förslag om\r\nupphävande av principbeslutet.</pre><pre>Under årets allmänna motionstid väckte vi en\r\npartimotion med krav på dels uttalande för\r\nbevarande av de nuvarande relationerna mellan\r\nkyrka och stat, dels upphävande av principbeslutet\r\nfrån 1987. I anledning av regeringens förslag till ny\r\nfolkbokföringslag tog vi upp det senare kravet\r\nockså i en kommittémotion. I föreliggande\r\nbetänkande om folkbokföringslagen behandlas\r\ndessa båda motioner. Med anledning av de båda\r\nmotionerna har centern reserverat sig för ett\r\nupphävande av principbeslutet.</pre><pre>Eftersom det är en stor och viktig fråga både\r\nhistoriskt, organisatoriskt och ekonomiskt vill jag\r\nytterligare något motivera vårt ställningstagande\r\noch ange en rad, som vi ser det, goda skäl till att\r\nfolkbokföringen bör kvarstanna i krykans regi.</pre><pre>Svenska kyrkan har hög kompetens och lång\r\nerfarenhet av denna del av folkbokföringen. Det\r\nnuvarande systemet är decentraliserat till ca 1 100\r\npastorsexpeditioner, och det ger därför god service\r\ntill medborgarna. Detta skall jämföras med att\r\nmerparten av kyrkobokföringen nu är tänkt att\r\növertas av ett hundratal lokala skattekontor. Till\r\ndetta kommer att det hittillsvarande systemet ger\r\narbetstillfällen i många sysselsättningssvaga orter\r\noch att det är mindre sårbart och mindre\r\nintegritetskänsligt än ett mer centraliserat system.\r\nDe initiala kostnaderna för en omorganisation är\r\nhöga och de löpande kostnaderna för den samlade\r\nbokföringen ökar kraftigt i förhållande till ett\r\nbibehållande av ansvaret i kyrkans regi. I ett läge\r\ndå regeringen föreslår neddragningar av den\r\nstatliga administrationen är det desto märkligare\r\natt man på detta sätt vill tillskapa en ny\r\ncentraliserad byråkrati i statlig regi.</pre><pre>Herr talman! I reservation 1 yrkar vi att\r\nprincipbeslutet som tidigare fattats skall upphävas.\r\nSamtidigt skall riksdagen ge regeringen i uppdrag\r\natt förhandla med svenska kyrkan om att de i\r\nfortsättningen skall handha folkbokföringen. Jag\r\nyrkar bifall till reservation 1.</pre><pre>Utöver frågan om huvudmannaskapet för\r\nfolkbokföring vill jag även beröra några andra\r\nfrågor som behandlas i betänkandet. Dessa frågor\r\nhar lett till ytterligare sex reservationer från\r\ncentern. Jag kommer inte att yrka bifall till dessa,\r\nmen jag vill kort beröra några av spörsmålen.</pre><pre>Från centerhåll har vi i olika sammanhang begärt\r\nreformer för att stärka rättstryggheten i bl.a.\r\ntaxeringsprocessen. I reservation 6 behandlas en\r\nnärliggande fråga. Där avvisar vi tillsammans med\r\nmoderaterna förslaget om att riksskatteverket\r\növertar det allmänna ombudets uppgifter. Vi anser\r\natt ordningen med allmänt ombud är betydligt\r\nbättre ur rättssäkerhetssynpunkt eftersom ombudet\r\när fristående från skattemyndigheterna. Det gäller\r\näven folkbokföringsmålen, och vi erinrar om att\r\n1983 års folkbokföringskommitté föreslog att\r\nregionala allmänna ombud för folkbokföringen\r\nskulle inrättas.</pre><pre>Enligt majoriteten skall efter hand landsarkiven ta\r\nhand om kyrkobokföringsarkiven. I reservation 8 --\r\näven den tillsammans med moderaterna -- begär vi\r\natt pastoraten skall få ekonomisk ersättning för den\r\ntid de får fortsätta att ta ansvar för arkiven.</pre><pre>I reservation 9 tar vi upp frågan om vikten av att\r\nlandsarkiven kan ta över kyrkobokföringsarkiven\r\nvid exempelvis pastoratsregleringar då vissa\r\npastorsexpeditioner upphör eller avyttrar lokaler.</pre><pre>I reservation 10 begär vi att riksdagen skall uttala\r\nsig för en församlingsregisterlag i huvudsak enligt\r\nsvenska kyrkans centralstyrelses förslag.</pre><pre>Om nu skattemyndigheterna kommer att överta\r\nansvaret för folkbokföringen, är det väsentligt att\r\nfolkbokföringen hålls åtskillt från skattekontorets\r\narbete i övrigt. I reservation 11 tar vi upp detta\r\nkrav, som överensstämmer med vad\r\ndatainspektionen framhållit i ett remissyttrande\r\növer betänkandet med förslag till lag om\r\nfolkbokföringsregister.</pre><pre>Herr talman! I reservation 12 motsätter vi oss ett\r\ninrättande av ett nytt centralt referensregister för\r\nfolkbokföringen. Enligt vår mening är det möjligt\r\natt i stället använda det centrala skatteregister som\r\nbyggs upp med uppgifter från de nuvarande\r\nlänsregistren inom folkbokföringen.</pre><pre>Anf. 98 LARS BÄCKSTRÖM (v):</pre><pre>Herr talman! Från vänsterpartiets sida står vi i\r\nhuvudsak bakom värderingarna som har gjorts från\r\nskatteutskottets sida i skatteutskottets betänkande\r\nnr 28. Det finns några särskilt positiva punkter. Det\r\ngäller de lagändringar som har gjorts som gör att\r\nförföljda kvinnor har bättre möjligheter att skydda\r\nsig med hjälp av byte av personnummer. Vi har\r\nockså gjort en positiv notering av en restriktivare\r\nanvändning av personnummer och möjligheter att\r\nta del av personregister för reklamförsändelse etc.</pre><pre>Motiven för att vi står bakom de övriga värderingar\r\nsom utskottet har gjort kommer Marianne\r\nAndersson i Gislaved naturligtvis att redogöra för.\r\nJag vill inte uppehålla mig vid det.</pre><pre>Herr talman! Jag vill bara på en enda punkt säga\r\nnågra ord. Det gäller en motion väckt av ledamoten\r\nHugo Hegeland, motion Sk65. Han har där tagit\r\nupp kommunernas möjligheter att överklaga\r\nfelaktiga folkbokföringar. Här har skatteutskottet\r\nsagt att kommunerna har möjlighet att överklaga.\r\nMotionären menar att denna möjlighet är alltför\r\nsvag och skyddad. Konstitutionsutskottet har yttrat\r\nsig i frågan och sagt att det finns en möjlighet. Men\r\nnär man läser konstitutionsutskottets yttrande på\r\ns. 108 i betänkandet ser man tydligt att kommunens\r\nställning försvagas. Det är inte bra. En felaktig\r\nfolkbokföring kan leda till rättsförluster och utgöra\r\nen möjlighet för vissa individer att tillskansa sig\r\nförmåner, rättigheter som de ej borde komma i\r\nåtnjutande av. Naturligtvis skall individen ha sina\r\nrättigheter tillgodosedda som samhället erbjuder.\r\nMen den skall heller icke ha mer än vad den skall\r\nha och icke kunna tillskansa sig förturer, bidrag osv.\r\ntack vare en felaktig folkbokföring.</pre><pre>Herr talman! Jag har därför reserverat mig\r\ntillsammans med motionären. Jag yrkar bifall till\r\nreservation 5. Frågan gäller om kommunen skall ha\r\ntre veckor på sig. Det ger kommunen ingen\r\nmöjlighet alls, eftersom kommunen inte får någon\r\nunderrättelse om den nya folkbokföringen. Då kan\r\ninte heller kommunen utnyttja möjligheterna\r\nunder denna treveckorsperiod. I reservationen\r\nanges att regeringen borde återkomma med ett\r\nförslag som löser problemet. Vi föreslår i\r\nreservationen, som en provisorisk åtgärd, att den\r\ntidsmässiga begränsningen för att anföra besvär för\r\nkommunen skall slopas. Jag menar att det är en\r\nrimlig åtgärd från riksdagens sida. Jag ser på\r\ntalarlistan att Hugo Hegeland är anmäld. Han\r\nkommer säkert mer vältaligt att utveckla\r\nståndpunkter för denna reservation.</pre><pre>Anf. 99 KJELL DAHLSTRÖM (mp):</pre><pre>Herr talman! När riksdagen den 28 oktober 1987,\r\nsåledes före miljöpartiets tid i riksdagen, beslutade\r\nriva den fungerande folkbokföringen, var det inte\r\nbara fråga om en administrativ klåfingrighet. Det\r\nvar också ett kulturellt nidingsdåd vars\r\nkonsekvenser man ännu inte har förstått vidden av.\r\nRisken är uppenbar att vi förlorar de historiska\r\nspåren av landets ofta naturgivna indelning i\r\nsocknar eller församlingar.</pre><pre>Centraliseringen och anonymiseringen av\r\nfolkbokföringen är dess värre bara en del av en\r\nnedbrytningsprocess. Man är i färd med att riva ned\r\nden politiska arkitekturen, det civila samhällets\r\nstruktur och gestalt. Många kunniga och erfarna\r\npolitiker tycks inte förstå vad det är man håller på\r\nmed. Förstärkningen av statens länsstyrelser sker i\r\nstället för att skapa regionalt självstyre. Det sker i\r\nen tid då man ute i Europa talar alltmer om\r\nregionernas roll och betydelse. EG-anslutningen\r\nsker på storkapitalets villkor och har bara en ytlig\r\nfolklig förankring.</pre><pre>Den här nedbrytningsprocessen tjänar bara ett\r\nsyfte, nämligen att centralisera makt och beslut så\r\natt de starka kapitalkrafterna, som uppträder allt\r\nanonymare och längre från människorna, lättare\r\nskall kunna påverka, för att inte säga styra, dessa\r\nbeslut. Jag vet inte om maktens politiska\r\nhantlangare förstår att man bryter sönder den civila\r\npolitiska strukturen. Vi i miljöpartiet vill i alla\r\nhändelser inte delta i denna process, och jag vill\r\ngöra vad jag kan för att allt fler skall få upp ögonen\r\nför vad det är som håller på att ske.</pre><pre>Vi har sedan urminnes tider samlats i socknar i\r\ndetta land. Landet har i grunden kvar indelningen i\r\nsocknar eller församlingar. Att dessa församlingar\r\nbara rent statskyrkliga tycks ha kvar sin betydelse,\r\nvid sidan om uppgiften med folkbokföringen,\r\nförringar inte deras värde som en av samhällets\r\nkulturhistoriska och miljömässiga byggbitar.</pre><pre>Jag vill avvisa folkbokföringsfrågans koppling till\r\nreligionsfrihetliga spörsmål. Grubblerier kring\r\nkyrkans och religionens roll hör inte hemma i detta\r\nperspektiv. Jag har dessutom den erfarenheten att\r\npastorsexpeditionernas personal sköter\r\nfolkbokföringen med en neutralitet, värdighet och\r\nserviceanda som säkert blir svår att återskapa hos\r\nskatteindrivarna.</pre><pre>Datainspektionen har lämnat mycket allvarlig\r\nkritik mot hela förslaget och ber oss observera att\r\nlänsskattemyndigheten blir registeransvarig för alla\r\nlokala folkbokföringsregister i hela länet.\r\nDatainspektionen säger: ''Kommitténs förslag\r\ninnebär således att det kommer att ske en enorm\r\nansamling av personuppgifter på ADB-medium hos\r\n24 skattemyndigheter.</pre><pre>Detta skall jämföras med dagens förhållande där\r\nfolkbokföringen är decentraliserad till i huvudsak\r\n1 400 pastorsexpeditioner. En sådan koncentration\r\nav uppgifter på ADB-medium innebär betydande\r\nrisker från integritetssynpunkt.''</pre><pre>Statsrådet Åsbrink har inte bemödat sig om att\r\nbemöta kritiken, som framkom redan när vi\r\ndiskuterade detta i kammaren i december, utan han\r\npåstår helt frankt att verksamheten kommer att\r\nbedrivas lokalt. I själva verket kommer\r\nverksamheten att koncentreras till ett sjuttiotal\r\nskattekontor i hela landet. Det kallar inte jag en\r\nlokal hantering.</pre><pre>Vid pastorsexpeditionerna avvecklas nu totalt 2 400\r\nanställda för folkbokföringen. Nästan samtliga\r\ndessa är deltidsanställda kvinnor i medelåldern och\r\nboende på orten. De har en unik kompetens som\r\nnu riskerar att splittras. Många har blivit lovade\r\nanställningar vid de nya skattekontoren, där de så\r\nsmåningom även kan tvingas handlägga\r\nskatteärenden.</pre><pre>Villkoren för att kvinnorna i denna lojala och\r\ntrogna yrkeskår skall kunna flytta med är närmast\r\nabsurda ur regionala, miljö- och\r\narbetsmarknadsmässiga aspekter.\r\nPastorsexpeditionerna i exempelvis Idre och Pajala\r\nförsamlingar ligger 20--25 mil från de nya\r\nskattekontoren i Mora resp. Haparanda. När\r\nfolkbokföringen flyttar från Östhammar till\r\nUppsala, tvingas den eller de som vill hänga med till\r\ntre timmars pendling varje dag eller femton timmar\r\nper vecka, när de nu kanske bara har en kvart till\r\narbetet på cykel eller så.</pre><pre>Det hela är en brutal indragning av de mest\r\ndecentraliserade offentliga tjänsterna i landet.</pre><pre>Folkbokföringen sker fortfarande manuellt på\r\nnästan samtliga pastorsexpeditioner. Oavsett om\r\ndetta en verklig nackdel eller bara en inbillad\r\notidsenlighet, kan datoriseringen självfallet\r\ngenomföras även med bibehållande av en lokal\r\norganisation. Det är för övrigt en av\r\nhuvudpoängerna i datorkommunikation.</pre><pre>Så till statens försäljning av adressuppgifter. Den\r\nsker ju genom statens person- och adressregister,\r\nSPAR, med stöd av datalagens 28 §.\r\nCentraliseringen av folkbokföringen har bl.a.\r\nmotiverats med denna krämaruppgift. Man\r\npåpekar att SPAR på ett helt annat sätt kommer att\r\nkunna förse en beställare av adresser med relevanta\r\nuppgifter för reklamändamål etc. Vi motsätter oss\r\ndenna utveckling bestämt och har därför föreslagit\r\nen ändring av datalagen.</pre><pre>Ytterligare ett motiv för centralisering av\r\nfolkbokföringen har varit möjligheten att enklare\r\nbedriva släktforskning vid landsarkiven, dit allt\r\narkivmaterial skall förpassas under en tioårsperiod.\r\nMen landsarkiven har ingen kapacitet eller\r\nberedskap för att ta emot materialet. Samtidigt\r\nbryts de rent fysiska banden med den bygd som\r\nändå torde vara en levande del av släktforskningen.\r\nForskningsargumentet är därför mycket svagt.</pre><pre>Herr talman! Vi vill avbryta förberedelserna för\r\nnedbrytningen av folkbokföringens organisation.\r\nVi anser att pastorsexpeditionerna även\r\nfortsättningsvis kan sköta folkbokföringen. De\r\nreligionsfrihetliga knutar som jag nämnde och som\r\neventuellt kan hittas kan man nog klara av att lösa.\r\nSkulle detta inte accepteras, tycker vi ändå i likhet\r\nmed datainspektionen att en ny lokal\r\nfolkbokföringsmyndighet borde inrättas. Detta kan\r\nväl ske genom en formell delning av\r\npastorsexpeditionerna och enklast bara med nya\r\nskyltar i entrén.</pre><pre>Enligt uppgift ligger förberedelserna för den här\r\nreformen mycket illa till för att den över huvud\r\ntaget skall kunna genomföras vid halvårsskiftet. Vi\r\nanser därför att man åtminstone borde uppskjuta\r\nreformen.</pre><pre>Jag vill innan jag slutar fråga Marianne Andersson\r\ni Gislaved, om hon känner till hur förberedelserna\r\nför den här förändringen ligger till numera. När vi\r\ndiskuterade detta timmarna före juluppehållet,\r\nhade hon på samma fråga från mig svaret: Ja,\r\nhemma i mitt län har de köpt en dator, har jag\r\nförstått.</pre><pre>Jag hoppas att det har köpts in fler datorer och att\r\nMarianne Andersson har fler upplysningar att\r\nkomma med i den här frågan.</pre><pre>Förstör inte allt vi har. Försök att bygga vidare på\r\ndet som ändå fungerar i en orolig tid och värld. Se\r\ntill den nära service som vi fortfarande kan få när vi\r\nbehöver ett personbevis eller annan hjälp från\r\nfolkbokföringen. Att vi dessutom borde förankra\r\noss bättre lokalt i alla livets och samhällets frågor,\r\ngör ju inte vår plädering här svagare.</pre><pre>Jag yrkar, herr talman, bifall till vår reservation 2.\r\nDet är vår huvudreservation. Jag yrkar också bifall\r\ntill reservation 4, där vi avråder från en lagstiftning\r\nsom ålägger en fastighetsägare att lämna\r\nupplysningar om sina hyresgäster. En sådan\r\nförändring av lagen finner vi helt förkastlig. Vi vill\r\nslutligen också bifalla reservation 13, om stopp för\r\nförsäljningen av personuppgifter från\r\nfolkbokföringsregister, som jag var inne på.</pre><pre></pre><pre>Anf. 100 KNUT WACHTMEISTER (m)\r\nreplik:</pre><pre>Herr talman! Kjell Dahlström tog verkligen till\r\nstorsläggan och talade om nidingsdåd. Jag har själv\r\ninte uttryckt mig så drastiskt. Men man kan då\r\nfråga sig varför miljöpartiet inte velat göra det bästa\r\nmöjliga av situationen och följt med oss i de många\r\nreservationer vi har, i akt och mening att\r\nåstadkomma förbättringar.</pre><pre>Det gäller reservation 6 om allmänt ombud, där vi\r\ninte tycker att riksskatteverket är lämpligt. Det\r\ngäller reservation 7, där vi tycker att\r\npastorsexpeditionerna hellre än\r\nförsäkringskassorna skall medverka i\r\nfolkbokföringen. Det gäller reservation 8 om\r\nförvaring av kyrkobokföringsarkiven. Det gäller\r\nreservation 11 om vikten av att skilja\r\nfolkbokföringen från skatteförvaltningen. Det\r\ngäller slutligen också reservation 12, där vi går emot\r\nett centralt referensregister.</pre><pre>Man kan alltså ställa frågan: Varför vill inte\r\nmiljöpartiet stödja dessa idéer?</pre><pre>Anf. 101 KJELL DAHSTRÖM (mp) replik:</pre><pre>Herr talman! Jag får kvittera frågan och undra\r\nvarför moderaterna inte kan stödja ett avbrytande\r\nav nidingsdådet. Jag tror att Knut Wachtmeister\r\noch många andra moderater egentligen håller med\r\noss om att det är ett nidingsdåd mot den svenska\r\ncivila strukturen som alla människor förstår men\r\nsom nu blir mera obegriplig.</pre><pre>Att det ligger en del i moderaternas reservationer,\r\nskall jag gärna tillstå. Men vi tycker att det är\r\nhalvmesyrer, och vi har i den situation som nu råder\r\ninte velat tillstyrka dem. Ett bra sätt vore att\r\n''utväxla reservationer''. Det kan vi fortsätta att\r\ndiskutera.</pre><pre>Anf. 102 KNUT WACHTMEISTER (m)\r\nreplik:</pre><pre>Herr talman! Jag fick frågan varför vi moderater\r\ninte stöder yrkandet om att stoppa hela\r\nförändringen av verksamheten och återgå till den\r\ntidigare ordningen. Det framgick ju av mitt\r\ninledningsanförande att vi var emot det beslut som\r\nfattades 1987 men att det nu har avancerat så\r\nlångt -- det är bara en månad kvar till\r\növertagandet -- att det skulle göra ont värre om vi\r\nförsökte avbryta helt och hållet.</pre><pre>Anf. 103 KJELL DAHLSTRÖM (mp)\r\nreplik:</pre><pre>Herr talman! Till det vill jag tillägga att det skall bli\r\nintressant att höra av Marianne Andersson i\r\nGislaved nu i vad mån det har gjorts tillräckliga\r\nförberedelser för att verkligen genomföra\r\nomläggningen vid halvårsskiftet. Jag tror inte det,\r\noch jag är inte säker på att Marianne Andersson\r\nkan ge något svar heller. Men låt oss lyssna!</pre><pre>Anf. 104 MARIANNE ANDERSSON i\r\nGislaved (s):</pre><pre>Herr talman! Så är då omorganisationen av\r\nfolkbokföringen än en gång uppe till debatt i\r\nkammaren.</pre><pre>Det var i oktober 1987 som riksdagen beslutade att\r\nsätta i gång arbetet med att organisera om\r\nfolkbokföringen. Beslutet innebar att\r\nfolkbokföringen skulle föras över från\r\npastorsexpeditionerna till de lokala\r\nskattekontoren. Det fanns brister och behov av\r\nrationalisering, ansåg man. Framför allt ville man\r\nha en rak och enhetlig organisation. ADB skulle\r\ninföras som ett hjälpmedel i folkbokföringsarbetet.</pre><pre>Beslutet innefattade att det skall finnas ett lokalt\r\nfolkbokföringsregister, som det lokala\r\nskattekontoret har ansvar för, och ett centralt\r\nregister. I det centrala registret skall det enbart\r\nfinnas begränsade uppgifter.</pre><pre>Vi har tidigare här i riksdagen ställt oss bakom att\r\nförsäkringskassan skall medverka i\r\nfolkbokföringsarbetet, bl.a. genom att lämna\r\ninformation till allmänheten, tillhandahålla\r\nblanketter och hjälpa enskilda att fylla i\r\nblanketterna eller kontrollera att dessa är rätt\r\nifyllda.</pre><pre>Den proposition som vi i dag har att ta ställning till\r\ninnebär att de allmänna försäkringskassorna liksom\r\nskattemyndigheterna skall ta emot anmälningar\r\nförutom om flyttning också om namn och\r\ngemensam vårdnad samt ansökningar om\r\nhindersprövning. Men det är alltid de lokala\r\nskattekontoren som gör prövningen. Det har varit\r\nmånga debatter här i kammaren i detta ämne. Bl.a.\r\ninnan beslutet om omorganisationen fattades, men\r\nockså när beslut om de olika delbetänkandena har\r\nfattats. Förhoppningsvis är vi nu framme vid det\r\nslutliga beslutet om omorganisationen. I dag skall\r\nvi alltså ta ställning till en ny folkbokföringslag.</pre><pre>I den lagen kommer bl.a. begreppen\r\nkyrkobokföring och mantalsskrivning att ersättas\r\nmed begreppet folkbokföring. Folkbokföring är ett\r\nmycket demokratiskt ord. Detta gäller då den\r\nlöpande registreringen av befolkningens identitet,\r\nbosättnings- och familjeförhållanden.\r\nMantalsskrivningsförfarandet föreslås bli avskaffat\r\nden 1 januari 1992 och bosättningsbegreppet\r\nmoderniseras och förenklas.</pre><pre>I betänkandet föreslås även att en särskild lag\r\ninrättas som ger möjlighet för en person som är\r\nutsatt för allvarligt hot att efter prövning av domstol\r\nregistreras med fingerade personuppgifter. Vidare\r\ninnehåller lagförslaget bestämmelser som hindrar\r\natt uppgifter i folkbokföringen missbrukas i syfte\r\natt leta rätt på en person för att hota eller förfölja\r\ndensamme.</pre><pre>Det föreslås också att pastorer skall sköta\r\nkyrkobokföringsarkiven till dess att de kan tas om\r\nhand av landsarkiven. Dessutom föreslås att\r\npastoraten skall ha det ekonomiska ansvaret för\r\narkivvården. Det är ingen ändring av dagsläget vad\r\ngäller den ekonomiska delen, eftersom\r\nförsamlingsskatteuttaget grundar sig på det faktum\r\natt man skall ta hand om detta.</pre><pre>Det är över 60 lagar som vi nu måste ändra på som\r\nen följd av det beslut vi skall fatta här i kammaren\r\ni dag. De flesta förändringar som skall göras är\r\nföljdändringar av att vi byter ut begreppen\r\nmantalsskrivning, pastorsämbete och\r\nkyrkobokförd.</pre><pre>När skatteutskottet behandlade den här\r\npropositionen om förslaget till ny folkbokföringslag\r\nställde sig majoriteten bakom de mesta i förslaget.\r\nSkatteutskottet har dock ändrat på en punkt i\r\npropositionen. Det gäller bostadsbegreppet för\r\nstatsråd, politiskt tillsatta tjänstemän, politiskt\r\nsakkunniga, kommittéledamöter och av riksdagen\r\nsärskilt tillkallade uppdragstagare. Skatteutskottet\r\nanser att det inte skall vara några skillnader där\r\nutan att de skall jämställas med\r\nriksdagsledamöterna.</pre><pre>Det har fogats ett antal reservationer till\r\nbetänkandet. Jag tänkte kommentera några av\r\ndem, bl.a. centerns och miljöpartiets förslag att\r\nbeslutet om överföring av folkbokföringen från\r\npastorsexpeditionerna till skattekontoren skall\r\nrivas upp. Jag har litet svårt att tro att man menar\r\nallvar med dessa reservationer. Jag vet att man på\r\nriksskatteverket arbetar för högtryck för att få\r\narbetet klart till den 1 juli. När jag talade med dem\r\ni förra veckan var de helt övertygade om att de\r\nskulle ha allting registrerat och kunna köra i gång\r\ndet. Jag vet inte riktigt var Kjell Dahlström har fått\r\nsina uppgifter ifrån. Jag tycker att det skulle vara\r\nganska ansvarslöst att nu, när vi kommit så långt i\r\narbetet, avbryta det hela både med tanke på de\r\npengar det kostar, men framför allt med tanke på\r\ndet arbete som många människor har lagt ner för att\r\nföra över uppgifterna från pastorsexpeditionerna.</pre><pre>Miljöpartiet har också en reservation där man anser\r\natt det är kränkande att en fastighetsägare, efter\r\nförfrågan från lokala skattekontoret, har skyldighet\r\natt uppge vilka som bor i lägenheterna i fastigheten.\r\nBl.a. konstitutionsutskottet har yttrat sig i denna\r\nfråga, och man anser att förslaget innebär en\r\nbegränsning av hur det är i dagsläget när det gäller\r\nuppgiftsskyldighet. I dag är man skyldig att\r\nfortlöpande lämna information om vilka människor\r\nman har boende hos sig. Därför förstår jag inte\r\nriktigt miljöpartiets reservation på den här\r\npunkten.</pre><pre>Moderaterna tar i en reservation upp frågan om att\r\nkyrkan i stället för försäkringskassan bör ta del i\r\nfolkbokföringsarbetet. Det är ju fortfarande så att\r\nman vid vigsel kan göra anmälan om namnändring\r\ntill vigselförättaren. Vid dop kan man göra anmälan\r\nom förnamn till dopförättaren. Detta gäller inom\r\nsvenska kyrkan. Att kyrkan därutöver skulle\r\nmedverka i folkbokföringsarbetet har vi ju\r\ndiskuterat tidigare här i riksdagen och avvisat med\r\nden motiveringen att en organisation med flera\r\nolika förvaltningar skulle innebära fler nackdelar\r\nän fördelar.</pre><pre>Miljöpartiet har också i en reservation tagit upp\r\nfrågan om försäljning av personuppgifter från\r\nfolkbokföringsregistret. Jag tycker också att det är\r\nviktigt att man bevakar detta så att man inte kan\r\nsälja en mängd uppgifter. Det är kränkande ur\r\nintegritetssynpunkt. KU har i ett betänkande,\r\n1990/91:KU11, föreslagit en skärpning av den här\r\nlagen så att man inte skall kunna försälja några\r\nuppgifter annat än om det sker enligt lag,\r\nförordning eller särskilt beslut av regeringen.</pre><pre>När det gäller detta med kommuners överklagande\r\nvill jag säga till Lars Bäckström att, som jag förstår\r\ndet hela, kan kommunerna uppmana\r\nskattekontoren att kontrollera mantalsskrivningen\r\nom man tycker att det är någonting skumt med det\r\nhela. På det sättet kan man få en ändring.</pre><pre>Herr talman! Med detta vill jag avslutningsvis yrka\r\nbifall till hemställan i skatteutskottets betänkande\r\noch avslag på samtliga reservationer.</pre><pre>Anf. 105 MARTIN OLSSON (c) replik:</pre><pre>Herr talman! Marianne Andersson i Gislaved\r\nställde en fråga, den var väl kanske något retorisk,\r\nom reservanterna, dvs. centern, menar allvar. Jag\r\ntror att hon syftade på reservation 1. Ja, vi menar\r\nallvar med att man skall avbryta det arbete som har\r\ninletts för att flytta över folkbokföringen.</pre><pre>Jag vill fråga Marianne Andersson varför man skall\r\nändra ett väl fungerande system. Detta system har\r\nfungerat historiskt och fungerar i nutid. Med den\r\nmoderna tekniken som vi har, har vi ökade\r\nmöjligheter att ha ett väl decentraliserat system.\r\nVarför skall man ändra på det? Varför skall vi\r\ninföra ett system som blir dyrare att driva?</pre><pre>Marianne Andersson sade att det var ansvarslöst att\r\navbryta nu, eftersom så mycket pengar hade\r\nnedlagts. Då vill jag säga att om det har fattats ett\r\nfelaktigt beslut är det ansvarslöst att inte upphäva\r\ndet beslutet. Detta är ett långsiktigt beslut. Vi\r\nbryter en månghundraårig tradition. Om nu en\r\nmajoritet kunde byggas upp kring detta 1987 av skäl\r\nsom jag har svårt att förstå, fast jag var med i\r\nriksdagen då, inser jag att det var ett misstag och\r\nutnyttjar det här tillfället för att få det upphävt.</pre><pre>Om vi ser på dessa arbetstillfällen så är ju detta en\r\nsynnerligen decentraliserad verksamhet som har\r\nframhållits av Kjell Dahlström. Jag tror att även\r\nsocialdemokraterna påstår sig vara med i arbetet\r\nför att hela Sverige skall leva. Vi har\r\npastorsexpeditioner runt om i vårt land med\r\nframför allt kvinnor som handhar detta arbete. Det\r\när värdefulla sysselsättningstillfällen i dessa bygder\r\nsom utskottsmajoriteten nu medvetet drar in till\r\ncentralorten.</pre><pre>Jag kan ta exempel från Medelpad, det landskap\r\nsom jag känner bäst. Där har vi en lokal\r\nskattemyndighet och bortåt 20 pastorexpeditioner\r\nspridda runt om i landskapet.</pre><pre>Sedan uppehöll sig Marianne Andersson mycket\r\nvid en beskrivning av det hela. Jag har ingen\r\nanledning att kommentera den delen, utan jag\r\nhoppas få svar på de frågor som jag har ställt.\r\nVarför ändrar man ett fungerande system? Varför\r\ninför man ett system som kostar mer? Varför är\r\nman inte beredd att upphäva ett beslut som har\r\nblivit felaktigt? Varför berövar man medvetet\r\nlandsbygden runt om i vårt land så värdefulla\r\narbetstillfällen framför allt för kvinnor?</pre><pre></pre><pre>Anf. 106 KJELL DAHLSTRÖM (mp)\r\nreplik:</pre><pre>Herr talman! Låt mig först kommentera Marianne\r\nAnderssons i Gislaved kommentar till vår\r\nreservation om fastighetsägares uppgiftsskyldighet.\r\nDet är riktigt som hon säger att det finns en viss\r\nsådan uppgiftsskyldighet hos fastighetsägare i dag.\r\nMen det regleras ytterligare i den här lagen. Jag\r\ntycker att det är en mycket dålig ursäkt att bara för\r\natt fastighetsägare har en viss uppgiftsskyldighet i\r\ndag, skall vi acceptera att man ytterligare reglerar\r\ndetta. Vi vill över huvud taget inte ha det ordnat på\r\ndet viset. Vi tycker helt enkelt att det är\r\nintegritetskränkande. Människor kan ha mycket\r\nkänsliga förhållanden när det gäller hyressättning,\r\nnärboende och allt möjligt. Vi menar precis som\r\ncentern allvar när vi säger att vi vill avbryta\r\nnidingsdådet att dra in pastorsexpeditionernas\r\nfolkbokföringsservice.</pre><pre>Marianne Andersson säger att hon har talat med\r\nriksskatteverket som uppenbarligen har sagt att\r\nman i god tid klarar av det som skall göras. Jag\r\nbetraktar den uppgiften som seriös, men jag\r\nuppfattar ändå att det gäller de datortekniska och\r\npersonalmässiga förändringarna.</pre><pre>Marianne Andersson är tyvärr ensam kvinna i den\r\nhär debatten. Jag vill fråga hur det har gått för alla\r\nde kvinnor som tvingas sluta sina bostadsnära\r\nanställningar i byar och mindre församlingar långt\r\nute på landsbygden. Har inte Marianne Andersson\r\nnågon medkänsla för dem? Hur många av dessa\r\nkvinnor har gladeligen tagit anställning på de\r\ncentraliserade skattemyndighetskontoren? Det\r\nvore intressant att få veta om Marianne Andersson\r\nhar några uppgifter om den saken. Jag tycker att\r\ndessa kvinnors situation ingår i hela reformens\r\nnegativa kranskärl.</pre><pre>En tredje sak gäller allt arkivmaterial. Man har satt\r\ndenna reform i sjön utan att ta hänsyn till allt\r\narkivmaterial som skall in till landsarkiven. Detta\r\nframgår också av framför allt moderata och\r\ncenterpartistiska reservationer. Hur skall för övrigt\r\ndetta material få plats på landsarkiven? Det finns\r\ningen beredskap för detta, något som man över\r\nhuvud taget inte tänkte på när reformen knäsattes.</pre><pre>Avslutningsvis, fru talman, skall jag i likhet med\r\nMartin Olsson säga något om situationen i\r\nMedelpad. I miljöpartiets tidning Alternativet\r\nfanns för någon månad sedan införd en alldeles\r\nutmärkt artikel om prästen i Liden som vägrar att\r\nlämna ut arkivmaterial och olika uppgifter från\r\nförsamlingen. Jag hejar på honom.</pre><pre>Anf. 107 KNUT WACHTMEISTER (m)\r\nreplik:</pre><pre>Fru talman! Marianne Andersson kommenterade\r\nmärkligt nog bara en av de reservationer som jag\r\nredogjorde för. Det kan tyckas egendomligt\r\neftersom hon representerar majoriteten i utskottet.\r\nHennes kommentarer gällde reservation 7 om\r\nförsäkringskassornas medverkan i\r\nfolkbokföringsarbetet. Hon sade bl.a. att\r\npastorsexpeditionerna ändå skulle vara med i\r\nbilden när vigslar och annat registrerades. Hon\r\nmenade att det var organisatoriskt felaktigt att\r\nsköta sådant på två håll. Men då har hon\r\nmissuppfattat det hela. I vår motion, som\r\nåterspeglas i reservation 7, säger vi att\r\nförsäkringskassorna skall ersättas av\r\npastorsexpeditionerna i arbetet med folkbokföring.\r\nPå det viset samlas allt på pastorsexpeditionerna,\r\noch det blir inget dubbelarbete. Marianne\r\nAndersson måste således ha missuppfattat vår\r\nreservation.</pre><pre>Anf. 108 LARS BÄCKSTRÖM (v) replik:</pre><pre>Fru talman! Marianne Andersson sade att\r\nkommunerna i alla fall har en informell möjlighet\r\natt åtgärda saken, ''om något skumt kan\r\nmisstänkas''. Det är sant. Denna informella\r\nmöjlighet har funnits och kommer naturligtvis att\r\nfinnas kvar. Men det är inte det som reservationen i\r\nfråga, vilken jag har skrivit under, handlar om. Den\r\nhandlar i stället om den formella rätten, som inte\r\nfår någon reell innebörd i och med denna\r\ntreveckorsperiod för överklagning. Kommunerna\r\nkommer oftast inte att veta om att folkbokföringen\r\när ändrad under den tid som de har på sig att\r\növerklaga. Den formella rätten att överklaga blir då\r\nhelt meningslös. Med det systemet kan man helt\r\noch hållet ta bort rätten att överklaga, eftersom den\r\ninte har någon som helst praktisk innebörd. Att ha\r\nlagregler och lagutrymmen som aldrig kan\r\ntillämpas är inte bra i lagstiftningssammanhang.\r\nDärför bör frågan ses över.</pre><pre>Det är inte säkert att den lösning som anges i\r\nreservationen alltid bör gälla, men den bör kunna\r\ntillämpas som ett provisorium. Det här är mycket\r\nviktigt. Speciellt i storstadsregionerna med så\r\nmånga människor är rörligheten stor. Man kan\r\nvinna mycket privatekonomiskt på att så att säga\r\nskenskriva sig. Det kan handla om att tillskansa sig\r\nbidrag eller andra förmåner från det allmänna,\r\nbarnomsorgsbidrag, bostadsbidrag etc. När någon\r\ngynnas med orätt missgynnas alltid någon annan\r\nmed orätt. Det är inte bra i ett samhälle som vårt.\r\nDet leder till kritik mot det allmänna för\r\nmisshushållning med allmänna medel. Det är något\r\nsom aldrig bör ske. Man kan tillåta sig att\r\nmisshushålla med sina egna penningar men aldrig\r\nmed andras. Det är en grundprincip i politiken.\r\nDärför måste kommunerna snabbt få möjlighet att\r\nutöva den formella rätten att överklaga\r\nfolkbokföringen.</pre><pre>Anf. 109 MARIANNE ANDERSSON i\r\nGislaved (s) replik:</pre><pre>Fru talman! Det var en avvägning som gjordes när\r\nden enskilde gavs rätt att få veta när han eller hon\r\nblev folkbokförd. Det fick komma före\r\nkommunernas möjligheter att överklaga. Jag\r\ntycker också att vi skall sätta den enskilde främst.</pre><pre>Jag kan förstå att motståndarna till\r\nomorganisationsförslaget tycker att det är ett dåligt\r\nförslag. Men vi måste ändå visa respekt för de\r\ndemokratiska beslut som har fattats i denna\r\nkammare.</pre><pre>Det är många kvinnor som har fått halvtids- resp.\r\nheltidsjobb i och med denna omorganisation. Jag\r\ntycker det är bra att kvinnor kan försörja sig på sin\r\negen lön och inte behöver leva på makens.</pre><pre>Anf. 110 MARTIN OLSSON (c) replik:</pre><pre>Fru talman! Marianne Anderssons sätt att utnyttja\r\nsin repliktid på tre minuter var anmärkningsvärt.\r\nFrågan om de berörda kvinnornas sysselsättning\r\nvar nästan det enda hon nämnde i repliken. I den\r\nmån dessa kvinnor har fått arbete, så ligger\r\narbetsplatsen i många fall synnerligen långt från\r\nhemorten. Därmed minskar möjligheterna för\r\nmånga kvinnor att ta arbetet. Den situationen utgör\r\nalltså inget försvar för den reform som majoriteten\r\nnu vill genomföra.</pre><pre>Om det, Marianne Andersson, fattas ett beslut som\r\nvisar sig felaktigt, måste man ha kurage att upphäva\r\ndet. Hur skulle det gå om vi aldrig kritiskt\r\ngranskade en gång fattade beslut?</pre><pre>Jag fick inga som helst svar på de frågor som jag\r\nförsynt försökte ställa för att få förklarat varför\r\nsocialdemokraterna med stöd av vissa partier driver\r\ndessa frågor. Låt mig komplettera med ytterligare\r\nen fråga: Varför driver socialdemokraterna nu\r\nigenom detta beslut samtidigt som man i\r\nkompletteringspropositionen och i andra\r\nsammanhang lägger fram förslag om vikten av att\r\nbegränsa den statliga byråkratin? Här byggs upp en\r\nny statlig byråkrati och avskaffas ett väl fungerande\r\noch decentraliserat system. Denna fråga liksom\r\nandra frågor som jag har ställt tycker jag det är\r\nviktigt att få besvarade. Dessa andra frågor gällde\r\nbl.a. kostnaderna och om det nya systemet kommer\r\natt fungera väl. Kan Marianne Andersson finna\r\nandra motiv för reformens genomförande än att\r\nriksdagen fattade ett principbeslut därom 1987?</pre><pre>Anf. 111 LARS BÄCKSTRÖM (v) replik:</pre><pre>Fru talman! Marianne Andersson säger att vi skall\r\nsätta den enskilde främst, och det skall vi\r\nnaturligtvis göra. Det är hela poängen även för mig.\r\nMen om någon tillåts göra fel eller missbrukar ett\r\nsystem, så är det inte bara det allmänna som\r\ndrabbas. Även enskilda individer missgynnas.\r\nSjälva poängen med lagstiftning är att den skall\r\nskydda den enskilde individen. Ingen skall tillåtas\r\nåka snålskjuts i ett system. I detta fall måste det\r\nskapas möjligheter att komma till rätta med det jag\r\nkallar för skenskrivningar.</pre><pre>Anf. 112 KJELL DAHLSTRÖM (mp)\r\nreplik:</pre><pre>Fru talman! Jag kan falla Martin Olsson i talet och\r\nfråga Marianne Andersson i Givslaved om hon\r\nanser det vara någon annan mening med att\r\ngenomföra det här än att det en gång har fattats ett\r\nbeslut. Hennes svar på våra frågor är oerhört\r\ntorftiga. Man tycker att en företrädare för\r\nmajoritetsförslaget borde kunna redogöra för hur\r\ndet ligger till med reformen i dag. Hon talar om att\r\nkvinnor kommer att få halvtids- och\r\nheltidsanställningar. Det har de redan i dag, på 15\r\nminuters cykelavstånd hemifrån. I stället kommer\r\nde kanske att få åka flera timmar per dag för att få\r\nen sådan tjänst. Det var ett mycket torftigt förslag.\r\nDessutom berörde hon över huvud taget inte min\r\nfråga om arkivmaterialet som inte har behandlats i\r\nden här reformomgången.</pre><pre>Till protokollet vill jag säga att jag tidigare nämnde\r\nprästen i Liden. Jag vill korrigera detta till prästen\r\ni Tuna. Om vi talar om församlingar skall vi vara\r\nnoga med vilken församling det gäller.</pre><pre>Anf. 113 MARIANNE ANDERSSON i\r\nGislaved (s) replik:</pre><pre>Fru talman! Vi har i dag att ta ställning till en\r\nfolkbokföringslag. Även om jag inte har varit med\r\ni denna kammare så länge förstår jag att man har\r\ndiskuterat detta varje år sedan 1987. Beslutet om\r\nomorganisationen fattades beslutet med stor\r\nmajoritet. Jag tycker att det är synd att ta upp\r\nkammarens tid med att diskutera det här utifrån de\r\npåhopp som har gjorts. Vi har som sagt i dag att\r\ndiskutera folkbokföringslagen, och den jag yrkat\r\nbifall till. Givetvis hade kyrkan också blivit tvungen\r\natt göra omorganisationer och införa datorisering\r\nom den skulle ha behållit folkbokföringen i sin regi.</pre><pre>Anf. 114 HUGO HEGELAND (m):</pre><pre>Fru talman! I dag vänds åter ett blad i historien.\r\nDet är inte unikt på något sätt, inte ens på svenskt\r\nsätt. Det sker nämligen varje dag. Men för att det\r\ninte skall ske alldeles i tysthet har jag begärt ordet\r\nför att till kammarens ledamöter muntligen\r\nframföra det för mig glädjande budskapet att jag\r\nhar fått en motion tillstyrkt av både ett enigt\r\nkonstitutionsutskott och ett enigt skatteutskott.\r\nOm en majoritet i kammaren tar tillräcklig hänsyn\r\ntill detta dubbla tillstyrkande, kommer min motion\r\n1990/91:Sk69 att bifallas av riksdagen.</pre><pre>I så fall, fru talman, kommer jag att bevara min\r\nmotion inom glas och ram och hänga upp den\r\nnågonstans på ledamotshusets femte våning. Jag\r\ntycker nämligen att det är rätt enformigt med alla\r\ndessa mansporträtt som pryder våra väggar, var\r\nman än går. Jag saknar vackra kvinnoporträtt. Vi\r\nhar för övrigt flera vackra kvinnliga ledamöter i\r\nskatteutskottet, som nog gärna står modell för en\r\nporträttmålare, även om han inte heter Breda. Men\r\nför att få en mild övergång från dessa\r\nmansdominerade väggar, kan det vara lämpligt att\r\nhänga upp några tavlor som inramar av kammaren\r\nbifallna enskilda motioner. En mjuk övergång är\r\nväl befogad med hänsyn till det mjuka samhälle\r\nsom eftersträvas.</pre><pre>Vad har jag då lyckats övertala både KU och SkU\r\nom att tillstyrka? Ja, det är bara att läsa vårt\r\nutskottsbetänkande, men eftersom ingen\r\nutomstående brukar göra det vill jag nämna att det\r\ngäller den ytterst allvarliga frågan var\r\nensamstående statsråd skall vara mantalsskrivna.</pre><pre>Som alla förstår är det en fråga som ligger mig\r\nmycket varmt om hjärtat. Visserligen har jag ägnat\r\nstörre delen av mitt liv åt helt andra saker, men när\r\njag en kväll läste propositionen om en ny\r\nfolkbokföringslag blev jag mäkta upprörd över\r\nförslaget att ensamstående statsråd måste vara\r\nmantalsskrivna i Stockholm. Det gäller dock inte\r\nriksdagsledamöter, kommittéledamöter samt\r\nstraffade brottslingar, som måste vistas på annan\r\nplats än hemorten för straffets avtjänande.\r\nEftersom uppdraget att vara statsråd också ur\r\nmänsklig synpunkt är en form av straff, bör statsråd\r\nåtminstone jämställas med brottslingar i detta\r\njämlikhetens rike på jorden. Att sedan många\r\nbrottslingar gärna söker fly tillbaka till sin\r\nmantalsort är ej att förundras över. Det har faktiskt\r\näven gällt statsråd! Jag tänker bl.a. på Röde Börje.\r\nDärför är det mycket egendomligt att statsråd, vars\r\nsejour i regeringen ofta är kortare än den\r\ntreårsperiod som flertalet riksdagsledamöter\r\navverkar, inte får behålla sin mantalsskrivningsort.\r\nNu har emellertid riksdagen möjlighet att rätta till\r\ndetta missförhållande, en möjlighet som jag hoppas\r\natt den utnyttjar.</pre><pre>Egentligen, fru talman, är det Knut Wachtmeister\r\nsom skall ha äran av denna motion. Men eftersom\r\nhan är så blyg till sin läggning och även mycket\r\nsparsam, bl.a. med att lägga fram motioner,\r\nlyckades han övertala mig med min motsatta\r\nläggning att lägga fram motionen. Som valspråk har\r\nju Knut Wachtmeister, som för övrigt är mycket\r\ntacksam över att han endast på långt håll är släkt\r\nmed Ian Wachtmeister, att vara men ej synas. Däri\r\nhar han inspirerats av familjen Wallenberg, trots att\r\ndenna familj inte är adlig men å andra sidan ingift i\r\nett par förnämliga adelssläkter.</pre><pre>Men säg, fru talman, den glädje som varar! Jag har\r\nockså en annan motion, Sk65 där jag hemställer att\r\nriksdagen beslutar att kommuner ges rätt att hos\r\nden lokala skattemyndigheten begära prövning av\r\nviss persons folkbokföring oavsett om beslutet\r\nvunnit laga kraft eller ej samt att den flyttande på\r\nflyttningsblanketten genom kryssmarkering bör\r\nupplysa om denne genom ägande eller förhyrning\r\ndisponerar bostad utöver den till vilken flyttning\r\nanmäls.</pre><pre>Här har jag inte ens fått med mig mina egna\r\npartikamrater. Tvärtom anförde Knut\r\nWachtmeister när han föredrog ärendet i moderata\r\nriksdagsgruppen att det var smått genant att jag\r\nsom medreservant fått ingen längre än Lars\r\nBäckström i vänsterpartiet. Han är naturligtvis lång\r\nsom han är, men ändå. Men då tycker jag att greve\r\nKnut Wachtmeister borde besinna att man inte\r\nskall kasta sten när man sitter i riddarhus! Det är\r\ninte märkvärdigare att man har en röd greve från\r\nSkåne i riddarhuset än att vi har en blå kommunist\r\nfrån Bohuslän i riksdagshuset. Lars Bäckström har\r\nen fin egenskap som jag ännu inte har upptäckt hos\r\nkammarens ende greve, nämligen att han brukar\r\nfatta sina ställningstaganden efter långvariga inre\r\növerläggningar med sitt samvete, där ibland hans\r\nhjärtas röst får ta över hans hjärnas röst. Och det är\r\nväl fint med en ledamot som ibland är mer\r\nemotionell än intellektuell!</pre><pre>Beträffande mitt andra yrkande, angående\r\nkryssmarkering på flyttningsblanketten, är jag dock\r\nalldeles ensam. Och det förvånar mig så roade som\r\nmånga riksdagsledamöter, för att inte tala om hela\r\nsvenska folket, är över att få sätta kryss i en ruta,\r\nexempelvis i stryktipset. För storstädernas del\r\nutgör nämligen skenskrivningar på\r\nfritidsfastigheter i annan kommun ett särskilt\r\nproblem. Med ett enkelt kryss kan man komma\r\nifrån detta problem, så att medborgarna betalar\r\nskatt med hänsyn till var de faktiskt är bosatta,\r\nliksom att de ej längre kan fuska sig till bidrag som\r\nensamstående när de i realiteten sambor med\r\nnågon annan.</pre><pre>Intressant är, fru talman, att båda mina yrkanden\r\nhar jag övertagit från en enig kommunstyrelse i\r\nGöteborg. Men så är det också något särskilt med\r\nGöteborg. Här har vi ca 60 000 flyttningar per år,\r\noch då finns det inga praktiska möjligheter för\r\nkommunen att hinna överklaga inom tre veckor\r\nfrån den dag då beslut fattats i\r\nfolkbokföringsärendet.</pre><pre>Nyordningen enligt lagförslaget innebär dessutom\r\natt när en flyttning inte längre anmäls har\r\nkommunen ingen möjlighet att överklaga.</pre><pre>Fru talman! Jag är övertygad om att de misstag som\r\nbåde KU och SkU gjort i dessa båda frågor så\r\nsmåningom kommer att leda till förnyad prövning\r\nvia en förnyad motion från min sida. Då är det\r\nmycket möjligt att jag får ytterligare en motion\r\ntillstyrkt och sedan bifallen av riksdagen och kan\r\nhänga upp ännu en tavla på någon kal vägg i\r\nledamotshuset.</pre><pre>Anf. 115 KNUT WACHTMEISTER (m):</pre><pre>Fru talman! När vi nu hörde professor Hegelands\r\nsenaste och förhoppningsvis sista anförande vill jag\r\nbara säga att jag är glad att jag inte längre är släkt\r\nmed professor Hegeland, vilket jag varit tidigare.</pre><pre>(Ljudliga skrattsalvor.)</pre><pre>Överläggningen var härmed avslutad.</pre><pre>Beslut</pre><pre>Företogs till avgörande näringsutskottets\r\nbetänkanden 1990/91:NU31 och NU47 samt\r\nskatteutskottets betänkande SkU28.</pre><pre>Näringsutskottets betänkande NU31</pre><pre>Mom. 2 (lagstiftning om individuell anslutning,\r\nm.m.)</pre><pre>Utskottets hemställan bifölls med 151 röster mot\r\n144 för reservation 2 av Per Westerberg m.fl.</pre><pre>Övriga moment</pre><pre>Utskottets hemställan bifölls.</pre><pre>Näringsutskottets betänkande NU47</pre><pre>Mom. 1 (marknadsföringen utomlands av svenska\r\nalkoholdrycker)</pre><pre>Utskottets hemställan -- som ställdes mot\r\nreservation 2 av Lars Norberg -- bifölls med\r\nacklamation.</pre><pre>Mom. 2 (Procordiakoncernens utlandsverksamhet\r\npå tobaksområdet)</pre><pre>Utskottets hemställan bifölls.</pre><pre>Mom. 3 (bestämmelser inom EG om en\r\nmarknadsföring av snus)</pre><pre>Först biträddes reservation 4 av Gudrun Norberg\r\noch Isa Halvarsson med 35 röster mot 19 för\r\nreservation 5 av Lars Norberg. 249 ledamöter\r\navstod från att rösta.</pre><pre>Utskottets hemställan -- som ställdes mot\r\nreservation 4 av Gudrun Norberg och Isa\r\nHalvarsson -- bifölls med uppresning.</pre><pre>Skatteutskottets betänkande SkU28</pre><pre>Mom. 1 (huvudmannaskap för folkbokföringen)</pre><pre>Först biträddes reservation 1 av Görel Thurdin\r\noch Rolf Kenneryd -- som ställdes mot reservation\r\n2 av Gösta Lyngå -- genom uppresning.</pre><pre>Härefter bifölls utskottets hemställan med 250\r\nröster mot 50 för reservation 1 av Görel Thurdin\r\noch Rolf Kenneryd. 3 ledamöter avstod från att\r\nrösta.</pre><pre>Mom. 6 (uppgifter från fastighetsägare)</pre><pre>Utskottets hemställan bifölls med 281 röster mot\r\n20 för reservation 4 av Gösta Lyngå i motsvarande\r\ndel. 1 ledamot avstod från att rösta.</pre><pre>Mom. 7 (kommuns rätt att begära prövning av\r\nfolkbokföring)</pre><pre>Utskottets hemställan -- som ställdes mot\r\nreservation 5 av Hugo Hegeland och Lars\r\nBäckström i motsvarande del -- bifölls med\r\nacklamation.</pre><pre>Mom. 10 (försäkringskassornas medverkan i\r\nfolkbokföringen m.m.)</pre><pre>Utskottets hemställan -- som ställdes mot\r\nreservation 7 av Bo Lundgren m.fl. -- bifölls med\r\nacklamation.</pre><pre>Mom. 15 (centralt referensregister)</pre><pre>Utskottets hemställan bifölls med 209 röster mot\r\n92 för reservation 12 av Bo Lundgren m.fl. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>14 § Särskild inkomstskatt för utomlands\r\nbosatta artister, m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU33 Särskild inkomstskatt för\r\nutomlands bosatta artister, m.m. (prop.\r\n1990/91:159).</pre><pre>Anf. 116 KNUT WACHTMEISTER (m):</pre><pre>Fru talman! I proposition 159, som ligger till grund\r\nför det betänkande vi nu skall behandla, föreslås att\r\nutomlands boende artister som uppträder i Sverige\r\nskall betala 15 % i skatt av bruttoinkomsten medan\r\nsocialavgifter eller särskild löneskatt inte skall tas\r\nut. Utomlands boende idrottsmän skall -- inte helt\r\nomotiverat -- behandlas på samma sätt som artister.</pre><pre>I förslaget ingår också att det nuvarande systemet\r\nmed tillståndskrav och bevillningsavgift för\r\nutländska artister slopas. Vi anser det bra att den\r\ntidigare ordningen ersätts med en beskattning som\r\när mera neutral mellan villkoren för svenska och\r\nutländska artister och idrottsmän. Däremot är vi\r\nkritiska mot att de nya reglerna skall träda i kraft\r\nredan den 1 januari 1992, eftersom bokning av\r\nartister ofta sker med lång framförhållning.\r\nProblem kan alltså uppstå för sådana engagemang\r\nsom träffats för nästa år och för vilka man inte kan\r\nräkna med förutsatt dispens för bevillningsavgiften.\r\nAv denna anledning anser vi att regeringen snarast\r\nbör återkomma med en omarbetning, så att\r\noönskade effekter av detta slag inte uppstår.</pre><pre>I propositionen föreslås också en liberalisering av\r\nreglerna för beskattning av s.k. korsvisa rabatter.\r\nDetta är synnerligen motiverat med tanke på hur\r\norättvist de gamla reglerna kan slå. Anställda i våra\r\nbilproducerande företag behandlas bl.a. olika\r\nberoende i vilket företag de arbetar.</pre><pre>I reservation nr 4 påpekar vi att personalrabatter\r\noch personalvårdsförmåner enligt vår uppfattning\r\nmedför en del orättvisor bl.a. för en del resenärer\r\noch, som det heter, tidningskonsumenter. Jag går\r\ninte närmare in härpå utan hänvisar till vad som står\r\ni reservationen.</pre><pre>Med det sagda yrkar jag bifall till reservation nr 2.</pre><pre></pre><pre>Anf. 117 KJELL JOHANSSON (fp):</pre><pre>Fru talman! I detta betänkande behandlas ett\r\nförslag från regeringen om särskild inkomstskatt\r\nför utländska artister m.fl. Förslaget innebär att de\r\nnuvarande bevillningsavgifterna ersätts med en\r\ndefinitiv källskatt på artistersättningar eller\r\nutländska arrangörers intäkter och ersättningar till\r\nidrottsmän. Samtidigt avskaffas möjligheterna till\r\ndispens från pålagan. Förslaget innebär också en\r\nkraftig höjning av skatteuttaget från kultursektorn.</pre><pre>Folkpartiet liberalerna anser att allvarliga\r\nkonsekvenser för vår kultur och vårt utbyte med\r\nidrottsgrannar i andra länder kan komma att uppstå\r\nom detta förslag godkänns. Vi har därför yrkat\r\navslag på förslaget.</pre><pre>Skatteutskottet har under behandlingen av\r\nförslaget begärt att kulturutskottet skulle yttra sig\r\növer detsamma, och vi har också fått en analys av\r\nverkningarna av förslaget. Yttrandet utmynnar i en\r\nsom jag ser det fullständigt korrekt analys.\r\nKulturutskottet skriver: ''Enligt utskottets mening\r\nsaknas det inte fog för de farhågor som i enlighet\r\nmed det ovan anförda framförts. Sådana kultur-\r\noch idrottsarrangemang som med rådande praxis\r\nbefrias från bevillningsavgift kommer sannolikt i\r\nmånga fall att bli belastade med ökade kostnader\r\nom regeringsförslaget genomförs. Merkostnaderna\r\nkommer, åtminstone till väsentlig del, att slutligt\r\ndrabba de svenska arrangörerna.''</pre><pre>Detta har emellertid inte lett kulturutskottet fram\r\ntill något särskilt logiskt ställningstagande. Jag\r\nskulle vilja påstå att kulturutskottets\r\nställningstagande är totalt ologiskt med tanke på\r\nvad man anför i sitt yttrande. Dessutom är det en\r\ndålig kulturpolitik. Man skriver nämligen senare i\r\nyttrandet följande: ''Något ytterligare\r\nutredningsarbete är därför inte motiverat.\r\nUtskottet tillstyrker alltså det i propositionen\r\nframlagda förslaget till nya regler för\r\ninkomstbeskattning av utländska artister m.fl.''</pre><pre>Fru talman! Detta förslag innebär, som jag sade, en\r\nkraftig ökning av skatteuttaget från kultursektorn\r\noch idrottsrörelsen. En mycket avgörande fråga är\r\ndå vem som egentligen kommer att få betala\r\nskatten. Regeringen har i propositionen fört ett\r\nresonemang som innebär att skatten borde kunna\r\nföras vidare på de artister och de idrottsmän som\r\nbesöker Sverige. Det här är, som vi i folkpartiet\r\nliberalerna ser det, en mycket from förhoppning.\r\nMöjligen kan detta fungera i teorin, men det\r\nkommer inte att bli så i praktiken. Utländska\r\nartister är faktiskt litet grand brända av det svenska\r\nsystemet, och det är därför oerhört vanligt att man\r\nbegär ett nettogage för att därmed gardera sig på\r\nså sätt att de svenska arrangörerna får betala alla\r\nskatter.</pre><pre>Förslaget innehöll också ett moment av\r\nretroaktivitet. Detta har emellertid försvunnit\r\nunder utskottets behandling, och det hälsar vi med\r\ntillfredsställelse.</pre><pre>Förslaget kommer även att ställa till en hel del\r\nförtret då det gäller besök av ensembler av skilda\r\nslag. Utländska operor, symfoniorkestrar och\r\nandra artister besöker Sverige. Dessa består då av\r\nensembler som avlönas i hemlandet, och arvodet\r\nför framträdandet i Sverige kommer att levereras in\r\ntill institutionen. Det förfarande som nu blir vanligt\r\nkommer att innebära att man skapar komplicerade\r\nförhållanden som gör det nödvändigt med\r\nekonomiska avräkningar mellan värd- och\r\ngästnation till -- som vi ser det -- ingen nytta. Det\r\nstrider också mot moderna skatterättsliga principer\r\natt, som i det här fallet, försöka underkasta\r\nutländska artister en beskattning i Sverige.</pre><pre>Principiellt kan man fråga sig varför egentligen\r\nartister som besöker Sverige skall beskattas på\r\nannat sätt än andra utlänningar som har en\r\nverksamhet i Sverige.</pre><pre>Fru talman! Sammanfattningsvis menar vi att den\r\nhär föreslagna lagstiftningen kan få mycket\r\nallvarliga konsekvenser för vårt lands kultur- och\r\nidrottsförbindelser med andra länder och, som jag\r\nnyss sade, innehåller oformligheter när det gäller\r\ngästspelen. Vi avstyrker därför förslaget och begär\r\nett nytt. Jag yrkar, fru talman, bifall till reservation\r\n1.</pre><pre>Anf. 118 MARTIN OLSSON (c):</pre><pre>Fru talman! Det är av största betydelse att\r\nskattereglerna utformas så att man får önskvärda\r\neffekter, alltså får den utveckling inom berört\r\nområde som man eftersträvar.</pre><pre>Detta synsätt måste enligt centerpartiet vara\r\nutgångspunkten även när vi tar ställning till den nu\r\naktuella frågan om särskild inkomstskatt för\r\nutomlands bosatta artister och idrottsmän samt\r\narrangörer av artistframträdanden och\r\nidrottsevenemang.</pre><pre>Centerpartiets utgångspunkt vid ställningstagandet\r\ntill denna fråga är att det är angeläget med ett\r\nallsidigt kulturutbyte mellan Sverige och\r\nomvärlden. Beskattningen får inte utformas så att\r\nden hämmar ett sådant utbyte. Dessutom är det\r\nviktigt att beskattningen kan ske på ett enkelt sätt\r\nsamt så rättvist att utomlands bosatta artister och\r\nidrottsmän inte skattemässigt favoriseras i\r\nförhållande till inhemska. Inte heller skall det\r\nomvända förhållandet gälla.</pre><pre>I den proposition som behandlas i förevarande\r\nbetänkande föreslås att hittillsvarande speciella\r\nregler den 1 januari 1992 ersätts av ett system med\r\nen särskild inomstskatt på 15 %, som helt tillfaller\r\nstaten.</pre><pre>Från centerns sida anser vi att de nuvarande\r\nreglerna för beskattning av denna typ av\r\nverksamhet bör ses över. Men de förslag som\r\nframläggs i propositionen är enligt vår mening\r\notillräckligt utredda. De ekonomiska\r\nkonsekvenserna av regeringens förslag innebär en\r\nskatteskärpning, vilket vi tolkar så att den\r\nföreslagna skatten kan verka hämmande på det\r\nkulturutbyte som vi anser så värdefullt.\r\nSkatteskärpningar leder också till risk för krav på\r\nökat samhällsstöd för berörda verksamheter, vilket\r\ni så fall ökar den s.k. rundgången i vårt samhälle.</pre><pre>I den motion som vi väckte med anledning av\r\npropositionen yrkade vi därför i första hand avslag\r\npå det i propositionen framlagda förslaget. I ett\r\nandrahandsyrkande tog vi upp frågan om\r\nikraftträdandetidpunkt -- om lagförslaget skulle\r\nantas. Vi bedömde därvid att ett ikraftträdande den\r\n1 januari 1992, som föreslogs i propositionen,\r\nskulle innebära en retroaktiv beskattning, eftersom\r\nmånga arrangemang redan bokats för tiden efter\r\nikraftträdandet. Vi yrkade därför på en\r\nikraftträdandetidpunkt som skulle medföra att\r\nrisken för retroaktiv beskattning undanröjdes.</pre><pre>Vårt första krav, alltså avslag på propositionen och\r\nbegäran om ett nytt, väl förberett förslag, har vi\r\ninte fått stöd för i utskottet. Vi har därför\r\ntillsammans med folkpartiet fogat reservation 1 till\r\nbetänkandet.</pre><pre>Ett avslag på propositionen skall enligt vår mening\r\nförenas med en begäran att regeringen skall\r\nåterkomma till riksdagen med ett nytt förslag, där\r\nen grundlig analys görs av de föreslagna reglernas\r\neffekter för artister och idrottsmän samt arrangörer\r\nav artistframträdanden och idrottsevenemang. Vi\r\nanser dessutom att det krävs att den nya\r\npropositionen innehåller en analys av förslagets\r\nverkningar på det internationella kulturutbytet och\r\ndess inverkan på statens och kommunernas\r\nekonomi.</pre><pre>Vårt andrahandsyrkande om senare ikraftträdande\r\nav den föreslagna lagen har däremot ett enigt\r\nutskott tillstyrkt i och med att det föreslås att lagen\r\nträder i kraft den 1 januari 1993 i stället för den 1\r\njanuari 1992, som föreslagits i propositionen.</pre><pre>Fru talman! Med detta yrkar jag bifall till\r\nreservation 1.</pre><pre>Anf. 119 LARS BÄCKSTRÖM (v):</pre><pre>Fru talman! I det här betänkandet behandlas en\r\nsärskild inkomstskatt för utomlands bosatta\r\nartister. Det är en proposition som vi från\r\nvänsterpartiets sida sett det möjligt att ställa oss\r\nbakom med det syftet, som också anges i utskottets\r\ntext, att få till stånd en beskattning som är neutral\r\ngentemot beskattningen av svenska artister. Det är\r\nen rätt rimlig utgångspunkt att ha det så. Det är\r\nockså förtjänstfullt att minimera möjligheterna till\r\nskatteflykt.</pre><pre>Vi har däremot haft betänkligheter när det gäller\r\nproblemet att det finns ett drag av retroaktivitet i\r\nförslaget, men det problemet är nu undanröjt\r\ngenom det initiativ som har tagits inom\r\nkulturutskottets ram -- skatteutskottet delar den\r\nuppfattningen -- att skjuta fram ikraftträdandet.\r\nDet är inte mer att säga om den delen.</pre><pre>Från vänsterpartiets sida har vi avgivit en\r\nreservation, nr 5, som vi yrkar bifall till. Ledamoten\r\nHegeland raljerade nyss litet och kallade mig blå\r\nkommunist. I det dåvarande vpk sade vi alltid att vi\r\nstod för en socialism med svenska färger; då blir\r\nman ju en blågul socialist -- men inte bara blå.\r\nVänsterpartiet är ett socialistiskt, rött parti. Vi tar\r\nsaklig ställning.</pre><pre>När det gäller personalvårdsförmånerna har vi från\r\nolika värderingsgrunder kommit fram till\r\nståndpunkter som återigen tangerar\r\nställningstaganden från moderaterna. Det gäller då\r\nbeskattningen av vissa personalvårdsförmåner.</pre><pre>Här gäller det inte en direkt personalvårdsförmån,\r\nutan det gäller en sak som kan vara oundgänglig i\r\ndet dagliga arbetet, nämligen förmånen av en fri\r\nfacktidning. Den ordning som nu tycks bli för\r\nhanden -- att den så att säga måste läsas på\r\narbetsplatsen för att inte beskattas -- är inte en\r\nrimlig ordning. Det finns många arbeten där man\r\nhelt enkelt inte kan läsa facktidskriften på sitt\r\ntjänsteställe. Vart tidningen adresseras kan inte\r\nvara det avgörande, utan det måste vara om\r\nfacktidningen är nödvändig i arbetet eller ej.\r\nDärför har vi reserverat oss på den punkten.</pre><pre>Sedan finns det också andra olikformigheter och\r\nbristande symmetrier i de regler som nu är under\r\ntillämpning och håller på att växa fram i den\r\ntillämpningen. Vi menar därför att det snabbt\r\nborde göras -- och tillkännages för regeringen att\r\ndet behövs -- en allmän översyn av reglerna, så att\r\nvi får bättre symmetri. Det är naturligtvis stötande\r\natt man skattefritt kan få en stor rabatt hos en\r\nbiltillverkare, men att sedan en annan, mycket\r\nmindre rabatt föranleder beskattning. Det finns en\r\nrad problem här som borde ses över. Därför, fru\r\ntalman, yrkar jag bifall till reservation nr 5.</pre><pre></pre><pre>Anf. 120 TORSTEN KARLSSON (s):</pre><pre>Fru talman! I skatteutskottets betänkande nr 33\r\nbehandlas regeringsförslaget i proposition 159, där\r\nförslag läggs fram om särskild inkomstskatt för\r\nutomlands bosatta artister liksom utomlands\r\nbosatta arrangörer som bedriver verksamhet här i\r\nlandet med utländska artister. Förslaget omfattar\r\nockså utländska idrottsutövare. Vidare behandlas i\r\nbetänkandet s.k. korsvisa personalrabatter.</pre><pre>Det här regeringsförslaget har kommit till efter\r\nbl.a. två utredningar. De har varit grundade på\r\nönskemål från i Sverige bosatta artister. Förslaget\r\ninnebär alltså ett tillmötesgående av önskemål om\r\natt få en ändring till stånd när det gäller de här\r\nskattereglerna. Målsättningen har här liksom i alla\r\nandra skattebeslut som fattats här i kammaren\r\nunder senare tid varit att hitta ett enkelt och\r\nlätthanterligt system. Det kan jag säga att man här\r\nhar gjort.</pre><pre>Vi får nu till stånd den förändringen att vi slopar\r\nden s.k. bevillningsavgiften och tillstånden och\r\ninför en bruttobeskattning med en skattesats på\r\n15 %, vilket naturligtvis kommer att bli mycket\r\nenkelt att hantera. Det kommer att gälla\r\nbruttoinkomster och alla skattesubjekt.</pre><pre>Den nya skatten beräknas inbringa ungefär 30\r\nmiljoner. Det kan jämföras med vad man tidigare\r\nfått in -- ca 6 miljoner år 1989.</pre><pre>Beloppen är ganska osäkra. De som har gjort dessa\r\nbedömningar anser emellertid att det är på detta\r\nsätt. Vidare sker här en breddning av underlaget för\r\nbeskattningen. Det kan vara en av anledningarna\r\ntill att man rör sig med helt andra tal. Det återstår\r\nnaturligtvis att konstatera om detta förslag\r\nverkligen får de konsekvenser som bl.a. framhålls i\r\nreservation nr 1. Man kan inte vara säker på det.\r\nNär det gäller artister fastställs ersättningen ofta\r\ngenom förhandlingar, vilket innebär att förslaget\r\ninte får de konsekvenser för kulturarrangemang\r\noch utbyte med andra länder som man gör gällande\r\ni reservation nr 1.</pre><pre>De konsekvenser som kan uppstå till följd av att\r\nman vid arrangemang av detta slag tecknar\r\nkontrakt på ganska lång tid -- en artist kan vara\r\ninbokad kanske ett par år i förväg -- har vi i\r\nskatteutskottet eliminerat genom att vi har flyttat\r\nikraftträdandet fram till den 1 januari 1993.\r\nDärmed kan jag yrka avslag på reservation nr 1.</pre><pre>Jag har svårt att förstå anledningen till\r\nreservationerna nr 2 och 3, eftersom\r\nskatteutskottet vill skjuta på ikraftträdandet med\r\nett år.</pre><pre>Utskottet tillstyrker regeringens förslag att\r\nbeskattningen av s.k. korsvisa rabatter liberaliseras\r\nmen vill i sammanhanget tillfoga att nära samband\r\nockså bör anses föreligga när det är fråga om\r\nprodukter som är näraliggande dem som ingår i\r\narbetsgivarens sortiment. Exempel härpå kan vara\r\nolika typer av bilar eller olika slags\r\nhushållsapparater.</pre><pre>Frågan om beskattningen av fria tidningar till\r\nbostaden för anställda vid tidningsföretag har\r\nutskottet behandlat tidigare och därvid avstyrkt\r\nmotionsförslag om att beskattning inte skall ske. Vi\r\nhar hänvisat till att det i första hand är en fråga för\r\nriksskatteverket.</pre><pre>Jag yrkar avslag även på reservationerna nr 4 och 5\r\noch bifall till utskottets hemställan.</pre><pre>Överläggningen var härmed avslutad.</pre><pre>(Beslut skulle fattas den 30 maj.)</pre><pre>15 § Säkerhetspolisen</pre><pre>Föredrogs</pre><pre>justitieutskottets betänkande</pre><pre>1990/91:JuU31 Säkerhetspolisen (prop.\r\n1990/91:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 30 maj.)</pre><pre>Ajournering</pre><pre>Kammaren beslöt kl. 17.53 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>16 § Narkotikabrottslighet</pre><pre>Föredrogs</pre><pre>justitieutskottets betänkande</pre><pre>1990/91:32 Narkotikabrottslighet (prop.\r\n1990/91:127).</pre><pre>Anf. 121 JERRY MARTINGER (m):</pre><pre>Herr talman! Europa är nu utsatt för ett mycket\r\nhårt tryck från de internationella\r\nnarkotikasyndikaten. Anledningen till detta är att\r\nproduktionen av narkotika har nått nya rekord\r\nunder de senaste åren samtidigt som den\r\nnordamerikanska polisen numera har en betydligt\r\nhårdare narkotikakontroll än tidigare;\r\nNordamerika har ju alltid varit en stor\r\nnarkotikamarknad. Detta har medfört att de stora\r\nnarkotikaligorna ökat trycket mot Europa för att få\r\navsättning för sina produkter.</pre><pre>Kokainet, som inte tidigare varit så vanligt\r\nförekommande i vår världsdel, är nu på väg att bli\r\nden verkligt stora drogen här. De sydamerikanska\r\nligorna har gjort Spanien till Europas\r\nkokainmagasin.</pre><pre>Förklaringen till detta är naturligtvis att den\r\nkulturella och språkliga gemenskapen mellan\r\nSydamerika och Spanien gör det lättare för t.ex. en\r\ncolombiansk eller boliviansk narkotikasmugglare\r\natt undgå uppmärksamhet i Madrid än i London,\r\nParis eller Köpenhamn.</pre><pre>De colombianska narkotikakungarna dök\r\nvisserligen upp i Spanien redan i början av 1980-\r\ntalet. Vi minns hur José Luis Ochoa från Medellin\r\noch José Rodriguez Orejuela från Cali då ledde sina\r\norganisationer från lyxiga högkvarter utanför\r\nMadrid. Men det är först nu som de\r\nsydamerikanska narkotikakungarna i Spanien blivit\r\nverkligt starka.</pre><pre>Galicien nära den portugisiska gränsen har\r\nidentifierats som den viktigaste inkörsporten för\r\nkokainet. Narkotikasmugglarna har övertagit de\r\ngamla lederna för tobakssmuggling och lejer\r\ntidigare tobakskungar och deras hantlangare att\r\nleda operationerna. Enligt uppgift från den spanska\r\nnarkotikapolisen är det sydamerikaner som är\r\nchefer och spanjorer som är underhuggare.</pre><pre>Uppfinningsrikedomen när det gäller att smuggla\r\nnarkotika är stor och leder till att polisen hela tiden\r\nligger ett steg efter smugglarna. Ibland lyckas\r\npolisen emellertid avslöja verkligt fantasifulla\r\ngömställen. Som exempel kan nämnas en händelse\r\nsom inträffade på en spansk flygplats för några\r\nveckor sedan.</pre><pre>Tulltjänstemännen blev misstänksamma när en\r\nlastbilschaufför visade tecken på nervositet då hans\r\nfrakt av badkar och bassänger skulle granskas.\r\nPolisens kemister upptäckte då att det tillhörande\r\nfiberglaset blandats med narkotika. När glaset\r\nbrutits ned frigjordes ca 100 kilo kokain.</pre><pre>Men det kan också vara rena tillfälligheter att en\r\nnarkotikasmuggling avslöjas. I rebruari gjorde den\r\nspanska polisen ett rekordbeslag på fartyget El\r\nBongo efter det att fartyget förlist 16 mil utanför\r\nKanarieöarna.</pre><pre>Under 1990 beslagtogs i Spanien inte mindre än 5,3\r\nton colombianskt kokain, vilket var en ökning med\r\n3,5 ton från året dessförinnan.</pre><pre>Som framgått av det jag sagt är det i huvudsak\r\nsydamerikanska narkotikasyndikat som smugglar\r\nin kokain till Europa via Spanien. Man räknar med\r\natt minst 75 % av den narkotika som kommer till\r\nSpanien är avsedd för vidareexport till andra\r\neuropeiska länder, däribland Sverige.</pre><pre>Den totala kokainproduktionen kan uppskattas till\r\nmellan 500 och 1 000 ton om året. Av denna mängd\r\nbeslagtas endast en mindre del. För varje ton som\r\nbeslagtas räknar man med att det går ut tio på\r\nmarknaden.</pre><pre>Även när det gäller heroinsmuggling har\r\naktiviteten i världen -- och då i synnerhet Europa --\r\nökat av de skäl jag tidigare anförde. Här har man\r\ndessutom upptäckt ett nytt fenomen.</pre><pre>Samstämmiga uppgifter från olika håll tyder på att\r\nvästafrikaner, och då främst nigerianer, håller på att\r\nta över heroinmarknaden i Europa och USA. Den\r\nsammanlagda mängden heroin som i hela världen\r\nbeslagtogs från västafrikaner var år 1985 ca 25 kilo.\r\n1989 hade siffran ökat till ca 760 kilo. Statistiken för\r\n1990 är ännu inte klar, men visar en ytterligare\r\nökning.</pre><pre>Under tiden juli 1989--september 1990 greps i\r\nEuropa inte mindre än 500 nigerianska medborgare\r\nmisstänka för narkotikabrott. Men\r\ninrapporteringen är inte hundraprocentig. De\r\npersoner som gripits utanför flygplatser och\r\nhamnar finns inte med i statistiken.</pre><pre>Nigerianerna är också inblandade i den\r\nnarkotikasmuggling som sker från Sovjetunionen\r\ntill Sverige. Det finns flera direktförbindelser\r\nmellan Nigerias huvudstad Lagos och Moskva. I\r\nflera svenska polisutredningar har man kunnat\r\nkonstatera att heroin smugglats sträckan Lagos--\r\nMoskva--Stockholm.</pre><pre>De nigerianska myndigheterna börjar emellertid nu\r\nfå upp ögonen för problemen. Seriösa nigerianska\r\naffärsmän har känt sig trakasserade när de blivit\r\nutsatta för omfattande kontroller i samband med\r\nsina resor. Nigerianska företag har hotat med att\r\nom inte dessa ''trakasserier'' slutar så skall de se till\r\natt varje vit man som reser in i Nigeria skall utsättas\r\nför samma kontroller. Det hela har lett till\r\nbesvärande relationer mellan Nigeria och de länder\r\nsom är viktiga för Nigeria ur handelssynpunkt, t.ex.\r\nUSA och Storbritannien.</pre><pre>En nationell narkotikabyrå har upprättats i Nigeria\r\nunder 1990, Narcotic Drug Law Enforcement\r\nAgency, NDLEA. Amerikanska DEA har hjälpt\r\nNDLEA med att utarbeta ett utbildningsprogram\r\nför polis och tull på de internationella nigerianska\r\nflygplatserna. DEA har skänkt narkotikahundar.\r\nÄven Storbritannien har skänkt utrustning till\r\nNigeria och bistått med utbildningshjälp.</pre><pre>NDLEA försöker nu få till stånd en lag som innebär\r\natt nigerianska medborgare som dömts för\r\nnarkotikabrott i andra länder skall återföras till\r\nNigeria, där de skall dömas dels för att illegalt ha\r\nfört ut narkotika ur landet, dels för att ha skadat\r\nstaten Nigerias internationella rykte. Nigeria har i\r\ndag inte dödsstraff för narkotikabrott, men det\r\nfinns starka krafter som vill införa det.\r\nMyndigheterna kommer också att starta en\r\nkampanj för att ändra nigerianernas syn på\r\nnarkotika och smuggling. Det finns de som fruktar\r\natt Nigeria skall bli ett andra Colombia med\r\nkorruption och maffiastyre.</pre><pre>Tyvärr har narkotikan en bra grogrund i de\r\nvästafrikanska länderna. Analfabetismen är stor\r\noch befolkningen vet oftast ingenting om världens\r\nnarkotikaproblem, varför de flesta inte ser\r\nsmugglingsverksamheten som något särskilt\r\nkriminellt. När narkotikasmugglande nigerianer\r\nkommer hem efter att ha rest runt i världen har de\r\nsåväl pengar som snygga, moderna kläder med sig.\r\nUnder dessa omständigheter är det naturligtvis inte\r\nspeciellt svårt för profitörerna att värva nya kurirer.</pre><pre>Herr talman! Jag har gjort den här internationella\r\nbeskrivningen för att fästa riksdagens\r\nuppmärksamhet på det hot som för närvarande\r\nfinns för Sveriges del när det gäller narkotikan.</pre><pre>Sverige är mer sårbart än tidigare genom att\r\npolisens och tullens resurser minskat under 1980-\r\ntalet. Narkotikabrott är ju s.k. upptäcktsbrott,\r\nvilket innebär att storleken på de bekämpande\r\nresurserna är helt avgörande för möjligheten att\r\nförhindra att narkotikabrottsligheten utvecklas.\r\nStraffen i vårt land för olika former av grövre\r\nnarkotikahantering är vid en internationell\r\njämförelse dessutom tämligen milda.</pre><pre>Sammantaget har detta lett till att\r\nnarkotikahandlare från andra länder i stor\r\nutsträckning sökt sig till Sverige för att här utöva sin\r\nverksamhet -- i många fall i organiserade former.\r\nEtt land med milda straffsanktioner utgör ju en\r\nattraktiv marknad för internationellt verksamma\r\ntillverkare och försäljare.</pre><pre>Vi har från moderat sida gång på gång pekat på den\r\nhär utvecklingen. Själv har jag stått i den här\r\ntalarstolen vid åtskilliga tillfällen och varnat för de\r\ninternationella narkotikasyndikatens ökade tryck\r\npå vårt land. Att problemet inte tagits tillräckligt på\r\nallvar från alla håll har naturligtvis fördröjt kampen\r\nmot narkotikan.</pre><pre>Den socialdemokratiska regeringens politik har\r\nunder hela 1980-talet genomsyrats av 60-talets och\r\ndet tidiga 70-talets flumpolitik. Andra som har\r\nbagatelliserat problemet har gjort det därför att de\r\nhelt enkelt inte velat tro att situationen varit så\r\nallvarlig som den varit. Det har nog funnits en hel\r\ndel av den mentalitet som kan sammanfattas med\r\nuttrycket ''det kan inte hända oss''.</pre><pre>Jag minns när jag år 1981 i ett TV-program beskrev\r\nhur jag trodde att 80-talet skulle gestalta sig för vårt\r\nland ur narkotikasynpunkt. När jag framförde\r\nteorin att kokainet och dess närbesläktade preparat\r\ninom några år skulle vara ute på den svenska\r\nmarknaden i full skala log programledaren och\r\nundrade om jag inte överdrev. Flera politiker hörde\r\nav sig och tyckte att jag målade upp en alltför mörk\r\nbild.</pre><pre>Nu har vi facit i vår hand. Kokainet och dess\r\nbiprodukter, t.ex. crack, florerar på marknaden\r\nsom aldrig förr. På grund av den stora tillgången är\r\npriset i allmänhet så lågt att det är billigare att\r\nberusa sig på kokain än på starköl. Det är också\r\nvanligt att kokainaffärer görs mellan borden på\r\nmånga av våra krogar -- inte minst i storstäderna.</pre><pre>Tillgången på heroin, amfetamin, cannabis och\r\nandra kända ''märken'' är större än någonsin\r\ntidigare. Det finns inte minsta tecken på förbättring\r\nav narkotikasituationen. Allt ser bara ut att bli\r\nsämre. De senaste årens narkotikapolitik har inte\r\nuppfyllt målet om ett narkotikafritt samhälle,\r\nvarför det nu krävs mer kraftfulla tag mot\r\nnarkotikamissbruket än tidigare.</pre><pre>Av denna anledning är det nödvändigt med en helt\r\nny inriktning på narkotikapolitiken.\r\nUtgångspunkten för denna politik bör vara dels att\r\nmålet skall vara ett narkotikafritt Sverige, dels att\r\ningen skall kunna missbruka narkotika utan att\r\nmöta en tydlig reaktion, dels att strängare\r\nstraffregler och striktare vårdlagar bör införas.</pre><pre>Konsumtion av en viss mängd narkotika bör inte\r\nbedömas ha ett lägre straffvärde än innehav av\r\nsamma mängd. Straffskalan för eget bruk av\r\nnarkotika bör därför sammanfalla med den för\r\ninnehav. Detta innebär att fängelse bör införas i\r\nstraffskalan för eget bruk vid ringa narkotikabrott.</pre><pre>Därigenom blir det också möjligt för polisen att\r\ngöra kroppsbesiktningar, t.ex. ta blodprov och\r\nurinprov, på misstänkta missbrukare. En sådan\r\nlagändring skulle sätta ett effektivt tryck på\r\nmissbruksmiljöerna. Vi skulle kunna pressa de\r\nvårdbehövande mot nödvändig vård, pressa de icke\r\nvårdbehövande, dvs. nöjesknarkarna och\r\nnybörjarna, ur narkotikamarknaden och avhålla så\r\nmånga som möjligt från att över huvud taget börja\r\nanvända narkotika.</pre><pre>När det gäller gränsdragningen mellan\r\nnarkotikabrott och ringa narkotikabrott har vi i dag\r\nen oacceptabel praxis i framför allt\r\nstorstadsregionerna. Som ringa brott bedöms i\r\nallmänhet innehav av upp till 1 hekto cannabis, 10\r\ngram amfetamin, 2 gram kokain eller 1 gram\r\nheroin. Det är alltså möjligt att inneha narkotika\r\nför tusentals kronor utan att riskera något högre\r\nstraff.</pre><pre>Det är angeläget att utrymmet för att bedöma\r\nnarkotikabrott som ringa begränsas kraftigt. Det\r\nbetyder att avsevärt fler brott än för närvarande bör\r\nanses vara av mellangraden. Därmed skulle andra\r\npåföjder än böter komma i fråga. Även anhållande\r\noch häktning skulle komma att aktualiseras\r\nbetydligt oftare.</pre><pre>En förändring i detta avseende kan uppnås om\r\nnarkotikastrafflagens 2 § ändras så, att den på ett\r\nklarare sätt anger att endast den som haft\r\nbefattning med mycket små mängder narkotika kan\r\ndömas för ringa brott.</pre><pre>Det är emellertid inte lämpligt att i själva lagtexten\r\nange några mängder. Däremot vore det fullt möjligt\r\natt skriva att endast en ''obetydlig mängd''\r\nnarkotika skall anses som ringa brott.</pre><pre>Innebörden av lagrummet kan sedan närmare\r\nförklaras i de s.k. motiven, exempelvis på så sätt att\r\ndet klargörs att med obetydlig mängd narkotika\r\nskall avses en så liten mängd att den normalt inte\r\nkan delas upp ytterligare före konsumtion. I\r\npraktiken skulle alltså endast den minsta tänkbara\r\nmängd som en missbrukare bär på sig eller på annat\r\nsätt har befattning med kunna rubriceras som ringa\r\nbrott. Under rubriceringen ringa narkotikabrott\r\nbör alltså bara få rymmas en enda s.k. dos.</pre><pre>Större mängder skulle falla under mellangraden av\r\nnarkotikabrott med strängare påföljder och\r\nmöjligheter till straffprocessuella ingripanden.</pre><pre>För att sätta press på langare och tillverkare krävs\r\nkraftiga höjningar av straffen för narkotikabrott\r\noch grovt narkotikabrott. Maximistraffet för\r\nnarkotikabrott bör höjas från fängelse i tre år till\r\nfängelse i sex år. Straffskalan för grovt\r\nnarkotikabrott bör höjas från fängelse i lägst två år\r\noch högst tio år till fängelse i lägst fyra år och högst\r\ntio år eller livstid.</pre><pre>Med strängare straffsatser kommer det att bli känt\r\natt det är farligt att försöka syssla med\r\nnarkotikahantering i stor skala i Sverige. En\r\nhöjning av straffminimum bör i förening med risken\r\nför ett livstidsstraff få en avgörande verkan på den\r\ngrova narkotikabrottsligheten.</pre><pre>Det har under de senaste åren blivit allt vanligare\r\natt smyggla narkotika genom att svälja eller stoppa\r\nin narkotikan i kroppens håligheter. Inte minst de\r\nvästafrikanska smugglarna använder sig i stor\r\nutsträckning av den metoden. Detta förfaringssätt\r\nvållar tull och polis stora svårigheter när det gäller\r\nuppdagandet och förhindrandet av\r\nsmugglingsbrottet. Trots att detta är en mycket\r\navancerad smugglingsmetod kan påföljden ofta\r\nstanna vid böter. Straffet för denna typ av\r\nsmuggling bör därför höjas. Genom att straffet blir\r\nmer kännbart bör det i större utsträckning än för\r\nnärvarande kunna avhålla personer från att ge sig\r\nin på sådan smugglingsverksamhet.</pre><pre>Herr talman! Narkotikasituationen i Europa har\r\naldrig varit så allvarlig som nu. Sveriges position\r\nsom ett av de främsta målen för de internationella\r\nnarkotikasyndikaten gör det nödvändigt med en\r\nskärpning av den svenska narkotikapolitiken. De\r\nförslag till förändringar som jag här talat för -- och\r\nsom i huvudsak bygger på moderata motioner -- är\r\nhelt grundläggande i det avseendet. Men det är\r\nockså väsentligt att det internationella samarbetet\r\npå narkotikaområdet intensifieras.</pre><pre>Sveriges tillträde till FNs\r\nnarkotikabrottskonvention utgör ett viktigt steg i\r\ndet sammanhanget. Det är också viktigt att vi får\r\nett utbyggt europeiskt samarbete i narkotikafrågan.\r\nEn särskild europeisk strategi för\r\nnarkotikabekämpning är vad som behövts under\r\nmånga år.</pre><pre>Införandet av den inre marknaden inom EG\r\nmedför i princip en avveckling av\r\ngränskontrollerna, varigenom resande fritt\r\nkommer att kunna passera gränserna. EGs\r\nministerråd har i ett uttalande den 8 oktober 1990\r\nom tullmyndigheternas fortsatta roll påpekat att\r\nden fria rörligheten för varor och personer kommer\r\natt medföra ökad risk för illegal trafik med t.ex.\r\nnarkotika eller annat som utgör ett hot mot\r\nsamhället. Därför har Ministerrådet pekat på\r\nbehovet av kontroller vid de inre gränserna.</pre><pre>Denna kontroll skall enligt Ministerrådet ske\r\ndiskret och stickprovsvis samt vara inriktad på\r\nhögriskobjekt. En effektiv kontroll kommer\r\nsjälvfallet också att göras vid de externa gränserna.\r\nRådet understryker att samarbetet mellan\r\ntullmyndigheter och andra myndigheter måste\r\nförstärkas.</pre><pre>Sex EG-stater -- Belgien, Nederländerna,\r\nLuxemburg, Frankrike, Tyskland och Italien -- har\r\nslutit det s.k. Schengen-avtalet med ikraftträdande\r\ntidigast den 1 januari 1992. I detta avtal sägs att\r\ntraditionell tullkontroll inte får företas. Kontroll får\r\nbara ske vid misstanke om brott. I Schengen-avtalet\r\nfinns dock viktiga inslag om samarbete mellan\r\nberörda länders myndigheter när det gäller\r\nexempelvis spaning.</pre><pre>Det råder alltså en viss osäkerhet om hur EG exakt\r\nkommer att utforma tullkontrollen. Det står klart\r\natt en svensk EG-anslutning väntas medföra krav\r\npå en förstärkning av den yttre kontrollen mot\r\ntredje land. Samtidigt finns behov av en effektiv\r\ngränskontroll för att förhindra narkotika och andra\r\nsamhällsfarliga varor att komma in i landet via\r\nannat EG-land.</pre><pre>Sammantaget gör jag den bedömningen att vi inom\r\nramen för det nya Europa bör ha en chans till\r\nframgång på narkotikaområdet som vi inte haft\r\ntidigare.</pre><pre>Jag yrkar bifall till reservationerna nr 2 och 4.</pre><pre>Anf. 122 LARS SUNDIN (fp):</pre><pre>Herr talman! Narkotikamissbruket är ett av\r\nvärldens största sociala problem. Det är också ett\r\nav världens största kriminalproblem genom den\r\nkorruption och de brott av olika slag det leder till,\r\nsåsom mord och egendomsbrott.</pre><pre>För att komma åt narkotikamissbruket och\r\nnarkotikahandeln krävs insatser på såväl\r\ninternationellt som nationellt plan.</pre><pre>Förenta nationerna och Världshälsoorganisationen\r\nhar sedan många år prioriterat\r\nnarkotikabekämpningen. Många länder gör också\r\nkraftfulla insatser för att bekämpa narkotikan.\r\nMen, herr talman, tyvärr finns det också stater som\r\ninte visar något som helst intresse för att bekämpa\r\nhandeln med droger. Det finns t.o.m., som bekant,\r\nländer vars ekonomi är helt beroende av sådan\r\nförsäljning. Det är därför viktigt att de lagar och\r\ninternationella överenskommelser som finns också\r\ntillämpas. Ja, det är helt avgörande för att\r\nnarkotikabekämpningen skall lyckas.</pre><pre>Därför, herr talman, har vi från folkpartiet\r\nliberalernas sida ingenting att invända mot\r\nregeringens förslag till riksdagen att godkänna FN-\r\nkonventionen om åtgärder i kampen mot den\r\ninternationella narkotikabrottsligheten.</pre><pre>Narkotikautvecklingen i Sverige visar på fortsatta\r\nallvarliga problem, med god tillgång på narkotika\r\noch tyvärr en nyrekrytering av missbrukare.\r\nMissbruket är spritt över hela landet, och alla våra\r\ninsatser måste syfta till att förebygga, att hejda och\r\natt tränga tillbaka missbruket. Sambandet mellan\r\nmissbruk och kriminalitet är så tydligt att det inte\r\nfinns någon brottsbekämpande åtgärd som skulle\r\nha större effekt än en framgångsrik kamp mot\r\nmissbruket.</pre><pre>Vi i folkpartiet liberalerna är inte nöjda med den\r\nsvenska narkotikalagstiftningen. Den behöver\r\nskärpas i några viktiga avseenden, vilket vi också\r\nhar gett uttryck för i ett par reservationer till dagens\r\nbetänkande. Jag syftar på reservationerna 2 och 3.</pre><pre>I den förra framhåller vi att det skall vara självklart\r\natt konsumtionen av en viss mängd narkotika inte,\r\nsom nu, skall bedömas ha lägre straffvärde än\r\ninnehav av samma mängd. Då man kan dömas till\r\nfängelse för ringa innehav av narkotika, bör man\r\nockså kunna dömas till fängelse för egen ringa\r\nkonsumtion av narkotika, inte minst därför att\r\nfängelsestraff i straffskalan är nödvändigt om man\r\nvill tillgripa vissa tvångsmedel, t.ex.\r\nkroppsbesiktning, och för att kunna döma till vård.</pre><pre>Herr talman! Jag yrkar bifall till reservation 2, och\r\njag stödjer reservation 3, som behandlar gränsen\r\nför ringa narkotikabrott. Gränsen för vad som\r\navses med ringa narkotikabrott har förskjutits\r\nuppåt till en nivå som är för hög. Det kan enligt vår\r\nmening vara ringa brott bara när man har så litet\r\nnarkotika på sig att den inte kan delas upp\r\nytterligare för konsumtion. Innehar man mera,\r\nskall det anses vara icke ringa narkotikabrott.</pre><pre>Anf. 123 ANDERS SVÄRD (c):</pre><pre>Herr talman! Narkotikan är ett mycket svårt\r\nsamhällsproblem och utgör också orsaken till en\r\nbetydande andel av den ökande brottsligheten.\r\nHanteringen av narkotika är ofta förbunden med\r\nvåld, och det innebär att kampen mot narkotikan är\r\nmycket angelägen också för att komma till rätta\r\nmed våldsbrottsligheten.</pre><pre>Ibland sägs det i olika sammanhang att\r\nnarkotikabruket minskar i Sverige, men det har\r\nunder senare tid gjorts en undersökning i tio\r\nkommuner i Malmöhus län där man har visat på\r\nden motsatta tendensen. Man talar om en\r\nfyrdubbling i stället för en minskning. Man har inte\r\nfått fram några tendenser till att bruket minskar.</pre><pre>Detta stämmer också med vad olika myndigheter\r\nibland rapporterar om ökningen av bruket av\r\namfetamin och kokain bland unga och även bland\r\nvuxna som är socialt etablerade. Kombinationen\r\nnarkotika--alkohol är mycket vanlig i denna s.k.\r\nsocialt etablerade grupp.</pre><pre>Det ökande bruket av narkotika i skenbart stabila\r\nsociala miljöer är extra allvarligt och måste stoppas.\r\nHelgmissbruk ger framför allt barn och ungdomar\r\ntill missbrukande föräldrar en alldeles felaktig bild\r\nav missbrukets effekter. Ur denna grupp\r\nhelgmissbrukare rekryteras självklart många av de\r\nså småningom grava missbrukarna.</pre><pre>Narkotikamissbruket måste bekämpas i alla led.\r\nHär finns det erfarenheter bl.a. från den\r\nverksamhet som polismyndigheten i Arboga\r\ngenomförde för några år sedan. Verksamheten\r\nvisar att narkotikamissbruket kan kraftigt minska i\r\nomfattning genom en intensiv satsning på att jaga\r\ngatulangare och bevaka kända\r\nnarkotikamissbrukare. På så sätt kunde polisen\r\nlokalisera ett stort antal socialt väl etablerade\r\nokända missbrukare och minska\r\nnarkotikamissbruket på orten mycket markant.</pre><pre>Det är viktigt att sänka toleransnivån för innehav\r\nav narkotika. Initiativ från bl.a. centerpartiet har\r\nlett till att innehav av narkotika numera är\r\nstraffbart. Erfarenheterna har dock visat att\r\ntoleransnivån för innehav är alldeles för hög. Sedan\r\n1986 har gränserna för vad som skall betraktas som\r\nringa innehav av narkotika, t.ex. hasch och\r\namfetamin, i praktiken höjts. Det är naturligtvis\r\nhelt otillfredsställande. Ofta leder upptäckt av\r\nsådant innehav inte till några kännbara åtgärder\r\nalls, knappt intagning på polisstation. Det kan så\r\nsmåningom kanske bli böter som vanligtvis inte kan\r\nbetalas av den som har blivit dömd till böter. Det är\r\nbara att konstatera att lagen i straffrättsligt\r\nhänseende inte är tillräckligt effektiv.</pre><pre>Angående eget bruk av narkotika stadgas i\r\nnarkotikastrafflagen att om gärningen består i ett\r\neget bruk av narkotika döms bara till böter.\r\nAvsaknad av fängelse i straffskalan har medfört att\r\nkriminaliseringen av eget narkotikabruk i\r\npraktiken blivit verkningslöst. Polisen saknar\r\nmöjligheter att presentera bevis, såvida den\r\nmisstänkte inte frivilligt medger blod- eller\r\nurinprovstagning. För att möjliggöra för polisen att\r\nta blod- och urinprov och genomföra husrannsakan\r\nkrävs fängelse i straffskalan -- som tidigare talare\r\nredan har sagt. Jag föreslår att påföljden för brottet\r\neget bruk av narkotika skall vara böter eller\r\nfängelse. Straffskärpningen ger domstolen\r\nmöjligheter att döma den missbrukare som vid\r\nupprepade tillfällen har dömts för eget bruk till\r\nkontraktsvård.</pre><pre>I dagarna har vi fått ett upprop från ett antal\r\norganisationer som handlar om behovet av att\r\nstoppa narkotikamissbruket. Det är\r\nFöräldraföreningen mot narkotika, Riksförbundet\r\nnarkotikafritt samhälle, Riksförbundet\r\nnarkotikafri ungdom, Svenska Carnegie Institutet,\r\nSvenska narkotikapolisföreningen och Ungdomens\r\nnykterhetsförbund. I uppropet argumenterar man\r\nför allvaret i att sätta in fler åtgärder.</pre><pre>Den första punkten gäller att ökade resurser skall\r\nsatsas på information och utbildning för att kunna\r\nförebygga och tidigt upptäcka narkotikamissbruk.\r\nFör det andra att möjliggöra tidiga ingripanden mot\r\nmissbrukare samtidigt som vårdresurserna\r\nförstärks. För det tredje skall narkotikastrafflagens\r\nbestämmelse om straff för missbruk av narkotika\r\nändras så att möjligheter skapas att säkra bevis\r\ngenom urin- och blodprov samt husrannsakan. För\r\ndet fjärde skall åtalspraxis tillämpas lika i landet\r\noch mindre narkotikabrott ej avskrivas eller\r\nrutinmässigt endast leda till böter. För det femte\r\nskall fängelser och andra institutioner inom\r\nkriminal- och socialvård hållas helt narkotikafria.</pre><pre>Herr talman! Vi i centerpartiet känner ett starkt\r\nstöd för de synpunkter vi har anfört i vår motion.\r\nJag yrkar bifall till reservationerna 2 och 3.</pre><pre></pre><pre>Anf. 124 ULLA-BRITT ÅBARK (s):</pre><pre>Herr talman! Det är inte ofta som jag kan hålla\r\nmed Jerry Martinger. Men i dag tyckte jag att hans\r\nanförande var bra i den första delen, dvs.\r\nredovisningen av den internationella\r\nnarkotikaverksamheten. Det tycker jag att Jerry\r\nMartinger skall honoreras för. Den andra delen\r\ntyckte jag däremot inte om. Vi har helt skilda\r\nuppfattningar.</pre><pre>Egentligen kan denna diskussion besparas\r\nkammaren. Vi skall i dag fatta ett beslut om en\r\nnarkotikakonvention. Vi skall inte fatta beslut om\r\natt förändra vår narkotikapolitik. Vi\r\nsocialdemokrater anser att den står fast.</pre><pre>Det betänkande vi diskuterar i dag innefattar ett\r\ngodkännande av en FN-konvention mot narkotika\r\noch sammanhängande ändringar i brottsbalkens\r\nbestämmelser om häleri. Utskottet har i samband\r\nmed detta behandlat ett antal motioner som har\r\navstyrkts, med undantag för två motioner där\r\nutskottet gör ett tillkännagivande. Utskottet delar\r\nmotionärernas oro över det ökade antalet tillgrepp\r\nav fortskaffningsmedel, och utskottet anser att\r\nregeringen snarast bör förelägga riksdagen förslag\r\ntill erforderlig lagstiftning.</pre><pre>Vi har också att behandla fem reservationer som är\r\nknutna till betänkandet. En av reservationerna tar\r\nupp frågan om inriktningen av narkotikapolitiken.\r\nMålet när det gäller kampen mot\r\nnarkotikabrottsligheten är att skapa ett\r\nnarkotikafritt samhälle. Vad jag förstår är utskottet\r\növerens om det målet. Men reservanterna är inte\r\nnöjda med de åtgärder som görs i dag. Det finns en\r\nbra redovisning i betänkandet för vad som har hänt.\r\nReservanterna vill bl.a. införa fängelse i\r\nstraffskalan för eget bruk vid ringa narkotikabrott.\r\nDe vill också göra området för vad som kan\r\nbedömas som ringa narkotikabrott snävare. Det\r\nsistnämnda behandlas även i reservation 3 som de\r\ntre borgerliga partierna står bakom.</pre><pre>Nu har vi fått en redogörelse för vad Jerry\r\nMartinger anser vara ringa narkotikabrott och att\r\nhan anser att inriktningen skall vara ett snävare\r\nområde. Kanske även de andra partierna står\r\nbakom detta.</pre><pre>Under förra riksmötet behandlade vi liknande\r\nmotioner. Vi redogjorde då för den praxis som\r\nanses gälla på området. Vi ansåg då att det inte\r\nfanns anledning att frångå vårt ställningstagande\r\nfrån år 1984. Utskottets inställning i denna fråga\r\nhar inte ändrats i år.</pre><pre>Frågan om fängelse i straffskalan har vi också\r\nbehandlat i kammaren tidigare -- senast förra året.\r\nVi menade då, liksom vi gör i år, att vården av\r\nmissbrukare borde i princip åvila socialtjänsten och\r\nsjukvården. Döms man däremot till fängelse eller\r\nskyddstillsyn och samtidigt har missbruksproblem,\r\nskall man naturligtvis kunna beredas vård inom\r\nkriminalvårdens ram. Vi menar att dessa\r\növerväganden talar mot att låta fängelse ingå i\r\nstraffskalan för enbart eget bruk av narkotika.</pre><pre>Herr talman! Kampen mot narkotikabrottsligheten\r\när en av de viktigaste kriminalpolitiska uppgifterna.\r\nDet är vi också överens om här i kammaren. Från\r\nsamhällets synvinkel vet vi också att missbruket kan\r\nfå förödande konsekvenser. Vi vet att det medför\r\nmycket lidande för missbrukarna. Vi vet också att\r\ndet medför en omfattande kriminalitet som ofta\r\nfinansieras med hjälp av stölder, rån eller\r\nprostitution.</pre><pre>Vår kontroll av narkotika påverkas av situationen i\r\nandra länder. Därför tycker jag att\r\nnarkotikakonventionen, som nu innebär en\r\nförstärkning av det internationella samarbetet, är\r\nmycket bra. En huvudpunkt i konventionen är\r\nkriminaliseringen av gärningar som innebär bistånd\r\ntill att omsätta vinster från olaglig\r\nnarkotikahantering eller hjälp att på annat sätt\r\ndölja vad sådana tillgångar kan komma från.\r\nKonventionen medför också en starkare\r\ninternationell kontroll av\r\nnarkotikaframställningen. Också detta är mycket\r\nviktigt för en effektiv prevention.</pre><pre>Herr talman! Med det anförda vill jag yrka bifall till\r\nutskottets hemställan samt avslag på samtliga\r\nreservationer.</pre><pre>Anf. 125 LARS SUNDIN (fp):</pre><pre>Herr talman! Ulla-Britt Åbark försvarar\r\nutskottsmajoritetens inställning och polemiserar\r\nmot de borgerliga partiernas krav att fängelse skall\r\ningå i straffskalan för eget bruk av narkotika vid\r\nringa narkotikabrott. Men jag tycker att Ulla-Britt\r\nÅbark gör det med utgångspunkt i en felaktig\r\nbeskrivning av vad det är vi egentligen menar.\r\nOckså vi anser, Ulla-Britt Åbark, att det är\r\nsocialtjänsten och sjukvården som i första hand\r\nskall handha vården av missbrukare.</pre><pre>Också vi menar att om det inte är påkallat att döma\r\ntill annat än böter, skall man naturligtvis inte göra\r\ndet. Men vi menar därutöver att det skall vara\r\nmöjligt att använda det som kallas det\r\nstraffprocessuella tvångsmedlet kroppsbesiktning\r\nför att säkra bevisning vid misstanke om eget bruk\r\nav narkotika.</pre><pre>Vi anser också att det skall vara möjligt att döma till\r\nvård, i första hand kontraktsvård och skyddstillsyn\r\nmed föreskrift om behandling. Det kan man alltså\r\ninte göra, om inte fängelse ingår i straffskalan.</pre><pre>Det är i det sista momentet som reservanterna och\r\nutskottsmajoriteten skiljer sig åt. I första och andra\r\nmomentet är det ingen skillnad.</pre><pre>Anf. 126 ANDERS SVÄRD (c):</pre><pre>Herr talman! Ulla-Britt Åbark sade att vi är\r\növerens om det mesta. Då är det litet förvånande\r\natt vi inte skulle kunna vara överens om kraven i\r\nreservation 2, eftersom det visar sig att de\r\nbestämmelser som nu finns inte är tillräckliga för att\r\nklara problemen.</pre><pre>Vi är övernes om problemanalysen. Vi är överens\r\nom att man måste vidta alla åtgärder som går att\r\nvidta. Här har vi ett område där det är alldeles\r\nuppenbart att det fattas ett inslag i lagstiftningen\r\noch samhällets möjligheter att reagera. Varför,\r\nUlla-Britt Åbark, inte ta det återstående steget, så\r\natt vi kan göra de insatser som vi är överens om att\r\nvi måste göra?</pre><pre>Anf. 127 JERRY MARTINGER (m):</pre><pre>Herr talman! Jag tackar Ulla-Britt Åbark för de\r\nvackra orden beträffande den första delen av mitt\r\nanförande. När det gäller den andra delen är det ju\r\nså att den politik som förespråkats av de borgerliga\r\npartierna skiljer sig från den politik som\r\nsocialdemokraterna för, så till vida att vi kräver av\r\nmissbrukarna att de skall låta bli narkotikan.</pre><pre>Att ställa krav i det här sammanhanget är\r\ndetsamma som att bry sig om. Vår politik innebär\r\nalltså att vi bryr oss om de människor som är på väg\r\natt hamna i social misär. Den socialdemokratiska\r\nsynen på missbrukarna är mer cynisk.\r\nSocialdemokraterna förespråkar en låtgåpolitik.\r\nMan bekymrar sig inte om människorna i\r\nriskzonen. Det är först när de stackars människorna\r\nhar etablerat ett allvarligt missbruk som man är\r\nberedd att ingripa, men då är det ofta för sent.</pre><pre>En narkotikapolitik som helt bygger på att\r\nmissbrukare frivilligt skall söka vård är inte någon\r\nbra narkotikapolitik. Vi vet av erfarenhet att det är\r\nmycket ovanligt med frivillighet i det här\r\navseendet. Därav kan vi dra slutsatsen att\r\nmotivationen att söka vård inte är någonting som\r\nkommer inifrån eller som uppstår spontant utan att\r\nen sådan motivation i hög grad är en spegling av\r\nomvärldens attityd och förhållningssätt gentemot\r\nmissbruket och missbrukaren.</pre><pre>Så ett tryck på narkotikamarknaden enligt den\r\nmodell som jag har talat för bör därför leda till en\r\nstörre benägenhet att söka vård, inte tvärtom. Jag\r\nskulle gärna vilja veta av Ulla-Britt Åbark: Vad är\r\nskälet till att socialdemokraterna inte vill\r\ngenomföra en effektiv kriminalisering av\r\nnarkotikamissbruket, dvs. varför vill man inte\r\ninföra fängelse i straffskalan för eget bruk vid ringa\r\nnarkotikabrott? Vad är skälet till detta?</pre><pre>Anf. 128 ULLA-BRITT ÅBARK (s):</pre><pre>Herr talman! Skälet, Jerry Martinger, är att vi tror\r\npå människorna. Vi tror att man kan uppmuntra\r\nmänniskor till att göra det bästa för sig själva. Vi\r\ntror alltså inte på ett hårdare samhälle. Vi vill ha ett\r\nmjukare samhälle.</pre><pre>Det jag nu sagt utgör också svar på det som Anders\r\nSvärd och Lars Sundin har pratat om. Vi tror på\r\nmänniskorna.</pre><pre>''Vad vi egentligen menar'', säger Lars Sundin. Han\r\nsäger också ''vi är alltså överens'', men det är vi ju\r\ninte. Vi skiljer oss åt i frågan om att stifta hårdare\r\nlagar, och det är en punkt som är ganska\r\nfundamental, tycker jag.</pre><pre>Anf. 129 JERRY MARTINGER (m):</pre><pre>Herr talman! Tror på människorna gör vi också,\r\nmen jag vill påstå att vi bekymrar oss mer om hur\r\ndet går för de enskilda människorna, dvs. i det här\r\nfallet missbrukarna, genom att vi vill göra\r\ningripandena i ett så tidigt skede att de inte kommer\r\natt hamna i allvarligt missbruk.</pre><pre>Med den effektiva kriminalisering som jag pratar\r\nom, dvs. att man inför fängelser i straffskalan för\r\neget bruk vid ringa narkotikabrott, blir det större\r\nmöjligheter till tidiga ingripanden. Och det tidiga\r\ningripandet har en helt avgörande betydelse, av två\r\nskäl.</pre><pre>För det första är naturligtvis möjligheten att hejda\r\nett påbörjat missbruk med åtföljande brottslighet\r\nstörst innan ett drogberoende hunnit utvecklas och\r\nett missbruksbeteende har befästs.</pre><pre>För det andra kan man naturligtvis begränsa\r\nnarkotikans vidare utbredning genom tidigt\r\nuppdagande och ingripande mot det enskilda\r\nmissbruket, därför att i de flesta fall sker ju faktiskt\r\nspridningen från missbrukaren till personer i\r\nmissbrukarens bekantskapskrets just i början av\r\nden s.k. missbrukskarriären.</pre><pre>Anf. 130 LARS SUNDIN (fp):</pre><pre>Herr talman! En enkel fråga till Ulla-Britt Åbark:\r\nTycker Ulla-Britt Åbark att kampen mot\r\nnarkotikan har varit så framgångsrik i Sverige att\r\nman inte kan pröva det nya greppet att också införa\r\nfängelse i straffskalan för eget bruk av narkotika vid\r\nringa narkotikabrott?</pre><pre>Anser inte Ulla-Britt Åbark -- som kommentar till\r\nreservation 3 -- att gränsen för vad som är ringa\r\nnarkotikabrott har förskjutits uppåt, så att den inte\r\när densamma som riksdagen 1985 sade att den\r\nskulle vara?</pre><pre>För övrigt, herr talman, vill jag för folkpartiet\r\nliberalernas del säga att vi ställer oss bakom det\r\nupprop i narkotikafrågan som har gjorts av en rad\r\nföreningar.</pre><pre>Anf. 131 ANDERS SVÄRD (c):</pre><pre>Herr talman! Ulla-Britt Åbark säger att vi skall ha\r\nen vård som är human, som sätter människan i\r\ncentrum. På den punkten tror jag inte att det finns\r\nnågra delade meningar.</pre><pre>Vad som emellertid är allvarligt är ju att till\r\nmissbrukets karaktäristika hör att man förnekar.\r\nDärför kan ingen vård sättas in. Alltså kan man inte\r\ntillämpa någon human vård på den som inte\r\nerkänner sig ha något problem.</pre><pre>Där kommer straffskalan in, möjligheten att\r\nundersöka och belägga och få fram ett konstaterat\r\nbruk/missbruk och kunna sätta in den humana\r\nvården, som vi vill göra. Man måste kunna hitta en\r\nmöjlighet att få människor under behandling. Det\r\nhjälper inte hur humana vi vill vara, om vi inte har\r\nnågra att behandla.</pre><pre>Anf. 132 ULLA-BRITT ÅBARK (s):</pre><pre>Herr talman! Jag tror nog att den narkotikapolitik\r\nsom vi har i dag och som vi har beslutat om i\r\nriksdagen är bra. Jag tror på den.</pre><pre>Jag tror som sagt på människorna. Jag tror på de\r\nmänniskor som jobbar med missbrukare. Jag tror\r\npå de människor som är med i\r\ngatulangningsgruppen som är tillsatt här i\r\nStockholm. Jag tror på ATHENA-gruppen, bl.a.\r\nJag tror att den gör ett mycket mycket bra jobb och\r\nanser att den skall få fortsätta med det. Vi skall inte\r\nha fängelsestraff för ringa narkotikabrott.</pre><pre>Anf. 133 ANDERS SVÄRD (c):</pre><pre>Herr talman! Alla vill vi naturligtvis tro på de\r\nbeslut vi fattar och vill tro att de är tillräckliga. Men\r\nalldeles uppenbart är det så att människor i olika\r\nföreningar, poliser m.fl. menar att det är absolut\r\nnödvändigt att vidta ytterligare åtgärder.</pre><pre>Uppropet som jag tidigare citerade ger klara belägg\r\nför det. Bakom detta står människor som vet exakt\r\nvad det handlar om och som inte känner behov av\r\natt försvara något beslut man har fattat. Det är folk\r\nsom jobbar med människor i en besvärlig situation.\r\nDå behövs de åtgärder som vi har föreslagit.</pre><pre>Anf. 134 JERRY MARTINGER (m):</pre><pre>Herr talman! Ulla-Britt Åbark sade inledningsvis\r\natt hon instämmer i det som jag sade i första delen\r\nav mitt huvudanförande. Av vad jag där sade\r\nframgick att situationen i Sverige aldrig har varit så\r\ndålig som nu när det gäller missbruk.</pre><pre>Mot den bakgrunden vill jag ställa frågan till Ulla-\r\nBritt Åbark: Anser Ulla-Britt Åbark inte att det\r\nbehövs några ytterligare åtgärder alls mot\r\nnarkotikan, trots den kraftiga ökning av missbruket\r\nsom hon då håller med om att vi har fått?</pre><pre>Anf. 135 ULLA-BRITT ÅBARK (s):</pre><pre>Herr talman! En liten rättelse till Jerry Martinger.\r\nJag instämde i den internationella delen av hans\r\nanförande och inte i någonting annat.</pre><pre>Anf. 136 JERRY MARTINGER (m):</pre><pre>Herr talman! Då är min fråga till Ulla-Britt Åbark:\r\nAnser Ulla-Britt Åbark att missbruket har ökat i\r\nSverige eller att det har minskat? Anser Ulla-Britt\r\nÅbark att antalet narkotikabrott har ökat eller att\r\nde har minskat?</pre><pre>Överläggningen var härmed avslutad.</pre><pre>(Beslut skulle fattas den 30 maj.)</pre><pre>17 § Ingripande av polis</pre><pre>Föredrogs</pre><pre>justitieutskottets betänkande</pre><pre>1990/91:JuU36 Ingripande av polis (prop.\r\n1990/91:129).</pre><pre>Anf. 137 BRITTA BJELLE (fp):</pre><pre>Herr talman! Vi skall nu behandla\r\njustitieutskottets betänkande nr 36 som heter\r\nIngripande av polis. Bakgrunden till detta\r\nbetänkande är en proposition som bygger på två\r\nskrivelser från rikspolisstyrelsen till regeringen.\r\nDär begär rikspolisstyrelsen dels att få utföra\r\ngenerella identitets- och fordonskontroller, dels\r\nmöjligheter att ingripa mot deltagare i en\r\nfolksamling som allvarligt stör den allmänna\r\nordningen.</pre><pre>Regeringen har remissbehandlat skrivelserna.\r\nRegeringens förslag innebär att polisen ges\r\nutvidgade möjligheter att ta med personer till\r\nförhör som befinner sig inom ett område i\r\nanslutning till platsen där ett allvarligt brott nyligen\r\nförrövats och som inte frivilligt följer med till\r\nförhöret. Dessutom föreslås en utvidgad möjlighet\r\natt utföra husrannsakan för att söka efter den som\r\nskall gripas, anhållas eller häktas som misstänkt för\r\nett grovt brott. En sådan husrannsakan får då göras\r\ni transportmedel på en plats där det finns särskild\r\nanledning att anta att den som kan misstänkas för\r\nbrott kan komma att passera.</pre><pre>Ytterligare ett förslag gäller ändrade regler i\r\npolislagen som ger polisen rätt att undersöka\r\ntransportmedel för att söka efter den som avvikit\r\nefter att ha intagits på en kriminalvårdsanstalt eller\r\nsom har avvikit från en sjukvårdsinrättning.</pre><pre>Vi i folkpartiet liberalerna har förståelse för att\r\nregeringen önskar ge polisen goda\r\narbetsmöjligheter. Men vi menar också att varje\r\ngång polisen ges utvidgade befogenheter måste det\r\nmycket noga vägas mot den enskilda individens\r\nbehov av skydd för sin integritet.</pre><pre>Polisen har redan i dag befogenheter att ta med\r\npersoner för förhör som befinner sig på platsen för\r\nbrott. Vad regeringen nu föreslår är en kraftig\r\nutvidgning av polisens rätt att med tvång ta med\r\npersoner till förhör.</pre><pre>Området inom vilket polisen får befogenheter att ta\r\nmed personer kan vara ett helt bostadsområde, en\r\nstadsdel eller ännu större områden på landsbygden.\r\nBeskrivningen i propositionen är så öppen att\r\nområdet kan bli mycket stort. Det finns inte heller\r\nsärskilt avgränsat hur lång tid efter brottet som\r\ndessa befogenheter gäller. Det betyder att polisen\r\nflera timmar efter det att ett allvarligt brott begåtts\r\nkan ta med en person med tvång som befinner sig\r\nnågon kilometer från brottsplatsen. Det kan t.o.m.\r\nvara en person som anlänt till området efter brottet,\r\nsom på det här sättet tvingas med till polisstationen.\r\nVi menar att personer som själva inte är misstänkta\r\nför brott, inte på lösa grunder får utsättas för\r\nåtgärder som har karaktär av tvångsmetoder.</pre><pre>Regeringens förslag innehåller inte heller någon\r\ngenomarbetad analys om varför förslaget skall se ut\r\npå just det här opreciserade sättet.</pre><pre>Vi menar även att det är tveksamt om dessa\r\nmöjligheter som polisen nu tilldelas, kommer att\r\nkunna medföra några större framgångar i\r\npolisarbetet. En person som inte är misstänkt för\r\nbrott och som mot sin vilja medtas för förhör, han\r\nkommer förmodligen inte att komma ihåg några\r\nvärdefulla detaljer vid polisförhöret.</pre><pre>Mot bakgrund av vad jag nu har sagt menar vi att\r\nförslaget om utvidgade möjligheter att medta\r\npersoner till förhör, som det nu ser ut, inte kan\r\ntillstyrkas. Det framgår av vår reservation nr 1,\r\nvilken jag härmed yrkar bifall till.</pre><pre>Däremot godtar vi propositionens förslag att i\r\nfordon söka efter personer som avvikit eller som\r\nskall anhållas.</pre><pre>Herr talman! När det sedan gäller\r\nrikspolisstyrelsens skrivelse som handlar om\r\npolisens möjligheter att ingripa mot deltagare i\r\nfolksamling som allvarligt stör den allmänna\r\nordningen, väljer regeringen att här inte föreslå\r\nnågon lagändring. I stället lämnar justitieministern\r\nen motivering till den befintliga lagstiftningen. Vi\r\nmenar att detta förfaringssätt är olyckligt.\r\nJustitieministern har självfallet rätt att utveckla\r\ninnebörden i gällande lagstiftning, så länge hennes\r\nuttalande inte leder till att lagstiftningen påverkas\r\noch får ett ändrat innehåll.</pre><pre>Vad som gjort att vi i folkpartiet liberalerna\r\nreagerat är, att justitieministern går in och styr på\r\nett område där rättsläget är oklart. Beläggen för att\r\nrättsläget är oklart är många. Rikspolisstyrelsen\r\nredogör för det rådande rättsläget och kommer\r\ndärvid fram till att lagstiftningen inte täcker vad de\r\nanser sig behöva göra för att upprätthålla allmän\r\nordning och säkerhet. Deras brev går ut på\r\nkonkretat lagändringar i såväl brottsbalken som\r\npolislagen.</pre><pre>När regeringen sedan får den här skrivelsen måste\r\nman tolka regeringens agerande som om de ansåg\r\nrättsläget oklart, eftersom regeringen sänder\r\nskrivelsen på remiss. Om regeringen ansett\r\nrättsläget klart hade denna åtgärd aldrig behövt\r\nvidtas. Dessutom är bakgrunden till\r\nrikspolisstyrelsens skrivelse JOs granskning och\r\nåtgärder med anledning av Stockholmspolisens\r\nmetoder. JO har nyligen i två ärenden tagit ställning\r\ntill massomhändertaganden som\r\nStockholmspolisen företagit i samband med\r\ndemonstrationer.</pre><pre>I det första fallet åtalade JO en kommissarie för\r\nmyndighetsmissbruk alternativt vårdslös\r\nmyndighetsutövning. I det andra fallet kom JO\r\nfram till att misstanke för brott fanns, men JO\r\nkunde inte utkräva något straffrättsligt ansvar\r\neftersom det inte kunde kartläggas vem som fattat\r\nbesluten om åtgärder.</pre><pre>Det finns dessutom ytterligare ett ärende som\r\naktualiserades när kvalifikationsmatchen mellan\r\nSverige och England spelades 1989. JO har här\r\nfunnit misstanke om brott och inlett\r\nförundersökning, men förundersökningen är ännu\r\ninte avslutad. Vidare har professor Hans-Heinrich\r\nVogel i Förvaltningsrättslig tidskrift nr 2 pekat på\r\natt tillräcklig utredning inte fanns när det gäller\r\npolisingripandena jämförda med regeringsformens\r\nfri- och rättighetsbestämmelser och\r\nbestämmelserna om demonstrationsfrihet.</pre><pre>Jag menar att den här genomgången visar att\r\nrättsläget är oklart. Trots detta går alltså\r\njustitieministern in för att, med hjälp av en\r\ndetaljerad diskussion om hur man skall se på\r\ningripanden vid störande av allmän ordning,\r\nförsöka styra rättsutvecklingen. Justitieministern\r\nborde ha avvaktat domstolens dom och JOs slutliga\r\nställningstagande i den pågående\r\nförundersökningen. Det kan inte uteslutas att\r\njustitieministerns redovisning av sina ståndpunkter\r\nkan uppfattas som en inblandning från regeringens\r\nsida i en förestående rättegång. Jag kan inte låta bli\r\natt här på nytt nämna att professor Vogel i sin\r\nartikel också pekat på det olyckliga i att\r\npropositionen läggs fram före JOs slutliga\r\nställningstagande. Han menar att det blir en\r\nolycklig press på JO-ämbetet. Även samrådet med\r\nJO-ämbetet och polisen om innehållet i\r\npropositionen kan uppfattas som ett försök från\r\nregeringens sida till indirekt styrning av\r\nmyndigheternas handlande.</pre><pre>Hela den här hanteringen är olycklig och vi har\r\ndärför inte kunnat ställa upp bakom utskottets\r\nskrivning, utan har en egen motivering under\r\nreservation 4.</pre><pre>Anf. 138 GÖRAN ERICSSON (m):</pre><pre>Herr talman! Mänskligt sett är detta det sista\r\nanförande jag har, och den sista debatt jag deltar i,\r\ni den här kammaren. Jag vill till protokollet få\r\nantecknat ett tack för alla goda och stimulerande\r\nmeningsutbyten med mina utskottskamrater.</pre><pre>Herr talman! Britta Bjelle har på ett bra sätt gjort\r\nen bakgrundsteckning till den här propositionen.\r\nVad hon glömde, och vad man kanske skall peka\r\npå, är att propositionen faktiskt emanerar ur\r\nverkliga händelser.</pre><pre>I den ena delen som tar upp ändring i\r\nrättegångsbalken gäller det husrannsakan i\r\ntransportmedel. Denna händelse var den\r\nnedskjutning av två poliser på Mariatorget som den\r\nnumera så berömde Ursut gjorde sig skyldig till.\r\nPolisen spärrade då av Södermalm och upprättade\r\nnågon slags check-point och detta stred emot\r\nrättegångsbalken.</pre><pre>Vi har nu i utskottet haft ett förslag från regeringen\r\natt titta på. Vi konstaterar att regeringen föreslår\r\natt sådana här kontroller i fortskaffningsmedel skall\r\nfå förekomma när det gäller personer som skall\r\ngripas och anhålls eller häktas för brott.</pre><pre>Det vi moderater pekar på i reservation 2, och som\r\när viktigt, är att vi tycker att regeringen sätter\r\nribban alldeles för högt, dvs. man avgränsar denna\r\nkategori till dem som har begått brott som är\r\nstadgat lägst fyra års fängelse för. Det är alldeles för\r\nhögt. Det finns fem eller sex brott i brottsbalken\r\nsom det är tal om här. Det är mycket grova brott.</pre><pre>Herr talman! Problemet med dessa brott är att i\r\nvissa fall kan det icke avgöras om det är ett sådant\r\nbrott förrän gärningsmannen är hörd och han är\r\nstrax efter gärningen på flykt. Då är det något\r\nbesvärligt att avgöra huruvida ett sådant brott som\r\navses i lagstiftningen har förelegat.</pre><pre>Jag tänker exempelvis på ett rån som förövas.\r\nGärningsmannen löper ut ur lokalen med en\r\nhagelbössa under armen och försvinner i en bil. Var\r\nrånet att anses som grovt? Då stadgas fyra års\r\nfängelse. Eller var rånet icke grovt? Enligt högsta\r\ndomstolen avgörs detta av huruvida det låg\r\npatroner i loppet eller icke. Det är alltså inte enbart\r\nfrågan om det var ett skarpt vapen eller en\r\nblindgångare, utan om det var ett skarpt vapen med\r\npatroner i loppet. Därmed kan polisen icke\r\nanvända denna lag som vi nu i morgon skall ta\r\nställning till och besluta om, eftersom man icke har\r\nfått tag på gärningsmannen och undersökt hans\r\nvapen.</pre><pre>Herr talman! Jag vill allra sist säga till Britta Bjelle\r\natt det nog är bra med noggranna och genomtänkta\r\nanalyser. Jag skall väl ändå avsluta min sejour i\r\nkammaren med att ge regeringen en del\r\nerkännanden. Den har ju här haft kanske den bästa\r\nav alla analyser, nämligen verkligheten som\r\nkartbok.</pre><pre>När den socialdemokratiska regeringen talar om\r\nverkligheten, då ställer vi moderater omedelbart\r\nupp. Men här tycker vi att ribban är satt för högt.</pre><pre>Herr talman! Jag stöder alla reservationer med\r\nmoderata namnunderskrifter och avrundar mitt\r\ninlägg med att endast yrka bifall till reservation 2.</pre><pre></pre><pre>Anf. 139 BRITTA BJELLE (fp) replik:</pre><pre>Herr talman! Till Göran Ericsson vill jag säga att\r\nfolkpartiet har godtagit regeringens förslag när det\r\ngäller att eftersöka bilburna personer som skall\r\nanhållas eller häktas, som har rymt från fängelse\r\nosv.</pre><pre>Den analys som jag efterlyste gällde möjligheterna\r\natt med tvång ta med sig personer från mycket stora\r\nområden. Om det begås ett brott i en viss stadsdel\r\nkan enligt gällande bestämmelser den som befinner\r\nsig på platsen för brottet tas med till polisstation för\r\nförhör, om han eller hon vägrar att tala om vad som\r\nhar hänt. Vad regeringen nu gör är att utvidga\r\nområdet för omhändertagande till exempelvis en\r\nhel stadsdel. Jag anser inte att regeringen har\r\nutvecklat motiven till att området måste utvidgas på\r\ndetta sätt. Det saknas en analys.</pre><pre>Anf. 140 INGBRITT IRHAMMAR (c):</pre><pre>Herr talman! En av polisens viktigaste uppgifter är\r\natt upprätthålla allmän ordning och säkerhet. Om\r\ndet är vi överens här i kammaren. Det innebär att\r\nlagstiftningen måste ge utrymme för nödvändiga\r\ningripanden i detta syfte. Samtidigt måste\r\nlagstiftningen vägas mot den enskilda människans\r\nfrihet och integritet.</pre><pre>Under den allmänna motionstiden väckte jag och\r\nAnders Svärd en motion med begäran till\r\nregeringen att lägga fram ett förslag till riksdagen\r\nom att polisen ges nödvändiga möjligheter att\r\nomhänderta personer som stör allmän ordning. Vi\r\ngjorde det mot bakgrund av den händelse som har\r\nnämnts tidigare i dag, nämligen polisens agerande i\r\nsamband med VM-kvalmatchen i fotboll mellan\r\nSverige och England på Råsunda i september 1989.\r\nPolisen ingrep vid det tillfället mot ett antal\r\nfotbollssupportrar -- också benämnda\r\nfotbollshulliganer -- i centrala Stockholm. Polisens\r\nagerande ledde till att justitieombudsmannen\r\nkritiserade gripandet av hundratals engelska\r\nfotbollssupportrar i centrala Stockholm. Samtidigt\r\ngreps några svenska värnpliktiga, två grekiska\r\njournalister och en tysk banktjänsteman.</pre><pre>På JOs uppdrag utredde en åklagare polisens\r\nagerande. Resultatet blev att åtta polisbefäl i\r\nStockholm delgavs misstanke om brott. Detta i sin\r\ntur ledde till att det uppstod tveksamhet bland\r\npoliserna om möjligheterna att i framtiden ingripa\r\ni upploppsliknande situationer.</pre><pre>Centern motionerade om en ändring av lagen för\r\natt möjliggöra nödvändiga ingripanden från poliser\r\nutan att de samtidigt riskerade att bli åtalade. Vid\r\nden tidpunkten trodde vi att det var nödvändigt\r\nmed en lagändring. Antagandet baserades på\r\nrikspolisstyrelsens skrivelse till regeringen i vilken\r\nockså hade föreslagits ändringar i polislagen. Ännu\r\när detta ärende, som tidigare nämnts, inte avslutat.</pre><pre>Under utskottsbehandlingen har vi i centern fått\r\nklart för oss att en lagändring inte för dagen är\r\nnödvändig. Skälet är propositionens redovisning av\r\nde nuvarande lagenliga möjligheterna att ingripa.\r\nRedovisningen visar att de möjligheter som vi\r\nbegärt skall finnas redan finns. Även\r\nrikspolisstyrelsen har ändrat uppfattning och anser\r\ninte heller att det för dagen är nödvändigt med en\r\nlagändring. Därför känns det inte rätt för oss i\r\ncentern att kräva det.</pre><pre>Däremot kritiserar vi i likhet med folkpartiet det\r\nsätt varpå ärendet har handlagts. I reservation 4\r\ntrycker vi på det olyckliga förfaringssättet, som kan\r\nuppfattas som en inblandning från regeringen i en\r\nförestående rättegång. Det samråd som har ägt rum\r\nkan också uppfattas som ett försök från regeringen\r\ntill indirekt styrning av myndigheternas handlande.</pre><pre>När jag funderade över detta ärende erinrade jag\r\nmig en debatt ganska nyligen här i kammaren om\r\nrattfyllerilagstiftningen och dess tolkning.\r\nDebatten ägde rum den 16 november 1990. Frågan\r\ngällde varför lagen tolkas så olika som den faktiskt\r\ngör i skilda tingsrätter. Vad sägs egentligen i lagen?\r\nHar vi tolkat den rätt? Dessa frågor fick\r\njustitieminister Laila Freivalds, och på dem svarade\r\nhon anmärkningsvärt nog så här:</pre><pre>''Det är viktigt att komma ihåg att i ett\r\nrättssamhälle är tillämpningen av lagen en uppgift\r\nför rättsväsendet. Den styrning av tillämpningen\r\nsom regering och riksdag skall svara för bör\r\ninskränka sig till beslut om nya lagar och uttalanden\r\ni förarbeten i anslutning till det.''</pre><pre>Därför var inte justitieministern den 16 november\r\n1990 beredd att diskutera lagens tolkning och\r\ntillämpning. Det var en uppgift som enligt\r\njustitieministern skulle åläggas domstolarna.\r\nÄrendet om polisens ingripande i samband med\r\nVM-kvalmatchen mot England på Råsunda är ännu\r\ninte avgjort. Men här får vi höra att regeringen inte\r\nskall säga något om hur rattfyllerilagen skall tolkas.\r\nSamtidigt gör man alltså en tolkning av lagens\r\ntillämpning innan ett ärende är avgjort.</pre><pre>Justitieministern säger vidare: ''Det är viktigt att\r\nframhålla att påföljdsvalet generellt är en uppgift\r\nför domstolarna. De har stor frihet att anpassa sina\r\nbeslut efter de förhållanden som råder i enskilda\r\nfall.'' Därefter säger justitieministern: ''Jag tror att\r\nlagstiftaren gör klokt i att visa tillit och förtroende\r\nför domstolarnas förmåga att hantera den här ofta\r\nmycket svåra uppgiften.''</pre><pre>Det är något som man verkligen inte gör nu. Man\r\nvisar inte tillit utan tolkar lagstiftningen samtidigt\r\nsom ett ärende ännu inte är avgjort. Enligt min\r\nuppfattning, säger justitieministern, är det därför\r\nnaturligt att regeringen avvaktar utvecklingen i\r\nrättspraxis innan man tar ställning om det finns\r\nbehov av en lagändring. I detta fall tycker jag att\r\nman har gjort precis tvärtom, och det är det som är\r\nså anmärkningsvärt. Därför finns det alla skäl att\r\nbifalla reservation 4, som handlar om\r\nmotiveringarna till lagstiftningen.</pre><pre>Anf. 141 LARS-ERIK LÖVDÉN (s):</pre><pre>Herr talman! Det sista som Ingbritt Irhammar\r\nberörde återkommer jag till i slutet av mitt\r\nanförande, trots att den diskussionen egentligen är\r\nden intressanta i detta ärende.</pre><pre>Justitieutskottet har i det betänkande som nu\r\nbehandlas tillstyrkt ett lagförslag från regeringen\r\nsom ger ökat utrymme för polisiära ingripanden för\r\natt upprätthålla allmän ordning och säkerhet. Det\r\ngäller en utvidgning av polisens möjligheter att ta\r\nmed personer till förhör vid mycket allvarliga brott.\r\nDet gäller vidare ökade möjligheter till\r\nhusrannsakan i transportmedel för att söka efter\r\nden som skall gripas, anhållas eller häktas. Det\r\ngäller dessutom möjligheter att söka efter personer\r\nsom har avvikit från fängelse eller från\r\nsjukvårdsinrättning.</pre><pre>I dessa delar har avgivits några reservationer i\r\nutskottet, och jag skall ge några korta\r\nkommentarer till dem. I reservation 1 reagerar\r\nfolkpartiet mot att det i bestämmelserna för\r\nmedtagande för förhör inte närmare preciseras\r\ninom det område inom vilket åtgärderna får vidtas.\r\nInte heller preciseras bestämmelserna vad gäller\r\ntillämpligheten i tiden.</pre><pre>Utskottet anser att det inte är möjligt att göra en\r\nsådan närmare precisering. Naturligtvis går det inte\r\natt förutse alla situationer där reglerna behöver\r\ntillämpas. I propositionen görs enligt utskottet\r\nerforderliga preciseringar i motivuttalandena. Jag\r\nskall inte upprepa vad som står i propositionen i de\r\ndelarna. De återges på s. 7 i utskottets betänkande.\r\nDen här regleringen innefattar mycket allvarliga\r\nbrott och träffar därmed ett mycket litet antal\r\npersoner. Det gäller mord, dråp, grov våldtäkt och\r\nliknande mycket allvarliga brott. I det här\r\nsammanhanget menar utskottet att den personliga\r\nfriheten i viss mån måste få stå tillbaka för intresset\r\natt kunna utreda och klara upp brotten.\r\nMedtagande till förhör kan endast komma i fråga i\r\nde fall då förhörspersonerna utan att åberopa giltig\r\norsak vägrar att följa med till förhöret.</pre><pre>I reservation nr 2 från moderaterna yrkas att\r\ngränsen för husrannsakan i transportmedel vid\r\nallvarliga brott bör sättas vid två år i stället för fyra\r\når som föreslås i propositionen. Husrannsakan\r\ninnebär ett allvarligt ingrepp i den personliga\r\nintegriteten, och det är mot den bakgrunden som\r\nutskottet tillstyrker propositionens förslag om fyra\r\når.</pre><pre>Jag yrkar med dessa kortfattade motiveringar\r\navslag på reservationerna nr 1 och 2. På samma\r\ngrunder som när det gäller reservation nr 2 yrkar\r\njag även avslag på reservation nr 3 av moderaterna.</pre><pre>Sedan till diskussionen om polisingripanden vid\r\nupplopp. I propositionen behandlar regeringen en\r\nskrivelse från rikspolisstyrelsen som gäller frågan\r\nom polisens möjligheter att ingripa mot en\r\ndeltagare i en folksamling som allvarligt stör den\r\nallmänna ordningen. I propositionen lämnar\r\njustitieministern i denna del en utförlig redogörelse\r\nför vilka möjligheter polisen har att ingripa mot\r\nfolksamlingar. Den genomgången syftar till att ge\r\nett underlag för en bedömning av om det finns\r\nnågot behov av en sådan lagändring som centern\r\nhar föreslagit i en motion. Justitieministerns\r\nslutsats blev att nuvarande regler lämnar tillräckligt\r\nutrymme för att polisen skall kunna fullfölja sin\r\nuppgift att upprätthålla allmän ordning och\r\nsäkerhet, varför några ändringar av lagstiftningen\r\ninte föreslås i propositionen.</pre><pre>I denna del finns en märklig motivreservation från\r\nfolkpartiet och centern. Folkpartiet och centern är\r\nmed på utskottets skrivning med följande lydelse\r\nbeträffande centerns motion: ''Utskottet ansluter\r\nsig till justitieministerns bedömning och\r\nkonstaterar att det saknas anledning att vidta några\r\nsådana åtgärder som begärs i motionen.'' I\r\nmotionen hävdas att gällande lagstiftning inte ger\r\npolisen erforderliga möjligheter att hantera den\r\nallmänna ordningen. Centern har således samma\r\nuppfattning som justitieministern, vilket framgick\r\nnär hon redogjorde för innehållet i gällande rätt.\r\nCenterpartiet konstaterar att innehållet i gällande\r\nrätt tillgodoser centerns krav på lagstiftning i det\r\navseendet.</pre><pre>Samtidigt säger folkpartiet och centern -- jag tycker\r\natt det är särskilt märkligt när det gäller centern --\r\nföljande i en reservation: ''Med anledning av den\r\nallmänna debatt som förekommit i anslutning till\r\ndetta lagstiftningsärende vill utskottet endast\r\npåminna om sina tidigare erinringar mot uttalanden\r\ni syfte att ändra gällande rätt som görs i ärenden\r\nsom inte gäller det lagrum uttalanden avser''. Det\r\när visserligen en ganska utslätad skrivning i\r\nförhållande till den kritik som framförs i\r\nfolkpartimotionen. Britta Bjelle var mycket klar i\r\nsin kritik i dag och går ännu längre än vad som sägs\r\ni reservationen. Hon påstår att lagstiftningens syfte\r\när att ändra innehållet i gällande rätt. Men det är\r\ninte detta som saken gäller.</pre><pre>Regeringen och justitieministern har redovisat\r\ninnehållet i gällande rätt. Det finns inte en stavelse\r\ni den redovisningen som inte knyter an till tidigare\r\nförarbetsuttalanden och till kommentarerna till\r\nbrottsbalken och polislagen. Justitieministern har\r\ninte med sin skrivning på något sätt ändrat\r\ninnehållet i gällande rätt. Hon redovisar bara\r\ninnehållet i den. Det här tycker jag är mycket\r\nviktigt att komma ihåg. Man får naturligtvis inte\r\ngöra motivuttalanden utan anknytning till ett\r\nlagstiftningsärende som syftar till att ändra\r\ninnehållet i gällande lagstiftning. Så är inte fallet i\r\ndet här avseendet. Jag är utomordentligt förvånad\r\növer att folkpartiet och centern inte har insett det\r\nförhållandet eller bemödat sig om att studera\r\nskrivningarna och göra jämförelser med tidigare\r\nförarbetsuttalanden.</pre><pre>Jag tycker kanske också att om folkpartiet och\r\ncentern har uppfattningen att justitieministern gör\r\nskrivningar som syftar till att ändra innehållet i\r\ngällande rätt, så borde centern och folkpartiet\r\nföljdriktigt hemställa om en lagändring. Om man\r\nvill uppnå det syfte som centern är ute efter och har\r\nuppfattningen att justitieministern går för långt och\r\natt hon med sina skrivningar ändrar innehållet i\r\ngällande rätt, borde slutsatsen för centerpartiet och\r\näven folkpartiet bli att man skall kräva en\r\nlagändring. Men det gör man alltså inte. Man\r\ngodkänner vad justitieministern säger och anser att\r\ndet är till fyllest.</pre><pre>Jag tycker att det är ett mycket märkligt\r\nresonemang, och det är över huvud taget inte\r\nadekvat att jämföra med den diskussion som har\r\nförts beträffande rattfyllerilagstiftningen. Det finns\r\ninte en rad i propositionen på den här punkten som\r\navviker från tidigare förarbetsuttalanden. Då är det\r\ninte fråga om en lagändring genom\r\nmotivuttalanden.</pre><pre>Herr talman! Med det anförda yrkar jag avslag på\r\nsamtliga reservationer och bifall till propositionen.</pre><pre>Anf. 142 BRITTA BJELLE (fp):</pre><pre>Herr talman! Jag vill börja med att säga till Lars-\r\nErik Lövdén att jag inte vet om han missuppfattade\r\nmig. Jag sade att justitieministern har självfallet\r\nrätt att utveckla innebörden i gällande lagstiftning\r\nså länge hennes uttalanden inte leder till att\r\nlagstiftningen påverkas och får ett ändrat innehåll.\r\nJag har inte sagt att det ger ett ändrat innehåll, utan\r\natt rättsläget är oklart.</pre><pre>Anser Lars-Erik Lövdén att rättsläget är glasklart?\r\nPolisens skrivelse ger en analys som pekar på att\r\nman uppfattar rättsläget som oklart. JO har åtalat\r\ndärför att poliserna har handskats oriktigt med\r\nlagstiftningen. Regeringen har faktiskt\r\nremissbehandlat skrivelsen. Om regeringen anser\r\natt det inte behövdes någon remissbehandling och\r\natt rättsläget var glasklart förstår jag inte varför\r\nman skickar ut förslaget på remiss. Vogels artikel\r\npekar på samma sak, nämligen att rättsläget är\r\noklart. Anser Lars-Erik Lövdén att rättsläget är\r\noklart?</pre><pre>Lars-Erik Lövdén kanske kan passa på att tala om\r\nför mig vad justitieministern menar med sina\r\nskrivningar om hur man skall tolka, inte\r\nhuvudregeln men väl den andra regeln i 13 §\r\npolislagen. Det gäller följande passus: Detsamma\r\ngäller om en sådan åtgärd behövs för att en\r\nstraffbelagd handling skall kunna avvärjas. Jag ser\r\nmed förtjusning fram emot att få höra Lars-Erik\r\nLövdén utveckla justitieministerns tankar och vad\r\nhon menar.</pre><pre>Dessutom vill jag säga till Lars-Erik Lövdén att när\r\ndet gäller vår reservation om att regeringen nu vill\r\nutvidga möjligheterna att medta personer till\r\nförhör, handlade polisens skrivelse om att man ville\r\nha en generell möjlighet till identitetskontroll. Mot\r\nbakgrund av att polisen begär en generell möjlighet\r\ntill identitetskontroll skriver regeringen ett förslag\r\nsom handlar om utvidgade möjligheter att medta\r\npersoner för förhör. Det är någonting som polisen\r\ninte har begärt. Regeringen utvecklar inte heller\r\nvarför denna förändring föreslås. Vi kanske kan få\r\nreda på varför denna bestämmelse har föreslagits\r\nnu.</pre><pre>Anf. 143 GÖRAN ERICSSON (m):</pre><pre>Herr talman! Jag skall inte störa kammaren så\r\nmycket med att polemisera mot Lövdén, men jag\r\nvill ändock ta upp en sak. Som orsak till att man\r\nlägger gränsen för husrannsakan i transportmedel\r\nvid lägst fyra års fängelse säger Lars-Erik Lövdén att\r\nhusrannsakan innebär ett allvarligt ingrepp i den\r\npersonliga integriteten. Så långt kan jag dela\r\nLövdéns uppfattning. När vi moderater talar om att\r\nman kanske skulle ha en lägre gräns vid två års\r\nfängelse talar vi om brott som våldtäkt, grovt\r\nkoppleri, allmänfarlig ödeläggelse etc. Om Lövdén\r\nanser att det är mindre allvarliga brott har vi\r\ndefinitivt olika uppfattningar.</pre><pre>Skall man som Lövdén stå och brösta sig i\r\ntalarstolen och säga att regeringen föreslår en\r\nordentlig utvidgning av polisens möjligheter, är min\r\nuppfattning att det i så fall också i realiteten skall\r\nvara fråga om en utvidgning. Det skall då gälla en\r\nlag som går att använda.</pre><pre>Herr talman! Vi måste undvika att i denna\r\nkammare stifta lagar som inte går att använda utan\r\nsom möjligen kan utgöra grunden till roliga\r\nmiddagstal. Underlaget till middagstalen kan vi\r\nmöjligen hitta någon annanstans än i lagar som vi\r\nstiftar här i kammaren.</pre><pre>Anf. 144 INGBRITT IRHAMMAR (c):</pre><pre>Herr talman! Först, Lars-Erik Lövdén, tycker jag\r\ndet har framgått ganska klart av mitt\r\ninledningsanförande att vi till en början antog att\r\npolislagen behövde ändras, men att vi nu insett att\r\ndet för närvarande inte är aktuellt. Vi har därför\r\ninte yrkat bifall till det förslaget.</pre><pre>Att vi antog att polislagen behövde ändras berodde\r\npå att rikspolisstyrelsen själv upplevde lagen så\r\noklar att man skrev till regeringen. Det är då inte\r\nkonstigt att vi i centerpartiet också antog att den\r\nbehövde ändras.</pre><pre>Ytterligare en bakgrund till motionen var att jag var\r\npå en polischefsaspirantkurs och fick frågor på\r\ndenna lag, där man från lärarnas sida inte riktigt\r\nvisste vad man skulle lära ut. Poliserna var oklara\r\növer hur de skulle våga agera i framtiden vid sådana\r\nhär upplopp. Om man ingrep riskerade man åtal,\r\ningrep man inte riskerade man att det blev upplopp\r\noch då skulle man få kritik för det.</pre><pre>Man kände sig osäker och bad om hjälp att se till\r\natt ändra lagen så att man skulle våga ingripa.</pre><pre>Sedan kom alltså dessa förhandlingar och\r\ndiskussioner mellan regeringen, rikspolisstyrelsen\r\noch JO under den tid då rättegången pågick. Det är\r\ndetta vi vänder oss mot. Vi säger att det kan\r\nupplevas som försök till indirekt styrning. Det\r\nframgår i motivtexten.</pre><pre>Vi tycker att detta är jämförbart med debatten om\r\nrattfyllerilagstiftningen, när Laila Freivalds sade att\r\nnär det gäller tolkning av lag och förklaring av\r\nrättsläget skall man avvakta tills pågående\r\nförhandlingar och rättegångar är avslutade och man\r\nkan se utvecklingen i rättspraxis innan man tar\r\nställning till om det finns behov av lagändring. Men\r\ndet har man inte gjort i detta fall, fast man\r\negentligen skulle ha gjort det. Man skulle ha\r\navvaktat rättspaxis och sett vad som skulle hända\r\nmed dessa poliser. Sedan kunde man se om man\r\nbehövde ändra lagen.</pre><pre>Anf. 145 LARS-ERIK LÖVDÉN (s):</pre><pre>Herr talman! Jag blir inte särskilt mycket klokare\r\nefter Ingbritt Irhammars senaste anförande.</pre><pre>Ni motionerar under den allmänna motionstiden\r\noch kräver lagändring för att tillgodose\r\nrikspolisstyrelsens ambitioner och syfte. Sedan\r\nredovisar justitieministern i anslutning till detta\r\närende innehållet i gällande rätt. Inte med en\r\nstavelse går hon längre än tidigare\r\nförarbetsuttalanden, hon redovisar bara innehållet.\r\nDå ställer ni upp på en utskottsskrivning som lyder\r\nså här: ''Utskottet ansluter sig till justieministerns\r\nbedömning och konstaterar att det saknas\r\nanledning att vidta några sådana åtgärder som\r\nbegärs i motionen.''</pre><pre>Då framstår det som oerhört märkligt att Ingbritt\r\nIrhammar nu går upp och riktar allvarlig kritik mot\r\nregeringen för att den ägnat sig åt lagstiftning via\r\nmotivuttalanden. Det är någonting som inte\r\nstämmer i Ingbritt Irhammars argumentation. Har\r\nIngbritt Irhammar uppfattningen att regeringen\r\nägnar sig åt lagstiftning via motivuttalanden, borde\r\nhon rimligtvis stå kvar vid centerpartimotionen och\r\nkräva lagändring. Men det gör hon inte.</pre><pre>Det är samma grundkritik som jag kan rikta mot\r\nfolkpartiets resonemang. Det som redovisas i\r\npropositionen -- jag återkommer än en gång till\r\ndet -- är inte någon vinkling av innehållet i gällande\r\nrätt, någon ändring av gällande rätt. Det är till varje\r\npunkt, till varje stavelse en redovisning av\r\nförarbetsuttalanden och de kommentarer som är\r\ngjorda till brottsbalken och polislagstiftningen.</pre><pre>Jag tycker att resonemanget är märkligt på denna\r\npunkt. Jag förstår inte egentligen vart det syftar.</pre><pre>Än en gång, herr talman, yrkar jag bifall till\r\nregeringens förslag.</pre><pre>Anf. 146 INGBRITT IRHAMMAR (c):</pre><pre>Herr talman! Självklart accepterar vi nu att\r\npolislagen inte behöver ändras. Det är därför vi inte\r\nyrkat bifall till vår motion. Det är därför vi ställer\r\nupp på betänkandets skrivelse på det området. Det\r\nskulle vara underligt om vi skulle kräva en ändring\r\nav polislagen nu när rikspolisstyrelsen inte själv gör\r\ndet. Jag tycker det är sunt förnuft att inte kräva den\r\nändringen nu.</pre><pre>Det vi för fram i motiveringen i reservation 4, Lars-\r\nErik Lövdén, är ju hur man, genom att gå in och\r\nbehandla och titta på lagen under tiden som en\r\nrättegång pågår och fortfarande inte är ett avslutat\r\nrättsfall, kan få det att upplevas som en inblandning\r\ni en förestående rättegång. Det är detta vi kritiserar\r\noch för fram i reservationen. Vi säger att det också\r\nkan upplevas som en indirekt styrning.</pre><pre>Vi säger att detta är precis i linje med det\r\njustitieministern har sagt tidigare, att så skall man\r\ninte göra. Det är bakgrunden till reservationen.\r\nDet kan väl inte vara oklart.</pre><pre>Anf. 147 BRITTA BJELLE (fp):</pre><pre>Herr talman! Lars-Erik Lövdén svarade inte på en\r\nenda av mina frågor.</pre><pre>Den första frågan gällde om Lars-Erik Lövdén anser\r\natt rättsläget är klart. Jag pekade på att polisens\r\nskrivelse, JOs åtal, regeringens remissbehandling\r\noch skrivelsen och Vogels artikel alla tyder på att\r\nrättsläget inte är klart. Det vore intressant att veta\r\nom Lars-Erik Lövdén kan svara konkret: Är det\r\nklart eller inte? Det är den ena frågan.</pre><pre>Den andra frågan jag ställde handlade om att\r\npolisens ena skrivelse innehåller att polisen begär\r\nmöjlighet att göra generella identitetskontroller.\r\nSom svar på denna fråga om generella\r\nidentitetskontroller kommer regeringen med en\r\nproposition som handlar om att man utvidgar\r\nmöjligheterna att ta med sig människor som inte är\r\nmisstänkta för brott till polisstationen fast de vistas\r\ninom väldigt stora områden, utan att man i\r\npropositionen anger skälet till att man anser sig\r\nbehöva göra en sådan förändring.</pre><pre>Jag kan ställa en fråga till som Lars-Erik Lövdén\r\ninte svarat på: När det gäller 13 § i polislagen, skall\r\nman tolka första meningen individuellt och andra\r\nmeningen kollektivt?</pre><pre>Anf. 148 LARS-ERIK LÖVDÉN (s):</pre><pre>Herr talman! Först till Ingbritt Irhammar: Ni\r\nkräver inte någon ändring av lagstiftningen därför\r\natt ni genom propositionen fått klarhet om\r\ninnehållet i gällande rätt. Det är därför ni inte står\r\nkvar vid krav på förändring av lagstiftningen.\r\nDärmed har propositionen fyllt sitt syfte.</pre><pre>Till Britta Bjelle vill jag säga att jag tycker\r\nlagstiftningen ger polisen tillräckliga möjligheter\r\natt ingripa i de situationer där de behöver ingripa\r\nför att upprätthålla allmän ordning och säkerhet.</pre><pre>Anf. 149 BRITTA BJELLE (fp):</pre><pre>Herr talman! Jag får faktiskt en känsla av att Lars-\r\nErik Lövdén inte heller är riktigt på det klara med\r\nhur denna lagstiftning skall användas, eftersom han\r\ninte vill svara på om rättsläget är klart och inte vill\r\ntala om hur man skall använda 13 § polislagen.</pre><pre>Lars-Erik Lövdén, är det meningen att 13 §\r\npolislagen ger tillåtelse till massingripande enligt nu\r\nberörd tolkning från justitieministern? Det är det\r\nhela frågan handlar om.</pre><pre>Lars-Erik Lövdén säger att lagstiftningen nu täcker\r\nvad polisen behöver. Vad polisen behöver, säger de\r\nsjälva, är möjlighet att plocka med många\r\nmänniskor i ett svep och inte behöva pröva varje\r\nindivid exakt. Täcker 13 § denna möjlighet?</pre><pre>Överläggningen var härmed avslutad.</pre><pre>(Beslut skulle fattas den 30 maj.)</pre><pre></pre><pre>18 § Järnvägstrafik</pre><pre>Föredrogs</pre><pre>trafikutskottets betänkande</pre><pre>1990/91:TU25 Järnvägstrafik (prop. 1990/91:87\r\ndelvis, prop. 1990/91:100 delvis och förs.\r\n1990/91:12).</pre><pre>Anf. 150 ROLF CLARKSON (m):</pre><pre>Herr talman! Den sena timmen, kammarens\r\narbetsbörda och de åtaganden som flera av\r\ntrafikutskottets ledamöter har för morgondagen\r\ngör att jag skall använda bara en bråkdel av den av\r\nmig anmälda tiden för detta inlägg.</pre><pre>Jag yrkar, herr talman, bifall till den moderata\r\nreservationen nr 3, och utan att yrka bifall till\r\növriga reservationer där moderater finns med\r\ntolkar vi resultatet för röstningen i reservation 3 så\r\natt det gäller även för dem.</pre><pre>Reservation 3 gäller anslaget till nyinvesteringar i\r\nstomjärnvägar för det kommande budgetåret. Vi\r\nmoderater har i år liksom i fjol begärt ett med 500\r\nmiljoner utökat anslag för dessa nyinvesteringar,\r\noch vi vill med det ange färdriktningen för den\r\nmoderata investeringsviljan när det gäller\r\nnyinvesteringar i stomjärnvägar i Sverige. Vi tror\r\natt en realistisk målsättning för 90-talet är\r\nnyinvesteringar i storleksordningen 25 à 30\r\nmiljarder.</pre><pre>När det gäller övriga reservationer måste jag återgå\r\ntill 1988 års trafikpolitiska beslut, som jag -- utan att\r\nvilja vara vitsig -- i sig skulle vilja kalla ett\r\nbanbrytande beslut. Då separerades banverket från\r\nSJ som åkeriföretag. Från moderat sida var vi\r\ndärmed inne på en långsiktig process, som i sin\r\nslutversion syftade till att skapa fri konkurrens även\r\npå Sveriges järnvägar.</pre><pre>Vi tror att en konkurrenssituation för våra\r\njärnvägar i landet skall medföra högre effektivitet,\r\nlägre kostnader och en bättre trafikutföring över\r\nhuvud taget. Vi tror att man på många sätt kan\r\ninföra konkurrens på vårt svenska järnvägsnät.\r\nMan kan tänka sig att SJ i sina olika funktioner\r\ndelas upp i fristående företag. Det kan bli ett\r\nstatens järnvägars åkeriföretag för persontrafik,\r\ndet kan bli ett för godstrafik, och det kan bli fler\r\nkombinationer.</pre><pre>Vi tror också att det är möjligt att dela upp trafiken\r\npå det svenska järnvägsnätet på andra\r\nkombinationer. Man kan t.o.m., i en framtid när\r\nhöghastighetstågen rusar fram genom Europa,\r\ntänka sig att vi får utländska järnvägsföretag, som i\r\nkonkurrens utövar trafik på de svenska\r\njärnvägarna.</pre><pre>Det är alltså det slutliga målet, och i en av våra\r\nreservationer föreslås att SJ förändras från\r\naffärsverk till aktiebolag. Vi tror att\r\naffärsverksformen som sådan är föråldrad. Den har\r\nbåde för och nackdelar, men den har ur vår\r\nsynpunkt fler nackdelar än fördelar. Ett affärsverk\r\när en del av staten, och det är inte\r\nkonkurrensbefrämjande att staten själv genom\r\naffärsverk utövar en verksamhet som syftar till fri\r\nkonkurrens.</pre><pre>Vi föreslår därför att SJ så snart som möjligt får en\r\nändrad bolagsform, nämligen aktiebolagets. Vi\r\nföreslår också att man så snart som möjligt låter den\r\nomstruktureringsfas som statens järnvägar är inne i\r\navslutas med att det skapas fri konkurrens på\r\njärnvägsnätet. Vi är under omstruktureringsfasen\r\nreserverade inför tanken på att SJ skall byta\r\nkoncernstrategi från det som vi bestämde genom\r\n1988 års beslut, och vi tycker att SJ -- framför allt\r\nfram till omstruktureringsfasens slut 1993 -- med all\r\nkraft skall ägna sig åt själva kärnrörelsen, dvs.\r\nperson- och godstrafiken på spåret. Vi vill inte att\r\nSJ genom en alltför stor dotterbolagsflora bygger\r\nupp en monopolsituation, som förhindrar det\r\nslutliga genomförandet av en fri konkurrens på det\r\nsvenska järnvägsnätet.</pre><pre>Med detta, herr talman, har jag gjort en\r\növergripande principförklaring för den\r\njärnvägspolitik vi moderater står för.</pre><pre>Anf. 151 HUGO BERGDAHL (fp):</pre><pre>Herr talman! Sedan det trafikpolitiska beslutet\r\n1988 har SJ utvecklats mot att bli ett modernt och\r\neffektivt tågtrafikföretag. Det är viktigt att göra det\r\nkonstaterandet mot bakgrund av den kritik som vi\r\ntidigare då och då fick ta del av men som under\r\nsenare tid alltmer har ebbat ut. Raden av förlustår\r\nhar brutits, och dessa har följts av ett antal goda år.\r\nDet är då naturligt att ge SJ utökade\r\nbeslutsbefogenheter för sina inre angelägenheter. I\r\nfråga om denna utveckling vill vi i folkpartiet\r\nliberalerna gärna vara pådrivande.</pre><pre>Trafiknäringen kännetecknas fortfarande av många\r\nregleringar, koncessioner, m.m. De lättnader som\r\nhittills har genomförts i detta regelverk är enligt vår\r\nmening inte tillräckliga. En ökad frihet, och\r\ndärmed ökade möjligheter till konkurrens mellan\r\nde företag som producerar trafiktjänster, är\r\nnödvändig för att främja en fortsatt utveckling\r\ninom kommunikationssektorn. Och detta gäller\r\näven järnvägssektorn.</pre><pre>Investeringarna i infrastrukturen under 90-talet kan\r\nkomma att bli en hävstång för den ekonomiska\r\ntillväxten och samtidigt bidra till en bättre miljö i\r\nvårt land. Genom att använda medel som frigörs\r\nvid en utförsäljning av statliga företag vill\r\nfolkpartiet liberalerna avsätta i storleksordningen\r\n140 miljarder kronor till investeringar i och\r\nunderhåll av trafikapparaten under 90-talet. Av\r\ndessa 140 miljarder kan vi tänka oss 40 miljarder\r\nspeciellt för järnvägsändamål. Detta skulle\r\nmöjliggöra en utbyggnad av en rad\r\njärnvägssträckor med bl.a. snabbtågsstandard. Det\r\nfinns på detta område olika objekt, som har nämnts\r\ntidigare: västkustbanan, Mälarbanan,\r\nSvealandsbanan, Arlandabanan och sträckan\r\nStockholm--Sundsvall. Det skulle också vara\r\nmöjligt att investera i vad jag skulle vilja kalla\r\nkulturellt inriktad trafikpolitik. Jag tänker då på\r\nmöjligheten att rädda inlandsbanan.</pre><pre>Vi anser att banverket och SJ, som jag tidigare\r\nnämnde, måste få planera för investeringar i\r\njärnvägsnätet i storleksordningen 40 miljarder\r\nkronor under 90-talet. Dessa investeringar skulle\r\nkunna innebära att banverket kan genomföra en\r\nrad projekt. Jag har nyss nämnt några av dessa.</pre><pre>Vi anser att budgetpropositionens förslag till\r\nkoncernstrategi inte överensstämmer med\r\nriktlinjerna i det trafikpolitiska beslutet. Vi\r\nvidhåller att SJ skall koncentrera sin verksamhet till\r\njärnvägstrafiken. Regeringens förslag att SJ skall\r\nfortsätta äga kringverksamhet -- såsom bl.a.\r\nbussföretag -- innebär att SJ skulle komma att hålla\r\nen stor del av rese- och transportmarknaden i ett\r\nfast grepp. Vi kan inte godta detta. Vi förespråkar\r\ni stället en ökad konkurrens på rese- och\r\ntransportmarknaden. Det måste rimligen antas att\r\nSJ kan erbjuda heltäckande transportlösningar\r\näven i samarbete med andra självständiga\r\ntrafikföretag.</pre><pre>Alternativet till regeringens förslag till\r\nverksamhetsinriktning är som vi ser det att\r\ndotterbolag som saknar stark anknytning till\r\nhuvudverksamheten avyttras och att SJ ombildas\r\ntill aktiebolag och underkastas samma regler som\r\nandra aktörer på en transportmarknad med fri\r\nkonkurrens.</pre><pre>Regeringen tillmötesgår delvis krav som folkpartiet\r\nliberalerna tidigare har rest om ökad konkurrens på\r\njärnvägsnätet. En utredning aviseras, som skall\r\nundersöka konsekvenserna av fri konkurrens\r\navseende gods- och persontransporter på järnväg.\r\nDet är bra, och det är givetvis tankar som bär åt rätt\r\nhåll, men vi vidhåller från vår sida ändå vårt\r\ntidigare förslag, att SJs återstående monopol kan\r\navskaffas utan ytterligare fördröjande utredningar.</pre><pre>Jag vill efter detta i min sista del av anförandet gå\r\nin på ett område som rör kollektiva transporter och\r\nsom vi inte så ofta tar upp i sådana här diskussioner\r\ngällande järnvägar och järnvägarnas framtid,\r\nnämligen de handikappanpassade delarna av\r\nkollektivtrafiken. Riksdagen antog 1979 en lag om\r\nhandikappanpassad kollektivtrafik. Det var den\r\ndåvarande folkpartiregeringen som lade fram detta\r\nförslag, och i samband med detta uttalade\r\nriksdagen att ett visst angivet ramprogram skulle\r\ngenomföras under en tioårsperiod.</pre><pre>Detta beslut fattades för mer än tio år sedan, men\r\nnästan ingenting har gjorts för att öka\r\ntillgängligheten för de handikappade i\r\nkollektivtrafiken. Det gäller icke minst\r\njärnvägstrafiken. Det är i många fall att föredra att\r\nhandikappade människor kan använda den\r\nallmänna kollektivtrafiken i stället för färdtjänsten.\r\nDet ger den handikappade ökad frihet och blir på\r\nsikt också billigare.</pre><pre>De framsteg som hittills har gjorts är dock\r\notillräckliga. Några nämnvärda åtgärder för att\r\nt.ex. göra det möjligt för rullstolsbundna\r\nhandikappade att åka tåg har inte genomförts. En\r\nav orsakerna till detta kan vara att de\r\nspecialdestinerade bidragen till kommunal\r\nfärdtjänst motverkar andra åtgärder som\r\nunderlättar handikappades förflyttning, t.ex.\r\nanpassning av kollektiva färdmedel.</pre><pre>Jag var häromdagen på studiebesök på ABBs\r\nkonstruktionsavdelning för järnvägsvagnar. Vid\r\nsamma tidpunkt besöktes avdelningen av\r\nrepresentanter för Handikappförbunden och\r\nhandikapporganisationerna i övrigt. Jag kunde då\r\nkonstatera att ABB har hunnit långt på vissa\r\nområden i fråga om att handikappanpassa de\r\njärnvägsvagnar som kommer att produceras under\r\nde kommande åren. Det är viktigt att vi som\r\npolitiker ger stöd och uppmuntran så att denna\r\nutveckling när det gäller järnvägsmaterial kan\r\nfortsätta hos ABB m.fl. producenter.</pre><pre>Att utgifterna för färdtjänst har ökat kraftigt kan\r\ndelvis förklaras av att riksdagens beslut från 1979,\r\nom att kollektivtrafiken skulle handikappanpassas,\r\ninte har förverkligats. Det är fortfarande så gott\r\nsom omöjligt för en rullstolsbunden att åka\r\nkollektivt; detta gäller inte bara järnväg utan även\r\nannan kollektivtrafik.</pre><pre>Det är, som jag redan har nämnt, viktigt att man\r\ninte säger att handikappanpassningen av\r\nkollektivtrafiken inte är någon stor fråga. Det är fel\r\natt säga att frågan inte är viktig och att man inte bör\r\nta upp tid med frågan under en sådan här debatt.\r\nJag vill påstå att man bör ha den motsatta\r\nuppfattningen. Låt oss också komma ihåg när vi\r\ndebatterar den svenska järnvägens framtid att i den\r\nbilden ta med frågan om en handikappanpassning\r\nav den framtida järnvägen.</pre><pre>Herr talman! Jag vill avslutningsvis yrka bifall till\r\nreservation 19, på vilken jag kommer att begära\r\nvotering vid omröstningen. Självfallet står vi i\r\nfolkpartiet liberalerna även bakom våra övriga\r\nreservationer till betänkandet, men jag skall inte nu\r\nyrka bifall till dem.</pre><pre>Anf. 152 RUNE THORÉN (c):</pre><pre>Herr talman! För jämnt en vecka sedan\r\ndiskuterade vi här i kammaren trafikens\r\ninfrastruktur. Från centerns sida framhöll vid då\r\nvikten av att rejält satsa på infrastrukturen i olika\r\ndelar av vårt land samt att se till helheten av de\r\ntrafikslag som vi har att satsa på såsom sjöfart, flyg,\r\njärnvägar och vägar.</pre><pre>Detta förtjänar att upprepas i dag. Goda\r\nkommunikationer har en avgörande betydelse för\r\nsåväl vårt näringsliv som den offentliga sektorn\r\noch, inte minst, oss själva som privatmänniskor.</pre><pre>För något över två månader sedan hade vi också en\r\ntrafikdebatt här i kammaren angående järnvägen.\r\nDen gällde köp av persontrafik på järnväg, bl.a.\r\ninlandsbanan. Det kan vara bra att ha även den\r\ndebatten i minnet när vi skall diskutera\r\nföreliggande betänkande.</pre><pre>Vad det handlar om är nämligen att ge järnvägen\r\nförutsättningar dels att konkurrera med andra\r\ntrafikslag och att bli attraktiv för såväl presumtiva\r\nresenärer som godstransportköpare, dels att få\r\nverksamheten att gå ihop så att olika slag av statliga\r\nsubventioner inte kommer att erfordras.</pre><pre>I föreliggande betänkande får såväl banverket som\r\nSJ bättre förutsättningar att klara sina\r\narbetsuppgifter -- men inte tillräckligt bra. Vi\r\ntycker från centerns sida att det är viktigt att ge\r\nklara besked i god tid om hur mycket som skall\r\nsatsas på en utbyggnad av järnvägen. Från centerns\r\nsida har vi sagt att 40 miljarder fram till år 2000 bör\r\nvara en rimlig investeringsnivå.</pre><pre>Tidigare har man från majoritetens sida anfört att\r\ndet skulle vara omöjligt för banverket att förbruka\r\nmer investeringsmedel, dvs. att man inte skulle ha\r\ntillräckligt med vare sig färdiga planer eller\r\npersonella resurser för en högre investeringsnivå.\r\nVad jag förstår är läget dock inte sådant. Banverket\r\nköper tjänster, och ett flertal projekt har kommit så\r\nlångt att det bara är att sätta i gång.</pre><pre>Ju tidigare man kan starta olika projekt och ju\r\nsnabbare de genomförs, desto större betydelse har\r\ndet självfallet. Västkustbanan t.ex. ger ju så att\r\nsäga inte full utdelning förrän den är utbyggd -- då\r\nkan snabba såväl person- som godstransporter ske\r\nmellan Göteborg och Malmö.</pre><pre>På samma sätt är det med ett flertal andra\r\njärnvägslinjer. Det gäller bl.a. införande av\r\nsnabbtåg: Göteborg--Oslo, Göteborg--Karlstad,\r\nGöteborg--Linköping/Norrköping på en nybyggd\r\nGötalandsbana, kust-till-kust-banan mellan\r\nGöteborg och Kalmar, Stockholm--Karlstad,\r\nStockholm--Gävle/Sundsvall, Stockholm--\r\nBorlänge, m.fl. Ju förr investeringarna görs, desto\r\nförr kan man sätta i gång med trafiken och\r\ndärigenom också få in mer i biljettintäkter samt öka\r\nmöjligheterna till godstrafik.</pre><pre>Det här har kammarens ledamöter hört mig säga\r\nförr, men det förtjänar att upprepas att det är\r\nviktigt att göra dessa satsningar.</pre><pre>Det är betydelsefullt att vi på detta sätt skapar\r\nförutsättningar för en bra tågtrafik. Vi får då\r\ngivetvis inte heller dra in och lägga ned tågtrafik.\r\nAtt lägga ned persontrafiken på inlandsbanan är\r\nnaturligtvis ett stort svek mot alla dem som bor och\r\nverkar inom det området, faktiskt nästan halva vårt\r\nland. Vi får hoppas att det till hösten i denna\r\nkammare finns en majoritet som är beredd att låta\r\ntrafiken fortsätta och att satsa rejält på en\r\nupprustning -- det är just det som behövs på den\r\nbanan.</pre><pre>Det är viktigt att staten står för\r\ninfrastruktursatsningarna. Därför vill vi i centern\r\natt Bohusbanan skall återföras till stomlinjenätet.\r\nDetsamma gäller Haparandabanan. Detta framgår\r\nockså av våra reservationer nr 7 och 8. Att satsa på\r\nen i stort sett nybyggd Bohusbana genom Bohuslän\r\nmed dubbelspår samt att förse Bergslagsbanan med\r\ndubbelspår från Göteborg till Mellerud är\r\ninvesteringar som kommer att visa sig lönsamma.\r\nSnabba person- och godstransporter på järnväg\r\nmellan Oslo och Göteborg kommer att ge E 6-an en\r\nvälbehövlig avlastning eller, kanske rättare sagt, en\r\nminskad trafikökning, och det vore bra såväl från\r\ntrafiksäkerhetssynpunkt som från miljösynpunkt.</pre><pre>Viktigt är att järnvägsinvesteringar kan utnyttjas\r\nfullt ut. Genom att vi får flera dubbelspår kan vi i\r\nstörre utsträckning börja använda järnvägen för\r\nlokal och regional pendeltågstrafik. Då tycker vi\r\nfrån centerns sida att det är viktigt att våra\r\nlänshuvudmän får möjlighet att bestämma vem som\r\nskall ha den trafiken, dvs. att länshuvudmännen\r\nockså har trafikeringsrätt på järnvägen. Detta har\r\nvi uttryckt i reservation nr 25.</pre><pre>Herr talman! Sammanfattningsvis vill jag deklarera\r\natt det är av största vikt att denna kammare fattar\r\nlångsiktiga beslut om att satsa rejält på en\r\nutbyggnad av det svenska järnvägsnätet. Såväl\r\nbanverket och SJ som tågtillverkare är beroende av\r\nlångsiktiga beslut, och det är bra för Sverige att dels\r\nfå bra järnvägar, dels visa upp ett bra kunnande när\r\ndet gäller tågtillverkning. Låt SJ m.fl. sköta själva\r\ntågtrafiken, och låt banverket få bygga och rusta\r\nupp järnvägar, men det är vi som politiker som ger\r\ndem dessa förutsättningar, och ett bifall till\r\ncentermotionerna skulle vara en insats för hela vårt\r\nland och dessutom ge många en god sysselsättning.</pre><pre>Herr talman! Vi står givetvis bakom alla de\r\nreservationer som undertecknats av centern i\r\ntrafikutskottet, men för vinnande av tid i\r\nkammaren yrkar jag nu bifall endast till\r\nreservationerna nr 4 och 14.</pre><pre>Anf. 153 VIOLA CLAESSON (v):</pre><pre>Herr talman! ''En ny järnvägsepok är inledd. Nu\r\nbygger vi landet!''</pre><pre>Tänk om det vore sant, det\r\nkommunikationsministern utropade när han\r\nnyligen invigde banverkets nya huvudkontor i\r\nBorlänge! Själv älskar jag att åka tåg. Jag vet att jag\r\ndelar den känslan med många människor här i\r\nlandet.</pre><pre>Järnvägstrafiken är energisnål och miljövänlig.\r\nResandet tillåter både avkoppling och arbete. En\r\ntågresa rymmer utblickar och samtal och ger en nya\r\nbekantskaper. Under ett par år reste jag särskilt\r\nintensivt, från norr till söder. Det sättet att resa har\r\nofta också gett den bästa möjligheten att förbereda\r\nsig för de uppgifter som man har som\r\nriksdagsledamot.</pre><pre>Men tågresandet är ett privilegium för oss\r\nriksdagsledamöter. Vi har årskort på SJ. Vi har råd\r\natt åka tåg. Men allt färre har det så gott ställt att\r\nde kan resa med tåg hur ofta de vill. Det jag\r\nkommer att sakna allra mest när jag slutar här i\r\nriksdagen är det flitiga tågresandet.</pre><pre>Jag skulle så gärna vilja uppleva att vänsterpartiets\r\ntrafikpolitik fick ett genombrott. Men det behövs\r\nen helt ny transportstruktur, där den\r\nmiljövänligaste kollektivtrafiken ökar på flygets\r\noch vägtrafikens bekostnad. Många kräver också\r\nen sådan politik. Men det kräver att mycket mer\r\npengar satsas på upprustning och nyinvesteringar.\r\nJärnvägen är framtidens transportmedel. Med 65\r\nmiljarder kronor till nya satsningar fram till år\r\n2000 -- som vänsterpartiet krävt i ett antal\r\nmotioner -- skulle många miljölöften kunna infrias\r\noch många nya jobb kunna skapas.</pre><pre>För tre år sedan fattade riksdagens majoritet beslut\r\nom en total omorganisation av järnvägssektorn. SJ\r\nsprängdes i två delar. Konsultbolaget Indevo och\r\ndåvarande SJ-chefen Furbäck hade året innan inlett\r\nsin hysteriska propaganda om en akut ekonomisk\r\nSJ-kris. Styrelsen förfördes med tal om att SJ\r\nbehövde ''en revolution i företagskultur''.</pre><pre>Bakom den ''revolutionära'' glöden låg nyliberala\r\nidéer. Socialdemokraterna började stämma in i den\r\nborgerliga kören och framförde lovsånger om\r\n''affärsmässighet'', ''marknadsmässig upphandling''\r\noch utförsäljning av SJ-egendom. I dag hör vi också\r\nalltmer tal om konkurrens och ökad konkurrens.\r\nDet utlovades att resultatet skulle förbättras med\r\nminst en miljard redan 1990, om allt detta nya drevs\r\nigenom. Finns den miljarden i dag, vill jag fråga\r\ndem som då stämde in i den kören. Nej, högern har\r\nundan för undan fått igenom det mesta av sina krav.\r\nGammal moderatpolitik kallades för\r\nframtidsfrågor när vi diskuterade 1988 års\r\ntrafikpolitiska proposition.</pre><pre>De flesta som jag talat med bland lokförare och\r\nandra är övertygade om att SJ kommer att\r\n''slaktas''. Det var exakt vad vänsterpartiet varnade\r\nför 1988. Regeringen har påskyndat den\r\nutvecklingen genom momsen på kollektivtrafiken.\r\nÄn värre blir det när busstrafiken får konkurrera\r\nfritt med sin parallelltrafik. Den nya tågplanen\r\nvisar att indragningen av turer fortsätter i\r\nförödande takt. Stationer stängs eller minskar\r\nöppethållandet, och reparationsverkstäder läggs\r\nned i snabb takt.</pre><pre>Sedan 1988 har SJ minskat antalet anställda med\r\n4 000. Under våren har SJ varslat närmare 800\r\nanställda om uppsägning. Innan året är slut kan\r\nantalet ha stigit till 1 000 lokförare, reparatörer,\r\nbangårdspersonal m.fl. grupper. Politiken att\r\navskeda lokförare och andra SJ-anställda kallade\r\nGeorg Andersson i en debatt nyligen här i\r\nkammaren för ''effektivisering'' av SJ. Med sådana\r\nargument kommer SJ att vara effektivast den dagen\r\ngeneraldirektören själv kör det enda återstående\r\nSJ-tåget, X 2000, på banan Stockholm--Göteborg.\r\nSkall det vara riktigt rationellt klipper Stig Larsson\r\nockså biljetter samt reparera loket mellan turerna.\r\nMånga SJ-anställda skulle säkert tycka att det vore\r\natt äntligen göra skäl för lönen på 1,7 milj.kr. om\r\nåret.</pre><pre>Herr talman! Jag måste fråga Rune Johansson: När\r\nman i dag ser till resultatet av den trafikpolitik som\r\ninleddes 1988, anser Rune Johansson då att ni\r\nsocialdemokrater valde rätt spår? Har det varit en\r\nlyckosam utveckling för SJ?</pre><pre>En lokförare, Mats Carlsson från Sävenäs, skriver\r\natt han har ett arbete hos SJ som han trivs med men\r\natt han är mycket bekymrad. Mats Carlsson känner\r\nsig maktlös när han ser hur den ena dumheten\r\navlöser den andra. Han frågar om det är så att SJ\r\nskall raseras, eftersom företaget ägnar sig åt\r\n''dumheter som det privata näringslivet slutat med\r\nför länge sedan''. Han pekar på hur vansinnigt\r\ninterndebiteringen och indelningen i s.k.\r\nresultatområden har fungerat.</pre><pre>Den befogade kritiken riktas mot att SJ blivit för\r\ndyrt t.o.m. för SJ självt. Låt mig ta ett exempel som\r\nde drabbade lokförarna i Västerbotten berättat om:</pre><pre>Till motorvagnarna uppe i Storuman behövs diesel.\r\nFörut hängde vi bara på en tankvagn på godstågen\r\nmed träråvara ned till hamnen i Holmsund, där\r\ndieseln finns. Sedan kom det någon i SJ och\r\nräknade ut att det var alldeles för dyrt att göra så. I\r\nstället kör nu oljebolaget en tankbil med diesel ett\r\npar gånger i veckan de 60 milen tur och retur mellan\r\nHolmsund och Storuman. Är det så vi skall bygga\r\nlandet, Rune Johansson?</pre><pre>Nu sitter Kjell-Olof Feldt ordförande i nya SJs\r\nstyrelse. Vid sin sida har han direktörer från det\r\nprivata näringslivet. Och Rune Johansson hamnade\r\ntidigare i banverkets styrelse. Men rollen är\r\ndensamma som när han företrädde sitt parti och\r\nriksdagen i gamla SJ: Han skall dels se till att\r\nbanverket får de medel som behövs, dels hålla igen\r\npå kraven för att inte irritera finansdepartementet.</pre><pre>Herr talman! Jag har tittat tillbaka litet grand i\r\nprotokollen från de debatter som vi har fört här\r\ntidigare, för att se om det går att finna mer konkreta\r\nexempel på vad som sades för några år sedan som\r\ninte var riktigt så nyliberalt, i alla fall litet\r\nåterhållsamt, och vad som sedan har skett.</pre><pre>I debatten när det begav sig om den stora\r\ntrafikpolitiska propositionen som föregick beslutet\r\nden 6 maj 1988 svarade Rune Johansson -- något\r\nlitet tyket, för att använda göteborgska -- Rolf\r\nClarkson, som hade drivit på i en viss fråga: ''Sedan\r\ntill moderaternas resonemang om att släppa in\r\nprivata vagnar på järnvägen. Det är en fråga där vi\r\nskulle kunna föra en lång diskussion. Jag skall bara\r\nsäga att det skulle öppna möjligheter till en del\r\njärnvägsverksamheter som i alla fall inte vi är\r\nintresserade av.''</pre><pre>Undan för undan -- jag skulle kunna plocka fram\r\nfler exempel -- har det visat sig att de idéer som\r\nenligt vad jag är helt övertygad om fanns bakom\r\nförslaget om förändringen av SJ men som aldrig\r\nframfördes rent ut har genomförts eller skall\r\ngenomföras.</pre><pre>Vänsterpartiet har ett antal motioner som handlar\r\nom trafikpolitiken, en ny transportstruktur och\r\nframför allt satsningar på järnvägen. Jag nämnde\r\ntidigare att vi vill ha 65 miljarder till banverket för\r\nnyinvesteringar. På samma sätt kräver vi kraftigt\r\nökade anslag för det budgetår som vi nu skall\r\nbesluta om, både till drift och underhåll av det som\r\nnu används och till nyinvesteringar, nya satsningar.</pre><pre>Vi har ansett att det är nödvändigt att påpeka att\r\ndet är staten som bär ansvaret för banorna. Det\r\ningick faktiskt i det beslut som vi fattade 1988. Jag\r\nmenar att det är viktigt att hela tiden återkomma\r\nmed reservationer i vilka man påpekar att det är\r\nstaten som skall ta ansvaret i stället för att\r\nekonomiska bördor skall övervältras på län och\r\nkommuner. Vi har också i motioner och\r\nreservationer tagit upp denna fråga.</pre><pre>Herr talman! Jag och mitt parti stödjer självfallet\r\nde reservationer som vi har undertecknat, men jag\r\nber särskilt att få yrka bifall till reservationerna 1,\r\n5, 11 och 27.</pre><pre>Anf. 154 ROY OTTOSSON (mp):</pre><pre>Herr talman! Järnvägen har många fördelar. Den\r\när oslagbart miljövänlig. Det finns inget annat\r\ntransportslag som kan konkurrera med den\r\neldrivna järnvägen när det gäller att hålla nere\r\nutsläpp av försurande och hälsovådliga ämnen.\r\nJärnvägen är också mycket energisnål. Det är\r\negentligen bara sjöfarten som kan konkurrera, och\r\ndet kan vara jämnt.</pre><pre>Järnvägen är också ur persontrafiksynpunkt\r\nmycket bekväm. Att resa med järnväg gör det\r\nmöjligt att göra andra saker på resan än att bara\r\nsitta och vänta eller att styra med en ratt.</pre><pre>Järnvägen är säker. Den är ett av de säkraste\r\ntransportslag vi har, och det gäller både\r\npersontransporter och godstransporter. Den är\r\nockså mycket transporteffektiv. Man få fram stora\r\nmängder gods och man kan köra tågen tätt. Det går\r\natt på ett ganska begränsat utrymme med två spår\r\nfå fram mycket stora mängder gods och\r\npersontransporter.</pre><pre>Trafik på järnväg är också rätt så flexibel, under\r\nförutsättning att banan finns på plats. Med hjälp av\r\nolika vagnmaterial, snabbtåg, olika typer av\r\nlokdrivna tåg, kan man utveckla många olika\r\nsorters trafik på järnväg.</pre><pre>Fördelarna är alltså många. Det är naturligtvis\r\nskälet till att vi i miljöpartiet anser att det måste\r\nsatsas mycket mer på järnvägarna än vad det hittills\r\nhar gjorts.</pre><pre>Jag vill påminna om att nyinvesteringar i järnvägar\r\npraktiskt taget inte gjordes från andra världskrigets\r\nslut fram till för ungefär två år sedan. Under den\r\nlånga tiden lät man på många håll järnvägen\r\nförfalla. Man hade fått något slags känslomässig\r\ninställning att järnvägar var någonting ålderdomligt\r\noch någonting som man inte skulle hålla på med.\r\nMen detta var naturligtvis alldeles galet.</pre><pre>Vi måste ta igen denna brist på investeringar.\r\nMiljöpartiet föreslog därför redan för fyra år sedan\r\natt det skulle satsas 65 miljarder kronor under 90-\r\ntalet på att bygga ut nya järnvägar i hela Sverige.\r\nMålsättningen skall vara ett bra järnvägsnät i hela\r\nlandet. I princip bör alla människor och företag i\r\ndetta land kunna nå en järnvägsstation som är\r\nöppen inom rimligt avstånd och på rimlig restid.</pre><pre>Självfallet skall också vägnätet och kollektiva\r\ntransporter på vägar, och naturligtvis också\r\nluftfarten, knytas ihop med järnvägsnätet så att\r\nman kan utnyttja hela trafiksystemet på ett\r\noptimalt sätt.</pre><pre>Om man räknar hur mycket medel man kan få fram\r\ngenom bidrag från näringslivet, vilket inte är så\r\nmycket, och framför allt från kommuner och\r\nlandsting samt från olika typer av\r\nsamfinansieringsprojekt, kommer man upp till\r\nåtminstone 75 miljarder kronor under 90-talet,\r\nkanske 80 miljarder kronor i bästa fall. Detta kan\r\nställas mot det som Georg Andersson sade när han\r\nhäromdagen invigde banverket, nämligen att han\r\nräknade med att ungefär 30 miljarder kronor\r\nkommer att investeras i järnvägen under 90-talet.\r\nSJ har sagt att minst 40 miljarder kronor behövs för\r\natt klara de målsättningar som riksdagen beslutade\r\nom 1988. Banverket säger att behovet ligger på\r\nuppemot 90 miljarder kronor.</pre><pre>Den satsning på 30 miljarder kronor som\r\nkommunikationsministern föreslår är inte så stor\r\nsom den i förstone kan verka.</pre><pre>Miljöpartiet föreslår att anslaget för nästa budgetår\r\nskall fördubblas i förhållande till det regeringen nu\r\nföreslår, dvs. från 1,5 miljarder kronor till 3\r\nmiljarder kronor, för att sedan öka ytterligare\r\nunder de närmaste åren för att komma upp på en\r\nnivå om 6 à 7 miljarder kronor från staten om året.</pre><pre>Naturligtvis måste också anslaget till underhåll\r\nökas. Där finns också stora brister. Det säger sig\r\nsjälvt. Effekten av den snålhet som regeringen\r\ntyvärr visar är, som redan nämnts här, att stora\r\ndelar av landet är utan järnväg och t.o.m. fått\r\nförsämrad järnvägstrafik under senare år.</pre><pre>Det mest uppseendeväckande är naturligtvis\r\ninlandsbanan -- 105 mil järnväg genom halva\r\nlandet, många gånger genom glesbygd där man är\r\nmycket beroende av de få kommunikationsmedel\r\nman har. Att lägga ner den är missriktat sparnit.</pre><pre>Det var naturligtvis inte för att spara några tiotal\r\nmiljoner för bidrag till trafiken man föreslog att den\r\nskulle läggas ned, utan det var för att slippa\r\ninvesteringarna. Eftersom man struntat i att\r\nunderhålla järnvägen under så lång tid finns ett\r\nstort investeringsbehov. Det rör sig om ungefär 1,2\r\nmiljarder kronor. Men dessa 1,2 miljarder kronor\r\nhar en livslängd på 30 år. Slår man ut den summan\r\npå 30 år och ser till att det handlar om 105 mil\r\njärnväg, är det inte så mycket. Vi anser att det hade\r\nvarit värt att satsa denna summa, och det är vad\r\nmiljöpartiet föreslår i reservationen till detta\r\nbetänkande.</pre><pre>Andra effekter av denna missriktade snålhet är att\r\ndet inte kommer att byggas någon Botniabana, dvs.\r\nen järnväg längs Norrlandskusten åtminstone upp\r\ntill Umeå, i varje fall inte under 90-talet. Det\r\ninnebär att näringslivet längs Norrlandskusten även\r\nfortsättningsvis kommer att ha högre\r\ntransportkostnader och får betala mer för\r\nlastbilstrafiken än i resten av landet, där järnvägen\r\nkonkurrerar. Det betyder att man kommer att ha\r\nsämre valmöjligheter och vara mer utsatt för\r\nkonkurrens. Företagen kommer att ha svårare att\r\nklara sig i den ökade konkurrens som blir följden\r\nav att vi anpassar oss till EG och kanske också blir\r\nmedlemmar. Jag anser att detta är allvarligt.</pre><pre>Detta innebär naturligtvis också att en mängd\r\nandra viktiga järnvägsprojekt aldrig kommer att bli\r\nav. Med det investeringspaket som miljöpartiet\r\nföreslår skulle vi få ett heltäckande järnvägsnät,\r\nbåde snabbjärnvägar där det bor många människor\r\noch även järnvägar i glesbygden, såsom\r\ninlandsbanan, så att människor kan använda sig av\r\ndet mest miljövänliga, energieffektiva och säkra\r\ntransportslaget.</pre><pre>Ett grundfel i trafikpolitiken är, som vi ser det, att\r\njärnvägstrafiken systematiskt missgynnas gentemot\r\nframför allt vägtrafiken, som är den stora\r\nkonkurrenten. Detta har mycket att göra med\r\nskattesystemet och det faktum att man under lång\r\ntid satsat mycket stora pengar i ett utbyggt vägnät.\r\nDet kan vara bra med ett gott vägnät, men när man\r\ninte gör motsvarande satsningar på järnvägen\r\ninnebär det naturligtvis att man försämrar\r\nkonkurrenskraften för järnvägen.</pre><pre>Man har det senaste året lagt på nya skatter som\r\nslår direkt mot järnvägen, t.ex. moms på kollektiv\r\ntrafik. Detta innebär, som inte bara vi utan många\r\nandra räknat ut, att järnvägen missgynnas med\r\nåtminstone 10 miljarder kronor om året jämfört\r\nmed vägtrafiken. Vad händer i detta läge under\r\nvåren 1991? Jo, man går in och sänker skatter för\r\nvägtrafiken men inte för järnvägen. Man är på väg\r\natt sänka både kilometerskatten och bensinskatten,\r\nvisserligen inte så mycket, men dock. Det är helt fel\r\nåtgärder, och de slår undan fötterna för alla\r\nsatsningar på järnvägen.</pre><pre>Detta måste naturligtvis ändras. Frågan kommer\r\natt tas upp på nytt här i riksdagen när dessa\r\nskattefrågor debatteras.</pre><pre>Vi i miljöpartiet anser också att godstrafiken på\r\njärnväg behöver utvecklas med särskilda bidrag så\r\natt man snabbare får fram bra materiel för att\r\nkunna knyta ihop framför allt väg- och\r\njärnvägstrafik. Det fanns förut ett liknande bidrag,\r\nmen det försvann i årets budget, och det beklagar\r\nvi. Vi anser att det kan vara värt att satsa 200\r\nmilj.kr. på detta för att få en bättre godstrafik.</pre><pre>Vi anser också att man på olika håll i landet skall\r\nutveckla försöksjärnvägar just för att utveckla den\r\nregionala järnvägstrafiken. Det är kanske framför\r\nallt den trafiken som har försvunnit i vårt land. Den\r\nlångväga järnvägstrafiken har egentligen inte\r\nkrympt utan ökat stadigt fastän i låg takt. Men det\r\nbehövs stora insatser för den regionala\r\njärnvägstrafiken, och då bör vi också kunna\r\nexperimentera.</pre><pre>Herr talman! Jag står naturligtvis bakom alla\r\nreservationer som miljöpartiet har undertecknat,\r\nmen jag yrkar särskilt bifall till reservationerna 5,\r\n16 och 20.</pre><pre>Anf. 155 RUNE JOHANSSON (s):</pre><pre>Herr talman! Efter att ha noggrant ha läst igenom\r\nett mycket välskrivet betänkande och efter att ha\r\nlyssnat på debatten här i kammaren, har jag\r\nkommit fram till att det råder en mycket stor\r\nsamsyn på järnvägspolitiken i Sverige, vilket gör att\r\njag yrkar bifall till utskottets hemställan i\r\nbetänkande nr 25.</pre><pre>Jag vill lyckönska er som är kvar nästa år när ni då\r\nskall ta ställning till hur SJ skall fortleva i\r\nframtiden. Det kommer att bli ett stort arbete.\r\nLycka till med det arbetet!</pre><pre>Anf. 156 ROLF CLARKSON (m) replik:</pre><pre>Herr talman! Det är svårt att ge Rune Johansson\r\nett genmäle som innebär ett bestridande av det han\r\nnu har sagt. Jag har gripit till orda med min\r\nreplikrätt för att uttala följande.</pre><pre>Rune Johansson har under många år varit\r\nsocialdemokraternas talesman i järnvägspolitiken.\r\nRune Johansson har därvid varit en utomordentligt\r\nkunnig, högeligen begåvad och mycket\r\nomdömesgill meningsmotståndare, vän och\r\nkollega.</pre><pre>När Rune Johansson nu deltar i sin sista\r\njärnvägsdebatt -- på grund av att han förklarat sig\r\nicke vilja förnya sitt mandat -- vill jag som kollega\r\ntill honom uttala beundran och tacksamhet för en\r\nmycket fin politisk gärning. Jag beklagar att\r\nsocialdemokraterna kommer att ha svårt att finna\r\nen ersättare med den kompetensen.</pre><pre>Anf. 157 VIOLA CLAESSON (v) replik:</pre><pre>Herr talman! Jag måste säga att jag känner mig litet\r\nchockad. Också jag hade tänkt rikta några väl valda\r\nord till Rune Johansson, och det skall jag också\r\ngöra. Men samtidigt vill jag säga att om det här\r\nårets järnvägspolitiska debatt skall avslutas med\r\nkommentaren att det råder full samstämmighet och\r\natt detta skulle ha framkommit av debatten, ber jag\r\nverkligen att få protestera. Jag tycker att Rune\r\nJohansson skall läsa protokollet i lugn och ro i\r\nmorgon och närmare granska de inlägg som har\r\ngjorts.</pre><pre>Jag vill också när jag lyckönskar Rune Johansson\r\ntill fortsatt arbete inom politiken och kanske också\r\njärnvägspolitiken, även om det inte blir i det här\r\nhuset, påminna om att det faktiskt är så att de som\r\nliksom Rune Johansson har arbetat inom SJ har\r\nmöjlighet att också i dag knyta många kontakter.\r\nDe kan då få erfarenheter och synpunkter på den\r\npolitik som jag har försökt att beskriva och som har\r\nbedrivits sedan 1988 och fram till i dag.</pre><pre>Herr talman! Jag begärde också ordet därför att jag\r\ni mitt förra inlägg inte hann med att nämna mer om\r\nde reservationer som fogats vid vänsterpartiets\r\nmotioner och om förslagen i dem. Det handlar\r\nnaturligtvis inte minst om inlandsbanan, som vi har\r\ndiskuterat här tidigare och där jag hoppas att\r\nsommartrafiken skall komma i gång. Flera andra\r\ntalare har här talat varmt för inlandsbanan och har\r\ngjort det på ett ypperligt sätt. Men det handlar\r\nnaturligtvis också om Bohusbanan och\r\nHaparandabanan, där centerpartiet och\r\nvänsterpartiet har gemensamma reservationer.</pre><pre>Jag har lagt märke till en förändring under de\r\nsenaste åren -- jag har inte kunnat utröna om den\r\nberor på politisk trötthet eller något annat. Varje\r\ngång när vi tidigare diskuterat järnvägspolitiken\r\ngick enskilda motionärer upp i talarstolen och\r\npläderade för sina motioner för järnvägen inom\r\nsina resp. regioner och län -- på det sätt som jag\r\nförstår att Evert Svensson snart kommer att göra\r\nför att tala för Bohusbanan. Detta har nästan\r\nupphört. Det som vi här i kväll kommer att få höra\r\nblir alltså ett enstaka inlägg för en järnvägsbana i\r\nvårt land, Bohusbanan, som också vänsterpartiet\r\nstöder. Jag tycker att det är synd att det har\r\nutvecklats på det här sättet. Järnvägstrafiken är\r\nännu viktigare i dag i den nedrustning som jag\r\nmenar är på gång och som gör att vi definitivt inte\r\ntycker likadant som socialdemokraterna och de\r\nborgerliga här i kammaren.</pre><pre>Anf. 158 ROY OTTOSSON (mp) replik:</pre><pre>Herr talman! Tyvärr har jag inte upplevt den stora,\r\nallmänna samsynen när det gäller trafikpolitiken.\r\nTvärtom tycker jag att det finns en stark\r\nsnedvridning på det området, innebärande att man\r\nmissgynnar godstrafik på järnväg till fördel för\r\nandra trafikslag, framför allt vägtrafik och luftfart.\r\nJag har kämpat mycket för att ändra på detta, men\r\ndet är möjligt att Rune Johansson har mera av\r\nsamsyn än vad jag har här, och det är i så fall\r\ntacknämligt.</pre><pre>Jag kan däremot inte lova att jag kommer tillbaka i\r\nhöst och då kan kämpa vidare för att ge SJ en bra\r\nlösning. Men om jag kommer tillbaka, lovar jag att\r\nfortsätta med detta.</pre><pre></pre><pre>Anf. 159 EVERT SVENSSON (s):</pre><pre>Herr talman! Jag skall försöka att tala i\r\ntelegramstil.</pre><pre>Jag yrkar först bifall till motion T517, en motion\r\nsom alla riksdagsledamöter från Bohuslän står\r\nbakom. Vi har väckt motioner i samma fråga i flera\r\når, och vi har vunnit allt starkare stöd för den. Vi\r\nhar satt i gång en omfattande utredningsapparat i\r\nBohuslän, i Göteborg och även i Norge, vilket är\r\nmycket betydelsefullt i det här sammanhanget.</pre><pre>Det gäller en järnväg som binder samman\r\nOsloregionen med Göteborg och som går vidare\r\nner till Skåne och Köpenhamn. Det är alltså en\r\nfråga som har internationell betydelse. Det är en\r\nfråga både för Sverige och för Norge. 24 kommuner\r\nstår nu bakom en utredning som förordar denna\r\nsträckning. Det har sagts att vi måste komma ned\r\ntill två timmars restid på sträckan Göteborg --Oslo\r\nför att konkurrera med flyget.</pre><pre>Jag deltar i Europarådets ekonomiska kommitté,\r\noch där har man också trafikfrågor på\r\ndagordningen. Vi vet vilken tendens som råder i\r\nEuropa: att man på de korta sträckorna skall\r\nanvända järnväg, också av miljöskäl. Det gäller att\r\nkonkurrera med flyget på ett effektivt sätt.</pre><pre>Det här är också en fråga om trafiksäkerhet. Vi vet\r\natt det sker många dödsolyckor. Det gäller en\r\ntätbefolkad region, och det är viktigt att vi får den\r\nhär trafiken på järnväg.</pre><pre>Jag vill till sist säga, herr talman, att trafiken på\r\nBohusbanan har ökat och att vi som kämpar för den\r\nkollektiva trafiken finner detta vara mycket\r\ntillfredsställande ur flera synpunkter. För\r\nnärvarande passerar 650 lastbilar och långtradare\r\nper dygn över Svinesundsbron mellan Sverige och\r\nNorge. Det kan ur många synpunkter inte vara bra.\r\nVi bör ha järnvägstrafik också för transporter av\r\ngods.</pre><pre>Jag ber, herr talman, att än en gång få yrka bifall till\r\nmotion T517.</pre><pre>I detta anförande instämde Elving Andersson (c)\r\noch Kenth Skårvik (fp).</pre><pre>Överläggningen var härmed avslutad.</pre><pre>(Beslut skulle fattas den 30 maj.)</pre><pre>19 § Vägväsende m.m.</pre><pre>Föredrogs trafikutskottets betänkande</pre><pre>1990/91:TU26 Vägväsende m.m. (prop. 1990/91:87\r\ndelvis och 1990/91:100 delvis).</pre><pre>Anf. 160 GÖREL BOHLIN (m):</pre><pre>Herr talman! Samtidigt som beroendet av ett\r\neffektivt vägsystem blivit alltmer markerat har\r\nvägnätet tilåtits förfalla alltmer. Närmare 90 % av\r\nallt resande räknat i personkilometer sker på\r\nvägarna. Under 1970- och 1980-talen har emellertid\r\nanslagen till vägutbyggnad och vägunderhåll skurits\r\nner kraftigt. Enligt vägverkets beräkningar har\r\nvägkapitalets värde härigenom minskat med 6,5\r\nmiljarder kronor bara under perioden 1983 till\r\n1989.</pre><pre>Den svenska arbetsmarknaden är beroende av att\r\nde svenska företagen går bra. Vi får våra viktigaste\r\ninkomster från näringslivet, och näringslivet i sin\r\ntur är i hög grad beroende av en exportmarknad\r\nsom till 75 % återfinns i Centraleuropa. För\r\ndistribution av varorna är näringslivet beroende av\r\ngoda transporter till en acceptabel kostnad. Svensk\r\nindustri har ett geografiskt betingat\r\ntransporthandikapp och dessutom ett\r\nkostnadsmässigt handikapp. Från 1987 till 1990 steg\r\nkostnaderna för vägtransporter i Sverige med 30 %,\r\nfrämst beroende på ökade lönekostnader, höjda\r\nvägskatter och ökad beskattning på tung trafik\r\ninom Sverige. Ökningen är dubbelt så hög som\r\ngenomsnittet för EG.</pre><pre>Förutsättningen för vår välfärd är i hög grad\r\nnäringslivets funktion, tillväxten i vår ekonomi.\r\nVälfärd är också de enskilda människornas\r\nmöjlighet till valfrihet och oberoende, vilket i sin\r\ntur sammanhänger med ekonomi och trygghet.</pre><pre>Med ett vägnät som förfallit alltmer med åren, ökar\r\ntidsåtgången för att ta sig från utgångspunkt till\r\nmål, och därmed ökar kostnaderna. Det gäller\r\nsåväl enskilda som företag. Ett dåligt vägnät leder\r\ntill ojämn körrytm, krokiga och ojämna vägar till\r\nökad förbrukning av drivmedel -- och därmed ökar\r\nonödigtvis miljöförstöringen. Ojämnt vägnät med\r\ndålig standard leder till ökat antal trafikolyckor,\r\nnågot som kostar samhället väldiga summor och\r\nenskilda sorg och lidande. Enligt vägverkets\r\nberäkningsmetoder för vägars lönsamhet ger\r\nsatsningar på de stora pulsådrorna i vägsystemet\r\nstörst nyttoeffekt liksom förbättringar av\r\nvägunderhåll och bärighet.</pre><pre>Även om järnvägssystemet byggs ut och förbättras,\r\när en del av godsbefordran inte lämpad för\r\njärnvägstransporter. Dels gäller det de korta\r\nsträckorna under 50 mil, dels visst styckegods och\r\nvid omlastningstransporter t.ex. till flygfrakt.</pre><pre>För transporter av skogsvirke är det finförgrenade\r\nvägnätet av stor betydelse och dessutom för alla de\r\nhushåll som trots allt inte finns i anslutning till\r\nenbart stora leder. Om man menar någonting med\r\nsloganen: ''Hela Sverige skall leva'', så borde man\r\ndärför ställa upp på de moderata kraven om mer\r\npengar till enskilda vägar och skogsvägar.\r\nSammantaget har moderata samlingspartiet nu till\r\nvägnätet föreslagit 2 miljarder mer än regeringen.</pre><pre>Målsättningen för drift och underhåll bör i första\r\nhand vara att upprätthålla nuvarande vägars\r\ntekniska standard och att återföra kraftigt förslitna\r\ndelar av vägnätet till godtagbar standard.\r\nMålsättningen för nybyggnation bör vara att främja\r\ntillgänglighet och trafiksäkerhet samt att reducera\r\nvägtrafikens miljöeffekter och kostnader för\r\ntransporter av olika slag.</pre><pre>Frågorna om vägarnas standard och utbyggnad har\r\nstor betydelse för miljö, trafiksäkerhet och\r\nekonomi. I den infrastrukturproposition som\r\nbehandlades i förra veckan föreslog regeringen nya\r\nfinansieringsformer, bl.a. att samfinansiering av\r\nskilda objekt skall kunna ske som leasing, avgifter\r\nm.m.</pre><pre>Vad beträffar samfinansiering har vi från moderata\r\nsamlingspartiet ställt oss positiva till denna\r\nmöjlighet, men den bör inte kunna användas som\r\nen utpressning för att få till stånd ett objekt. Vad\r\nbeträffar avgifter kan vi från moderata\r\nsamlingspartiet tänka oss att avgränsande\r\nnyobjekt, såsom t.ex. Öster- eller Västerlederna,\r\nkan avgiftsfinansieras direkt från bilisterna.\r\nDäremot säger vi nej till avgifter på befintligt\r\nvägnät, vare sig det är fråga om avgifter för\r\nombyggnad av Svinesundsbron eller\r\nområdesavgifter i centrala storstäder.</pre><pre>En fast andel av till staten från bilisterna\r\ninlevererade bensinskattemedel borde gå direkt till\r\ninvestering i vägnätet. För närvarande betalar\r\nbilisterna 40 miljarder i skatt till statskassan medan\r\nmindre än 10 miljarder går ut till vägnätet.</pre><pre>Vägverkets prioritering av angelägna projekt borde\r\ni större utsträckning inriktas på de lönsamma\r\nprojekten. Enligt vägverkets egna uppgifter är\r\nendast cirka hälften av det statliga vägnätet direkt\r\nlönsamt. Till de lönsamma och angelägna\r\nprojekten hör motorvägssystemet. Detta framhålls\r\nockså i den s.k. tillväxtpropositionen. För att få\r\nriktigt god effekt av satsade vägmedel bör därför\r\nEuropavägarna läggas högt i prioriteringslistan,\r\noch dessutom bör de förbättras i sin helhet. T.ex.\r\nE 6 är nu mycket olycksdrabbad, beroende bl.a. på\r\nojämn standard. Samtidigt är just denna väg extra\r\nhårt belastad genom framför allt\r\nnäringslivstransporter. På grund av den ojämna\r\nstandarden får man en ryckig trafikrytm. Flera av\r\nsträckorna är på grund av topografin mycket\r\ntrafikfarliga. Trafikintensitetens ojämnhet över\r\nåret och över dygnet är problem som naturligtvis\r\nblir mer svårhanterliga beroende på vägens ojämna\r\nstandard.</pre><pre>Den s.k. motorvägstriangeln har stor betydelse för\r\nvaruförsörjningen i hela Mellansverige. En\r\nuträtning och förbättring av de tre stora vägar som\r\nbildar denna triangel kan spara många liv och\r\nmycken tid för trafikanterna.</pre><pre>Behovet av kringfartsleder och förbifarter, främst\r\nkanske i anslutning till storstäderna, har också\r\ntagits upp tidigare vid behandlingen av\r\ntillväxtpropositionen. E 4 går nu praktiskt taget\r\ngenom centrala Stockholm, vilket leder till ökad\r\nmiljöförstöring på olika sätt. Finns det avlastande\r\nkringfartsleder, kommer dessa alldeles säkert att\r\nföredras framför att trassla sig genom tättrafikerad\r\nstadsmiljö -- särskilt som mycken tid därigenom\r\nvinns.</pre><pre>Den områdesavgift som majoriteten i riksdagen nu\r\nöppnat möjligheten för blir inte, om den införs, till\r\ngagn för Stockholms invånare, vilket majoriteten\r\ntycks inbilla sig. Meningen var ju att avgiften skulle\r\nleda till begränsning av körandet i innerstaden och\r\ndessutom bekosta utbyggnad av SLs\r\nkollektivtrafik.</pre><pre>En områdesavgift som skall betalas vid infarten till\r\nstaden kan för all del få en begränsande effekt. Men\r\ni form av en landstingsskatt, som ju diskuterats, får\r\nden ingen begränsande effekt alls. När ''skatten''\r\nväl är betald gäller det ju att köra så mycket som\r\nmöjligt för pengarna. Och hur skulle upptagningen\r\nske om inte i form av en skatt? Manuell upptagning\r\nblir dyrt och orättvist. Elektronisk\r\navgiftsupptagning är behäftad med\r\nintegritetsproblem.</pre><pre>Vi vill att man överväger ett nytt\r\nfinansieringssystem med en fast andel av från\r\nbilisterna inbetalda bensinskattemedel direkt till\r\nvägarna. Vi menar då inte att skatten skall höjas\r\nutan av de redan bestämda skattemedlen skall en\r\nfast andel användas till väginvesteringar. Det är\r\nviktigt att vägverket får detta redskap. Det gör det\r\nmöjligt för vägverket att överblicka\r\nmedelstillgången flera år framåt och att planera för\r\nunderhåll och byggande efter detta. Det är\r\ndessutom ett allmänt önskemål att det finns ett\r\nsamband mellan nyttjande av vägarna och de\r\navgifter man betalar samt mellan vad bilismen\r\ntotalt betalar in och vad man får ut i form av goda\r\nvägar. Effektiviteten i investeringsanvändningen\r\nökar givetvis om omvägar via statskassan ej sker.\r\nFörutom bensinskattemedel direkt till vägverket\r\nkan verket tillföras även andra medel, t.ex. genom\r\nförsäljning av statliga företag. Vägverket borde i\r\nsamband därmed kunna ombildas till affärsverk.</pre><pre>Herr talman! Automatisk hastighetsövervakning\r\nbör inte permanent införas, och medel härför\r\nsåledes ej anslås. Stora integritetsproblem uppstår\r\nvid bildregistrering och i samband med s.k.\r\nägaransvar. Jag vill påminna om att\r\nrikspolisstyrelsen avrått från automatisk\r\nhastighetsövervakning.</pre><pre>Herr talman! Jag vill med detta yrka bifall till\r\nreservationerna 4 och 39. Jag står givetvis bakom\r\növriga reservationer med moderata namn på. I\r\növrigt yrkar jag bifall till utskottets hemställan.</pre><pre>Anf. 161 KENTH SKÅRVIK (fp):</pre><pre>Herr talman! För en vecka sedan debatterade vi\r\ninfrastrukturen för Sverige här i kammaren. Från\r\nfolkpartiet liberalerna uttryckte vi då vår goda\r\nförhoppning om att vi såg en viss ljusning i\r\nsatsningen på de svenska vägarnas framtid. Deras\r\nunderhåll har varit mycket eftersatt, och\r\nnybyggnationen har inte varit tillräcklig, men det\r\nkänns som om 1990-talet kan bli en period då vi kan\r\nhoppas få se en betydlig upprustning av det svenska\r\nvägsystemet.</pre><pre>Under 1990-talet vill folkpartiet liberalerna satsa\r\n100 miljarder kronor på till största delen\r\nnybyggnation. Men givetvis skall även en\r\nnödvändig del av dessa pengar gå till underhåll av\r\nvägnätet. Det är angeläget att de mål för\r\nvägpolitiken som antogs i det trafikpolitiska\r\nbeslutet 1988 uppnås med råge.</pre><pre>De människor som lever, bor och arbetar i vårt land\r\nhar rättighet att kräva en tillfredsställande, säker,\r\nsnabb och miljövänlig trafikförsörjning. Även vårt\r\nnäringsliv, som är oerhört beroende av ett\r\nvälutvecklat vägnät, har rättighet att kräva\r\nmotsvarande för sin del. Vägpolitiken skall därför\r\nsyfta till att förverkliga dessa mål.</pre><pre>Vi anser att den prioriteringslista som vägverket\r\njust nu arbetar efter verkar väl avvägd på\r\nbehovsskalan. Vi anser också det är viktigt att man\r\nsammanbinder våra största städer, Stockholm--\r\nGöteborg--Malmö, med motorvägar fullt ut. Det är\r\nockså angeläget att våra tre huvudstäder i Norden\r\nkan få vägar som snabbt och trafiksäkert ger oss\r\nändamålsenliga transporter sinsemellan. Men det\r\när givetvis viktigt att många andra delar av vårt\r\navlånga land får del av investeringarna i nya eller\r\nunderhåll av befintliga vägar. Vi har i vår\r\npartimotion räknat upp en hel del vägsträckor som\r\nvi anser angelägna att påbörja eller färdigställa.</pre><pre>Personligen är jag givetvis glad för att Europaväg\r\n6 Köpenhamn--Göteborg--Oslo kommer att bli en\r\nrealitet, och detta beslut har folkpartiet helhjärtat\r\nställt upp på.</pre><pre>Men vi får givetvis inte glömma glesbygden. De\r\nsom där bygger, arbetar och bor är kanske i många\r\nfall mer beroende av bil än storstadsbefolkningen i\r\nvissa fall. Många av länsvägarna i som t.ex.\r\nNorrlands inland, Dalarna, Värmland och Dalsland\r\när i uruselt skick och måste få en rejäl\r\nansiktslyftning.</pre><pre>Utskottets ledamöter minns säkert Håbols Byalags\r\ninformation till utskottet för ett år sedan om\r\nvägstandarden i Dalsland. Har det hänt något\r\nsedan dess? Svaret är nej. Låt detta byalag vara ett\r\nexempel på att även glesbygdens boende skall ha en\r\ngodtagbar vägstandard.</pre><pre>Vi har tillsammans med moderaterna i reservation\r\nnr 39 tagit upp frågan om kringfartsleder. Vi anser\r\natt detta är en nödvändig satsning som bör kunna\r\nstartas så fort som det finns en möjlighet. Det är\r\ndärför angeläget att de kommuner som berörs av\r\nutredningarna nu fattar sina beslut, så att denna\r\nnödvändiga investering kan påbörjas. Detta är\r\nangeläget ur många synpunkter, framför allt när det\r\ngäller trafikförsörjning och ur miljösynpunkt. Det\r\nvore ur dessa synpunkter otillfredsställande att\r\ndröja med igångsättande av\r\nstorstadsutredningarnas ambitioner till en bättre\r\ntrafikrytm till, från och inom våra\r\nstorstadsregioner.</pre><pre>Att avstå från att bygga bra vägar i syfte att hindra\r\ntrafik skapar ökad irritation och minskad\r\nframkomlighet. I praktiken innebär det att miljön\r\nförsämras. Till detta kommer ökade kostnader för\r\ntransporter, minskad samhällsekonomisk\r\neffektivitet och fler trafikskador.</pre><pre>Det är också helt nödvändigt att vi, med tanke på\r\nett eventuellt samarbete på ett intimare sätt med\r\ndet övriga Europa, kan erbjuda bra vägar för\r\nsnabba transporter från och till vårt land av både\r\nperson- och godstransporter. Vårt land har inte råd\r\natt hålla igen i de investeringsramar som vi i vår\r\npartimotion föreslår för det svenska vägnätet.</pre><pre>Folkpartiet liberalerna har uppfattningen att det\r\nallmänna har ett ansvar för väginvesteringar i\r\nlandet. Möjligheten att resa på våra vägar med egen\r\nbil eller kollektiva transportmedel är en\r\nsjälvklarhet och en nödvändighet för oss alla för att\r\nvårt gemensamma samhälle skall fungera.</pre><pre>Vi har också sagt att vi vid vissa nybyggnationer av\r\nvägar och broar kan tänka oss att stödja förslag om\r\nvägtullar. Vi har därför i ett särskilt yttrande\r\nredovisat hur vi ser på denna fråga. Vi har också\r\nsagt att om inte det allmänna självt klarar av att ge\r\nSverige ett bra vägnät, är vi inte främmande för att\r\nandra finansieringsmöjligheter tas i anspråk.</pre><pre>Vi har med tanke på framtiden inte råd att låta bli\r\natt investera i ett svenskt vägnät. En bra\r\ninfrastruktur kan ge oss den tillväxt som vi saknar i\r\nSverige men som vi med tanke på framtiden måste\r\nha.</pre><pre>Med tanke på satsningen på en ny Svinesundsbro,\r\ndär en begäran förelåg att få ta ut avgift på den\r\ngamla befintliga bron, har vi gått med på detta\r\nförslag. Men vi anser att det är nödvändigt att\r\nlokalbefolkningen får någon form av gottgörelse\r\nom avgift införs. Orsaken är att här inte finns någon\r\nannan form av väg att ta sig fram på och att det finns\r\nganska många arbetspendlare som därmed får en\r\nbetydande nackdel av höjda kostnader.</pre><pre>Det förslag som vägverket lagt fram och som sedan\r\nregering och utskott ställt sig bakom beträffande en\r\nomorganisation av sin verksamhet, anser vi från\r\nfolkpartiet vara bra. Alla verk behöver se över sina\r\nverksamheter för att kunna finna lämpliga och\r\narbetsdugliga organisationer.</pre><pre>Herr talman! Folkpartiet liberalerna hoppas att den\r\nsatsning som vi utgår ifrån att majoriteten verkligen\r\nvill göra på det svenska vägnätet nu genom detta\r\nbetänkande kommer att förverkligas. Det gäller då\r\nvägarna i den svenska glesbygden, vägarna efter de\r\nstora trafikstråken samt kringfartsleder och\r\ntrafikförändringar i storstadsregionerna som\r\nstorstadsutredarna har pekat på.</pre><pre>Därmed vill jag yrka bifall till reservation nr 11. För\r\növrigt står vi givetvis bakom de reservationer och\r\ndet särskilda yttrande som vi i detta betänkande\r\nmedverkar i.</pre><pre>Anf. 162 ELVING ANDERSSON (c):</pre><pre>Herr talman! I förra veckan behandlade vi, som\r\näven de tidigare talarna här har berört, ett ärende\r\nsom handlade om de mer långsiktiga\r\ninvesteringarna i infrastrukturen. Förhoppningsvis\r\ninnebar det beslut som då fattades ett trendbrott, så\r\natt vi nu äntligen kan se fram emot ökade\r\ninvesteringar på detta viktiga område.</pre><pre>Kommunikationerna, och därmed infrastrukturens\r\nbetydelse, ökar alltmer i vårt moderna samhälle, på\r\ngott och ont. Människor reser alltmer -- det är\r\narbetspendling, fritids- och serviceresor. Handeln\r\nökar, nationellt och internationellt, och därmed\r\ntransporterna av både råvaror och färdiga\r\nprodukter.</pre><pre>Samhällets ansvar är att tillhandahålla en god\r\ninfrastruktur, främst vägar och järnvägar men\r\nockså hamnar och flygplatser, liksom post- och\r\nteleförbindelser. Vi betalar dock ett högt pris för\r\nbiltrafiken, dels i form av ett stort antal olyckor,\r\ndels i form av en förstörd miljö. En kraftfull\r\nsatsning på utbyggnad av järnvägarna och övrig\r\nkollektivtrafik är därför nödvändig, liksom kraftigt\r\nskärpta miljökrav på bilarna.</pre><pre>I den knappa ekonomiska situation som nu råder\r\ntror jag att det är viktigt att i första hand använda\r\nde tillgängliga medlen till att upprätthålla de\r\nnuvarande vägarnas tekniska standard och att\r\nåterföra kraftigt förslitna delar av vägnätet till en\r\ngodtagbar standard. Det gäller med andra ord att\r\nslå vakt om i första hand redan investerat\r\nvägkapital.</pre><pre>Från centerns sida satsar vi stora resurser i vårt\r\nbudgetalternativ på infrastrukturen redan under\r\nnästa budgetår. Det har redovisats bl.a. i den förra\r\ndebatten om järnvägarna. Vi satsar också rejäla\r\nresurser på vägutbyggnaden. I samband med det\r\nbetänkande som nu behandlas har vi reservationer\r\nsom innebär att vi är beredda att satsa 500 milj.kr.\r\nmer än regeringen på drift och underhåll av de\r\nstatliga vägarna. Dessa pengar skall i första hand\r\nspecialdestineras till länsvägarna, som är i mycket\r\nstort behov av upprustning. Vi satsar också 1\r\nmiljard kronor för att höja bärigheten och belägga\r\ngrusvägnätet.</pre><pre>En betydande andel av det statliga vägnätet består\r\nav grusvägar. Det är framför allt länsvägnätet som\r\nsaknar beläggning. Hela 3 000 mil av sammanlagt\r\n8 000 mil länsvägar saknar i dag beläggning. För\r\nutvecklingen av landsbygden spelar vägstandarden\r\nen avgörande roll. En kraftfull satsning på\r\nupprustning av vägnätet genom att belägga och\r\nförstärka bärigheten hos grusvägarna är därför en\r\nmycket angelägen regionalpolitisk satsning.</pre><pre>Det finns också starka näringspolitiska skäl att göra\r\nen kraftfull satsning på upprustning av\r\ngrusvägarna. Dessa vägsträckor har t.ex. en mycket\r\nstor betydelse för skogsindustrin. Denna är, som\r\nalla vet, vår i särklass främsta exportnäring, som\r\nvarje år tillför oss som nation handelsintäkter i\r\nstorleksordningen 50 miljarder kronor.</pre><pre>För ett par veckor sedan var drygt 15 000 kilometer,\r\neller 15 %, av det totala vägnätet i vårt land\r\navstängt för tyngre trafik. I Norrbotten och\r\nJämtlands län var så stor del som 40 % av\r\nväglängden avstängd för den tyngre trafiken. För\r\nflera områden i vårt land, som har växande\r\nbetydelse som mål för semester- och\r\nrekreationsresor, har dessa vägar avgörande\r\nbetydelse. Det är angeläget att dessa regioners\r\nmöjligheter att utveckla ny sysselsättning, t.ex.\r\ninom turismen, inte hämmas av låg vägstandard. Vi\r\nupprepar också i år från centerns sida det krav som\r\nvi har fört fram ett antal år på ett tioårsprogram för\r\nupprustning av beläggning av grusvägarna. Vi har\r\ntyvärr inte heller i år fått gehör för det kravet.</pre><pre>Jag sade att vi i det här betänkandet satsar pengar\r\npå vägnätet. Men vi har också i vår partimotion\r\nmed anledning av den s.k. tilläggspropositionen\r\nsatsat ytterligare resurser, totalt 6,5 miljarder\r\nkronor mer än regeringen, på bättre vägar och då\r\nfrämst för att rusta upp länsvägnätet. Det gör vi\r\nmed utgångspunkt i det konjunkturpolitiska läget,\r\ndå vi tycker att det är klokt att satsa på viktiga\r\ninvesteringar i infrastrukturen. Dels skapar det\r\nsysselsättning på kort sikt inom den viktiga bygg-\r\noch anläggningsbranschen, dels står Sverige genom\r\ndessa åtgärder bättre rustat att ta till vara den\r\nhögkonjunktur som vi vet kommer.</pre><pre>Det enskilda vägnätet är landets i särklass längsta\r\nvägnät. Det utgör en mycket viktig och integrerad\r\ndel av landets totala vägnät och har ett betydande\r\nsamhällsekonomiskt värde. Trots detta utgår\r\nstatsbidrag bara till cirka en fjärdedel av de\r\nenskilda vägarna. Genom den skatteomläggning\r\nsom har beslutats har den enskilda väghållningen\r\ndrabbats av kraftigt höjda kostnader, framför allt i\r\nform av höjd moms. Som exempel kan nämnas att\r\nför barmarksunderhåll och byggande av vägar ökar\r\nmomssatsen från 4 till 25 % och för\r\nvinterväghållningen från 0 till 25 % -- det fanns\r\ningen moms på vinterväghållningen tidigare.</pre><pre>För att åtminstone inte urholka det redan knappa\r\nstatsbidraget till de enskilda vägarna på grund av\r\nskatteomläggningen behövs ytterligare ungefär 80\r\nmilj.kr., och centern föreslår att anslaget räknas\r\nupp med detta belopp.</pre><pre>Centern satsar också ökade resurser på det s.k.\r\nLTA-anslaget, dvs. anslaget för investeringar i\r\nlänstrafikanläggningar. Vi vill också göra en\r\nuppdelning på olika delposter under detta anslag.\r\nDe ökningar som vi föreslår är på länsjärnvägarna\r\n150 milj.kr., på övriga kollektivtrafikanläggningar\r\n50 milj.kr., på investeringar i miljövänliga\r\ntrafikmedel 50 milj.kr. och för cykelleder en\r\npåplussning med 10 milj.kr.</pre><pre>Herr talman! I propositionen och i\r\nutskottsbetänkandet aviseras också att det politiska\r\noch ekonomiska ansvaret för både\r\nstatskommunvägarna och de enskilda vägarna skall\r\nflyttas över på kommunerna. Från centerns sida\r\nanser vi -- och har i många andra sammanhang\r\nockså hävdat -- att statens övervältring av\r\nkostnader på kommuner och landsting redan har\r\ngått alltför långt. Vi är för vår del inte beredda att\r\nytterligare lasta över kostnader på\r\nkommunsektorn. Vi anser dessa kostnader vara ett\r\nstatligt ansvarsområde. Vi avvisar därför detta\r\nförslag.</pre><pre>I betänkandet behandlas också\r\norganisationsförändringar hos vägverket och\r\nfrågan om en delvis ny planeringsprocess för\r\nväginvesteringarna. Beträffande\r\nplaneringsprocessen har vi i vår motion rest ett\r\nantal frågetecken för hur den i propositionen\r\nföreslagna ordningen skall komma att fungera i\r\npraktiken. Vi tycker inte att dessa frågetecken har\r\nrätats ut utan kräver ett nytt förslag i den här\r\nfrågan.</pre><pre>I fråga om vägverkets nya organisation har vi\r\naccepterat att verksamheten delas in i ett antal\r\nregioner. När det gäller valet av lokaliseringsort för\r\nde regionala kontoren har vi fått en mängd\r\nmotionsyrkanden till utskottet. Centern ställer\r\ntillsammans med de övriga partierna upp på en linje\r\nsom innebär att vägverket självt skall besluta i dessa\r\nfrågor, men jag vill ändå framhålla vad som står i\r\nbetänkandet på s. 51: ''Utskottet vill dock\r\nunderstryka vikten av att\r\norganisationsförändringarna sker med omsorg för\r\nberörd personal och att valet av etableringsorter\r\ngörs med beaktande av nödvändigheten av regional\r\nbalans.''</pre><pre>Herr talman! Jag ber att få yrka bifall till\r\nreservationerna 1, 14, 16, 23 och 32. Vi står\r\nnaturligtvis bakom alla reservationer som vi har\r\nundertecknat, men jag nöjer mig med att yrka bifall\r\ntill dem som jag har nämnt.</pre><pre>Anf. 163 VIOLA CLAESSON (v):</pre><pre>Herr talman! Den 22 maj, så nyligen, hade vi\r\nvårens största debatt om järnvägar och vägar -- det\r\ntror jag att man kan säga, med tanke på att\r\ndebatten har forcerats här i kväll. Det var\r\ninfrastrukturbetänkandet som kammaren då\r\nbehandlade. Jag tycker inte att jag vill upprepa alla\r\nargument som jag använde då för att leda i bevis\r\nvarför det behövs en ny transportstruktur här i\r\nlandet.</pre><pre>Någon talade här om ett trendbrott, med\r\nhänvisning till infrastrukturbesluten den 22 maj.\r\nDå vill jag bara säga att det nog är en\r\ntolkningsfråga. Eller rättare sagt: Även om vi är\r\növerens om att det är ett trendbrott, har vi helt\r\nolika uppfattning om vad det är för typ av\r\ntrendbrott.</pre><pre>Förra året, innan vi såg mer konkret vad\r\nregeringens nya infrastrukturpolitik skulle handla\r\nom, blev det helt plötsligt klart att Sverige blivit så\r\nutarmat på resurser att staten inte längre kunde\r\nsvara för sina tidigare åtaganden på de här\r\nområdena. Georg Andersson sade då att\r\nstatsbudgeten under överskådlig tid inte kan bära\r\nalla kostnader för nödvändiga åtgärder för att\r\ngarantera driften och den fortsatta utbyggnaden av\r\ninfrastrukturen under 1990-talet. Så var det med\r\nden saken. När den stora trafikpolitiska\r\npropositionen lades fram och beslutet fattades 1988\r\nhette det, bara två år tidigare, att staten skulle ta\r\nansvar för infrastrukturen. Vad är det som har hänt\r\nsedan dess som är så alarmerande och som har varit\r\nså utarmande att det inte finns pengar kvar? Jag\r\ntror att de här utspelen, precis som Furbäcks en\r\ngång när det gällde att larma om den akuta krisen\r\nsom inte var någon akut kris på SJ, syftar till\r\nprivatisering.</pre><pre>Det finns också konkreta förslag om\r\navgiftsfinansierade vägar. Bakom allt detta dök det\r\nsnart upp privata företag och organisationer, som\r\nbildade ett konsortium, långt innan riksdagen hade\r\ntagit något som helst beslut, för att de ville köpa en\r\nväg i Västsverige. Det gällde just den vägen,\r\nriksväg 40, som också är utsatt för Prometheus- och\r\nDRIVE-projekten. Herrarna måtte ha diskuterat\r\nganska livligt och ingående och utbytt\r\ninformationer bakom kulisserna, långt innan vi som\r\nriksdagsledamöter och trafikutskottsledamöter\r\nhade en aning om vad som var på gång. Men det\r\nsyntes ändå ganska klart att utvecklingen var på väg\r\nmot privatisering.</pre><pre>Vänsterpartiet säger nej både till privatfinansierade\r\nvägar och till avgiftsfinansierade vägar. Vi är\r\növertygade om att det leder till ett slags\r\namerikanskt system av fattigmans- och\r\nrikemansvägar. Ingen som har pläderat för det\r\nsystemet har kunnat försvara det som socialt\r\nacceptabelt. Helst vill man undvika den debatt.</pre><pre>På ett enda år skall närmare bestämt 764 milj.kr. gå\r\ntill det s.k. bärighetspaketet för att EG-anpassa\r\nsvenska vägar och tillåta ännu tyngre lastbilar på\r\nvägarna. Dessa 764 miljoner tycker vi inte skall gå\r\ntill den typen av vägar och satsningar, utan vi vill\r\ntvärtom gå tillbaks till det tidigare skede då vi hade\r\nlägre boggi- och drivaxelstryck. Vi vill använda alla\r\ndessa pengar till de mest nedslitna och trafikfarliga\r\nvägarna, särskilt i glesbygdsområdena. Det tycker\r\nvi är att ta ett socialt och regionalpolitiskt ansvar i\r\nSverige.</pre><pre>I infrastrukturdebatten tog jag upp frågan om de\r\ngamla krav som rests av olika lobbyorganisationer\r\nom t.ex. motorvägstriangeln och liknande. Det är\r\nsällan de uttrycken används här annars.\r\nLobbyorganisationen använder sitt språk. och\r\nregeringen omtolkar det och talar om stora stråk av\r\nvägar särskilt i vissa områden, dvs. E 6, E 4 och\r\nE 3. Det är motorvägstriangeln. Den som nämnde\r\ndet här har alldeles rätt. Men det kallas den inte för\r\ni betänkandet, naturligtvis inte.</pre><pre>Satsningen på ett par stora vägar och blivande\r\nmotorvägssträckor längs alla dessa vägar, E 3, E 4\r\noch E 6 säger vi definitivt nej till. Vi vill använda\r\npengarna på ett helt annat sätt. Vi vill satsa så\r\nmycket på järnvägen att de här satsningarna på\r\nvägarna och bilismen inte behövs, eftersom\r\nbilismen ökar ju mer vi satsar på den typen av\r\nvägprojekt. Av samma anledning säger vi nej till\r\nÖresundsbron.</pre><pre>Herr talman! Jag ber att få yrka bifall till\r\nreservationerna nr 2, 9, 17 och 33.</pre><pre></pre><pre>Anf. 164 ROY OTTOSSON (mp):</pre><pre>Herr talman! Det finns ett mycket kraftigt utbyggt\r\nvägnät i vårt land. Man behöver inte gå många\r\nmeter någonstans, åtminstone om man håller sig\r\nutanför de fjällnära skogarna, för att träffa på en\r\nväg. Det är oftast också högklassiga vägar.\r\nSkogsbilvägarna är mycket bärkraftiga, och vi har\r\nmånga mycket breda, fina asfalterade vägar i hela\r\nlandet. Förmodligen har vi ett bättre vägnät än vad\r\nvi någonsin haft. Men ändå gnälls det och klagas.\r\nMan vill ha ännu bättre och ännu mer. Man kan ju\r\nfråga sig om det är motiverat. Vägtrafiken har ju\r\nvisat sig ha en del baksidor. Den står för en rad\r\nväxande samhällsproblem.</pre><pre>Först tänker jag på miljöproblemen. Vägtrafikens\r\nutsläpp av kväveoxider leder till en typ av\r\nförsurning som fördärvar markens förmåga att\r\nhålla skog. Det hänger ihop med att det inte bara\r\nblir surt, utan att också en del giftiga metaller och\r\nmetallföreningar frigörs. Det skadar rötterna på\r\nträden.</pre><pre>Vi vet också att samma kväve i det här\r\nkväveoxidena så småningom hamnar i havet. Där\r\nhar vi fått ett ökande problem med algblomning,\r\nsyrebrist, fiskdöd och sådant elände. Det elände är\r\nså stort att man talar om att Östersjön håller på att\r\ndö. Laholmsbukten är praktiskt taget redan död\r\nnär det gäller fisk. Det hänger ihop med detta.</pre><pre>Vi vet också om att 90 % av luftföroreningarna som\r\nvi andas in i stadsmiljön kommer från bilarna.\r\nDessa föroreningar orsakar allergier,\r\nluftvägssjukdomar och förmodligen även en rad\r\nandra sjukdomar som vi ännu inte riktigt kommit\r\npå spåren och kunnat bevisa. Vi vet inte riktigt vad\r\ndetta är för luftföroreningar, eftersom de är så\r\nmånga och det är så svårt att kemiskt skilja dem åt.\r\nDär får man bara gissa. En del känner vi till som\r\nmycket giftiga ämnen.</pre><pre>Nu har vi fått katalysatorer på bilarna, och det är\r\nbra. De renar bort en del av detta, men samtidigt\r\ntar de inte bort allt. De har t.o.m. tillfört nya\r\nutsläpp. Lustgasutsläppen från katalysatorbilar är\r\nbetydligt större än från andra bilar. Den här\r\ndikväveoxiden, som den heter på det kemiska\r\nspråket, bidrar till växthuseffekten, den bidrar till\r\natt förstöra ozonskicktet och skapar alltså\r\nklimatförändringar. Den ökar den ultravioletta\r\nstrålningen. Detta kommer att få mycket\r\nbetydande miljöeffekter. Vi har dem förmodligen\r\nredan.</pre><pre>Likadant är det med koldioxiden. Den påverkas\r\ninte alls av katalysatorerna. Den bidrar också till\r\nväxthuseffekten och leder till mycket stora\r\nmiljöproblem på sikt. Det är problem som vi\r\nknappast kan göra så mycket åt när de väl\r\nuppträder. Därför borde det vara klart att en ökad\r\nvägtrafik är helt oförenlig med de miljökrav vi\r\nmåste ställa för att stoppa miljöförstöringen. De är\r\nockså oförenliga med en strävan hushålla med de\r\nbegränsade naturtillgångar vi har på jorden,\r\nframför allt energitillgångarna. Det är nämligen så\r\natt bilen tyvärr är energislösande. Den slösar med\r\nfossila bränslen, av hög klass dessutom, dvs. renade\r\nbränslen.</pre><pre>Det är en ohållbar trafikpolitik att bara bygga nya\r\nvägar för att man byggt så mycket vägar att man fått\r\nmycket trafik. Det är ju så att om man bygger en ny\r\nmotortrafikled eller en ny kringfartsled, ökar\r\ntrafiken, för då hittar folk nya sätt att ta sig fram\r\nmed bil och går över till att köra mer bil. De kanske\r\nslutar att åka kollektivt. Då blir det\r\ntrafikstockningar på någon annan väg, som inte har\r\nbyggts ut ännu. Då blir det krav på att bygga ut den\r\nosv. Vi i miljöpartiet menar att det är dags att ha\r\nen sammanhållen trafikpolitisk strategi för att föra\r\növer de massiva, frekventa, tunga och långväga\r\ntransporter som i dag går på väg till i första hand\r\njärnväg i så hög utsträckning som möjligt. Det går\r\natt göra det.</pre><pre>Ungefär 20 % av vägtrafiken i Sverige kan vi få bort\r\nenbart genom att bygga ut kollektivtrafiken i\r\nstäderna ordentligt. Ser vi till att vi har en bra\r\nkollektivtrafik i alla de större städerna i det här\r\nlandet försvinner 20 % av vägtrafiken. Det betyder\r\nnaturligtvis inte att någon har fått det sämre. Om vi\r\ndessutom överför en del av de långväga\r\ntransporterna på vägarna till järnväg genom att\r\nbygga ut järnvägsnätet kraftigt, får vi naturligtvis\r\nen större minskning, och då minskar trycket på\r\nvägarna. Då minskar behovet av underhåll, antalet\r\ntrafikolyckor och utsläppen, och då håller vägarna\r\nbättre. Det blir lättare att komma fram för dem som\r\nverkligen behöver vägarna och inte kan klara sina\r\ntransportbehov på något annat sätt.</pre><pre>Miljöpartiet säger nej till den storskaliga\r\nutbyggnaden av vägarna som föreslås i betänkandet\r\noch som har föreslagits tidigare i andra\r\nbetänkanden. Detta snack om traditionella\r\nstrategiska projekt uppfattar vi som något av det\r\nmest sanslösa hittills. Det innebär egentligen att\r\nman vill bygga om vägarna till någon slags järnväg.\r\nMan vill ha vägar för långväga, tunga och frekventa\r\ntransporter, dvs. det som järnvägen är bäst på. Det\r\när sådant som leder till stora miljöskador och stora\r\nsamhällsförluster, och det skall vi inte ha mer av. I\r\nstället vill vi utveckla vägarnas naturgivna fördelar,\r\ndvs. som småskaligt finfördelat trafiknät som når ut\r\ntill varenda postlåda i landet. Där finns det mycket\r\natt göra i form av bristande underhåll. I dag\r\nprioriteras ju de största vägarna.</pre><pre>Jag kan se till mitt eget län, Västernorrland, där\r\nman nu vill satsa flera miljarder på den bästa väg\r\nsom vi har i länet på, nämligen E 4. Man vill\r\npraktiskt taget inte satsa någonting på\r\ngrusvägnätet, som är uruselt. Det har varit avstängt\r\nför tung trafik under långa perioder nyligen.</pre><pre>Det är på de små vägar som verkligen är dåliga som\r\nunderhållsinsatser skall göras så att vi får ett bra\r\nvägnät i hela landet. Vi skall också satsa på\r\njärnvägarna för att klara den stora mängden\r\ntransporter.</pre><pre>Dessutom ställer vi en del andra krav i\r\nbetänkandet. Vad gäller\r\nmiljökonsekvensbeskrivningar för större\r\nvägprojekt, så bör man studera alternativet att i\r\nstället bygga ut järnvägen. Vi anser att betydligt\r\nmer pengar behöver satsas på\r\nlänstrafikanläggningarna. Vi föreslår en satsning på\r\n600 milj.kr. mer än vad regeringen vill satsa.\r\nHärutöver vill vi satsa på cykelledarna i landet.\r\nDem vill vi faktiskt bygga ut sex gånger mer än\r\nregeringen. Vi tror faktiskt att det skulle vara bra\r\nför många städer, inte minst för säkerheten.\r\nDessutom vill vi lägga ned bärighetsprogrammet,\r\ndvs. projektet att ytterligare öka lastbilarnas\r\ntillåtna längd och vikt. Vi vill göra en anpassning till\r\nEG-nivån, dvs. fyrtio ton och arton meter. Vi vill\r\nockså minska vägsaltningen och få bort de\r\ndubbtyper som skadar vägarna mest.</pre><pre>Herr talman! Det finns mycket mer att säga om\r\ndetta, men med tanke på denna sena timme skall\r\njag avsluta mitt anförande med att säga att jag\r\nnaturligtvis stöder alla reservationer där\r\nmiljöpartiet fanns med. Jag nöjer mig dock med att\r\nyrka bifall till reservationerna 2, 15, 19 och 25.</pre><pre>Anf. 165 OLLE ÖSTRAND (s):</pre><pre>Herr talman! Oavsett vad vissa tycker är nog\r\nbilarna det viktigaste transportmedlet i vårt land för\r\nbåde person- och godstransporter. Därför är det\r\nnaturligt att vägarna ägnas alldeles speciell\r\nuppmärksamhet. Ett väl fungerande vägsystem är\r\nockså en förutsättning för att de flesta andra\r\ntransportmedel skall kunna fullgöra sina uppgifter.\r\nDet är också en förutsättning för att vi skall kunna\r\nha den utspridda befolkning och det spridda\r\nnäringsliv som vi för närvarande har i vårt land.</pre><pre>Under hela 1980-talet har vi haft en ständigt\r\nväxande trafik. Vi rör oss allt längre räknat per\r\ninvånare. Rörligheten per dygn och person är i dag\r\n40 km. År 1930 rörde vi oss i genomsnitt bara 3\r\nkm/ddag. Det är naturligtvis ett mått på den höjda\r\nlevnadsstandarden.</pre><pre>Den ökande trafikintensiteten har varit särskilt\r\nmärkbar för vägtrafiken. Trängseln och\r\nkapacitetsproblemen har ökat inte minst i\r\nstorstadsområdena. Under senare år har\r\nvägtrafiken ökat med mellan 5 och 6 % per år.</pre><pre>Det står i dag fullständigt klart för de flesta att en\r\nbra infrastruktur inom vårt transportväseende är en\r\nförutsättning för att vi skall kunna öka tillväxten i\r\nvårt land. Då måste vi ha bra vägar som på ett\r\nsnabbt och effektivt sätt kan ta hand om de person-\r\noch godstransporter som vi är beroende av.</pre><pre>Vi måste ha ett planeringssystem för vårt vägnät så\r\natt de samhällsekonomiska aspekterna kan\r\ntillgodoses på ett optimalt sätt. Det är mot den\r\nbakgrunden man skall se den förändring av\r\nplaneringsprocessen som nu föreslås. För\r\nnärvarande finns ca 415 000 km. gator och vägar.\r\nDet allmänna vägnätet omfattar omkring 104 300\r\nkm. Sveriges geografiska läge och samhällets\r\ndecentraliserade struktur kräver också ett långt\r\nvägnät med hög och jämn standard. Ca 500 mil av\r\nlandets huvudvägar är nu hårt belastade med över\r\n5 000 fordon per dygn. Här utförs nära\r\ntvåtredjedelar av trafikarbetet på hela\r\nhuvudvägnätet.</pre><pre>Det högbelastade vägnätet är långt därför att det\r\nanvänds gemensamt av människor och företag i\r\nstora delar av vårt avlånga land. Mellan en och två\r\nmiljoner människor färdas varje dag på dessa vägar\r\nmellan landets tätorter. På samma vägar går\r\nlastbilstransporter för tiotusentals företag.</pre><pre>De här vägarna, vi kan kalla dem gemensamma\r\nvägar, bildar också stommen för vårt lands\r\ndecentraliserade produktions- och\r\ninkomstmöjligheter. Eftersom vägar har en mycket\r\nlång livslängd och behovet av ett gemensamt vägnät\r\nmed hög och jämn standard är stort, bör också\r\ndessa vägar ägnas alldeles speciell uppmärksamhet\r\ni planeringen.</pre><pre>Vägverket har systematiskt utvärderat Sveriges\r\nframtida behov av ett gemensamt rubust vägnät.\r\nKnappt 300 mil huvudvägar borde enligt verket ha\r\nmotorvägsstandard 10--20 år efter sekelskiftet. Det\r\när vägar som beräknas nyttjas av 15 000--30 000\r\nfordon per dygn. Ytterligare 200 mil väg måste få\r\nlikvärdig standard för flöden av 5 000--15 000\r\nfordon per dygn. Genom en sådan utbyggnad kan\r\ntrafiken kanaliseras till dessa stråk. På andra vägar\r\nminskar trafiken och trafiksäkerheten ökar.\r\nTillsammans bildar dessa stråk en stomme till\r\ngemensam nytta för hela vårt land.</pre><pre>Därför är det riktigt, som regeringen föreslår och\r\nsom utskottsmajoriteten har anslutit sig till, att ett\r\ngemensamt nationellt vägnät särskilt skall pekas ut\r\noch ges en särställning i det framtida arbetet med\r\nplaneringen.</pre><pre>Över huvud taget bör ett systembaserat\r\nplaneringssystem införas inom vägsektorn. Den i\r\ndagens system alltför starka fokuseringen på objekt\r\ntar inte på ett tillfredsställande sätt hänsyn till alla\r\nsamhällsekonomiska aspekter. Den påverkar också\r\nprioriteringen på ett ibland icke önskvärt sätt. En\r\nväsentlig del i detta sammanhang är att den\r\nnuvarande planeringsprocessen enbart lyfter fram\r\nde enskilda investeringsobjekten och inte\r\nfullständigt tar sikte på vägnätets funktion,\r\nstandard och servicegrad. Det behövs också ett\r\nstarkt politiskt inflytande på central nivå för att\r\nkunna satsa på det nationella vägnätet, dvs.\r\nriksvägarna.</pre><pre>Erfarenheterna från bl.a. de senaste\r\nplaneringsomgångarna ger också vid handen att\r\nsamordningen i en del fall har varit bristfällig\r\nmellan länen vid prioriteringar av förbindelser som\r\nrör flera län. Därför behövs det i ökad omfattning\r\nplanering för infrastrukturinvesteringar som griper\r\növer flera län. På samma sätt behövs en planering\r\npå nationell och lokal nivå.</pre><pre>Det är bl.a. mot den här bakgrunden som man skall\r\nse förslaget om en förändrad organisation inom\r\nvägverket. Vägverket indelas i ett antal\r\nvägmyndighetsregioner omfattande flera län. Det\r\ninnebär inte att länsstyrelsens roll i\r\nplaneringsprocessen minskar -- snarare tvärtom.\r\nEtt stort antal motioner har också väckts med\r\nförslag om hur dessa regioner skall se ut och var\r\nregionorterna skall ligga. Men ett nästan enigt\r\nutskott är överens med regeringen om att det bör\r\nankomma på vägverkets styrelse att besluta om\r\nantalet regioner och var regionorterna skall finnas.</pre><pre>Härefter, herr talman, skall jag kommentera några\r\nreservationer.</pre><pre>Det är inte så som centern säger i sin reservation 1,\r\natt om man utpekar ett nationellt viktigt vägnät som\r\nges en särställning, så blir det mindre resurser över\r\nför det övriga vägnätet. I stället frigörs det resurser\r\ninom det ordinarie anslaget genom att\r\ninvesteringarna i det nationellt viktiga vägnätet i\r\nhuvudsak tas ur infrastrukturanslaget.</pre><pre>Miljöpartiet och vänstern framför invändningar\r\nmot förslaget till förändrad planeringsprocess och\r\nett nationellt vägnät. De påstår att det innebär en\r\nstorsatsning på ett fåtal stora vägar för att\r\nunderlätta för främst långväga godstrafik på väg.\r\nHuvuddelen av det långväga godset, säger de, skall\r\ntransporteras med järnväg och därför bör den\r\nbyggas ut. Visst skall vi göra det. Det\r\ninfrastrukturanslag som vi redan har fattat beslut\r\nom medför ju möjligheter att kraftigt satsa på\r\njärnvägsinvesteringar.</pre><pre>Hur såg då godstransportarbetet ut 1990? Totalt\r\nfraktades 460 miljoner ton gods varav 390 milj. ton\r\nmed lastbil, 55 miljoner ton med järnväg och 15\r\nmiljoner ton via sjötransporter. Av järnvägsgodset\r\nvar 20 miljoner ton Lapplandsmalm. I\r\nkombitrafiken fraktades 5 miljoner ton. Av\r\nlastbilsgodset fraktades endast 20 miljoner ton på\r\nsträckor över 30 mil, dvs. mindre än 5 %. Det är\r\nverkligheten. Det gäller i de flesta fall\r\ndistributionstransporter där det för det mesta inte\r\nfinns några alternativ.</pre><pre>Reservation nr 4 från moderaterna behandlar\r\nnyttoavkastningen av vägobjekt. Detta ser ju bra ut\r\npå papperet, men i klartext betyder det att\r\nmoderaterna vill att Stockholmsregionen skall ha\r\nen större andel av väganslagen. Jag kan bara än en\r\ngång konstatera att moderaterna inte har någon\r\nkänsla för det övriga landet. Regional utjämning\r\nexisterar inte i den moderata sinnevärlden.</pre><pre>När det gäller väganslagen för nästa år är det riktigt\r\natt moderaterna vill öka på med ungefär två\r\nmiljarder. Det kan ni naturligtvis kosta på er,\r\neftersom ni samtidigt vill starta en mycket\r\nomfattande nedrustning av hela det svenska\r\nsocialförsäkringssystemet. Detta, min kära Görel\r\nBohlin, ställer vi socialdemokrater aldrig upp på.</pre><pre>Vi är medvetna om att anslaget till drift och\r\nunderhåll är klart otillräckligt för att man skall\r\nkunna vidmakthålla vägkapitalet. Därför säger vi\r\nockså i betänkandet att anslaget för drift och\r\nunderhåll måste räknas upp kraftigt för nästa\r\nbudgetår.</pre><pre>500 milj.kr. ur infrastrukturanslaget i\r\ntillväxtpropositionen skall gå till det lågtrafikerade\r\nvägnätet. Jag tycker också att det finns skäl att\r\npåpeka att med de ramar som står till förfogande i\r\ninfrastrukturanslaget kan vi fördubbla\r\nväginvesteringarna under 1990-talet.</pre><pre>För centerns del innebär detta en ökning med 860\r\nmilj.kr., men dessutom vill ni avsätta ytterligare 1\r\nmiljard nästa budgetår i ett tioårsprogram för\r\nbeläggning av den återstående delen av\r\ngrusvägnätet. Detta kostar, Elving Andersson, ca\r\n60 miljarder. Centerpartiet vill också öka\r\ninvesteringsramen för järnvägarna under den\r\nnärmaste tioårsperioden med 40 miljarder. Det rör\r\nsig om över 100 miljarder, dvs. 10 miljarder per år.\r\nDå måste man naturligtvis ställa sig följande fråga:\r\nVarifrån skall centerpartiet ta dessa pengar? Om\r\nera förslag skall kunna betraktas seriöst måste ni\r\nockså ange finansieringsvägar, vilket ni inte har\r\ngjort. Vilka andra sektorer skall ni då dra in på?\r\nSkall ni dra in kraftigt på bostadsbyggandet eller\r\nskall ni ansluta er till vad man i dagligt tal kallar\r\nhögeralliansen som förespråkar en kraftig\r\nnedrustning av socialförsäkringssystemet? Enbart\r\nför att belägga grusvägnätet behöver ni skaka fram\r\n6 miljarder per år.</pre><pre>Miljöpartiets och vänsterns förslag om att man skall\r\nminska byggnadsanslagen för nästa budgetår med\r\n1,1 miljard, bekräftar än en gång att varken\r\nvänstern eller miljöpartiet tycker om vägar och\r\nvägtrafik. Om man t.ex. minskar byggnadsanslaget\r\nmed tre fjärdedelar så leder det bl.a. till totalstopp\r\nför byggande av förbifarter. Det leder inte till bättre\r\nmiljö i tätorterna, i stället blir miljön sämre även på\r\nmånga mindre orter i vårt land. Det här rimmar illa\r\nmed ert tal om att ni vill värna om en bättre miljö.</pre><pre>Jag är litet förvånad över att moderaterna\r\nfortfarande säger nej till automatisk\r\nhastighetsövervakning. Det är bevisat, Görel\r\nBohlin, att automatisk hastighetsövervakning\r\nbidrar till ökad trafiksäkerhet. Man har gjort\r\nframgångsrika försök både i Västtyskland och\r\nNorge.</pre><pre>Jag är också litet förvånad över att ni i centerpartiet\r\nfortfarande håller fast vid att ni vill öronmärka\r\nmedlen till länstrafikanslaget. Jag tror att det är på\r\nlänsnivå man bäst klarar av att bedöma hur mycket\r\nsom skall satsas på vägar, järnvägar, terminaler osv.</pre><pre>Jag skulle naturligtvis kunna kommentera\r\nytterligare reservationer, men jag skall avstå från\r\ndet på grund av den sena timmen.</pre><pre>Jag skall sluta med riksdagsarbetet så det här är min\r\nsista vägdebatt. Jag vill passa på att framföra ett\r\ntack till mina meddebattörer för många trevliga och\r\näven hårda debatter under årens lopp som jag har\r\nhaft förmånen att få vara med i. Det har bl.a. gällt\r\ntransportrådets verksamhet, godstransportstödet,\r\nGotlandsstödet, yrkestrafiken och kanske framför\r\nallt vägarna. Vi har väl haft olika uppfattningar om\r\ndessa frågor. Men jag tror ändå att vi har haft en\r\ngemensam uppfattning, nämligen att vi vill att vårt\r\ngamla Sverige skall gå framåt. Vi är dock inte\r\növerens om vägarna.</pre><pre>Jag har också upplevt en annan sak under dessa år,\r\nnämligen att när vi väl har haft våra debatter och\r\nkommit utanför dessa väggar har vi kunnat umgås\r\nsom goda vänner. Det tycker jag är ett fint mått på\r\nhur svensk demokrati fungerar innanför en många\r\ngånger mycket tuff yttre fasad. Min förhoppning är\r\nnaturligtvis att den anda som har präglat\r\ntrafikutskottet och dess arbete under de år jag har\r\nhaft förmånen att få tillhöra trafikutskottet sedan\r\n1972, skall prägla utskottet även i fortsättningen.</pre><pre>Herr talman! Jag slutar med att yrka bifall till\r\nutskottets hemställan i sin helhet.</pre><pre>Anf. 166 GÖREL BOHLIN (m) replik:</pre><pre>Herr talman! Olle Östrand påstod att vi tänker dra\r\nned på socialförsäkringssystemet. Det var ett\r\nkonstigt påstående. På vilket sätt skulle vi göra det?\r\nVi föreslår sjuklön, rehabilitering av sjuka\r\nmänniskor och människor som behöver komma\r\ntillbaka på arbetsmarknaden, karensperioder samt\r\natt man skall se över arbetsskadesystemet. Allt\r\ndetta har ni gått med på. Nej, snälla Olle Östrand,\r\nvar god läs på!</pre><pre>Olle Östrand sade vidare att vi när det gäller att\r\nsatsa pengar på infrastrukturen vill göra det utifrån\r\nsamhällsekonomiska aspekter -- vilket Olle\r\nÖstrand också anser -- och tillväxtaspekter. Det\r\nsäger också regeringen. Vad är det för fel med det?\r\nDet står i vår reservation nr 4 att man skall satsa\r\npengarna där trafiken finns, och då ger de bäst\r\neffekt. Det står ingenting om Stockholmsregionen,\r\nOlle Östrand. Det är dock ett av de områden man\r\nkan satsa på som ger god effekt. Satsningar på E 3,\r\nE 4 och E 6 ger också god effekt. Jag skall nu inte\r\nspilla mer tid på att bemöta det som egentligen är\r\nlitet onödigt att bemöta, eftersom jag tror att Olle\r\nÖstrand vet att han var ute på svag mark.</pre><pre>Jag skall vända mig till Olle Östrand och tacka för\r\nde här åren och för den debatt som vi har fått ha\r\ntillsammans. Jag vill tacka för en frisk och hederlig\r\ndebatt och för hans engagemang och kunnighet. Jag\r\nkänner inte till skälet till att Olle Östrand lämnar\r\nriksdagen. Jag vet dock att han är en stor\r\nnaturälskare och friluftsmänniska, och jag antar att\r\ndet kan vara ett av skälen. Mina antaganden på den\r\npunkten kanske framgår av den visa som jag nu\r\ntänker sjunga:</pre><pre>Vår Olle Östrand i skogen går</pre><pre>älgar och björnar då akta sig får</pre><pre>studsarn på axeln</pre><pre>oländig terräng</pre><pre>passar nog bättre än mer riksdagsfläng.</pre><pre>Rosor på kinden</pre><pre>så spänstig och grann</pre><pre>varför han slutar nu, vet bara han</pre><pre>kanske ett vägval</pre><pre>där fler argument</pre><pre>talar för stigar</pre><pre>än vägar här jämt.</pre><pre>Med detta önskar jag Olle Östrand lycka till i\r\nfortsättningen.</pre><pre>Anf. 167 ROY OTTOSSON (mp) replik:</pre><pre>Herr talman! Det finns en hel del att säga om Olle\r\nÖstrands anförande. Han talade om att det skulle\r\nvara bra samhällsekonomi att bygga fler vägar osv.\r\nJag tycker att Olle Östrand borde läsa på om\r\nsamhällsekonomi litet grand. Vägtrafiken utgör\r\ntyvärr en samhällsekonomisk förlust, i synnerhet\r\nom man jämför med den konkurrerande\r\njärnvägstrafiken. Det rör sig om en förlust på minst\r\n10 miljarder om året. Det kan väl inte vara bra att\r\nspä på detta med ytterligare förluster för samhället.\r\nDet är minst sagt litet slarvigt uttryckt från Olle\r\nÖstrands sida.</pre><pre>Vi reser längre sträckor än vi gjorde förr, men vi\r\nreser inte mera i tid. Att vi reser längre talar\r\negentligen för att vi borde åka mera med järnväg,\r\neftersom den är bättre vid längre transporter eller\r\nhur?</pre><pre>Olle Östrands anförande präglas av avsaknaden av\r\nen medveten trafikpolitisk strategi. Det var bara\r\nmer av samma vara. När han kom in på\r\ngodstransportarbetet gick det helt galet. När Olle\r\nÖstrand skulle beskriva hur godstransportarbetet\r\nser ut i landet började han räkna upp godsmängder,\r\ninte transportarbete. Han likställer således en\r\ntransport av ett ton gods på 200 meter med ett ton\r\ngods som går 200 mil och säger att det är lika\r\nmycket värt. Det är det naturligtvis inte. Jag är\r\nmedveten om att man från Åkeriförbundet och\r\nandra företrädare för särintressen går ut med\r\nsådana siffror i syfte att propagera för sitt eget\r\nintresse. Jag tycker dock inte att vi skall upprepa\r\ndessa siffror i riksdagen, eftersom de är rena\r\ndesinformationen.</pre><pre>När det gäller godstransportarbetet rör det sig, om\r\njag minns rätt, om totalt 400 miljarder tonkilometer\r\nom året. Av det står det kortväga godset, dvs.\r\ndistributionstrafiken, lastbilstrafiken m.m. under\r\ntio mil, för ungefär 10 %. De långväga lastbilarna,\r\nsom går över tio mil, står för ungefär 24 %,\r\njärnvägen för ungefär lika mycket och resten utgörs\r\nav sjöfart. Det är en litet annorlunda bild än den\r\nsom Olle Östrand gav.</pre><pre>Ja, vi drar ned på väginvesteringarna. Om man gör\r\nstora satsningar på kollektivtrafik och\r\njärnvägstrafik får man, som jag sade i mitt\r\nanförande, ned vägtrafiken med ungefär 25 %. Då\r\nbehöver man inte bygga en mängd nya\r\nkringfartsleder i hela landet. Då kan man spara på\r\ndet här anslaget. Så enkelt är det.</pre><pre>Anf. 168 ELVING ANDERSSON (c) replik:</pre><pre>Herr talman! Olle Östrand kommenterade några\r\nav reservationerna i betänkandet, bl.a. några\r\ncenterreservationer. Jag skulle mycket kortfattat\r\nvilja kommentera det litet.</pre><pre>När det gäller grusvägarna och satsningar på att\r\nhöja bärigheten och belägga grusvägnätet säger\r\nOlle Östrand att om vi skall klara allt detta handlar\r\ndet totalt om 60 miljarder kronor. Jag betvivlar inte\r\nden summan. Vi har dock aldrig krävt att man skall\r\nklara det här fullt ut, men vi måste börja\r\nnågonstans. Att genomföra ett rejält program i den\r\nstorleksordning vi har föreslagit skulle trots allt\r\nåstadkomma oerhört mycket positivt för de sämsta\r\nvägarna. Vi föreslår 1 miljard för nästa budgetår,\r\noch det räcker nog inte. Men det är oerhört mycket\r\nbättre än vad Olle Östrand och socialdemokraterna\r\nhar lyckats åstadkomma. Den faktiska\r\nutvecklingen går bakåt i många län i dag.\r\nDriftsanslagen är så dåligt tilltagna att man river\r\nupp beläggning på belagda vägar och gör om dem\r\ntill grusvägar för att på så sätt få lägre\r\nunderhållskostnader. Även om vår miljard inte\r\nräcker till för att fylla behovet är det oerhört\r\nmycket mer än vad Olle Östrand och\r\nsocialdemokraterna åstadkommer.</pre><pre>Jag tycker det är litet tråkigt att i varje diskussion\r\nmötas av frågan: Var skall ni ta pengarna till era\r\nsatsningar? Det är tråkigt därför att det visar att\r\nden som ställer frågan är oerhört dåligt påläst. Vi\r\nhar redovisat ett fullständigt budgetalternativ med\r\nintäkter och utgifter i vår stora ekonomiskpolitiska\r\npartimotion från januari. Den har sedan i viss\r\nomfattning justerats i samband med motioner med\r\nanledning av tilläggspropositionen. Från vårt håll\r\ngör vi en annan prioritering än socialdemokraterna.\r\nMen det är både redovisat och finansierat.</pre><pre>Låt mig avslutningsvis säga: Min sångröst, eller\r\nsnarare brist på sångröst gör att jag inte kan vända\r\nmig till Olle Östrand på samma sätt som Görel\r\nBohlin gjorde på ett förtjänstfullt sätt. Men jag vill\r\nändå rikta ett tack till Olle Östrand.</pre><pre>Jag har för egen del inte haft förmånen att verka\r\nmer än den senaste mandatperioden i just\r\ntrafikutskottet och har därför inte jobbat ihop med\r\nOlle Östrand mer än under dessa år. Men jag har\r\nunder dem lärt mig att Olle Östrands arbete med\r\nframför allt de vägpolitiska frågorna präglas av\r\nbåde kunnighet och ett starkt engagemang.</pre><pre>Jag vill också understryka vad Olle Östrand själv\r\nsade att vi har ett i hela utskottskretsen gott\r\nkamratskap. Även om vi har friska och hårda\r\ndebatter emellanåt försämrar inte detta det goda\r\nkamratskapet. Detta beror inte minst på Olle\r\nÖstrands sätt att uppträda att vi behåller detta fina\r\nkamratskap i utskottskretsen. Jag vill tacka Olle\r\nÖstrand för det.</pre><pre>Anf. 169 OLLE ÖSTRAND (s) replik:</pre><pre>Herr talman! Jag skall erkänna en sak nu, Görel\r\nBohlin. Jag är övertygad om att vi inom en inte\r\nalltför avlägsen framtid kommer att i mycket stor\r\nutsträckning finansiera våra vägar med\r\ndrivmedelsavgifter. Jag är också övertygad om att\r\nvi i mycket större utsträckning än i dag kommer att\r\nlånefinansiera vägarna.</pre><pre>Jag brukar säga så här: Det är åt helsike att låna för\r\natt höja barnbidragen, men jag kan inte se något fel\r\ni att låna pengar till väginvesteringar precis på\r\nsamma sätt som man lånar pengar för andra\r\ninvesteringar.</pre><pre>Jag har naturligtvis svårt att dra i gång en hård\r\nreplikomgång efter den fina och hjärteknipande\r\nvisa som Görel Bohlin sjöng för mig. Det är riktigt,\r\nGörel Bohlin, att jag tycker om bra vägar. Det är\r\nmin förhoppning att när vi skriver år 2000 kommer\r\nvi att ha ännu bättre vägar i vårt land till gagn för\r\nvår tillväxt.</pre><pre>Jag skall erkänna att jag också är väldigt förtjust i\r\natt promenera på stigar och lyssna på fågelsång och\r\nkanske göra litet annat också. Det kommer jag\r\nkanske att i större utsträckning göra nu när jag\r\nlämnar det här jobbet.</pre><pre>Tack skall ni ha.</pre><pre>Anf. 170 ELVING ANDERSSON (c) replik:</pre><pre>Herr talman! Jag tycker det var bra att Olle\r\nÖstrand sade att det kan vara klokt att emellanåt\r\nlåna till viktiga investeringar. Synd bara att han inte\r\ndelgett sina partikamrater i utskottet den\r\nuppfattningen tidigare.</pre><pre>Anf. 171 INGER HESTVIK (s):</pre><pre>Herr talman! I trafikutskottets betänkande 26\r\nbehandlas vägverkets framtida organisation. Jag\r\nhar tillsammans med några partikamrater i en\r\nmotion framfört betänkligheter inför den\r\nföreslagna organisationen. Vi är tveksamma till de\r\nekonomiska fördelarna den nya regionindelningen\r\nskulle innebära. Vi tror på att samarbetet mellan\r\nlandets olika vägmyndigheter kan förbättras och\r\nförbilligas redan i den organisation som vi har för\r\nnärvarande. Tyvärr delar inte utskottet denna vår\r\növertygelse.</pre><pre>I betänkandet slås fast att vägverkets huvudkontor\r\näven i den nya organisationen skall vara lokaliserat\r\ntill Borlänge. Det är jag tacksam för.</pre><pre>Däremot överlåts till vägverkets styrelse att avgöra\r\nvar de föreslagna regionkontoren skall placeras.</pre><pre>Den mellersta regionen -- dit Kopparbergs län\r\nhör -- får enligt vägverkets förslag regionkontoret\r\nplacerat i Sundsvall. Om det skulle bli det slutgiltiga\r\nbeslutet innebär det att Borlänge genom den nya\r\norganisationen i sin helhet förlorar 300\r\narbetstillfällen. Borlänge är både i dag och tidigare\r\når hårt drabbat av strukturförändringar framför allt\r\ninom våra basindustrier. När vägverket, banverket\r\noch trafiksäkerhetsverket utlokaliserades till\r\nBorlänge var det av regionalpolitiska hänsyn.</pre><pre>Jag kan därför inte förstå varför vägverket nu kan\r\nföreslå att en regionalpolitisk satsning skall dras\r\ntillbaka för att byggas upp någon annanstans,\r\nnämligen i Sundsvall. Om det blir en organisation\r\nmed ny regionindelning skall naturligtvis mellersta\r\nregionkontoret placeras i Falun--Borlänge-\r\nregionen.</pre><pre>Flera frågor dyker upp. Man frågar -- för det första:\r\nÄr den nya vägverksorganisationen ekonomiskt\r\nförsvarbar? Kan vägverket spara de åtrådda 300--\r\n400 miljonerna på detta sätt? För det andra: Är det\r\nrätt mot en kommun som satsat stora pengar och\r\nmycken möda och omtanke på att ta emot ett helt\r\nverk, försett de anställda med bostäder,\r\nbarnomsorg, sysselsättning för medföljande\r\nmake/maka m.m. -- att nu fråntas detta verk? Jag\r\ntycker inte att det känns riktigt hederligt.</pre><pre>Vid högskolan Falun/Borlänge håller vi som bäst på\r\natt bygga upp ett transporttekniskt centrum. I detta\r\ncentrum är vägverket i sin nuvarande skepnad en av\r\nkuggarna. Visst! Nog klarar vi av att gå vidare\r\nändå, men både de praktiska och teoretiska\r\nförutsättningarna för forskning och utveckling\r\nförsvagas. De satsningar som gjorts av olika\r\nintressenter har gjorts med vägverket i åtanke.</pre><pre>Jag frågar mig: Vet den vänstra handen inom våra\r\nbyråkratier vad den andra sysslar med?</pre><pre>Herr talman! Jag har inte för avsikt att upprepa\r\nmina motionskrav i ett yrkande här i kammaren.\r\nDäremot har jag en förhoppning om att vägverkets\r\nstyrelse verkligen sätter sig in i konsekvenserna av\r\nden föreslagna omorganisationen innan den fattar\r\ndefinitiva beslut. I både tillväxtpropositionen och\r\nutskottsbetänkandet står att vägverkets styrelse vid\r\nen förnyad bedömning skall göra både\r\nregionalpolitiska och arbetsmarknadspolitiska\r\növerväganden.</pre><pre>Eftersom Olle Östrand är ledamot av vägverkets\r\nstyrelse och dessutom utskottets talesman här i\r\nkammaren är jag övertygad om att vägverkets\r\norganisation kommer att bli grundligt bearbetad\r\noch behandlad på vägverkets\r\nstyrelsesammanträden framöver.</pre><pre>Herr talman! Jag är inte ledamot i trafikutskottet,\r\nmen vill ändå passa på tillfället att önska Olle\r\nÖstrand lycka till i hans fortsatta partiarbete och\r\npolitiska arbete efter denna riksdagsperiod.</pre><pre>Överläggningen var härmed avslutad.</pre><pre>(Beslut skulle fattas den 30 maj.)</pre><pre>20 § Bordläggning</pre><pre>Anmäldes och bordlades</pre><pre>Socialförsäkringsutskottets betänkanden</pre><pre>1990/91:SfU13 Invandring m.m.</pre><pre>1990/91:SfU14 Flyktingpolitiken m.m.</pre><pre>Socialutskottets betänkande</pre><pre>1990/91:SoU19 Uppskov med behandlingen av\r\nvissa ärenden till riksmötet 1991/92</pre><pre>21 § Kammaren åtskildes kl. 22.34.</pre><pre>Förhandlingarna leddes</pre><pre>av talmannen från sammanträdets början t.o.m. 9 §\r\nanf. 20 (delvis),</pre><pre>av förste vice talmannen därefter t.o.m. 10 § anf. 46\r\n(delvis),</pre><pre>av andre vice talmannen därefter t.o.m. beslutet\r\nom samlad votering kl. 15.02,</pre><pre>av tredje vice talmannen därefter t.o.m. 13 §\r\nanf. 106 (delvis),</pre><pre>av förste vice talmannen därefter t.o.m.\r\najourneringen kl. 17.53,</pre><pre>av talmannen därefter t.o.m. 18 § anf. 153 (delvis)\r\noch av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}