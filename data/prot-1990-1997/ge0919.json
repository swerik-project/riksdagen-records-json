{"dokumentstatus":{"dokument":{"hangar_id":"2438908","dok_id":"GE0919","rm":"1990/91","beteckning":"19","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"19","slutnummer":"0","datum":"1990-11-07 00:00:00","systemdatum":"2010-02-17 00:00:00","publicerad":"1990-11-07 00:00:00","titel":"Riksdagens snabbprotokoll 1990/91:19 Onsdagen den 7 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{AF85FA67-A3DF-4B24-B898-2440DB9C08CE}","dokument_url_text":"http://data.riksdagen.se/dokument/GE0919/text","dokument_url_html":"http://data.riksdagen.se/dokument/GE0919","dokumentstatus_url_xml":"http://data.riksdagen.se/dokumentstatus/GE0919","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:19</div>\r\n<div class=\"sidhuvud_datum\">Onsdagen den 7 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:25 bil. 1 till justitieutskottet</pre><pre>bil. 2 till trafikutskottet</pre><pre>bil. 3  punkt 1 till bostadsutskottet</pre><pre>punkt 2 till finansutskottet</pre><pre>bil. 4  punkterna 1 och 2 till utbildningsutskottet</pre><pre>punkt 3 till kulturutskottet</pre><pre>punkterna 4--6 till socialförsäkringsutskottet</pre><pre>punkterna 7--11 till kulturutskottet</pre><pre>bil. 5 till jordbruksutskottet</pre><pre>bil. 6  punkterna 1--5 till arbetsmarknadsutskottet</pre><pre>punkterna 6 och 7 till socialförsäkringsutskottet</pre><pre>bil. 7 till näringsutskottet</pre><pre>bil. 8 till arbetsmarknadsutskottet</pre><pre>propositionen i övrigt till finansutskottet</pre><pre>1990/91:53 och 57 till skatteutskottet</pre><pre>Motionerna</pre><pre>1990/91:U1 och U2 till utrikesutskottet</pre><pre>1990/91:BoU11--BoU14 till bostadsutskottet</pre><pre>1990/91:Fi7--Fi11 till finansutskottet</pre><pre>1990/91:N12 till näringsutskottet</pre><pre>1990/91:L15 till lagutskottet</pre><pre>2 § Beslut rörande utskottsbetänkanden som\r\nslutdebatterats den 24 oktober</pre><pre>Företogs till avgörande bostadsutskottets\r\nbetänkanden 1990/91:BoU1 och BoU2,\r\nkonstitutionsutskottets betänkanden 1990/91:KU2,\r\nKU5 och KU6, jordbruksutskottets betänkanden\r\n1990/91:JoU4, JoU5 och JoU6, skatteutskottets\r\nbetänkande 1990/91:SkU1, utrikesutskottets\r\nbetänkanden 1990/91:UU1 och UU2 samt\r\nkulturutskottets betänkanden 1990/91:KrU1 och\r\nKrU3 (beträffande debatten i dessa ärenden, se\r\nprot. 14).</pre><pre>Bostadsutskottets betänkande BoU1</pre><pre>Mom. 1 (vissa ändringar i expropriationslagen)</pre><pre>Utskottets hemställan bifölls med 248 röster mot\r\n57 för reservation 1 av Knut Billing m.fl. 1 ledamot\r\navstod från att rösta</pre><pre>Mom. 5 (hyresgästorganisationernas inflytande\r\nm.m. enligt tillståndslagen)</pre><pre>Utskottets hemställan bifölls med 272 röster mot\r\n36 för reservation 6 av Jan Strömdahl.</pre><pre>Mom. 7 (bruksvärdessystemet)</pre><pre>Utskottets hemställan -- som ställdes mot\r\nreservation 8 av Agne Hansson m.fl. -- bifölls med\r\nacklamation.</pre><pre>Mom. 18 (hyresgästernas förhandlingsrätt i\r\nhyresförhandlingslagen)</pre><pre>Utskottets hemställan bifölls med 177 röster mot\r\n134 för reservation 18 av Agne Hansson m.fl.</pre><pre>Mom. 22 (hyresgästinflytandet i\r\nbostadssaneringslagen)</pre><pre>Utskottets hemställan bifölls med 177 röster mot\r\n134 för reservation 21 av Agne Hansson m.fl.</pre><pre>Mom. 24 (hyresgästinflytandet vid installation\r\nm.m. av kabel-TV)</pre><pre>Utskottets hemställan bifölls med 232 röster mot\r\n78 för reservation 23 av Agne Hansson m.fl. 1\r\nledamot avstod från att rösta.</pre><pre>Mom. 28 (kooperativ hyresrätt)</pre><pre>Utskottets hemställan bifölls med 253 röster mot\r\n58 för reservation 27 av Agne Hansson och Birger\r\nAndersson.</pre><pre>Mom. 29 (ägarlägenheter)</pre><pre>Utskottets hemställan -- som ställdes mot\r\nreservation 28 av Knut Billing m.fl. -- bifölls med\r\nacklamation.</pre><pre>Mom. 31 (likabehandling av\r\nbostadsrättsorganisationer i lagstiftningen)</pre><pre>Utskottets hemställan bifölls med 161 röster mot\r\n150 för reservation 30 av Agne Hansson m.fl.</pre><pre>Mom. 36 (avgiftsbelagd\r\nbostadsförmedlingsverksamhet)</pre><pre>Utskottets hemställan -- som ställdes mot\r\nreservation 36 av Agne Hansson m.fl. -- bifölls med\r\nacklamation.</pre><pre>Övriga moment</pre><pre>Utskottets hemställan bifölls.</pre><pre>Bostadsutskottets betänkande BoU2</pre><pre>Mom. 1 (förenklade nybyggnadsföreskrifter)</pre><pre>Utskottets hemställan -- som ställdes mot\r\nreservation 1 av Knut Billing m.fl. -- bifölls med\r\nacklamation.</pre><pre>Mom. 5 (tillämpningen av nybyggnadsreglerna)</pre><pre>Utskottets hemställan bifölls med 246 röster mot 42\r\nför reservation 6 av Erling Bager och Ingrid\r\nHasselström Nyvall. 19 ledamöter avstod från att\r\nrösta.</pre><pre>Mom. 10 (kravet på tillgänglighet)</pre><pre>Utskottets hemställan bifölls med 293 röster mot\r\n17 för reservation 9 av Jan Strömdahl. 1 ledamot\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU2</pre><pre>Utskottets hemställan bifölls.</pre><pre>Konstitutionsutskottets betänkande KU5</pre><pre>Mom. 1 (nationaldagen som helgdag)</pre><pre>Utskottets hemställan bifölls med 228 röster mot\r\n60 för reservation 1 av Anders Björck m.fl. 20\r\nledamöter avstod från att rösta.</pre><pre>Mom. 2</pre><pre>Utskottets hemställan bifölls.</pre><pre>Konstitutionsutskottets betänkande KU6</pre><pre>Mom. 1 (negativ föreningsrätt)</pre><pre>Hemställan</pre><pre>Utskottets hemställan bifölls med 158 röster mot\r\n150 för hemställan i reservation 1 av Anders Björck\r\nm.fl. och reservation 2 av Claes Roxbergh. 3\r\nledamöter avstod från att rösta.</pre><pre>Motivering</pre><pre>Utskottets motivering godkändes.</pre><pre>Mom. 2 (kollektivanslutning m.m.)</pre><pre>Hemställan</pre><pre>Utskottets hemställan bifölls med 159 röster mot\r\n151 för hemställan i reservation 3 av Anders Björck\r\nm.fl. och reservation 4 av Claes Roxbergh. 1\r\nledamot avstod från att rösta.</pre><pre>Motivering</pre><pre>Utskottets motivering godkändes.</pre><pre>Jordbruksutskottets betänkande JoU4</pre><pre>Mom. 1 (växtskydd)</pre><pre>Utskottets hemställan bifölls med 270 röster mot 40\r\nför reservation 1 av Karl Erik Olsson och Lennart\r\nBrunander.</pre><pre>Mom. 2 (EGs växtskyddspolitik)</pre><pre>Utskottets hemställan -- som ställdes mot\r\nreservation 2 av Åsa Domeij -- bifölls med\r\nacklamation.</pre><pre>Mom. 3 (forskning kring biologisk bekämpning)</pre><pre>Utskottets hemställan bifölls med 254 röster mot\r\n56 för reservation 3 av Sven Eric Lorentzon m.fl.</pre><pre>Mom. 4--10</pre><pre>Utskottets hemställan bifölls.</pre><pre>Jordbruksutskottets betänkande JoU5</pre><pre>Mom. 1 och 2 (generellt importförbud för livsmedel\r\nsom producerats med i Sverige otillåtna metoder\r\nm.m.)</pre><pre>Utskottets hemställan bifölls med 235 röster mot\r\n74 för reservation 1 av Lennart Brunander m.fl.</pre><pre>Mom. 3 (importförbud för livsmedel med resthalter\r\nav i Sverige förbjudna medel)</pre><pre>Utskottets hemställan bifölls med 251 mot 58 för\r\nreservation 2 av Sven Eric Lorentzon m.fl.</pre><pre>Mom. 4 (Sveriges agerande för ett vidgat\r\nkvalitetsbegrepp)</pre><pre>Utskottets hemställan bifölls med 275 röster mot\r\n19 för reservation 4 av Marianne Samuelsson. 15\r\nledamöter avstod från att rösta.</pre><pre>Mom. 5</pre><pre>Utskottets hemställan bifölls.</pre><pre>Jordbruksutskottets betänkande JoU6</pre><pre>Utskottets hemställan bifölls.</pre><pre>Skatteutskottets betänkande SkU1</pre><pre>Utskottets hemställan bifölls.</pre><pre>Utrikesutskottets betänkande UU1</pre><pre>Mom. 1</pre><pre>Utskottets hemställan bifölls.</pre><pre>Mom. 2 (ytterligare begränsning av\r\nkrigsmaterielexporten)</pre><pre>Utskottets hemställan -- som ställdes mot\r\nreservation 1 av Bertil Måbrink och Per Gahrton --\r\nbifölls med acklamation.</pre><pre>Mom. 3--10 (restriktivitet i krigsmaterielexporten\r\nm.m.)</pre><pre>Utskottets hemställan -- som ställdes mot\r\nreservation 2 av Per Gahrton -- bifölls med\r\nacklamation.</pre><pre>Mom. 11 (krigsmaterielexport till Indonesien)</pre><pre>Utskottets hemställan bifölls med 270 röster mot\r\n38 för reservation 3 av Bertil Måbrink och Per\r\nGahrton. 1 ledamot avstod från att rösta.</pre><pre>Utrikesutskottets betänkande UU2</pre><pre>Mom. 2 (global miljöfond)</pre><pre>Utskottets hemställan bifölls med 199 röster mot\r\n111 för reservation 1 av Pär Granstedt m.fl.</pre><pre>Mom. 5 (miljödomstol)</pre><pre>Utskottets hemställan bifölls med 289 röster mot\r\n20 för motion 1989/90:U637 av Claes Roxbergh\r\nm.fl. i motsvarande del.</pre><pre>Mom. 12 (information och medverkan)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till yrkande 4 i motion\r\n1989/90:U637 av Claes Roxbergh m.fl. -- bifölls\r\nmed acklamation.</pre><pre>Mom. 14 (den marina miljön)</pre><pre>Utskottets hemställan -- som ställdes mot motion\r\n1989/90:U637 av Claes Roxbergh m.fl. i\r\nmotsvarande del -- bifölls med acklamation.</pre><pre>Mom. 15 (Antarktis)</pre><pre>Utskottets hemställan -- som ställdes mot\r\nutskottets hemställan med den ändring däri som\r\nföranleddes av bifall till yrkande 6 i motion\r\n1989/90:U637 av Claes Roxbergh m.fl. -- bifölls\r\nmed acklamation.</pre><pre>Mom. 16 (Arktis)</pre><pre>Utskottets hemställan -- som ställdes mot motion\r\n1989/90:U637 av Claes Roxbergh m.fl. i\r\nmotsvarande del -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Kulturutskottets betänkande KrU1</pre><pre>Utskottets hemställan bifölls.</pre><pre>Kulturutskottets betänkande KrU3</pre><pre>Utskottets hemställan bifölls.</pre><pre>3 § Meddelande om samlad votering</pre><pre>Tredje vice talmannen meddelade att\r\njustitieutskottets betänkanden JuU2, JuU3 och\r\nJuU4 samt konstitutionsutskottets betänkanden\r\nKU1 och KU3 skulle avgöras i ett sammanhang\r\nefter avslutad debatt.</pre><pre>4 § Ändringar i kriminalvårdslagstiftningen</pre><pre>Föredrogs</pre><pre>justitieutskottets betänkande</pre><pre>1990/91:JuU2 Ändringar i\r\nkriminalvårdslagstiftningen (prop. 1989/90:154).</pre><pre>Anf. 1 JERRY MARTINGER (m):</pre><pre>Herr talman! Sedan slutet av 1960-talet har\r\nsocialdemokraterna verkat för en politik som syftat\r\ntill att brottslingar skall vistas utanför fängelserna\r\nså mycket som möjligt. Den socialdemokratiska\r\ninställningen kom tydligt till uttryck i en intervju\r\nmed statsrådet Carl Lidbom i Dagens Nyheter år\r\n1973. Lidbom sade då följande: ''Fängelserna i dag\r\när i ganska stor utsträckning fyllda med folk som\r\ninte borde sitta där, människor som har sociala\r\nproblem och borde hjälpas med sociala metoder.\r\nMan kan utgå från att fängelsestraff verkar\r\nnedbrytande i kanske 90 procent av alla fall. Men\r\nvi kan inte helt avskaffa fängelserna, för det finns\r\nskattesmitare, rattfyllerister och också ett litet antal\r\npersoner som är farliga för andras säkerhet.''</pre><pre>Första gången som mer restriktiva regler inom\r\nkriminalvården kom på tal från socialdemokratisk\r\nsida var i samband med att justitieminister Sten\r\nWickbom i mitten av 1980-talet aktualiserade\r\nskärpningar för ekonomiska brottslingar. Men det\r\nvar då bara beträffande den typen av brottslingar\r\nsom socialdemokraterna kunde tänka sig stramare\r\nbestämmelser.</pre><pre>Spionen Stig Berglings rymning i oktober 1987 kom\r\nemellertid att bli ett grundskott mot den\r\nsocialdemokratiska inställningen. Efter den\r\nhändelsen blev socialdemokraterna tvungna att\r\nmodifiera sin uppfattning.</pre><pre>Den nya socialdemokratiska linjen innebar dock\r\ninte någon förändring i sak. Det var i stället fråga\r\nom en mer retorisk reträtt från den tidigare\r\npositionen. Även efter Berglings flykt fanns hos\r\nsocialdemokraterna i grund och botten en bristande\r\nvilja att strama upp reglerna på\r\nkriminalvårdsanstalterna.</pre><pre>I den proposition om ändring i lagen om\r\nkriminalvård i anstalt som kom 1988 föreslog\r\nregeringen -- under snävt givna förutsättningar --\r\natt strängare villkor skulle gälla vissa\r\nlångtidsdömda. Resultatet av den lagändring som\r\ngjordes kom emellertid knappast att märkas. De\r\nflesta brottslingar fick samma behandling som\r\ntidigare, bevakningen fortsatte att vara bristfällig\r\noch narkotikamissbruket innanför\r\nfängelsemurarna florerade som aldrig förr.</pre><pre>Den inställning som socialdemokraterna intagit till\r\nde nu aktuella frågorna om permissioner och\r\nbehandling av långtidsdömda visar att deras\r\ngrundinställning finns kvar. De kan inte tänka sig\r\nnågra egentliga skärpningar.</pre><pre>I det betänkande som vi nu behandlar konstaterar\r\nutskottsmajoriteten å ena sidan att en stor mängd\r\npermissioner missköts. Å andra sidan vill man inte\r\nlåta detta leda till några lagändringar. I stället\r\nhänvisar man till att regeringen givit\r\nkriminalvårdsstyrelsen i uppdrag att se över\r\ntillämpningen av permissionsbestämmelserna för\r\nintagna på kriminalvårdsanstalt.</pre><pre>Uppdraget innefattar vidare en uppmaning till\r\nkriminalvårdsstyrelsen att fortlöpande vidta de\r\nåtgärder som bedöms motiverade för att minska\r\nandelen misskötta permissioner.</pre><pre>Regeringen har alltså inte visat någon större\r\nhandlingskraft på det här området. Det är ju\r\nknappast fråga om krafttag från regeringens sida\r\nnär man bara ger kriminalvårdsstyrelsen i uppdrag\r\natt ''se över'' en viss verksamhet.</pre><pre>Om man tror att kriminalvårdsstyrelsen inom de\r\nnuvarande reglernas ram skulle kunna vidta\r\nåtgärder för att få ned antalet misskötta\r\npermissioner till acceptabel nivå misstar man sig.\r\nKriminalvården kan inte göra mycket mer än den\r\ngör i dag. Det som behövs är lagändringar.</pre><pre>Herr talman! Det är nu nödvändigt att de regler\r\nsom gäller permissioner stramas upp på olika sätt.\r\nBl.a. bör kvalifikationstiderna för en ny permission\r\nefter misskötsamhet av olika slag göras längre.\r\nObevakade permissioner bör starkt begränsas för\r\ndem som gång på gång återfaller i brott. Intagna\r\nsom begått allvarliga våldsbrott och narkotikabrott\r\nbör endast i undantagsfall erhålla permission.</pre><pre>Beträffande behandlingen av långtidsdömda gäller\r\ni dag den regeln att särbehandling enligt 7 § tredje\r\nstycket lagen (1974:203) om kriminalvård i anstalt\r\nfår ske av intagen som undergår fängelse i lägst fyra\r\når. För den som dömts för narkotikabrott går\r\ngränsen för särbehandling vid fängelse i lägst två år.</pre><pre>Dessa regler bör skärpas så att särbehandling kan\r\nske beträffande alla intagna som har dömts till\r\nfängelse i lägst två år oavsett brottslighetens\r\nkaraktär. En person som har dömts till ett så långt\r\nfängelsestraff som två år har nämligen oftast gjort\r\nsig skyldig till svår brottslighet, inte sällan allvarliga\r\nvåldsbrott. Allmänhetens skyddsintresse måste här\r\nsättas i främsta rummet.</pre><pre>När bestämmelsen om särbehandling av\r\nlångtidsdömda infördes uttalade\r\nutskottsmajoriteten för övrigt att det på sikt borde\r\nvara ett önskemål att det införs en så enhetlig\r\nreglering som möjligt såvitt avser samtliga\r\nlångtidsdömda.</pre><pre>Jag yrkar bifall till reservationerna 5 och 6.</pre><pre>Enligt 37 § lagen om kriminalvård i anstalt skall\r\nhälso- och sjukvårdspersonal inom kriminalvården,\r\nutan hinder av sekretess, underrätta styresmannen\r\nvid anstalten om en intagen lider av en smittosam\r\nsjukdom, som enligt smittskyddslagen är en\r\nsamhällsfarlig sjukdom, t.ex. HIV-infektion. I det\r\nregeringsförslag som nu behandlas föreslås att en\r\nmotsvarande bestämmelse om uppgiftsskyldighet\r\ninförs i lagen (1976:371) om behandling av häktade\r\noch anhållna m.fl.</pre><pre>Reservation 2, tar ställning för att motsvarande\r\nregler skall gälla beträffande intagna i polisarrester.</pre><pre>Anf. 2 LARS SUNDIN (fp):</pre><pre>Herr talman! Det övergripande syftet i regeringens\r\nförslag om ändringar i kriminalvårdslagstiftningen,\r\nsom vi nu skall debattera och fatta beslut om, är att\r\nman vill delegera och decentralisera rätten att fatta\r\nbeslut inom kriminalvården. Detta är naturligtvis\r\ningenting som vi i folkpartiet utifrån liberala\r\nutgångspunkter har någonting att invända mot. Vi\r\ntycker också att det är bra att t.ex.\r\nsysselsättningsplikten utvidgas. Men tyvärr är man\r\nfrån socialdemokraternas sida fortfarande inte\r\nberedd att strama permissionsbestämmelserna\r\ninom kriminalvården, som vi länge förordat. Det\r\nborde stå klart att en sådan uppstramning är\r\nnödvändig när t.ex. bortemot hälften av alla\r\npermissioner från vissa slutna anstalter missköts.</pre><pre>Vi i folkpartiet återkommer också med vårt tidigare\r\nkrav på särbehandling av långtidsdömda, dvs. alla\r\nsom döms till fängelse i lägst två år oavsett\r\nbrottslighetens karaktär. Om man har dömts till\r\nfängelse i två år, är det begångna brottet allvarligt,\r\noch då skall man särbehandlas. Jag kan bara\r\ninstämma i de kraftfulla ord till stöd för vår\r\nfolkpartimotion som Jerry Martinger uttalade här\r\nnyss. Naturligtvis innebär inte detta att vi överger\r\ntanken om den humana kriminalvården. Det\r\nbehövs understrykas gång efter annan att\r\nhumanitet inte är det samma som kravlöshet.</pre><pre>Herr talman! Jag yrkar bifall till reservationerna 5\r\noch 6.</pre><pre>Anf. 3 KJELL ERICSSON (c):</pre><pre>Herr talman! När man står som nummer tre på\r\ntalarlistan har det mesta redan sagts, i synnerhet\r\nsom man har gemensamma reservationer, som vi i\r\ndet här fallet har med folkpartiet och moderaterna.</pre><pre>Det här förslaget handlar om vissa förändringar i\r\nkriminalvårdslagstiftningen. Jag tänkte något\r\nberöra sjukvårdssekretessen och också de stramare\r\npermissionsbestämmelserna samt särbehandling av\r\nlångtidsdömda.</pre><pre>Enligt de nuvarande bestämmelserna om\r\nsjukvårdssekretess kan hälso- och\r\nsjukvårdspersonal inom kriminalvården utan\r\nhinder av den sekretess som gäller inom sjukvården\r\nunderrätta anstaltsledningen om att en intagen\r\nlider av en smittsam sjukdom, t.ex. HIV-smitta.\r\nDetta gäller under förutsättning för att det är fara\r\nför att smittan sprids, så att man skall kunna vidta\r\nde åtgärder som behövs.</pre><pre>I det nu aktuella regeringsförslaget föreslås att\r\nsamma bestämmelser som gäller för anstalterna\r\nskall omfatta även häktena. Det är både bra och\r\nriktigt, tycker jag. Det är naturligtvis lika viktigt att\r\nman har möjlighet att upplysa om smitta såväl på\r\nhäktena som på anstalterna.</pre><pre>Jag kan emellertid inte instämma med\r\nutskottsmajoriteten när den ställer sig negativ till\r\natt dessa bestämmelser skall gälla även för\r\npolisarresterna. Den föreslagna ändringen gäller\r\nsåledes endast personal som är anställd inom\r\nkriminalvården. Detta är anmärkningsvärt,\r\neftersom det måste vara minst lika viktigt för\r\npersonal vid polisarrester att få information om\r\nvilka intagna som är smittade med t.ex. HIV.</pre><pre>Att sjukvårdspersonalen inte är anställd av\r\nhuvudmannen kan inte enbart vara ett skäl att säga\r\nnej till att denna uppgiftsskyldighet skall omfatta\r\näven personal vid polisarrester. Det är ofta polis\r\noch personal vid polisarrester som först kommer i\r\nkontakt med den intagne. Därför bör också samma\r\nbestämmelser gälla såväl för personal vid\r\npolisarrester som för personal vid häktena, inte\r\nminst för att man så tidigt som möjligt skall kunna\r\nförebygga en spridning av smittan. Jag hoppas\r\ndärför att regeringen snarast vidtar åtgärder och\r\nskyndsamt återkommer med förslag, så att den här\r\nfrågan får sin lösning, även för personal vid\r\npolisarrester. Jag yrkar därför bifall till reservation\r\n2.</pre><pre>Även jag vill något beröra frågan om stramare\r\npermissionsbestämmelser. Det har visserligen blivit\r\nen viss förbättring, men fortfarande är antalet\r\nmisskötta permissioner oacceptabelt högt. Vi från\r\nden borgerliga sidan vill därför strama upp\r\nbestämmelserna. Bl.a. bör kvalifikationstiderna för\r\nny permission efter misskötsamhet göras längre.\r\nObevakade permissioner bör kraftigt begränsas för\r\nintagna som gång på gång begår nya brott.</pre><pre>För intagna som begår grova brott, såsom allvarliga\r\nvåldsbrott och narkotikabrott, bör permission\r\nbeviljas endast i undantagsfall. Jag yrkar därmed\r\nbifall till reservation 5.</pre><pre>Herr talman! Slutligen när det gäller särbehandling\r\nav långtidsdömda, dvs. de som dömts till fängelse i\r\nlägst två år, finns det anledning att särbehandla\r\ndenna kategori. Om man har dömts för ett grovt\r\nvåldsbrott och fått lägst två års fängelse är brottet\r\nallvarligt. I dag gäller dessa bestämmelser för dem\r\nsom har dömts till lägst fyra års fängelse för grovt\r\nvåldsbrott och lägst två år när det är fråga om\r\nnarkotikabrott. Det vore rimligare om gränsen två\r\nårs fängelse gällde både för grova våldsbrott och för\r\ngrova narkotikabrott. Här måste allmänhetens\r\nskyddsintressen sättas i främsta rummet. Jag yrkar\r\ndärför bifall till reservation 6.</pre><pre>Anf. 4 BERITH ERIKSSON (v):</pre><pre>Herr talman! Tisdagen den 22 maj behandlade vi\r\nett förslag om en skärpning av lagen om\r\nkriminalvård i anstalt här i kammaren. Det var\r\nförra gången detta ärende behandlades. Då\r\nhandlade det om möjlighet för regeringen att\r\nbesluta om sådan avvikelse från bestämmelserna i\r\n25--30 §§ som att regeringen kunde gå in och\r\nförorda undantag från dessa paragrafer för\r\npersoner som man ansåg hade en mental\r\nförberedelse för terroristbrott.</pre><pre>I detta betänkande anser utskottsmajoriteten att\r\n26, 29 och 30 §§ i lagen om kriminalvård i anstalt\r\nskall skärpas. Det anses dessutom att vi skall göra\r\nett tillägg i form av en ny paragraf i lagen om\r\nbehandling av häktade och anhållna. Denna gång\r\ngäller det möjlighet för anstaltsledningen att isolera\r\nen intagen under det att man utreder ett\r\ndisciplinbrott.</pre><pre>I §§ 29 och 30 i lagen om kriminalvård i anstalt, som\r\nhandlar om telefonsamtal och besök, sägs att\r\nundantag skall göras för kontakt med advokat. Men\r\ni § 26, som gäller brevkontakt, finns inte detta\r\nundantag angivet. I den nya lagparagrafen, § 17, i\r\nlagen om behandling av häktade och anhållna finns\r\ninget undantag från de angivna förbuden mot\r\nkontakt med personer utanför fängelset oavsett om\r\ndet är fråga om brev, telefonsamtal eller besök.</pre><pre>Utskottsmajoriteten bemöter min motion med att\r\npåpeka att det av praktiska skäl inte är möjligt att\r\nen intagen kan få ta kontakt med advokat hur ofta\r\nhan vill eller i vilken tid på dygnet som helst. Det\r\ntycker jag är ett mycket märkligt påpekande i\r\nsammanhanget, eftersom det i lagtexten handlar\r\nom möjligheten för den isolerade fången att över\r\nhuvud taget ha rätt att ta kontakt med en advokat,\r\ninte i vilken utsträckning eller hur ofta.</pre><pre>Man påpekar även i betänkandet att denna rätt\r\nfinns för intagna i kriminalvårdsanstalt när det\r\ngäller telefonsamtal och besök, men undviker att\r\nens nämna att samma möjlighet saknas för den som\r\nexempelvis är överförd till ett häkte under\r\nutredningstiden.</pre><pre>De förändringar som har skett i lagen om\r\nkriminalvård i anstalt kan synas små, och de\r\nkommer portionsvis. Det handlar dock om\r\nrättigheter som är så pass viktiga att vi skall akta oss\r\nmycket noga för att börja tumma på dem. Det är\r\nockså frågan om vi inte ibland balanserar på\r\ngränsen till att bryta mot internationella\r\nkonventioner som vi har undertecknat.</pre><pre>Herr talman! Jag yrkar därmed bifall till\r\nreservation nr 3.</pre><pre>Anf. 5 KRISTER SKÅNBERG (mp):</pre><pre>Herr talman! Vi har fogat en reservation till detta\r\nbetänkande. Den gäller sysselsättningsplikten. Vi\r\nmenar att kriminalvårdslagstiftningen måste bygga\r\npå frivillighet i detta avseende. Vi kan inte ställa oss\r\nbakom en utvidgad arbets- och sysselsättningsplikt.\r\nFör förtidspensionärer och intagna som har\r\nsjukersättning innebär detta faktiskt att man får en\r\nannan behandling än om man vistas ute i det öppna\r\nsamhället. Det finns ett större tvång här. Vi kan inte\r\nse att det är motiverat. Vi stödjer därför\r\nmiljöpartiets reservation, men vi kommer inte att\r\nbegära votering om den.</pre><pre>När det gäller avskildhet vid utredning i\r\ndisciplinärende, som det talas om i betänkandet,\r\nkan jag säga att miljöpartiet över huvud taget är\r\nemot avskiljning. Jag stöder därför reservation nr\r\n4.</pre><pre>Jag vill även understryka det Berith Eriksson här\r\nhar sagt om att man i varje fall definitivt måste\r\nskydda den intagnes rätt att i alla lägen få kontakt\r\nmed sin advokat. Vi kommer därför att stödja\r\nreservation nr 3.</pre><pre>Herr talman! För övrigt tycker vi att utskottet i\r\nstora drag har uttryckt sig väl, och vi kan stödja\r\nutskottet.</pre><pre></pre><pre>Anf. 6 BIRTHE SÖRESTEDT (s):</pre><pre>Herr talman! I detta betänkande föreslås ändringar\r\ni kriminalvårdslagstiftningen i linje med de beslut\r\nsom riksdagen tidigare fattat om en\r\ndecentralisering och omorganisation av\r\nkriminalvårdsverket.</pre><pre>En utgångspunkt är att ansvaret för\r\nbeslutsbefogenheter och andra arbetsuppgifter\r\nskall decentraliseras till den lokala nivån i så stor\r\nutsträckning som möjligt.</pre><pre>Arbetet vid kriminalvårdstyrelsen och vid den\r\nregionala organisationen koncentreras på\r\növergripande frågor. Principen skall vara att\r\nbesluten inte fattas på högre nivå än som erfordras\r\nmed hänsyn till ärendenas beskaffenhet. Beslut i\r\nklientärenden bör kunna fattas lokalt. I dag bereds\r\nofta ärenden på lokal nivå även om besluten fattas\r\nregionalt eller centralt.</pre><pre>En försöksverksamhet med decentralisering av\r\nvissa beslut har bedrivits sedan 1986 vid ett flertal\r\nmyndigheter.</pre><pre>Dessa förändringar av kriminalvårdslagstiftningen\r\nråder det inte några delade meningar om.</pre><pre>Däremot motsätter sig miljöpartiet en utvidgning\r\nav arbetsplikten till att omfatta också sysselsättning\r\nav terapikaraktär och en skyldighet för dem som\r\nuppbär förtidspension och sjukbidrag att delta i\r\nsådan verksamhet. Att ge de intagna en lämplig\r\nsysselsättning, i rehabiliterande syfte, är helt i linje\r\nmed övriga strävanden i samhället att ge människor\r\nen arbetsträning för att kunna återgå till arbete.\r\nDen skyldighet till sysselsättning som nu föreligger\r\nkan förhindra en passivisering och ge möjligheter\r\ntill förbättrade arbetsinsatser. Här skiljer sig\r\nutskottsmajoritetens uppfattning helt från\r\nmiljöpartiets. Miljöpartiet anser att en sådan\r\nverksamhet inte främjar anpassningen till\r\nsamhället.</pre><pre>För att kunna vidta lämpliga skyddsåtgärder när\r\nnågon intagen lider av smittsam sjukdom utvidgas\r\nuppgiftsskyldigheten för kriminalvårdens hälso-\r\noch sjukvårdspersonal att även gälla vid häkten. I\r\nmotioner har framförts att detta även bör gälla\r\nbeträffande polisarrester. Här uppstår problem\r\neftersom personalen ofta är anställd av annan\r\nhuvudman. Justitieministern har påpekat i\r\npropositionen att det saknas tillräckligt underlag\r\nför närvarande för att göra uppgiftskyldigheten\r\ngenerellt tillämplig även för polisarrester.\r\nJustitieministern anser att det finns anledning att\r\nåterkomma i frågan. Utskottet förutsätter att så\r\nockså sker.</pre><pre>Den intagne får under vissa förutsättningar hållas i\r\navskildhet vid utredning av disciplinärende. Efter\r\ndet att JO nu har påtalat brister i lagstiftningen,\r\nföreslås en utvidgning. Efter noggrann prövning i\r\ndet enskilda fallet skall det finnas möjligheter att\r\navskilja den intagne från andra personer. Det gäller\r\nkontakter genom brev, telefonsamtal eller besök.\r\nVarje kontaktform skall prövas för sig.</pre><pre>Den ovillkorliga rätt till kontakt med advokat som\r\nvänsterpartiet kräver kan bl.a. av praktiska skäl\r\ninte tillgodoses. Däremot vill jag peka på regler\r\nsom finns i dag och som innebär att den intagne i all\r\nutsträckning det lämpligen kan ske skall få kontakt\r\nmed advokat. I praktiken tillämpas dessa regler\r\ngeneröst. De nu föreslagna begränsningarna av\r\nkontaktmöjligheter skall inte lägga några hinder i\r\nvägen för att advokatkontakter skall kunna ske,\r\nsåvida inte advokaten är berörd av utredningen.</pre><pre>Miljöpartiet ifrågasätter om man över huvud taget\r\nskall kunna hålla personer i avskildhet. Det sägs i\r\nlagen att en intagen under utredning av ett\r\ndisciplinärende tillfälligt får hållas avskild från\r\nandra intagna i den mån det är oundgängligen\r\nnödvändigt för att syftet med utredningen inte skall\r\näventyras. Det är alltså helt beroende på vilken art\r\nav disciplinärende det är fråga om. Det kan\r\nexempelvis vara fråga om smuggling av narkotika,\r\nrymningsförsök eller hot av olika slag.</pre><pre>Vi oroas alla av att permissioner missköts. Därför\r\nhar också nya regler införts. Jag vill markera detta\r\nför Jerry Martinger och Lars Sundin, som tog upp\r\nregelsystemet. Dessa regler infördes den 1 juni\r\n1989. Syftet med de nya bestämmelserna är att man\r\nskall uppnå enhetlighet och konsekvens. Dessa\r\nregler uttrycker också tydligt vad som händer vid\r\nolika former av misskötsamhet beträffande längre\r\nkvalifikationstid innan ny permission ges. När det\r\nfinns risk för att den intagne avviker skall\r\npermissionen i stället kunna vara bevakad.</pre><pre>Det ligger i kriminalvårdsstyrelsens uppdrag från\r\nregeringen att göra en översyn av tillämpningen och\r\nvidta åtgärder för att minska misskötsamheten. Vi\r\nskall inte glömma att permissioner är en viktig del i\r\nanpassningen och att problemen med denna\r\nmisskötsamhet, som finns främst vid vissa anstalter,\r\nkanske inte löses genom längre kvalifikationstid\r\neller färre permissioner. Det krävs kanske helt\r\nandra förberedande insatser för att dessa personer\r\nskall klara av en permission. I december skall\r\nuppdraget från kriminalvårdsstyrelsen redovisas.</pre><pre>Riksdagen fattade 1987/88 beslut om särbehandling\r\nav de långtidsdömda. Man fann då att en lämplig\r\navvägning gjordes. Riksdagen diskuterade även i\r\nvåras dessa regler. Då som nu vidhåller utskottet sin\r\ntidigare uppfattning och finner inte att det finns\r\nnågon anledning till en annan bedömning.</pre><pre>Herr talman! Jag yrkar bifall till hemställan i\r\njustitieutskottets betänkande och avslag på\r\nsamtliga reservationer.</pre><pre>Anf. 7 LARS SUNDIN (fp):</pre><pre>Herr talman! Birthe Sörestedt och\r\nsocialdemokraterna säger angående\r\nsjukvårdssekretessen att tillräckligt underlag för\r\nnärvarande saknas för att uppgiftsskyldigheten\r\nskall kunna bli tillämplig också för polisarrester.\r\nJustitieministern säger dessutom att det kan finnas\r\nskäl att återkomma. Vi från den borgerliga\r\noppositionen menar denna gång att skillnaden\r\nmellan oss och socialdemokraterna är att vi är\r\növertygade redan nu om att denna fråga måste få en\r\nsnabb lösning. Vi håller med om att underlag\r\nsaknas, men vi anser att detta underlag skall tas\r\nfram snabbt genom att en utredning snarast\r\ntillsätts. Sedan får regeringen lägga fram ett förslag,\r\nså att frågan snabbt kan få en lösning. Jag menar\r\nalltså: Snabb utredning, förslag, och vi skall fatta\r\nbeslut.</pre><pre>När det gäller de stramare\r\npermissionsbestämmelserna kan väl Birthe\r\nSörestedt inte mena att bestämmelserna nu är\r\ntillräckligt strama och tillämpas fast och\r\nkonsekvent, när så många av de intagna, framför\r\nallt på de slutna lokalanstalterna, missköter sina\r\npermissioner. Att man inom kriminalvårdsstyrelsen\r\nförsöker få dessa regler från den 1 juni 1989 att bli\r\nriktigt använda genom information är ju självklart\r\noch inte mycket till argument i denna fråga.</pre><pre>Till sist, herr talman, vill jag beträffande\r\nsärbehandlingen av de långtidsdömda säga att de\r\nnuvarande gränserna på fyra resp. två år är väl\r\navvägda. Men varför önskar socialdemokraterna på\r\nsikt en annan avvägning, en mer enhetlig\r\nbedömning? Vad innebär på sikt -- är det nästa år,\r\nom fem år, om tio år -- då vi skall ha en enhetlig\r\nbedömning och inte den avvägning som nu finns,\r\noch som innebär fyra och två år, vilken enligt\r\nsocialdemokraterna är en riktig avvägning. Skall\r\nden enhetliga gränsen gå vid två, fyra, tre år eller\r\nnågon annanstans?</pre><pre>Anf. 8 KJELL ERICSSON (c):</pre><pre>Herr talman! Man får uppfattningen att\r\nsocialdemokraterna vill vänta och skjuta på det\r\nmesta. De skall återkomma, titta på, undersöka,\r\nosv. Men det finns, som Lars Sundin har sagt, en\r\ndel åtgärder som kan vidtas omedelbart. Det som\r\ngäller sjukvårdssekretessen är något märkligt. Det\r\när bra att denna sekretess kommer att gälla även\r\npersonalen på häktena. Men ofta kommer dessa\r\npersoner först in i polisarresterna, så varför skall\r\ninte dessa omfattas av denna uppgiftsskyldighet.\r\nDen sjukvårdspersonal som finns där är väl inte\r\nanställd av polisen, men både sjukvårdspersonalen\r\noch polispersonalen har tystnadsplikt. Det finns\r\ndärför inte något hinder av den orsaken att man\r\nskall undanhålla polisen något. Vi hoppas därför att\r\nvår reservation blir bifallen och att regeringen så\r\nfort som möjligt tar fram ett underlag och\r\nåterkommer till riksdagen med ett förslag som\r\ninnebär att även polispersonalen tas med i detta\r\navseende.</pre><pre>När det gäller permissionerna uttrycker både\r\nBirthe Sörestedt och den övriga\r\nutskottsmajoriteten oro för den misskötsamhet som\r\nförekommer. Men ändå vill de inte ställa sig bakom\r\ndet som vi kräver när det gäller stramare\r\npermissionsregler för att komma åt denna\r\nmisskötsamhet. I stället anser utskottsmajoriteten\r\natt man skall vänta och se, osv. Det är bättre att\r\nman tar itu med detta på en gång.</pre><pre>Detsamma gäller grova brottslingar. Även i fråga\r\nom dem vill utskottsmajoriteten återkomma om ett\r\nantal år, så att större enhetlighet uppnås. Nu gäller\r\natt straffet för grova våldsbrott är fängelse i fyra år.\r\nMen även de som döms till två års fängelse är grova\r\nbrottslingar. Jag tycker att vi skall få enhetliga\r\nregler så fort som möjligt.</pre><pre>Anf. 9 BERITH ERIKSSON (v):</pre><pre>Herr talman! Birthe Sörestedt upprepar ungefär\r\nvad som står i betänkandet. Men som jag sade i mitt\r\nförsta inlägg handlar det inte om hur ofta det av\r\npraktiska skäl är möjligt för den intagne att få\r\nkontakt med sin advokat, utan det handlar om vad\r\nsom står i lagtexten. I lagen om omhändertagande i\r\nkriminalvårdsanstalt står det att dessa\r\nkontaktmöjligheter genom telefon och besök skall\r\nfinnas. Men om fängelseledningen finner det\r\nlämpligt och nödvändigt att överföra en person till\r\nett häkte gäller lagen om omhändertagande i häkte\r\noch den nya 17 §. Då finns dessa möjligheter till\r\nkontakter inte längre uttalade i lagtexten. Det är\r\ndetta det handlar om och inte om hur det av\r\npraktiska skäl är möjligt att arrangera. Det räcker\r\ninte heller att säga att man har varit generös. 17 § är\r\nnämligen ett förslag till en ny lag. Då kan man ju\r\ninte uttala sig i förväg om hur pass generös man\r\nkommer att vara när man skall tillämpa denna lag,\r\nframför allt inte när det i lagtexten inte står att\r\ndenna rättighet skall finnas för den intagne.</pre><pre>Anf. 10 JERRY MARTINGER (m):</pre><pre>Herr talman! Birthe Sörestedt är tydligen nöjd med\r\nde nuvarande permissionsbestämmelserna trots att\r\ndet sker ett stort antal rymningar. Jag kan bara än\r\nen gång konstatera att socialdemokraterna inte\r\nändrat den linje de verkat för under de senaste\r\ndecennierna. De anser tydligen fortfarande att\r\nbrottslingarna skall vistas utanför fängelserna så\r\nmycket som möjligt.</pre><pre>Anf. 11 KRISTER SKÅNBERG (mp):</pre><pre>Herr talman! Vi tror faktiskt inte att man uppnår\r\nsyftet att främja de intagnas anpassning i samhället\r\ngenom att tvinga förtidspensionärer och dem som\r\nfår sjukbidrag till olika typer av sysselsättning. Det\r\när mycket bra om de kan motiveras att delta, och\r\ndet kan alldeles säkert främja det goda syftet, men\r\nom man tvingar dem är det en uppenbar risk att\r\nsyftet motverkas. Det är det ena.</pre><pre>Det andra jag ville säga, herr talman, är att vi\r\ntycker att propositionen i fråga om avskildhet i ett\r\ndiciplinärende är oklar när det gäller behovet. Vår\r\nprincipiella inställning har jag angivit. Givetvis kan\r\ndet finnas tvingande undantag, men behovet som\r\nframgår av propositionen är oklart. Vi har därför\r\nföreslagit avslag på denna punkt.</pre><pre>Anf. 12 BIRTHE SÖRESTEDT (s):</pre><pre>Herr talman! Till Lars Sundin och Kjell Ericsson\r\nvill jag när det gäller problemen om polisarresterna\r\nförst säga att vi egentligen är helt överens om att\r\nnågonting måste göras. Men som justitieministern\r\npåpekar i propositionen finns det inte tillräckligt\r\nunderlag. Hon har lovat att återkomma i frågan. Vi\r\nförutsätter naturligtvis att hon gör det när det finns\r\nunderlag. Vi tycker också att det är viktigt att man\r\nlöser dessa problem, eftersom uppgiftsskyldigheten\r\nbara kan gälla personal som är anställd av\r\nkriminalvården. Är det en annan huvudman\r\ntillämpas andra regler. Så på den punkten är vi\r\negentligen överens i sak.</pre><pre>När det så gäller permissioner infördes nya regler\r\n1989. Reglerna blev stramare och fick en fasthet\r\noch konsekvens när det gäller olika överträdelser,\r\nsom misskötsamhet. Vi socialdemokrater tycker,\r\nJerry Martinger, att det är viktigt att man kan ge\r\npermissioner, att människor som har långa\r\nfängelsestraff får möjlighet att komma ut i\r\nsamhället. Men vi tycker att permissionerna också\r\nskall skötas. Därför har kriminalvårdsstyrelsen fått\r\ni uppdrag att se över hur reglerna tillämpas och\r\nvilka åtgärder som skall vidtas om permissionerna\r\nmissköts. Dessa åtgärder skall redovisas snart,\r\nredan i december.</pre><pre>Det är viktigt att vi inväntar de förslag som\r\nkriminalvårdsstyrelsen kan komma med på detta\r\nområde innan vi tar ställning till om det behövs\r\nlängre kvalifikationstider vid ny permission eller\r\nom man skall ge färre permissioner.</pre><pre>Som jag sade i mitt inledningsanförande finns det\r\nmånga andra aspekter som är viktiga för att\r\npermissionerna skall bli bra för den intagne.</pre><pre>Vi säger ju, Berith Eriksson, i betänkandet: ''Enligt\r\nutskottets uppfattning bör de nu föreslagna\r\nreglerna till begränsning i kontakter med\r\nyttervärlden ej lägga några hinder i vägen för\r\nkontakt mellan den intagne och hans advokat -- -- --\r\n.'' Jag tycker att vi klart har uttalat vår inställning i\r\nfrågan.</pre><pre>Anf. 13 LARS SUNDIN (fp):</pre><pre>Herr talman! Om det är så, Birthe Sörestedt, att\r\nunderlag saknas -- och det är ju så -- för att\r\nuppgiftsskyldigheten också skall kunna tillämpas\r\nför polisarrester, varför då inte gå med på vårt\r\nförslag om utredning, så att vi får fram ett underlag,\r\nfår snabbt en proposition och så småningom ett\r\nsnabbt beslut i riksdagen? Här är det skillnad. Ni\r\nhåller med om att tillräckligt underlag saknas, men\r\nvarför då inte göra en utredning? Justitieministern\r\nsäger bara att det kan finnas skäl, inte att det finns\r\nskäl. Jag är övertygad om att det finns skäl till att\r\nsnabbt lösa frågan.</pre><pre>När det gäller de stramare\r\npermissionsbestämmelserna fick de en annan\r\nutformning. Reglerna blev stramare och fastare,\r\nmen, Birthe Sörestedt, tillämpas de också stramare\r\noch fastare? Det är vad frågan gäller. Vi tycker att\r\nman inte tillämpar dem tillräckligt stramt och fast.\r\nDet tyder de alltför många rymningarna från\r\nframför allt de slutna anstalterna på.</pre><pre>Till sist när det gäller särbehandling av\r\nlångtidsdömda. De nuvarande gränserna på fyra\r\noch två år är väl avvägda, säger Birthe Sörestedt.\r\nÄndå önskar ni en på sikt mera enhetlig\r\nbedömning. Om de nu är väl avvägda, värför\r\nönskar ni en mer enhetlig bedömning på sikt? Vad\r\nmenar ni med ''på sikt''?</pre><pre>Anf. 14 KJELL ERICSSON (c):</pre><pre>Herr talman! Birthe Sörestedt säger att vi är\r\növerens. Det låter bra om vi är det, men varför då\r\ninte beställa det här uppdraget från regeringen?\r\nDet finns inte underlag nu, men jag tror inte att det\r\när speciellt svårt att få fram det. På många håll har\r\nman olika huvudmän för olika saker -- att\r\nsjukvårdspersonal är anställd av en huvudman och\r\npolispersonal av en annan har ingen större\r\nbetydelse. Det är bara för regeringen att sätta i\r\ngång, ta fram underlaget och återkomma så snart\r\nsom möjligt till riksdagen så att vi kan fatta beslut i\r\närendet. Jag tror att det är viktigt, inte minst när\r\ndet gäller säkerheten och trygghetskänslan för dem\r\nsom arbetar i polisarresterna, att de också får\r\nsamma möjligheter. Den här smittan finns trots allt\r\npå många håll, och den har lärt oss att sprida oss.\r\nJag tror att det skulle gynna alla parter om vi fick\r\nett snabbt beslut i det här avseendet.</pre><pre>När det sedan gäller permissionsbestämmelserna\r\nhar vi tydligen olika uppfattning om hur de skall\r\nvara. Vi har fått nya bestämmelser, men de\r\ntillämpas inte stramt nog. Därför vill vi bl.a. ha\r\nlängre kvalifikationstider efter misskötsamhet. Det\r\nvill ni tydligen inte ställa upp på.</pre><pre>Anf. 15 JERRY MARTINGER (m):</pre><pre>Herr talman! Det är klart, Birthe Sörestedt, att vi\r\nskall läsa vad kriminalvårdsstyrelsen skriver i sin\r\nutvärdering av tillämpningen av\r\npermissionsbestämmelserna. Vad jag reagerar\r\nemot är den övertro som Birthe Sörestedt och\r\nsocialdemokraterna tycks ha på vad\r\nkriminalvårdsstyrelsen skall kunna göra i det här\r\nhänseendet.</pre><pre>Anf. 16 BERITH ERIKSSON (v):</pre><pre>Herr talman! Birthe Sörestedt säger att det enligt\r\nbetänkandet inte bör ligga något hinder i vägen för\r\nen person att ha kontakt med sin advokat. Det som\r\nkan lägga hinder i vägen är att det över huvud taget\r\ninte finns med i lagtexten att man har denna\r\nrättighet. Den finns med när det gäller två\r\nkontaktvägar och den intagne befinner sig i en\r\nkriminalvårdsanstalt men inte när det gäller den\r\ntredje vägen. Någon uttalad rättighet finns över\r\nhuvud taget inte om man har blivit överflyttad från\r\nkriminalvårdsanstalt till ett häkte under\r\nutredningstiden.</pre><pre>Anf. 17 BIRTHE SÖRESTEDT (s):</pre><pre>Herr talman! Misskötsel av permission kan det\r\nvara av olika slag. Tyvärr kan vi i statistiken inte se\r\nvad det är för misskötsamhet -- om man har kommit\r\nför sent någon stund eller om man har kommit\r\nberusad eller över huvud taget avvikit. Det är\r\nviktigt att vi känner till orsaken till att\r\npermissionerna missköts. Därför tycker jag att det\r\nfinns all anledning att avvakta\r\nkriminalvårdsstyrelsens översyn över hur reglerna\r\ntillämpas och de åtgärder som\r\nkriminalvårdsstyrelsen kommer att föreslå.</pre><pre>Lars Sundin säger att tillämpningen inte är så bra.\r\nOm jag uppfattade det rätt tycker Lars Sundin att\r\nreglerna kanske har varit bra i alla fall.</pre><pre>Som sagt, Jerry Martinger, tycker jag att vi skall\r\ninvänta kriminalvårdsstyrelsens besked. Därefter\r\nkan vi föra en ny diskussion om vilka åtgärder som\r\nkan behövas. Det är kanske andra än färre\r\npermissioner och längre kvalifikationstider.</pre><pre>När det gäller uppgiftsskyldigheten för personalen\r\ni arrester är vi överens i sak om att man bör ha\r\nsamma möjligheter i polisarrester som vid häkten.\r\nVi är också överens om att det blir problem när man\r\nhar olika huvudmän för personal. Nu är frågan\r\nuppmärksammad av justitieministern. Vi\r\nförutsätter att det nu kommer förslag till ändringar\r\npå denna punkt.</pre><pre>Överläggningen var härmed avslutad.</pre><pre>(Beslut fattades under 9 §.)</pre><pre></pre><pre>5 § Vissa straffrättsliga frågor m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU3 Vissa straffrättsliga frågor m.m.</pre><pre>Anf. 18 JERRY MARTINGER (m):</pre><pre>Herr talman! Sedan början av 1970-talet har\r\nsocialdemokraterna drivit en linje som syftat till att\r\nbagatellisera lagöverträdelser som drabbar\r\nenskilda människor. Samtidigt har man rest krav på\r\nstraffskärpningar för ekonomisk brottslighet, dvs.\r\nbrott som främst riktas mot staten.</pre><pre>Mitt under den våldsvåg som sköljt fram över\r\nSverige under de senaste åren har framstående\r\nsocialdemokratiska politiker karaktäriserat den\r\nekonomiska brottsligheten som ''vår tids största\r\nkriminalpolitiska problem''.</pre><pre>För min del vill jag påstå att vår tids största\r\nkriminalpolitiska problem är den normupplösning\r\nbeträffande respekten för medmänniskor som har\r\nkunnat iakttas i vårt land under senare år. Den\r\nnormupplösningen är enligt min mening en\r\ngrundläggande orsak till den tilltagande\r\nbrottsligheten gentemot enskilda människor.</pre><pre>Normbildningens betydelse när det gäller att som\r\nbrottsförebyggande faktor upprätthålla respekten\r\nför rättsordningen är utomordentligt viktig. Familj,\r\nskola och massmedia har här en viktig fostrande\r\noch opinionsbildande uppgift. Det yttersta ansvaret\r\nfaller emellertid på den politiska ledningen.</pre><pre>Den kriminalpolitik som har förts av de\r\nsocialdemokratiska regeringarna under de senaste\r\ndecennierna har ägnat större uppmärksamhet åt\r\nbrottslingarna än åt offren. När människor hittats\r\nnedslagna och blödande har den\r\nsocialdemokratiska debatten inte i första hand\r\nhandlat om hur man bäst skulle kunna hjälpa de\r\nslagna. Den första politiska kommentaren från\r\nregeringshåll har i stället varit: ''Den som har gjort\r\ndetta måste det vara väldigt synd om!''</pre><pre>Bland många socialdemokratiska politiker finns det\r\nett starkt stöd för uppfattningen att den som begår\r\nbrott främst behöver vård. Det har manifisterats en\r\novilja att se individen såsom en självständig person\r\nsom har att ta ansvar för sina egna gärningar.</pre><pre>Även om man kan säga att socialdemokraterna nu\r\nhar påbörjat en försiktig rörelse mot traditionellt\r\nmoderata ståndpunkter har den\r\nsocialdemokratiska regeringen ännu inte på allvar\r\nvelat ta itu med de personer som gör sig skyldiga till\r\nallvarlig våldsbrottslighet. Frågan är bara hur länge\r\nman tänker låta kända våldsverkare slippa undan\r\nmed milda påföljder. Och hur många fler offer skall\r\ndrabbas av våldsbrott innan samhället genom\r\nstränga straff visar att detta inte tolereras?</pre><pre>Mot bakgrund av den utveckling av\r\nvåldsbrottsligheten som har ägt rum under de\r\nsenaste åren är det nu befogat att skärpa straffen\r\nför såväl ordinär misshandel som grov misshandel.</pre><pre>Maximistraffet för ordinär misshandel bör höjas\r\nfrån fängelse i två år till fängelse i fyra år. Samtidigt\r\nsom en sådan förändring sker kan det i motiven slås\r\nfast att frihetsberövande påföljd skall vara\r\nnormalstraffet för misshandel. När det gäller grov\r\nmisshandel bör minimistraffet höjas från fängelse i\r\nett år till fängelse i två år.</pre><pre>Dessa ändringar bör föranleda överväganden även\r\nbeträffande straffskalorna för övriga brott mot liv\r\noch hälsa i 3 kap. brottsbalken. Med hänsyn till att\r\nfrågan har behandlats i fängelsestraffkommitténs\r\nbetänkande torde en sådan översyn inte behöva ta\r\nlång tid i anspråk. Regeringen bör sålunda få i\r\nuppdrag att lägga fram ett lagförslag till riksdagen\r\nunder nästa år.</pre><pre>Tillämpningsområdet för grov misshandel bör\r\nvidare utvidgas. En sådan utvidgning kan ske\r\ngenom att kravet på särskild hänsynslöshet eller\r\nråhet i 3 kap. 6 § brottsbalken ändras till ett krav på\r\nenbart hänsynslöshet eller råhet.</pre><pre>Dessutom bör det i nämnda paragraf om grov\r\nmisshandel införas en regel av innebörden att\r\nresande av livsfarligt vapen direkt skulle kvalificera\r\nmisshandeln som grov. Detta skulle på ett tydligare\r\nsätt än som för närvarande är fallet markera det\r\nallvarliga i att utöva våld med hjälp av vapen.</pre><pre>Motion 1989/90:Ju626, där man förordar en\r\nhöjning av straffet för misshandel av kvinnor, får\r\nanses tillgodosedd genom de förslag som jag nu har\r\ntalat för och som också innebär ökade möjligheter\r\natt komma till rätta med det problem som\r\nkvinnomisshandeln utgör.</pre><pre>Herr talman! Häleri är ett brott som vid åtskilliga\r\ntillfällen har försatt våra domstolar i djupt bryderi.\r\nHäleribrottet är nämligen så konstruerat att det\r\nfordrar ett bevisat förbrott. Detta innebär\r\nexempelvis att polisen, då något förbrott inte kan\r\nuppdagas, i allmänhet är tvungen att återlämna\r\nbeslagtagen egendom till innehavaren, även om det\r\nskulle vara uppenbart att egendomen är stulen. Inte\r\nsällan har detta fått stötande resultat.</pre><pre>Kravet på styrkt förbrott slopades i viss\r\nutsträckning genom en lagändring år 1980. Men\r\nbeslutet gällde då enbart sådan befattning som skett\r\n''i näringsverksamhet'' eller motsvarande. Det är\r\ndärför angeläget att lagen nu ändras på nytt, så att\r\nkravet på fullt bevisat förbrott släpps även i övriga\r\nfall. Regeringen bör få i uppdrag att lägga fram ett\r\nändringsförslag under innevarande riksmöte.</pre><pre>Ett annat brott som är förknippat med vissa\r\nstötande inslag är olovlig körning. Det händer ofta\r\natt personer som blivit stoppade av polisen och\r\nrapporterade för olovlig körning återigen kör bil\r\nbara en kort stund därefter. Det inträffar t.o.m. att\r\npersoner som har åtalats för olovlig körning själva\r\nkör bil till och från rättegången.</pre><pre>En orsak till detta är att den bestämmelse om\r\nförverkande av fordon som infördes för några år\r\nsedan inte har fått avsedd effekt. En person som\r\nhar fått sin bil förverkad har ju knappast några\r\nsvårigheter att skaffa sig en annan bil. Dessutom\r\nkör många av dem som gör sig skyldiga till olovlig\r\nkörning omkring i lånade eller stulna bilar.</pre><pre>Nu måste det bli ett slut på det här. Den enda åtgärd\r\nsom hjälper är naturligtvis en åtgärd som riktas\r\ndirekt mot brottslingens person.</pre><pre>En höjning av maximistraffet för olovlig körning\r\nfrån fängelse i sex månader till fängelse i ett år\r\nskulle otvivelaktigt öka respekten för stadgandet i\r\n3 § trafikbrottslagen. Dessutom skulle det bli\r\nmöjligt att tillgripa exempelvis anhållande och\r\nhäktning om det visar sig att den misstänkte trots\r\nförverkande inte kan hindras från att fortsätta sin\r\nbrottsliga verksamhet.</pre><pre>När det gäller frågan om den s.k.\r\nhalvtidsfrigivningen har regeringen ännu inte lagt\r\nfram någon proposition, trots att frågan har stötts\r\noch blötts i justitiedepartementet ända sedan 1986\r\ndå den s.k. fängelsestraffkommittén presenterade\r\nsitt betänkande.</pre><pre>När den obligatoriska halvtidsfrigivningen infördes\r\n1983 var moderata samlingspartiet det enda parti\r\nsom röstade emot förslaget.</pre><pre>Som väntat blev resultatet av de nya\r\nfrigivningsreglerna att brottsligheten ökade. I en\r\nrapport från brottsförebyggande rådet 1985 stod\r\nföljande att läsa:</pre><pre>''Av tidigare lagförda som senast dömts till fängelse\r\ni mer än två månader återfaller 50--60 % inom ett\r\når. Varje någorlunda initierad känner till\r\nförhållandet och det är att göra\r\njustitiedepartementets tjänstemän orätt, om man\r\nantyder att de inte räknat med möjligheten att den\r\nnya lagstiftningen skulle leda till ökad brottslighet.</pre><pre>Så blev också fallet. Under andra hälften av år 1983\r\nanmäldes fler brott än tidigare. En del av ökningen\r\nförklaras av naturliga variationer. ''Men cirka en\r\ntredjedel av tillskottet beror på de nya\r\nfrigivningsreglerna. Det innebär att omkring 1.200\r\ngrova stölder (varav 800 inbrott), 3.300 enkla\r\nstölder, 300 bedrägerier och 160 rån och\r\nmisshandelsfall inte skulle ha ägt rum under andra\r\nhalvåret 1983, om de gamla reglerna gällt.''</pre><pre>\r\nRegeringen har nu förklarat sig beredd att överväga\r\nett avskaffande av halvtidsfrigivningen, men bara\r\nunder förutsättning att detta inte leder till några\r\ngenerella ökningar av de faktiska anstaltstiderna.\r\nVad det kan bli fråga om är alltså endast en\r\nkosmetisk förändring utan verklig effekt på\r\nstrafftiderna.</pre><pre>Herr talman! Det är nu hög tid för ett\r\nställningstagande i den här frågan. Men det är\r\nockså självklart att avskaffandet av\r\nhalvtidsfrigivningen måste leda till längre\r\nfängelsetider för de dömda.</pre><pre>''Hälften kvar'' -- Det är vad man skall ha när man\r\nhar suttit inne den första halvan av straffet!\r\nVillkorlig frigivning skall inte vara obligatorisk,\r\nutan en belöning för gott uppförande som inte bör\r\nkomma i fråga innan större delen av straffet\r\navtjänats.</pre><pre>Jag yrkar bifall till reservation nr 1, men stödjer\r\ngivetvis också reservationerna 2, 4, 5 och 9.</pre><pre>Anf. 19 LARS SUNDIN (fp):</pre><pre>Herr talman! Jag börjar med att understryka det\r\nsom står sist i betänkandet. Det är endast av\r\nformella skäl som vi i folkpartiet godtar\r\nbehandlingen av vår motion 501 om psykiskt störda\r\nlagöverträdare som redovisas på s. 18. Vi får säkert\r\nanledning att återkomma i detta ärende ganska\r\nsnart. En proposition i ämnet är utlovad under\r\ndetta riksmöte, och jag vill direkt fråga Lars-Erik\r\nLövdén: Håller tidsplanen, kommer en proposition\r\nom psykiskt störda lagöverträdare under detta\r\nriksmöte?</pre><pre>Vidare, herr talman, vill jag notera den framgång\r\nsom en enskild folkpartimotion, undertecknad av\r\nBengt Harding Olson och Elver Jonsson, har fått.\r\nDe vill ha en översyn av den straffrättsliga\r\nregleringen av psykiskt våld. Utskottet delar den\r\nuppfattningen och understryker därmed hur\r\nallvarligt man ser på det psykiska våldet i samhället,\r\ninte minst på mobbningen på arbetsplatser, i\r\nhemmen och i skolorna.</pre><pre>Det är enligt folkpartiets mening inte nog att\r\nrikspolisstyrelsen har skickat ut en cirkulärskrivelse\r\ni landet rörande justitieministerns uttalande om hur\r\ningripanden i kyrkolokaler skall gå till.\r\nTvångsingripanden i kyrkor skall enligt folkpartiets\r\nmening normalt inte ske. Om det skall ske, skall det\r\nvara rent undantagsvis och efter samråd med den\r\nkyrkoherde eller den församlingsföreståndare som\r\nhar ansvaret för lokalerna. Det är innebörden av\r\nreservation nr 6, som vi i folkpartiet stöder.</pre><pre>Dessutom står vi bakom reservation nr 4, om\r\nförbrott vid häleri. Det är angeläget att\r\nstraffansvaret för häleri utvidgas.</pre><pre>Anf. 20 ANDERS SVÄRD(c):</pre><pre>Herr talman! Eftersom regeringen nyligen har\r\nbeslutat om en lagrådsremiss där frågan om\r\npsykiskt störda lagöverträdare tas upp och eftersom\r\nvi enligt löfte kan förvänta oss en proposition under\r\ndet här riksmötet, avstyrker utskottet några\r\nmotioner i det betänkande vi nu behandlar,\r\neftersom de här motionerna annars skulle bli för\r\ngamla. Vi får anledning att återkomma i ärendet\r\nnär vi sett den aktuella propositionen. Jag kan\r\ninstämma i Lars Sundins fråga till Lars-Erik\r\nLövdén. Jag hoppas att det verkligen blir på det sätt\r\nsom har förutskickats vid utskottsbehandlingen.</pre><pre>Centerpartiet har i motionerna 808 och 607 tagit\r\nupp dels frågan om den kortaste strafftiden vid grov\r\nmisshandel, dels frågan om domstolarnas\r\nvarierande tillämpning vid utmätande av straff för\r\nmisshandel. Utskottmajoriteten vill fortsätta att\r\navvakta vad regeringen i en oviss framtid eventuellt\r\nkan komma med i dessa ärenden. Detta avvaktande\r\nhar utskottet ägnat sig åt ända sedan\r\nfängelsestraffkommittén lade fram sitt betänkande,\r\nsom bl.a. handlade om straffskalor. Vi\r\ncenterpartister anser att tiden nu är mogen att gå\r\nfrån ord till handling när det gäller t.ex. straffskalan\r\nför misshandel. Vi anser det befogat att skärpa\r\nstraffskalan då det gäller minimistraff för grov\r\nmisshandel från ett till två år. Misshandelsbrotten\r\nhar under senare år blivit allt råare, allt brutalare.\r\nDet är därför nödvändigt att samhället skärper sin\r\nreaktion, såväl av individuella som allmänt\r\npreventiva skäl.</pre><pre>Av rättviseskäl är det också angeläget att få till\r\nstånd en översyn av hur straffskalorna verkligen\r\ntillämpas av domstolar på olika håll i landet. Det\r\nförekommer, i varje fall i den allmänna debatten,\r\npåståenden om att domstolarna inte tillämpar\r\ngällande straffskala fullt ut. Hur det verkligen\r\nförhåller sig är tillräckligt intressant för att\r\nmotivera den begärda översynen. Avsikten måste\r\nvara att samstämmigheten mellan straffsatserna\r\noch de av domstolarna utdömda straffen skall öka.</pre><pre>Centerpartiet stöder kravet i motion 241, att\r\nhalvtidsfrigivningen skall avskaffas. Detta skall ske\r\nutan någon allmän sänkning av strafftidens längd,\r\nvilket har diskuterats. Utskottsmajoriteten\r\nfortsätter även i denna fråga att avvakta eventuella\r\nförslag från regeringen.</pre><pre>I reservation nr 9 yrkas att riksdagen ger regeringen\r\ntill känna att riksdagen förväntar sig\r\nregeringsförslag i ärendet under pågående\r\nriksmöte. Det är mycket angeläget, inte minst för\r\ndet allmänna rättsmedvetandet, att något äntligen\r\nhänder i denna fråga.</pre><pre>Herr talman! Ett par ord om kyrkofriden. Jag\r\nskall kommentera det som har sagts och det som\r\nhar redovisats i reservationen. Jag avser att citera\r\nur ett tal som ärkebiskopen höll inför landets\r\nsamtliga polischefer vid en träff i Västerås för några\r\nveckor sedan.</pre><pre>Ärkebiskopen ägnade sig först åt att beskriva hur\r\nsituationen har varit beträffande kyrkofriden sedan\r\nnågra århundraden tillbaka: ''om någon utveckling\r\nhar skett under senare år, har den snarast gått i\r\nriktning mot en växande respekt och större\r\nuppskattning av kyrkorummets särpräglade frid,\r\nstillhet och helgd. Det finns många tecken på det.''\r\nSå säger ärkebiskopen trots att det i dag inte finns\r\nnågon lagreglering.</pre><pre>Vidare säger han:</pre><pre>''Vad betyder nu detta i dag och för den situation vi\r\nnu befinner oss i? Kräver kyrkan tillbaka\r\nkyrkofriden i lagstiftad ordning med hänvisning till\r\ngamla kulturmönster? Nej, jag är inte så\r\norealistisk, att jag tror att det skulle vara möjligt.\r\nJag är heller inte övertygad om att det vore lyckligt.\r\nDen sekulariserade situation, som vi lever i, hjälper\r\nkyrkan att inse, att kristna värden inte kan eller\r\nbehöver försvaras med statliga tvångsmedel. Då får\r\nvi hellre underkasta oss det lidande som mer eller\r\nmindre allvarliga övergrepp mot de kristna värdena\r\nkan innebära.</pre><pre>Nej, det är inte detta jag är ute efter. Vad jag i\r\ndenna krets vill aktualisera är de alternativa\r\nhandlingsmönster, som för statliga myndigheter\r\nfaktiskt existerar i en akut situation. Att\r\nkyrkorummet inte längre är lagligen fredat för\r\nintrång t.ex. av polismakten, kan inte rimligtvis\r\nbetyda, att polismakten i en akut situation måste\r\nbryta mot kyrkofriden. Det finns veterligen inte\r\nheller några bestämmelser, som påbjuder något\r\nsådant. I dessa avseenden skulle vi kunna samverka\r\nförtroendefullt. På kyrkligt håll är vi medvetna om\r\natt tanken om kyrkofriden och asylrätten i\r\nkyrkorummet kan missbrukas i politiska syften och\r\ndet är något, som vi inte är beredda att stödja. Men\r\nvi vill ändå söka fasthålla principen.''</pre><pre>Herr talman! Vi i centern står bakom de krav och\r\nsynpunkter som kommer till uttryck i de av\r\ncenterpartister undertecknade reservationerna.\r\nFör att spara tid yrkar jag endast bifall till\r\nreservation nr 9.</pre><pre>Anf. 21 BERITH ERIKSSON (v):</pre><pre>Herr talman! Flyktingar som i desperation tagit sin\r\ntillflykt till kyrkor, och därmed trott att de för ett\r\ntag kunde känna sig trygga, har fått uppleva att\r\npolisen kunde komma även dit för att söka efter\r\ndem.</pre><pre>Personer som fått utvisningsbeslut efter rättvis och\r\nsaklig prövning skall naturligtvis avvisas; det tycker\r\näven jag. Men eftersom det är människor det\r\nhandlar om, människor som befinner sig i en utsatt\r\noch desperat situation, måste man naturligtvis ta\r\nvederbörlig hänsyn till detta. De som arbetar i\r\nkyrkorna är ofta personer som har sådan\r\nmänniskokunskap och medkänsla som gör dem\r\nlämpliga att samarbeta med i sådana här\r\nsituationer.</pre><pre>Vår uppfattning är därför att om polisen misstänker\r\natt en flykting gömmer sig i en kyrkolokal, skall\r\npolisen ta kontakt med dem som ansvarar för\r\nlokalen, för att få besked huruvida den eftersökte\r\nfinns där, och framför allt för att kunna samarbeta\r\nmed kyrkans personal om hur ärendet sedan skall\r\nhanteras.</pre><pre>De händelser som förekommit har resulterat i att\r\nmånga människor har upprörts och reagerat. De\r\nhar även resulterat i att justitieministern klargjort\r\nhur hon tolkar proportionalitetsprincipen, vilket i\r\nsin tur har lett till en skrivelse till landets\r\npolismyndigheter från rikspolisstyrelsen. Vi säger i\r\nvår reservation att vi tycker att det är bra men att\r\ndet inte är tillräckligt för framtiden.</pre><pre>Vi påpekar i vår reservation att kyrkan inte skall\r\nvara ett tillhåll dit man kan gå och få skydd som\r\nbrottsling, eller av annan anledning, varvid man\r\nuppträder på ett sådant desperat sätt att det uppstår\r\nfara för liv eller egendom. Men vi anser samtidigt\r\natt den här möjligheten måste finnas för människor\r\natt känna lugn och trygghet för ett tag.</pre><pre>Vidare säger vi att vi tycker att det finns anledning\r\natt ge regeringen i uppdrag att lägga fram förslag\r\nom på vilket sätt man skall kunna lagreglera\r\ntvångsingripande i kyrkolokaler. Ett sätt kan vara\r\natt skriva in ett lagrum i polislagen, men det kan\r\näven finnas andra lösningar. Jag tror att om\r\närkebiskopen hade sett det här förslaget, så hade\r\näven han sagt ja till det.</pre><pre>Anf. 22 ANDERS SVÄRD (c) replik:</pre><pre>Herr talman! Om Berith Eriksson inte hade sagt\r\ndet sista, hade jag inte begärt replik. Jag är alltså\r\növertygad om att ärkebiskopen inte skulle ha hållit\r\nmed Berith Eriksson, eftersom just de här frågorna\r\nhade diskuterats mycket i svenska kyrkans\r\ncentralstyrelse innan ärkebiskopen höll sitt tal inför\r\nlandets polischefer. Både ekumeniska nämnden\r\noch svenska kyrkans centralstyrelse är fullt\r\nmedvetna om att proportionalitetsprincipen gäller\r\nbåde i fråga om ingripanden i kyrkorum och i andra\r\nsammanhang där någon form av frid kan störas, där\r\ndet finns en anledning att ha speciella regler.</pre><pre>Ärkebiskopen menar -- och vi har kommit till\r\nenighet om det i kyrkans centralstyrelse -- att med\r\nde regler som nu gäller och de samtal som har\r\nförevarit mellan ekumeniska nämnden och polisen,\r\noch mellan svenska kyrkan och polisen, är de här\r\nfrågorna så utredda och klarlagda som de behöver\r\nvara. Det finns inget önskemål, vare sig ur enskilda\r\nmänniskors synpunkt eller ur någon kyrkas\r\nsynpunkt, om särregler. Kyrkan skall naturligtvis\r\nleva efter samma regler som alla andra och får inte\r\nbli ens en möjlig tillflyktsort för dem som inte skall\r\nha en sådan.</pre><pre>Anf. 23 BERITH ERIKSSON (v) replik:</pre><pre>Herr talman! Jag måste bara tillägga att\r\nproportionalitetsprincipen väl fanns även innan de\r\nhändelser inträffade som ledde till att denna fråga\r\nuppmärksammades. Vad det handlar om är ju hur\r\nman tolkar proportionalitetsprincipen. Just nu har\r\nman en positiv tolkning av den, men vi vet ju inte\r\nhur tolkningen är om tio år. Därför tycker vi att det\r\nvore önskvärt att tolkningen också fanns i ett\r\nlagrum.</pre><pre>Anf. 24 ANDERS SVÄRD (c) replik:</pre><pre>Herr talman! Det är alldeles riktigt att\r\nproportionalitetsprincipen fanns före de aktuella\r\nhändelserna under de senaste åren. Men vad som\r\ndärefter har hänt är den debatt som har följt på de\r\nmissgrepp som har skett. Alla är överens om att det\r\nhar skett missgrepp.</pre><pre>Proportionalitetsprincipen gällde också när\r\närkebiskopen och företrädare för ekumeniska\r\nnämnden i ett tidigare läge hävdade att det\r\nbehövdes lagstiftning. Men när man fått upplysning\r\nom vad som faktiskt gäller, och när man fört samtal\r\nmed företrädare för polisledningen i Sverige -- och\r\nsamtidigt för alla polischefer -- har man fått klart\r\nför sig att det inte är lagstiftning som behövs utan\r\natt det är efterlevnaden av redan gällande regler\r\nsom skall bli bättre. Jag är övertygad om att det\r\nfinns mycket goda förutsättningar för detta. Vi skall\r\ninte ha fler lagar än vad vi behöver.</pre><pre>Anf. 25 KRISTER SKÅNBERG (mp):</pre><pre>Herr talman! Det är alldeles tydligt att det behövs\r\nbättre möjligheter att beivra häleri. Det har Jerry\r\nMartinger här, liksom i motion och reservation,\r\nbeskrivit. Men jag räknar med att den anpassning\r\ntill FNs narkotikabrottskonvention som nu skall\r\ngöras här i Sverige kommer att ge regeringen\r\nanledning att återkomma med förslag som innebär\r\nen skärpning av möjligheterna att åtgärda\r\nuppenbart häleri. Därför vill vi inte stödja\r\nreservation 4.</pre><pre>Vi anser också liksom Jerry Martinger att det är fel\r\noch stötande att människor kan fortsätta med\r\nolovlig körning trots att de vet att de begår brott.\r\nMånga trotsar lagen öppet. Det måste bli stopp för\r\ndet. Men även i det här sammanhanget räknar vi\r\nmed att det pågående arbetet i\r\njustitiedepartementet kommer att leda till att vi får\r\nförbättringsförslag. Också på den här punkten\r\navstår vi alltså från att stödja motsvarande\r\nreservation.</pre><pre>Herr talman! I början av det här året blev många i\r\nSverige bestörta över att polisen bröt mot vad\r\nmånga människor trodde vara alldeles klara\r\nbestämmelser om kyrkofrid. Det har sedan visat sig\r\natt människor har haft uppfattningen att det finns\r\nen kyrkofrid och att lagen inte uttryckligen säkrar\r\ndenna kyrkofrid. Därför behövs det uppenbarligen\r\nen ny lagstiftning om kyrkofrid, och vi ställer oss\r\nbakom reservation 7, som handlar om detta.</pre><pre>Medan vi väntar på en sådan lagstiftning är det\r\nviktigt att det inte sker tvångsingripanden i\r\nkyrkolokaler utan medgivande av den som har\r\nansvaret för lokalen. Det kan givetvis förekomma\r\ndramatiska nödlägen, då liv står på spel och man\r\ninte har möjlighet att hinna inhämta ett sådant\r\ntillstånd. Men det var definitivt inte i sådana fall\r\nsom polisen ingrep i början av det här året. Vi\r\nstöder reservation 6, som innebär att man bättre än\r\ni dag vill reglera det här förhållandet.</pre><pre>Herr talman! För oss i miljöpartiet står det klart att\r\ndet behövs en etisk nämnd för högre\r\nbefattningshavare i näringsliv, stat, kommuner och\r\nlandsting. Den skall arbeta både med miljöfrågor\r\noch ekonomiska frågor, eftersom det tydligen finns\r\nmånga som inte begriper var gränserna för\r\nsamhällsansvar och anständighet går. Det gäller\r\nalltså att klarare sätta dessa gränser.</pre><pre>Vi i miljöpartiet yrkar alltså bifall till reservation 8\r\nmed förslag om inrättandet av en etisk nämnd.\r\nBeträffande övriga reservationer har jag för tids\r\nvinnande nöjt mig med att uttala mitt stöd för dem.</pre><pre>Anf. 26 JERRY MARTINGER (m) replik:</pre><pre>Herr talman! Jag skall bara lämna två korta\r\nupplysningar till Krister Skånberg.</pre><pre>För det första kan jag nämna att FNs\r\nnarkotikabrottskommission inte tar upp frågor som\r\när intressanta för den svenska hälerilagstiftningen.\r\nAv det som står i betänkandet kan man få\r\nuppfattningen att det skulle förhålla sig så, men så\r\när det alltså inte.</pre><pre>För det andra är visserligen frågan om olovlig\r\nkörning föremål för övervägande i\r\njustitiedepartementet, men utgångspunkten är\r\nfängelsestraffkommitténs förslag som går ut på en\r\nsänkning av straffet för olovlig körning.</pre><pre>Anf. 27 KRISTER SKÅNBERG (mp)\r\nreplik:</pre><pre>Herr talman! Vår uppfattning i miljöpartiet är att\r\nen mycket stor del av häleribrotten, men förvisso\r\ninte alla, numera har att göra med\r\nnarkotikabrottsligheten. Vi räknar faktiskt med att\r\ndet kommer att ge regeringen anledning att ingripa.\r\nVi har i detta fall anslutit oss till\r\nutskottsmajoritetens förslag och kan bara hoppas\r\natt vi har gjort en riktig bedömning. Vi delar, som\r\njag redan har sagt, Jerry Martingers inställning att\r\nuppenbart häleri måste beivras på ett annat sätt än\r\ni dag.</pre><pre>Jag har också redan sagt att vi i miljöpartiet anser\r\natt de bestraffningsregler som gäller för olovlig\r\nkörning är felaktiga. Vi har dock uppfattat det så\r\natt regeringen kommer att lägga fram ett bättre\r\nförslag.</pre><pre>Anf. 28 LARS-ERIK LÖVDÉN (s):</pre><pre>Herr talman! I det betänkande som kammaren nu\r\nbehandlar tas upp en rad frågor som berör\r\nstraffrättens område. Det är frågor som har\r\nbehandlats i utskottet vid flera tillfällen och även\r\nhär i kammaren under senare år. Därför skall jag\r\nbegränsa mitt inlägg till att kortfattat kommentera\r\nnågra av reservationerna och ge svar på de frågor\r\nsom har ställts under debatten.</pre><pre>I tre reservationer behandlas misshandelsbrotten. I\r\nen av dessa reservationer föreslås en ändring av\r\nrekvisiten vid grov misshandel, och i de två övriga\r\nreservationerna förordas en skärpning av\r\nstraffskalan för misshandel och grov misshandel. Så\r\nsent som 1987 ändrades lagen för\r\nmisshandelsbrotten i skärpande riktning. Det var\r\nfråga om att skärpa tillämpningen och utvidga\r\nområdet för vad som kunde betecknas som grov\r\nmisshandel.</pre><pre>Nu kräver moderaterna i en reservation att det i\r\nframtiden skall vara tillräckligt att gärningsmannen\r\nvisat hänsynslöshet eller råhet för att kunna dömas\r\ntill ansvar för grov misshandel. Något krav på att\r\ndet skall vara fråga om särskild hänsynslöshet eller\r\nråhet skall enligt moderaterna inte uppställas i\r\nframtiden.</pre><pre>Låt mig hänvisa till vad utskottet sade 1987 när man\r\nbehandlade ett liknande yrkande. Misshandel är\r\nenligt utskottets uppfattning regelmässigt ett\r\nuttryck för råhet. Ett bifall till moderaternas\r\nyrkande, som de återkommer med i resevation 1,\r\nskulle därför föra alltför långt. Snart sagt varje\r\nåtalat misshandelsbrott skulle kunna bli bedömt\r\nsom grovt. Säger man att det enbart skall vara fråga\r\nom hänsynslöshet eller råhet för att ett\r\nmisshandelsbrott skall bedömas som grovt, då kan\r\ndet på goda grunder hävdas att i stort sett varje\r\nmisshandelsbrott i framtiden skall bedömas som\r\ngrovt. Misshandel i sig är ju något som måste\r\nbetecknas som råhet.</pre><pre>Vad beträffar kravet på en skärpning av\r\nstraffskalorna hänvisar jag till den beredning som\r\nsker av fängelsestraffkommitténs betänkande. Det\r\när inte så enkelt som Jerry Martinger gör det till när\r\nhan hänvisar till att beredningen har tagit mycket\r\nlång tid. Fängelsestraffkommittén har lagt fram\r\nmycket omfattande förslag. En del av dessa förslag\r\nhar regeringen redan behandlat i en framlagd\r\nproposition. Jag kan hänvisa till behandlingen i\r\nkammaren av frågan om straffmätning och\r\npåföljdsval på förra riksmötet. Det var ett helt nytt\r\nsystem för bedömningar som hade beretts till följd\r\nav fängelsestraffkommitténs förslag. I dag framläggs\r\nen lagrådsremiss om bötesstraff, också på grundval\r\nav fängelsestraffkommitténs förslag. På en rad\r\npunkter börjar man alltså bearbeta de omfattande\r\nförslag till förändringar som\r\nfängelsestraffkommittén har lagt fram. Vad som\r\nåterstår är straffskaleöversynen och hur vi i\r\nframtiden skall hantera frågan om den villkorliga\r\nfrigivningen.</pre><pre>Det går inte att rycka ut vissa brott och behandla\r\ndem för sig, utan det är fråga om att\r\nstraffvärdemässigt sätta brotten i relation till\r\nvarandra. Det måste göras i ett helhetsperspektiv.\r\nDet måste också göras i perspektivet av hur man\r\nskall förhålla sig till den villkorliga frigivningen i\r\nframtiden. Med dessa hänvisningar yrkar jag avslag\r\npå de reservationer i vilka krävs en omedelbar\r\nstraffskärpning av misshandelsbrott. Redan i dag\r\nfinns utrymme för att betrakta grov misshandel och\r\nmisshandel som mycket allvarliga brott. Jag kan\r\nerinra om att maximistraffet för grov misshandel\r\nfaktiskt är tio års fängelse.</pre><pre>I reservation 4 föreslås en utvidgning av\r\nhälerilagstiftningen. Siktet är inställt på att lägga\r\nfram en proposition till våren, Krister Skånberg,\r\noch den skall framför allt baseras på Sveriges\r\nmedlemskap i FNs narkotikakommission. Men det\r\nhandlar också om att utvidga straffansvaret i den\r\nriktning som föreslås i reservationen och berörs i en\r\ndel motioner. Den frågan är även föremål för\r\nsärskild behandling i en departementspromemoria.\r\nFrågan kommer därför att tas upp i anslutning till\r\nbehandlingen av propositionen.</pre><pre>Beträffande reservation 5, i vilken föreslås en\r\nstraffskärpning för olovlig körning, vill jag hänvisa\r\ntill den beredning som sker av\r\nfängelsestraffkommitténs förslag. Det är viktigt att\r\nstraffvärdemässigt sätta också trafikbrotten i\r\nrelation till andra brott. Redan nu kan jag dock\r\nsäga att man i lagrådsremissen rättat till de\r\nskevheter som finns i den nuvarande\r\nböteslagstiftningen. Denna lagstiftning gör att\r\nallvarliga trafikförseelser ibland leder till lindrigare\r\nstraff än mindre allvarliga sådana. Den\r\nolägenheten rättas till i lagrådsremissen om de\r\nframtida bötesstraffen. Men\r\nstraffvärdebedömningen av trafikbrott måste ske i\r\nsamband med bedömning av straffen för övriga\r\nbrott.</pre><pre>Jag behöver inte ytterligare förlänga debatten efter\r\nden diskussion som har förts mellan Berith\r\nEriksson och Anders Svärd i frågan om brott mot\r\nkyrkofrid. Jag kan till fullo instämma med vad\r\nAnders Svärd har sagt. Självfallet skall\r\nproportionalitetsprincipen gälla för ingripanden av\r\npolisen i kyrkorum. Det har också klart\r\nunderstrukits av rikspolisstyrelsen i samråd med\r\nSvenska ekumeniska nämnden.</pre><pre>Reservation 9 berör frågan om villkorlig frigivning,\r\nen sedvanlig reservation när vi behandlar frågor av\r\ndetta slag. Det har redan sagts att den villkorliga\r\nfrigivningen måste sättas i samband med\r\nstraffskaleöversynen. Det pågår också ett intensivt\r\nberedningsarbete i regeringskansliet.\r\nFörhoppningsvis skall det komma en proposition\r\neller åtminstone föreligga en lagrådsremiss under\r\nåret.</pre><pre>Så svaret på en direkt fråga som jag har fått av Lars\r\nSundin och Anders Svärd om psykiskt störda\r\nlagöverträdare. Där är läget det att det kommer en\r\nproposition under innevarande riksmöte.</pre><pre>Med hänvisning till vad jag sagt vill jag yrka avslag\r\npå samtliga reservationer och bifall till utskottets\r\nhemställan.</pre><pre>Anf. 29 JERRY MARTINGER (m):</pre><pre>Herr talman! Förslaget om att utvidga det\r\nstraffbara området för grov misshandel genom att\r\nändra kravet på särskild hänsynslöshet eller råhet\r\ntill ett krav på enbart hänsynslöshet eller råhet,\r\nd.v.s. att slopa ordet ''särskild'', är inte någonting\r\nsom vi moderater kastat in i den politiska debatten\r\nutan noggrant övervägande. Hovrättsrådet Lars\r\nGrönwall föreslog för övrigt just den här ändringen\r\ni en rapport för några år sedan.</pre><pre>Tittar man vidare i den kommentar till brottsbalken\r\nsom är författad av förra justitieråden Nils\r\nBeckman, Bengt Huldt och Carl Holmberg samt\r\nprofessor emeritus Ivar Strahl kan man läsa bl a\r\nföljande: ''Att misshandel förövas mot havande\r\nkvinna eller nära anhörig måste i regel anses som\r\nförsvårande (jämför stadgandena i SL 14:29 och 36\r\nom straffskärpning för sådana fall). När sådan\r\nmisshandel förekommer vid upprepade tillfällen\r\noch under brutala former, t ex mot hustru eller\r\nbarn, torde ej sällan befinnas att gärningen\r\nådagalagt särskild hänsynslöshet eller råhet.''</pre><pre>Orden ''hänsynslöshet eller råhet'' har i\r\nbrottsbalkskommentaren skrivits med fetstil, vilket\r\ntorde innebära att författarna anser att dessa\r\nbegrepp representerar något självständigt. Man\r\nanser alltså inte att varje form av misshandel skulle\r\nvara ett utslag av exempelvis råhet.</pre><pre>Det kan också nämnas att vid det aktuella\r\nstadgandets tillkomst nämndes i\r\nstraffrättskommitténs förslag i stället för orden\r\n''hänsynslöshet eller råhet'' orden ''förslagenhet\r\noch grymhet''. Dessa ord ansågs alltså likvärdiga\r\nmed orden ''hänslöshet eller råhet''. Men ingen kan\r\nväl påstå att alla former av misshandel skulle vara\r\nett utslag av t.ex. förslagenhet.</pre><pre>Om man avvisar vårt förslag om att stryka ordet\r\n''särskild'' i beskrivningen av brottet grov\r\nmisshandel med motiveringen att alla former av\r\nmisshandel är ett utslag av råhet, finns det skäl att\r\nfråga sig varför råhet använts som ett speciellt\r\nrekvisit vid grov misshandel men inte ens\r\nomnämnts vid ordinär eller ringa misshandel, vare\r\nsig i lagtexten eller i kommentaren.</pre><pre>Nog finns det misshandel som bör bestraffas utan\r\natt för den skull vara ett utslag av råhet. Att\r\nexempelvis knuffa en person mot en vägg så att\r\npersonen erhåller en mindre smärta i axeln är en\r\nform av misshandel. Men att klassa misshandeln\r\nsom ett utslag av råhet tycker jag är att gå för långt.\r\nRåhet är något helt annat, Lars-Erik Lövdén, både\r\ni dagligt tal och i juridiskt språkbruk.</pre><pre>När det sedan gäller straffen för misshandel och\r\nfrågan om avskaffande av halvtidsfrigivningen\r\nhänvisar Lars-Erik Lövdén till\r\nfängelsestraffkommitténs förslag. Men jag kan inte\r\nunderlåta att tycka att behandlingen av det\r\nförslaget tar ovanligt lång tid i\r\njustitiedepartementet. För det är väl aldrig så,\r\nLars-Erik Lövdén, att regeringen ligger och drar på\r\nden här frågan därför att man anser att\r\nkommittéförslaget inte är så gångbart att lägga\r\nfram? Överlag föreslår faktiskt\r\nfängelsestraffkommittén kraftiga sänkningar av\r\nstraffen.</pre><pre>Lars-Erik Lövdén avslutar med att säga att frågan\r\nom halvtidsfrigivningen måste ses i samband med\r\nstraffskaleöversynen. Varför det?</pre><pre>Anf. 30 LARS SUNDIN (fp):</pre><pre>Herr talman! Lars-Erik Lövdén säger som\r\nutskottsmajoritetens talesman här att det kommer\r\nen proposition om förbrott vid häleri. Det är bra.\r\nHan utlovar att det kommer en proposition om\r\npsykiskt störda lagöverträdare. Det löftet är också\r\nbra. Var förvissad om, Lars-Erik Lövdén, att vi från\r\nfolkpartiets sida med uppmärksamhet kommer att\r\nfölja att det verkligen kommer propositioner i de\r\nhär två ärendena.</pre><pre>Det har inträffat missgrepp och det har inträffat\r\növergrepp, när polisen har ingripit i kyrkor. Det har\r\nAnders Svärd och Berith Eriksson vittnat om, och\r\ndet tror jag att Lars-Erik Lövdén också sade. Nu är\r\nsvenska kyrkans centralstyrelse och\r\nrikspolisstyrelsen överens om hur sådana\r\ningripanden skall ske, och det har man låtit\r\nmeddela i en cirkulärskrivelse. Det är bra, men det\r\när inte nog, menar vi.</pre><pre>Vi vill ha en lagreglering av detta. Det är inte säkert\r\natt det är Anders Svärd och Bertil Werkström å ena\r\nsidan och Björn Eriksson å den andra som skall\r\nhantera den här frågan i framtiden. Därför behöver\r\ndet regleras i lag att det skall vara ett samråd mellan\r\npolis som vill göra ett ingripande och dem som är\r\nansvariga för kyrkorna, dvs.med kyrkoherden,\r\nmed församlingsföreståndaren i fråga.</pre><pre></pre><pre>Anf. 31 KRISTER SKÅNBERG (mp):</pre><pre>Herr talman! Jag måste fråga Lars-Erik Lövdén:\r\nKommer det ett regeringsförslag som innebär att\r\nman bättre än i dag kan ingripa mot och bestraffa\r\nupprepad olovlig körning? Och när kommer det i så\r\nfall? Jag tycker att Lars-Erik Lövdén var oklar på\r\nden punkten.</pre><pre>Jag har alltså utgått ifrån att man kommer att göra\r\nnågonting åt det här. Det är orimligt att, som nu\r\nsker och som Jerry Martinger har påpekat, folk\r\nfaktiskt kör olovandes t.o.m. till och från den\r\nrättegång där tidigare olovlig körning tas upp. Det\r\när direkt trots, och här krävs en skärpning.</pre><pre>Min fråga är alltså: Blir det ett förslag på den här\r\npunkten och när kommer det?</pre><pre>Anf. 32 LARS-ERIK LÖVDÉN (s):</pre><pre>Herr talman! Frågan om kyrkofriden skall jag inte\r\nytterligare kommentera. Det har varit en debatt om\r\ndet, och jag kan, som jag sade i min inledning,\r\nansluta mig till vad Anders Svärd sagt på den\r\npunkten. Det är proportionalitetsprincipen som\r\nskall gälla, och det har också rikspolisstyrelsen klart\r\ngivit uttryck för. Något annat kunde man ju heller\r\ninte göra, eftersom det är så lagstiftningen är\r\nutformad.</pre><pre>Krister Skånbergs fråga om olovlig körning vill jag\r\nkoppla ihop med mitt svar till Jerry Martinger när\r\ndet gäller fängelsestraffkommittén. Det är ett\r\nmycket omfattande arbete att gå igenom hela\r\nbrottsbalken och i stort sett all specialstraffrättslig\r\nlagstiftning för att göra en inbördes värdering av\r\nhur man skall se på straffvärdet för de olika\r\nbrotten.</pre><pre>Det omfattande arbetet har bedrivits i\r\ndepartementet under något år nu, samtidigt som\r\nman har tagit itu med de andra delarna av\r\nfängelsestraffkommitténs förslag, nämligen\r\nstraffmätningen och påföljdsvalet samt\r\nbötesstraffets utformning i framtiden. Tanken är att\r\ndet skall läggas fram en proposition under\r\ninnevarande riksmöte som berör straffskalorna i\r\nderas helhet i lagstiftningen. Då kommer också de\r\nsaker upp som Krister Skånberg har pekat på,\r\nnämligen vilken straffskala som i framtiden skall\r\ngälla för olovlig körning.</pre><pre>Vad som är viktigt när man tittar på straffskalorna\r\när ju att se det inbördes sambandet med andra\r\nbrott, så att man värderar svårighetsgraden för\r\nolika brott. Där är inriktningen, precis som angavs\r\ni direktiven -- jag vill erinra om att det var en\r\nmoderat justitieminister som skrev direktiven till\r\nfängelsestraffkommittén, Håkan Winberg -- att\r\nvärdera upp integritetskänsliga brott, bl.a. brott\r\nmot liv och hälsa, som Jerry Martinger har\r\nuppehållit sig länge vid och som berörs i de tre\r\nreservationerna om misshandelsbrott.</pre><pre>Inriktningen är alltså alldeles klar och entydig:\r\nbrotten mot liv och hälsa och andra\r\nintegritetskränkande brott skall uppvärderas i\r\nförhållande till andra brott.</pre><pre>Med detta vill jag ha sagt att det kommer en\r\nlagrådsremiss och en proposition som berör de\r\nåterstående frågorna som avhandlas av\r\nfängelsestraffkommittén och som berör\r\nstraffskalorna och den villkorliga frigivningen.</pre><pre>Anf. 33 ANDERS SVÄRD (c):</pre><pre>Herr talman! Lars Sundin var orolig för att det\r\nskulle kunna bli en annan tillämpning av gällande\r\nlagstiftning när det gäller ingripande i kyrkor, om\r\nandra personer än Björn Eriksson, Bertil\r\nWerkström och Anders Svärd skulle hantera dem.\r\nMen min poäng var inte att de här nämnda\r\npersonerna hade kunnat komma överens, för det\r\ngår ju att komma överens om litet av varje.</pre><pre>Poängen var att det finns i den gällande\r\nlagstiftningen för polisens verksamhet någonting\r\nsom kallas för proportionalitetsprincipen, och med\r\ntillämpande av denna princip uppstår inte de\r\nproblem som påtalats. Den debatt som följt på de\r\ninträffade händelserna har gjort, som jag sade\r\ntidigare, att dessa har uppmärksammats på olika\r\nhåll. Det har då visat sig att det råder\r\nsamstämmighet mellan svenska kyrkan,\r\nekumeniska nämnden och polisen centralt och på\r\nolika nivåer om vad som bör gälla.</pre><pre>Något utöver ett speciellt hänsynstagande i\r\nkyrkor -- och andra samlingslokaler också för den\r\ndelen -- vill man inte ha. Det skulle inte ens vara\r\nbra, vare sig för kyrkans eller någon annans sak.\r\nDärför behövs det inte någon lagstiftning utöver\r\nden som redan finns.</pre><pre>Anf. 34 JERRY MARTINGER (m):</pre><pre>Herr talman! Det är riktigt, Lars-Erik Lövdén, att\r\ndet var en moderat justitieminister som tillsatte\r\nfängelsestraffkommittén. En sådan kommitté var ett\r\nkrav som moderata samlingspartiet hade haft under\r\nmånga år. Men socialdemokraterna hade under\r\nhela 1970-talet satt sig emot en översyn av\r\nbrottsbalken. Moderaternas tanke var emellertid\r\ninte att denna utredning, när den förelåg i färdigt\r\nskick, skulle komma att sammankopplas med\r\nfrågan om villkorlig frigivning efter halva\r\nstrafftiden, en lag som vi för övrigt satte oss emot.</pre><pre>Jag vill fråga Lars-Erik Lövdén: Varför måste man\r\nnödvändigtvis koppla ihop frågan om villkorlig\r\nfrigivning med en översyn av straffskalorna? Har\r\nsocialdemokraterna fortfarande för avsikt att\r\nframlägga ett förslag om avskaffande av den\r\nvillkorliga frigivningen bara i kombination med en\r\nkraftig sänkning av straffskalorna så att läget när\r\ndet gäller strafftider blir status quo?</pre><pre>Justitieminister Anna-Greta Leijon sade på sin tid\r\natt hon mycket väl kunde tänka sig att avskaffa\r\nhalvtidsfrigivningen men bara under förutsättning\r\natt den tid som brottslingen tillbringar i fängelse\r\ninte blir längre. Den nuvarande justitieministern\r\nLaila Freivalds har sagt någonting liknande i\r\nbudgetpropositionen.</pre><pre>Anf. 35 LARS SUNDIN (fp):</pre><pre>Herr talman! Också vi reservanter när det gäller\r\nfrågan om tvångsingripande i kyrkor tycker att de\r\nåtgärder som har vidtagits för att klargöra\r\ninnebörden av proportionalitetsprincipen är bra.\r\nMen de är inte tillräckliga. Vi vill gå ett steg längre.\r\nDärför vill vi ha denna lagreglering för alla\r\neventualiteters skull, innebärande att samråd skall\r\nske mellan polisen och de för kyrkorna ansvariga\r\nkyrkoherdarna eller församlingsföreståndarna.</pre><pre>Anf. 36 KRISTER SKÅNBERG (mp):</pre><pre>Herr talman! Jag håller med Lars Sundin om detta.\r\nJag vill nu yrka bifall till reservation 6, så att vi får\r\ntillfälle att ordentligt ta ställning till detta i\r\nkammaren om en stund.</pre><pre>För oss är skillnaden mellan vad många människor\r\nupplever som att det skulle finnas en kyrkofrid och\r\nen inte alldeles lätt lagstiftning olycklig. Därför har\r\nvi i reservation 7 begärt en lagstiftning. Men vi\r\nnöjer oss alltså nu med att yrka bifall till reservation\r\n6 om tvångsingripande.</pre><pre>Anf. 37 LARS-ERIK LÖVDÉN (s):</pre><pre>Herr talman! Jag erinrade om att det var en\r\nmoderat justitieminister som utformade de slutliga\r\ndirektiven till fängelsestraffkommittén. Jag gjorde\r\ndet därför att de direktiven präglades av ett helt\r\nannat kriminalpolitiskt synsätt än det som Jerry\r\nMartinger ger uttryck för i de kriminalpolitiska\r\ndebatterna i denna kammare. Den moderate\r\njustitieministerns direktiv präglades av en\r\nhumanitär kriminalpolitik. Den synen på\r\nkriminalpolitiken har jag förstått att Jerry\r\nMartinger inte delar, vilket är beklagligt.</pre><pre>Så sent som när vi behandlade frågan om\r\nstraffmätning och påföljdsval i denna kammare\r\nuttryckte ett enigt utskott sig på följande sätt:</pre><pre>''Enligt utskottets mening förtjänar det således att\r\nslås fast att fängelse inte är en effektiv metod att\r\nmotverka brottslighet och att fängelse normalt även\r\ni övrigt har negativa följder för de dömdas sociala\r\nrehabilitering. Det finns starka skäl att också i\r\nfortsättningen slå vakt om de humanitära värden\r\nsom präglat de senaste decenniernas\r\nkriminalpolitiska utveckling och som bl.a. tagit sig\r\nuttryck i en strävan att i möjligaste mån begränsa\r\nanvändningen av frihetsberövande påföljder och\r\nnedbringa tiden av de enskilda påföljder som ändå\r\nmåste dömas ut.''</pre><pre>Jag tycker att det är beklagligt att moderaterna\r\nspringer i från den humanitära kriminalpolitiken.\r\nDet är klart att man måste se den villkorliga\r\nfrigivningen i samband med straffskaleöversynen.\r\nDet är alldeles klart att det måste ske noggranna\r\növerväganden om det är lämpligt att i ett slag öka\r\nstrafftiden generellt för alla brott och om det är en\r\nlämplig kriminalpolitisk inriktning att nu lägga\r\nfram förslag som innebär att man måste bygga 500\r\nnya fängelseplatser. Dessa saker måste naturligtvis\r\nses i samband med varandra, när man tar ställning\r\ntill vilken inriktning kriminalpolitiken framgent\r\nskall ha. Naturligtvis tar det tid i\r\nberedningsförfarandet att göra dessa värderingar\r\nför olika brottstyper och att överväga hur reglerna\r\nför den villkorliga frigivningen i framtiden skall\r\nutformas. Det är inte så enkelt som moderaternas\r\nslagordmässigt gör gällande från talarstolar.</pre><pre>Anf. 38 ANDERS SVÄRD (m):</pre><pre>Herr talman! Jag noterar att Krister Skånberg,\r\nBerith Eriksson och Lars Sundin -- av alla -- yrkar\r\npå ny lagstiftning på ett område, nämligen när det\r\ngäller tvångsingripanden i kyrkolokaler, där\r\ninträffade händelser under det senaste året faktiskt\r\nmedverkat till att lyfta fram gällande lagstiftning.\r\nDet ger i sig anledning att tro att de här problemen\r\ninte skall återkomma. Vi är här vana vid att få vänta\r\npå lagar som vi litet var i de olika partierna tycker\r\när nödvändiga och där vi anser att regeringen är\r\nsenfärdig. Men här är det faktiskt verkligheten som\r\nhar ändrats. Därför finns det anledning att vänta\r\noch se om det inträffade faktiskt inte är tillräckligt\r\nsom upplysning för dem som hanterar dessa frågor,\r\nså att vi inte skall behöva få fler incidenter av det\r\nslag som faktiskt har inträffat -- det har jag inte\r\nförnekat.</pre><pre>Skulle man å andra sidan välja att införa en särskild\r\nlag tror jag att man försätter sig i en ganska svår\r\nsituation. Då måste man införa tydliga och klara\r\nundantagsbestämmelser, och jag tror inte att det\r\nblir lättare att tillämpa en speciell lag om\r\ntvångsingripande i kyrkolokaler än det är att\r\ntillämpa gällande bestämmelser, som är utformade\r\nenligt proportionalitetsprincipen. Jag anser att man\r\ngenom en ny lagstiftning skulle slå in öppna dörrar,\r\ninnan man vet vad som blir följden av det\r\ninträffade.</pre><pre>Anf. 39 JERRY MARTINGER (m):</pre><pre>Herr talman! När Lars-Erik Lövdén hänvisade till\r\natt det var en moderat justitieminister som skrev\r\ndirektiven till fängelsestraffkommittén, sade han\r\nsamtidigt att det var ett annat synsätt än det jag\r\nframfört i dag som präglade den moderate\r\njustitieministerns direktiv.</pre><pre>Om Lars-Erik Lövdén läser direktiven en gång till\r\nkommer han nog att inse att det i dessa avgjort inte\r\nfanns några besked om att straffskalorna skulle\r\nsänkas över i stort sett hela linjen, något som man\r\nfaktiskt senare kommer att föreslå.</pre><pre>Vidare sade Lars-Erik Lövdén att vi moderater nu\r\nspringer ifrån den humanitära kriminalpolitiken.\r\nDet gör vi inte alls. Vi anser visst att man skall ha\r\nen human krimanlpolitik. Men det får inte, som det\r\ngjort under det socialdemokratiska styret, innebära\r\natt brottsoffren kommer i skymundan i jämförelse\r\nmed brottslingarna.</pre><pre>Lars-Erik Lövdén har fortfarande inte svarat på min\r\nfråga om varför man måste koppla samman ett\r\navskaffande av halvtidsfrigivningen med ett förslag\r\nangående straffskalorna.</pre><pre>Anf. 40 BERITH ERIKSSON (v):</pre><pre>Herr talman! Anders Svärd säger att de händelser\r\nsom vi nu alla berört har lyft fram gällande lag. Men\r\nde inträffade händelserna har också lyft fram och\r\nvisat på de brister som finns. Att lagreglera i det här\r\nfallet tror jag varken är svårare eller lättare än att\r\nskriva lagar i många andra fall. Vi anser fortfarande\r\natt det här är nödvändigt.</pre><pre>Anf. 41 KRISTER SKÅNBERG (mp):</pre><pre>Herr talman! I Gustav Vasa kyrka trängde sig flera\r\npolismän in mitt i natten i januari i år. Man uppgav\r\natt man hade fått ett larm. Det är mycket ovanligt\r\nmed ett så resolut ingripande från polisens sida vid\r\nvanliga larm. När man väl var inne i kyrkan passade\r\nman mycket riktigt på att kontrollera identiteten\r\nhos ett antal flyktingar som sov i kyrkan och sökte\r\nen fristad där. En upprörd kyrkoherde lyckades\r\ninte stoppa ingripandet.</pre><pre>För min del ledde detta till att jag ganska ofta\r\növernattade i Stockholms kyrkor under de\r\nnärmaste veckorna, för att tillsammans med andra\r\nförsöka avhålla polisen från ytterligare sådana\r\ningripanden. Jag hade kanske något större\r\nmöjligheter än flyktingarna att åtminstone begära\r\natt högre befäl skulle tillkallas för att man skulle få\r\nreda på med vilken rätt polisen gjorde detta.</pre><pre>Det är glädjande att kyrkan och polisen nu anser sig\r\nha kommit överens om hur det här skall skötas i\r\nfortsättningen. Men det kan ju vara lättare att sätta\r\nsig över en sådan överenskommelse än en\r\nlagstiftning. Därför vidhåller jag och miljöpartiet\r\nmed mig bestämt att här måste till en lagreglering.</pre><pre>Anf. 42 LARS-ERIK LÖVDÉN (s):</pre><pre>Herr talman! Läs direktiven till\r\nfängelsestraffkommittén, säger Jerry Martinger. Jag\r\nhar läst dem väldigt noga, och jag arbetade också\r\nefter dem under många när jag satt i\r\nfängelsestraffkommittén. De innehöll inte något\r\nförslag om en sänkning av straffskalorna över hela\r\nlinjen. Det är riktigt. Men de innehöll ett bestämt\r\nuttalande att syftet med förändringarna inte skulle\r\nvara att generellt åstadkomma längre fängelsetider.\r\nDet var en alldeles klar inriktning från den\r\ndåvarande moderate justitieministern och den\r\nkriminalpolitik som han stod för. Jag måste ännu en\r\ngång konstatera att Jerry Martinger står för en helt\r\nannan kriminalpolitik.</pre><pre>Jag tror inte att det skall handla om en generell\r\nsänkning av anstaltstiderna. Den uppfattningen\r\ndelar jag. Men det är inte så enkelt som att bara\r\nställa sig i talarstolen och säga att nu skall vi\r\nverkligen klämma åt alla så att de får 25 eller 30 %\r\nlängre anstaltstider. Jag utgår ifrån att\r\nmoderaterna, efter det här moderata inlägget,\r\nkommer att äska medel för 500 nya anstalter i sitt\r\nbudgetalternativ i januari.</pre><pre>Anf. 43 JERRY MARTINGER (m):</pre><pre>Herr talman! Nu medger Lars-Erik Lövdén att det\r\ninte har stått någonting i direktiven till\r\nfängelsestraffkommittén om att straffskalorna\r\nskulle sänkas. Jag var väl medveten om att Lars-\r\nErik Lövdén satt med i den här kommittén, så att\r\nhan faktiskt borde veta hur det förhöll sig.</pre><pre>Men det som Lars-Erik Lövdén nu tar upp om att\r\ndet stod någonting om att det inte skulle bli några\r\ngenerella förlängningar av anstaltstiderna, är en\r\nhelt annan sak. Det som jag har opponerat mig mot\r\ni dag och som vi moderater säger ifrån om är att\r\navskaffandet av den obligatoriska\r\nhalvtidsfrigivningen skulle innebära att vi får\r\nsamma anstaltstider i fortsättningen som vi har i\r\ndag. Då är det ju inte någon vits med att avskaffa\r\nden obligatoriska halvtidsfrigivningen. Det är ju\r\nrena rama bedrägeriet mot svenska folket om vi\r\nförst skulle avskaffa halvtidsfrigivningen och sedan\r\nsänka straffskalorna. Det skulle ju nämligen\r\ninnebära att brottslingen sitter inne exakt lika länge\r\nefter det att halvtidsfrigivningen avskaffats som när\r\nden fanns. Det vill vi alltså inte.</pre><pre>Vårt förslag innebär en återgång till den tidigare\r\nsituationen. I jämförelse med de förhållanden som\r\nrådde när fängelsestraffkommitténs direktiv skrevs\r\nblir det med vårt förslag alltså inga generella\r\nförlängningar av anstaltstiderna.</pre><pre>6 § Utvidgad rätt till målsägandebiträde,\r\nm.m.</pre><pre>Föredrogs</pre><pre>justitieutskottets betänkande</pre><pre>1990/91: JuU4 Utvidgad rätt till\r\nmålsägandebiträde, m.m. (prop. 1989/90:158)</pre><pre>Anf. 44 BRITTA BJELLE (fp):</pre><pre>Herr talman! Den första 1 juli 1988 infördes en\r\nmöjlighet för målsägande att få ett särskilt juridiskt\r\nbiträde när det gäller mål av typen allvarliga\r\nsexualbrott. Syftet med bestämmelsen var att ge\r\nden målsägande stöd och hjälp för att lindra\r\npåfrestningar i samband med utredningar rörande\r\nett allvarligt och integritetskränkande brott.\r\nLagstiftningen öppnade också möjligheter att vid\r\nandra sexualbrott och misshandel som inte är ringa,\r\nerhålla målsägandebiträde. Tyvärr krävs det att så\r\nmånga kriterier skall vara uppfyllda att det har visat\r\nsig att det i ett flertal fall varit näst intill omöjligt att\r\nfå det här stödet vid en rättegång.</pre><pre>Kvinnor som misshandlas i hemmen är en stor och\r\nmycket utsatt grupp av brottsoffer. De upplever sig\r\ni regel som ensamma och övergivna. De har dålig\r\nsjälvkänsla och orkar många gånger inte göra något\r\nåt sin situation. När de väl anmäler mannen för\r\npolisen och ber om hjälp är det stöd som de då\r\nerbjuds varierande.</pre><pre>Av en slutrapport som heter Polis 80 och som är en\r\nutvärdering av polisens arbete framgår att sociala\r\nmyndigheter anser att kvinnomisshandel inte är ett\r\nprioriterat område hos polisen. De misshandlade\r\nkvinnorna får alltså inte den hjälp och det stöd de\r\nskulle behöva hos polisen. Mot den här bakgrunden\r\nbehandlade justitieutskottet i november förra året\r\npå nytt lagen om målsägandebiträde. Det fanns då\r\nflera motioner i riksdagen som pekade på att\r\ntillämpningen av rätten till målsägandebiträde hade\r\nblivit alltför restriktiv och att informationen\r\nangående lagstiftningen inte nådde ut. Dessutom\r\nhade flera av oss ledamöter i utskottet mött kritik\r\nmot lagen, vilken gick ut på att lagen användes\r\nalltför sällan.</pre><pre>Utifrån det här underlaget konstaterade utskottet\r\natt rätten till målsägandebiträde borde utvidgas till\r\natt utan begränsning gälla i alla mål om sexualbrott.\r\nVi menade också att rätten till målsägandebiträde\r\nväsentligt borde utvidgas när det gäller mål om\r\nmisshandel. Utskottet uttalade att regeringen\r\nsnarast borde få i uppdrag av riksdagen att\r\nskyndsamt lägga fram förslag till ändringar av\r\nlagen. Riksdagen beslutade också på det sättet.\r\nFöredömligt nog, måste jag säga, kom regeringen\r\nredan i våras med det beställda förslaget. Det är\r\nden propositionen som vi nu skall behandla.\r\nFörslaget överensstämmer med våra önskemål. Nu\r\nstår det i lagens första paragraf att sedan\r\nförundersökning har inletts skall ett särskilt biträde\r\nför målsäganden förordnas i alla sexualbrott.\r\nEftersom det står ''skall'' finns det inte längre några\r\nbegränsningar mer än att målsägaren själv uppger\r\natt hon inte vill ha sådan här hjälp. I linje med vårt\r\nuttalande föreslår också regeringen att det skall bli\r\nlättare att få målsägandebiträde i misshandelsmål.\r\nFörut krävdes att det skulle föreligga särskilt starka\r\nbehov av biträde för att det skulle förordnas sådant.\r\nEnligt det nya förslaget krävs det endast att det\r\nföreligger behov. Allt det här är utmärkt och som\r\njag redan nämnt i enlighet med utskottets begäran.\r\nMen på ett par punkter anser vi i folkpartiet -- för\r\növrigt i likhet med andra partier -- att det nu finns\r\nskäl att gå vidare.</pre><pre>Den första punkten gäller att också vid övriga typer\r\nav brott bereda en viss möjlighet att förordna om\r\nmålsägandebiträde. Vi har då tänkt oss att det skall\r\ngälla särskilt ömmande fall. Det kan vara fråga om\r\nnågon som på grund av hög ålder eller psykisk\r\nsvaghet har blivit så skrämd i samband med ett\r\nbrott att man kan säga att det föreligger synnerliga\r\nskäl till att just i det föreliggande fallet förordna om\r\nmålsägandebiträde.</pre><pre>Den andra punkten gäller stöd till dem som har\r\nutsatts för ett allvarligt brott utomlands. Ta\r\nexemplet med en kvinna som råkar ut för ett\r\nallvarligt sexualbrott utomlands. Hon har\r\nnaturligtvis en svår situation. Hon behärskar\r\nkanske inte språket. Dessutom kan det vara en\r\nrättsordning som hon inte känner till.\r\nRättsväsendet kan vara manligt dominerat, ja det\r\nfinns flera saker som man kunde nämna. Hon har i\r\nstort sett på alla sätt en betydligt svårare situation\r\nän motsvarande brottsoffer i Sverige. Därför menar\r\nvi att det är rimligt att försöka förbättra också för\r\nde här brottsoffren och i någon mån jämställa dem\r\nmed brottsoffer i Sverige. Eftersom det inte finns\r\nsärskilt mycket grundmaterial på detta område,\r\nanser vi att det är rimligt att frågan utreds.</pre><pre>I betänkandet finns det två reservationer som\r\növerensstämmer med vad jag har sagt. Vi stöder\r\nnaturligtvis dessa reservationer. Jag ber särskilt att\r\nfå yrka bifall till reservation 2.</pre><pre>Anf. 45 INGBRITT IRHAMMAR (c):</pre><pre>Herr talman! Regeringen har vid olika tillfällen\r\nuttalat sitt muntliga stöd till brottsoffren.\r\nSocialdemokraternas sympatier tycks emellertid i\r\nstort sett stanna vid olika muntliga uttalanden om\r\nbrottsoffren. Förbättringar för brottsoffren har\r\nvanligtvis genomförts här i riksdagen efter det att\r\noppositionspartierna så att säga har kört över\r\nregeringspartiet. Ett exempel på detta är bl.a. detta\r\nbetänkande, som är ett resultat av en\r\nriksdagsbeställning till regeringen om krav på en\r\nutökning av rätt till målsägandebiträde. En annan\r\nförbättring för brottsoffren som genomförts utan\r\naktiv medverkan av socialdemokraterna är\r\nförstärkningen av besöksförbudet beträffande de\r\npersoner som har blivit förföljda och misshandlade.\r\nVanligtvis gäller detta kvinnor. Tack vare\r\noppositionen kan nu de som bryter mot utdömt\r\nbesöksförbud anhållas och häktas, vilket\r\nnaturligtvis har stärkt brottsoffrens skydd.</pre><pre>Mot regeringspartiets tidigare äskande uttalade\r\nriksdagen att stödet till jourerna skulle stärkas.\r\nHärigenom ökade stödet till kvinnojourerna. Det\r\nfinns många exempel på att regeringspartiet har\r\nblivit överkört i frågor som gäller stöd till\r\nbrottsoffer. Allt detta hände förra budgetåret.\r\nDärefter fanns det en viss anledning att anta att\r\nsocialdemokraterna skulle ta egna initiativ för att\r\nförbättra situationen för brottsoffren. I\r\nregeringsförklaringen uttalade ju statsministern\r\nföljande: ''Ytterligare insatser för att stärka\r\nbrottsoffrens ställning förbereds. Särskilda\r\nåtgärder planeras för att stärka skyddet för hotade\r\noch utsatta kvinnor.''</pre><pre>I dagens betänkande behandlas krav på en\r\nförbättring av stödet till bl.a. hotade och utsatta\r\nkvinnor. Reservanterna, däribland vi\r\ncenterpartister som har motionerat, vill t.ex. ge de\r\nkvinnor som har hotats med eller utsatts för bl.a.\r\nvåldtäkt i utlandet samma stöd och hjälp som de\r\nmedborgare får som har begått brott i utlandet. Vi\r\ncenterpartister anser att det är ett ytterst rimligt\r\nkrav att man hjälper svenska brottsoffer i utlandet\r\ni minst lika stor utsträckning som man hjälper\r\nsvenska gärningsmän i utlandet. Vi kan notera att\r\ndetta krav inte tycks vara lika självklart för\r\nregeringen, vilket är förvånande mot bakgrund av\r\nregeringsdeklarationen i oktober.</pre><pre>Vi gläder oss också över att vi nu har fått stöd för\r\nvårt krav på hjälp åt brottsoffren i utlandet från\r\nfolkpartiet och moderaterna, som i fjol inte ställde\r\nupp på vårt krav. Det enda som saknas för att vi\r\nåterigen skall kunna köra över regeringen och öka\r\nstödet till brottsoffren är faktiskt miljöpartiets\r\nhjälp. Jag hoppas på ett sådant stöd från\r\nmiljöpartiets sida.</pre><pre>Vi reservanter vill tillsätta en utredning med\r\nuppgift att göra en översyn av den situation som\r\ngäller för svenska medborgare i egenskap av\r\nbrottsoffer och målsägande vid utländsk domstol.\r\nSyftet med denna utredning måste vara att få en\r\neffektiv förbättring i vad gäller både ekonomiskt\r\noch personligt stöd. Med detta vill jag yrka bifall till\r\nreservation 2.</pre><pre>När det gäller reservation 1 framhåller vi\r\nreservanter att det bör bli större möjligheter att få\r\nmålsägandebiträde än vad som föreslås i\r\npropositionen. Det gäller alltså ytterligare krav på\r\nförbättringar som regeringspartiet inte ställer upp\r\npå. Vi framhåller också att målsägandebiträde bör\r\nkunna få bättre hjälp och stöd om särskilda skäl\r\nföreligger. Dessa krav framfördes också vid\r\njustitiedepartementets utfrågning, liksom också i\r\ncenter-, folkparti- och miljöpartimotioner.</pre><pre>Slutligen vill jag ställa en fråga: När ämnar ni\r\nsocialdemokrater, som regeringen har lovat, leva\r\nupp till regeringsförklaringen och komma med\r\negna förslag som förbättrar situationen för\r\nbrottsoffren? Eller var det bara fler nya, tomma\r\nvallöften som ni presterade? Min bedömning i dag\r\när att ni socialdemokrater snarare tycks vilja\r\nbromsa när det gäller olika förbättringsförslag\r\nbeträffande brottsoffren än att framföra några\r\negna.</pre><pre>Anf. 46 BERITH ERIKSSON (v):</pre><pre>Herr talman! Britta Bjelle har på ett bra sätt\r\nredogjort för bakgrunden till det förslag som i dag\r\nligger på riksdagens bord. Därför tycker jag inte att\r\njag behöver upprepa någonting. Vänsterpartiet är\r\nnöjt med förslaget, eftersom vi under flera år har\r\nmotionerat om det. Det är mycket glädjande att\r\nregeringen kom med förslaget. Att köra över\r\nregeringen är ju inget självändamål.</pre><pre>Vi stöder också förslaget om en utvidgning av\r\nmöjligheten att erhålla målsägandebiträde. Vid en\r\nutfrågning framkom det att det fanns ett behov,\r\nnågot som jag inte hade tänkt på.</pre><pre>Vi stöder också reservationen om rätt till\r\nmålsägandebiträde när det gäller mål utomlands.\r\nSom Ingbritt Irhammar påpekat behandlades\r\nmotionen i fråga även i fjol. Eftersom Ingbritt\r\nIrhammar nu har gjort uttalanden som ungefär\r\növerensstämmer med dem som jag gjorde vid det\r\ntillfället, tänker jag inte upprepa mig.\r\nVänsterpartiet ställer sig bakom de två\r\nreservationerna i detta betänkande.</pre><pre></pre><pre>Anf. 47 KRISTER SKÅNBERG (mp):</pre><pre>Herr talman! Vi glädjer oss åt att det genom\r\nregeringsförslaget nu ges ökade möjligheter att få\r\nmålsägandebiträde. Vi har trots det föreslagit en\r\nytterligare utvidgning av denna möjlighet, och\r\nliknande förslag har, som har framkommit tidigare\r\ni debatten, lagts fram av andra, nämligen av\r\nfolkpartiets, centerns och vänsterpartiets\r\nrepresentanter i justitieutskottet.</pre><pre>Vi har enats om en reservation, som innebär att\r\ndomstolen, om det finns synnerliga skäl, kan låta en\r\nmålsägare få biträde även vid andra typer av brott\r\nän vad som gäller i den utvidgning som regeringen\r\nhar föreslagit. Det blir här fråga om ett slags försök,\r\ndär en klar restriktivitet fortfarande gäller fastän\r\ndet ändå finns en möjlighet för domstolen att ta\r\nhänsyn till speciella omständigheter. Det är bra,\r\noch jag yrkar bifall till reservation 1.</pre><pre>Vi stöder också den begäran som finns i reservation\r\n2 om en utredning, som skall visa hur man av\r\nhumanitära skäl kan hjälpa svenskar som blir offer\r\nför grova brott utomlands. Det är möjligt att detta\r\nskulle ha framförts i något annat sammanhang. Det\r\nfinns redan nu en hel del möjligheter att få ett visst\r\nstöd, men vi tycker att det vore fint om situationen\r\nbelystes. Vi menar därför att en sådan här\r\nutredning skall komma till stånd. Sedan finns alltså\r\nmöjligheter att klarare ta ställning till vad som skall\r\ngöras för att svenskar som råkar ut för grova brott\r\nutomlands skall kunna få bättre hjälp än i dag. Jag\r\nyrkar alltså bifall även till reservation 2.</pre><pre>Anf. 48 SIGRID BOLKÉUS (s):</pre><pre>Herr talman! Den 1 juli 1988 trädde lagen om\r\nmålsägandebiträde i kraft. Lagen innebär att\r\nmålsäganden i vissa typer av brott har möjlighet att\r\nfå eget juridiskt biträde vid förundersökning och\r\nrättegång. Rätten till biträde gäller i första hand\r\nmål om grova sexuella övergrepp men också under\r\nvissa förutsättningar mål om andra typer av brott\r\nmed inslag av våld eller annan kränkning av\r\nintegriteten.</pre><pre>Redan efter ett år konstaterade utskottet att rätten\r\ntill målsägandebiträde behövde utvidgas, och vad\r\nutskottet uttalat gav riksdagen som sin mening\r\nregeringen till känna. I mars 1990 hölls i detta\r\nsammanhang en hearing i justitiedepartementets\r\nregi.</pre><pre>I det betänkande vi nu behandlar föreslås att\r\nmöjligheterna att få målsägandebiträde i princip\r\nalltid skall finnas i mål om sexualbrott enligt 6 kap.\r\ni brottsbalken, om målsäganden så önskar. Det\r\ngäller alltså mål om våldtäkt, sexuellt tvång,\r\nsexuellt utnyttjande, sexuellt utnyttjande av\r\nunderårig, sexuellt umgänge med avkomling,\r\nsexuellt umgänge med syskon, sexuellt umgänge\r\nmed barn, sexuellt ofredande, koppleri och\r\nförförelse av ungdom.</pre><pre>Vid hearingen framkom att domstolarna redan i\r\ndag förordnar målsägandebiträde i alla typer av mål\r\nom sexualbrott. Den lagändring som föreslås\r\ninnebär i princip en anpassning av lagtexten till den\r\npraxis som har utvecklat sig.</pre><pre>När det gäller misshandelsmål skall det inte längre\r\nkrävas ett ''särskilt starkt'' behov av biträde. Det\r\nräcker med att konstatera att det föreligger ett\r\nbehov. Även i misshandelsmål har praxis efter hand\r\nblivit alltmer liberal. De oftast förekommande\r\nfallen är mål om kvinnomisshandel och mål om\r\nandra brott där kvinnor och barn är målsägande.\r\nLiksom vid sexualbrott är det ofta så att den enda\r\nbevisning som finns är målsägandens berättelse.\r\nDet är uppenbart att målsäganden i dessa fall kan\r\nbehöva stöd av juridiskt biträde.</pre><pre>Även när det gäller de andra brott som enligt 1 §\r\nandra stycket i lagen om målsägandebiträde i dag\r\nkan ge möjlighet till målsägandebiträde blir det\r\nsamma uppmjukning av rekvisiten för att få biträde\r\nsom vid misshandel. Det gäller alltså de brott mot\r\nliv och hälsa och mot frihet och frid i 3 och 4 kap.\r\ni brottsbalken som har fängelse i straffskalan samt\r\nförsök, förberedelse eller stämpling till sådant brott\r\nsamt rån och grovt rån och försök, förberedelse och\r\nstämpling härtill.</pre><pre>Det sägs att det kan vara angeläget att ett\r\nmålsägandebiträde skall kunna förordnas när det\r\ngäller t.ex. brott som rubricerats som försök till\r\nmord eller försök till dråp samt förberedelse till\r\ndessa brott men även vid upprepade fall av olaga\r\nhot och olaga frihetsberövande, där den misstänkte\r\när en närstående person till målsäganden. Även de\r\nsom blir utsatta för rån, vare sig det sker i banker,\r\nbutiker eller i andra sammanhang, kan hamna i en\r\ndjup kris och ha behov av ett juridiskt biträde för\r\natt orka med den efterföljande rättegången och\r\nkonfrontationen med den åtalade. Här bör påpekas\r\natt lagtexten dock fortfarande har den\r\nutformningen att det även i fortsättningen skall ske\r\nen verklig prövning av målsägandens behov av\r\nbiträde.</pre><pre>Vidare föreslås en ändring av lagen om\r\nmålsägandebiträde i förtydligande syfte så att det\r\nskall stå klart vilka regler i rättshjälpslagen som är\r\ntillämpliga på målsägandebiträden.</pre><pre>Lagändringarna föreslås träda i kraft den 1 januari\r\n1991.</pre><pre>Till betänkandet har fogats två reservationer.</pre><pre>I reservation 1 säger reservanterna att riksdagen\r\nsom sin mening bör ge regeringen till känna att\r\nmöjligheten att erhålla målsägandebiträde skall\r\nutvidgas ytterligare till att gälla t.ex. vid stöldbrott,\r\nutpressning och bedrägeri. Det skall dock krävas\r\nsärskilda skäl eller starkt behov.\r\nUtskottsmajoriteten instämmer med\r\njustitieministern i att det skulle föra för långt att\r\ntillmötesgå dessa önskemål. Det kan finnas behov\r\nav stöd och hjälp även vid andra brott än de som nu\r\nfår utvidgad rätt till målsägandebiträde, men\r\nmålsäganden ställs inte utan stöd. Sedan den 1 juli\r\n1984 har målsäganden rätt att ha med sig en\r\nstödperson, och åklagaren skall ge stöd och hjälp\r\noch är skyldig att föra talan om skadestånd. Det\r\nfinns även möjlighet till allmän rättshjälp.\r\nUtskottsmajoriteten anser att det saknas anledning\r\natt nu ytterligare utvidga tillämpningsområdet för\r\nlagen om målsägandebiträde.</pre><pre>I reservation 2 hemställs att riksdagen hos\r\nregeringen begär att en utredning tillsätts med\r\nuppgift att göra en översyn av den situation som\r\ngäller för svenska medborgare i egenskap av\r\nbrottsoffer och målsägande vid utländsk domstol.\r\nPå åtminstone tre departement har problemet\r\nuppmärksammats. Till den 6 december har\r\njustitiedepartementet inbjudit till en hearing.\r\nEnligt utrikesdepartementet kommer man att\r\nsamarbeta med justitiedepartementet med\r\nanledning av inkomna brev speciellt från kvinnor\r\nsom drabbats av brott utomlands, och på\r\ncivildepartementet förbereds delpropositioner som\r\nbygger på ungdomskommitténs betänkande SOU\r\n1990:42, där kap. 6 tar upp socialt och rättsligt\r\nskydd vid resor utomlands. Betänkandet har även\r\nremissbehandlats. Vi anser att det finns all\r\nanledning att avvakta resultatet av pågående arbete\r\ninnan en utredning tillsätts. Risken är uppenbar att\r\nen utredning kan fördröja angelägna åtgärder. Hur\r\nofta händer det inte att vi väntar med förslag och\r\nhänvisar till att en utredning pågår?</pre><pre>Herr talman! Jag yrkar avslag på reservationerna\r\noch bifall till hemställan i utskottets betänkande.</pre><pre>Anf. 49 BRITTA BJELLE (fp):</pre><pre>Herr talman! Till Sigrid Bolkéus önskar jag säga\r\nnästan samma sak som Ingbritt Irhammar sade.\r\nEgentligen för socialdemokraterna själva aldrig\r\nfram några förslag som stärker brottsoffrens\r\nsituation, utan de anammar förslag när\r\noppositionen kommer med långt gående önskemål\r\noch är eniga.</pre><pre>Sigrid Bolkéus gick nu igenom förslaget till en\r\nförändrad lagstiftning, som jag anser är utmärkt,\r\ndär alla kvinnor, som det ju huvudsakligen är fråga\r\nom, skall ha rätt till stöd i en rättegång om\r\nsexualbrott och också ha en möjlighet att få stöd i\r\nmisshandelsmål om det finns ett behov.\r\nBestämmelserna är sådana att den kvinna som vill\r\nha stöd kommer att få det även i misshandelsmål.\r\nMan får en känsla av att Sigrid Bolkéus inte anser\r\natt detta är särskilt angeläget. Jag anser att det är\r\nett mycket stort steg framåt när det gäller stöd till\r\nbrottsoffer.</pre><pre>Om vi sedan går in på reservationerna säger Sigrid\r\nBolkéus att det saknas anledning att stödja särskilt\r\nutsatta personer även vid andra brott. Antingen\r\nskall åklagaren bistå eller så har målsäganden rätt\r\natt ta med sig en stödperson. Man kan som exempel\r\nta det fall där en åldrig kvinna varit och hälsat på\r\nsina barn. När hon sedan kommer hem visar det sig\r\natt hennes hem är helt skövlat. Hon är i 80-\r\nårsåldern. Hon får en chock när hon kommer hem\r\noch upptäcker att det inte finns någonting kvar i\r\nhemmet, och hon tror att de kriminella finns kvar i\r\nbostaden. När rättegången så småningom äger rum\r\noch kvinnan skall höras om en del omständigheter,\r\när hon livrädd för att gå till rättssalen och träffa den\r\nperson som varit inne i hennes bostad, tagit med sig\r\nallting och dessutom lämnat blodmärken på\r\nväggen. Hur kan man säga att det saknas anledning\r\natt ge den kvinnan stöd i rättegången om hon begär\r\ndet? Det är inte många fall som är så exceptionella.\r\nMen i dessa fall anser jag att det är rimligt att säga:\r\nVisst, brottsoffren har rätt till det stöd de själva\r\nanser sig behöva.</pre><pre>När det gäller brott utomlands begångna mot\r\nsvenska medborgare anser jag att det är alldeles\r\nuppenbart, vilket jag har försökt peka på, att det är\r\nfråga om en annan rättsordning, ett annat språk och\r\nen annan kultur. Att vara brottsoffer i ett annat\r\nland är avsevärt mycket svårare än i Sverige. Det är\r\ndärför rimligt att man försöker åstadkomma en\r\nmed svenska förhållanden jämförbar situation för\r\nett sådant brottsoffer.</pre><pre>Anf. 50 INGBRITT IRHAMMAR (c):</pre><pre>Herr talman! Kraven i reservation 1 om en\r\nytterligare utvidgning av rätten till\r\nmålsägandebiträde är vi reservanter inte ensamma\r\nom. Vid den hearing som hölls ansåg\r\nkvinnorättsgrupper, riksåklagaren,\r\nAdvokatsamfundet, domstolsverket, Brottsoffrens\r\nriksförbund och tingsrätterna i Stockholm och\r\nGöteborg att det fanns skäl att utvidga rätten till\r\nmålsägandebiträde och att en stödperson inte var\r\ntillräckligt i sådana fall som bl.a. Britta Bjelle har\r\nräknat upp. Men det är återigen regeringspartiet\r\nsom bromsar, och denna gång med hjälp från\r\nvänsterpartiet, tror jag.</pre><pre>När det sedan gäller den utredning som vi\r\nreservanter har krävt för att utvidga skyddet och\r\nrätten för brottsoffer i utlandet, är det bara att\r\nkonstatera med glädje att miljöpartiet nu ställer sig\r\nbakom detta krav.</pre><pre>Jag ber att nu få ta tillbaks min anklagelse mot\r\nvänsterpartiet när det gäller utvidgningen och\r\nrättar mig genast med att i stället vända mig mot\r\nmoderaterna. Det är detta parti som inte har stött\r\nförslaget, men möjligtvis kommer också\r\nmoderaterna att ändra sig.</pre><pre>Jag ställde i mitt inledningsanförande en fråga till\r\nregeringspartiet som Sigrid Bolkéus undvek att\r\nsvara på. När kommer ni att lämna förslag som\r\nstärker brottsoffrens ställning? Vilken typ av\r\nförslag arbetar ni med? Hitintills har ni bara rättat\r\ner efter oppositionen som har kört över er.</pre><pre>Anf. 51 KRISTER SKÅNBERG (mp):</pre><pre>Herr talman! Också jag vill rikta mig till\r\nmoderaterna. Är det inte rimligt att tänka sig att\r\ndomstolarna får möjlighet att hjälpa brottsoffret att\r\nnär det föreligger synnerliga skäl få\r\nmålsägandebiträde även i andra fall än de där\r\nregeringsförslaget utvidgar möjligheterna?</pre><pre>Det är, som jag förut sagt, glädjande att detta\r\nförslag har kommit. Det vore bra om man också\r\nkunde ordna denna säkerhetsventil för ömmande\r\nfall. Att säga att detta är att gå för långt är litet hårt.\r\nDet kan vara svårt för oss att förutse de situationer\r\nsom kan uppkomma. Britta Bjelle har beskrivit en\r\nsituation som defintitivt skulle kunna vara en sådan\r\ndär domstolen skulle kunnat förordna ett\r\nmålsägandebiträde. Det finns alldeles säkert andra\r\nsituationer som vi här i dag inte kan förutse och i\r\nvarje fall inte skall ägna tid till att räkna upp.</pre><pre>Jag anser att det finns humanitära skäl som talar för\r\natt det finns en sådan här säkerhetsventil. Jag\r\nvädjar om stöd för reservation nr 1. Jag hoppas\r\nnaturligtvis också att regeringspartiet finner att\r\ndetta är rimligt.</pre><pre>Anf. 52 SIGRID BOLKÉUS (s):</pre><pre>Herr talman! Det är bäst att jag tar upp detta med\r\nutredningen, eftersom jag nu ser att det är vi\r\nsocialdemokrater som säger nej till denna\r\nutredning och att miljöpartiet i dag har ändrat sig.</pre><pre>Vi kan se på vad som görs inom departementen.\r\nDet betänkande som lämnades av\r\nungdomskommittén i våras och heter Ung på 90-\r\ntalet är intressant. I sjätte kapitlet tar man upp\r\nsocialt och rättsligt skydd vid resor. De problem\r\nsom tas upp är våldtäkter, rån när ungdomar sover\r\npå stationer och stränder eller liftar och att\r\nungdomar kan luras att transportera väskor med\r\npaket som innehåller knark.</pre><pre>Det förbereds en proposition som bygger på det\r\nsjätte kapitlet. Men vad propositionen kommer att\r\ninnehålla är för tidigt för mig att uttala mig om.\r\nDäremot känner jag till de förslag som\r\nungdomskommittén kom med, och de är mycket\r\nviktiga förslag. Bl.a. föreslås att regeringen via\r\nambassader och konsulat gör en inventering av de\r\nproblem som man inom utlandsförvaltningen\r\nkommit i kontakt med. Det föreslås att UDs\r\ninstruktion ändras så att samma direktiv som gäller\r\nför omvårdnad av de svenska medborgare som\r\nmisstänkts för brott utomlands även skall komma\r\natt gälla för svenska brottsoffer utomlands, och att\r\nUD skall få i uppdrag att ta fram en folder som\r\nbeskriver vad som gäller när man blir utsatt för\r\nbrott utomlands.</pre><pre>Det föreslås också att en heltäckande\r\nreseförsäkring bör bakas in i ungdomskortet och att\r\nförsäkringar bör ge garantier för den typ av\r\nkostnader som kan uppkomma när det gäller resor\r\nför att identifiera gärningsmän vid våldtäkter. Man\r\ntar också upp samarbete mellan svenska lokala\r\nbrottsofferjourer och de utländska\r\nbrottsofferjourerna.</pre><pre>Vi skall inte underskatta betydelsen av en hearing.\r\nDen 20 mars hölls en hearing på\r\njustitiedepartementet angående rättshjälp vid\r\nbodelning. Det har redan resulterat i att man blivit\r\nbetydligt generösare att bevilja rättshjälp.</pre><pre>De frågor som kommer att tas upp vid den\r\nkommande hearingen är mycket viktiga, och det är\r\nprecis vad vi vill. Är möjligheten för brottsoffer att\r\nfå rättshjälp i angelägenheter som behandlas\r\nutomlands för begränsade? Om så är fallet, i vilka\r\nytterligare situationer bör rättshjälp komma att\r\nbeviljas? Vilka förmåner bör omfattas av rättshjälp\r\nnär det gäller ärenden som behandlas utomlands?\r\nPå detta är det fritt att lämna synpunkter. Inbjudna\r\ntill hearingen är bl.a. besvärsnämnden för\r\nrättshjälpen, några rättshjälpsnämnder, ROKS och\r\nbrottsofferjouren. Varför tillsätta en utredning när\r\nså mycket är på gång? Och vad är det för slags\r\nutredning ni vill ha?</pre><pre>Anf. 53 BRITTA BJELLE (fp):</pre><pre>Herr talman! Jag tycker att det är ganska intressant\r\nnär Sigrid Bolkéus säger att så mycket är på gång,\r\noch att det egentligen är det vi vill ha. Sedan pekar\r\nhon på den hearing där man räknar upp olika saker.\r\nOm socialdemokraterna tycker att brottsoffrens\r\nsituation i utlandet är dålig, varför visar man då inte\r\nen politisk vilja i utskottet och medverkar till en\r\nskrivning, där vi från utskottets sida kan säga att\r\nsituationen är sådan att brottsoffer i utlandet borde\r\nåtminstone ha samma ställning och samma\r\nekonomiska situation som brottsoffer i Sverige?\r\nDet stora problemet för socialdemokraterna i dag\r\när att den politiska viljan att flytta fram\r\npositionerna för brottsoffren saknas. Man ordnar\r\nhearing och man lyssnar till alla hit och dit, men vad\r\nvill socialdemokraterna?</pre><pre>Vi andra i riksdagen kommer i dag att tala om vad\r\nvi vill. Det tycker jag är mycket glädjande.</pre><pre>Anf. 54 INGBRITT IRHAMMAR (c):</pre><pre>Herr talman! Det är litet mer än två veckor sedan\r\nvi justerade detta betänkande. Det är\r\nförvånansvärt att den information som Sigrid\r\nBolkéus kommit fram med i dag -- om hur mycket\r\nman vill förbättra för brottsoffren på dessa\r\nområden -- inte kom fram vid detta tillfälle. Låt oss\r\nhoppas att detta verkligen skall leda till någonting.\r\nMen även Sigrid Bolkéus var ju tveksam när det\r\ngäller vilken typ av förbättringar det skulle vara,\r\nom det skulle bli målsägandebiträde och utvidgning\r\nav detta för just brottsoffer i utlandet.</pre><pre>Jag kan inte se hur en sådan utredning skulle kunna\r\nfördröja några förslag från regeringspartiet.\r\nRegeringspartiet har väl vilka möjligheter som\r\nhelst att lägga fram förbättringsförslag vid de\r\ntillfällen som de själva önskar. Detta är ett sätt för\r\noss i oppositionen att pressa på och tala om hur\r\ndetta verkligen skall se ut.</pre><pre>Visst är det bra att se över försäkringar och\r\nskicka ut broschyrer, men det är en utvidgning av\r\nmålsäganderätten som vi anser att brottsoffer i\r\nutlandet skall ha. Vi kan inte dra för stora växlar på\r\natt man skall ha en hearing. Vid den hearing som vi\r\nhade när det gällde utvidgningen av möjligheten att\r\nfå ett målsägandebiträde -- detta har vi krävt i\r\nreservation 1 -- var det mängder av organisationer\r\nsom ansåg att denna utvidgning behövdes. Och\r\nändå tog regeringskansliet inte hänsyn till detta vid\r\npropositionsskrivandet.</pre><pre>Anf. 55 SIGRID BOLKÉUS (s):</pre><pre>Herr talman! Vi är helt eniga om att brottsoffer\r\nutomlands har en mycket svår situation. Vi har\r\nbetonat att det är mycket viktigt att stärka\r\nbrottsoffrens ställning. Detta har också Laila\r\nFreivalds uttalat både i TV och i frågesvar.</pre><pre>Vi arbetar på olika fronter. Vi har bl.a. en\r\narbetsgrupp inom civildepartementet som arbetar\r\nmed frågor om våld mot kvinnor för att samla\r\nkunskaper som finns inom olika områden och för\r\natt speciellt ta till vara fördjupade kunskaper när\r\ndet gäller t.ex. forskning.</pre><pre>När det gäller den gamla kvinnan som är livrädd\r\nsade jag i mitt inledningsanförande att hon lämnas\r\ninte åt sitt öde -- att sitta där ensam utan hjälp.\r\nDetta att ha med sig en stödperson används mycket\r\nofta. Hon kan själv välja vem hon vill ha med sig.\r\nDet har visat sig att det är ganska vanligt att man\r\nhar med sig tjänstemän från sjukvården eller från\r\nsocialtjänsten -- psykologer kuratorer eller\r\nsocialtjänstemän.</pre><pre>Anf. 56 BRITTA BJELLE (fp):</pre><pre>Herr talman! Det är så, som tidigare har\r\nframkommit i kammaren, att statsministern i\r\nregeringsförklaringen har uttalat sig till förmån för\r\nbrottsoffren. Nu säger Sigrid Bolkéus att\r\njustitieministern har uttalat sig till förmån för\r\nbrottsoffren i TV och på andra sätt. Allt detta är ju\r\nlovvärt, men det är faktiskt handling som räknas.\r\nAtt prata hit och dit utan att samtidigt medverka till\r\natt förbättra brottsoffrens situation med hjälp av\r\nlagstiftning eller på annat ekonomiskt sätt, ger inte\r\ndet stöd som vi menar att de skall ha. Det är faktiskt\r\noppositionen i justitieutskottet och i riksdagen som\r\nhar medverkat till att flytta fram positionerna för\r\nbrottsoffren, medan justitieministern och\r\nstatsministern uppenbarligen talar om det men inte\r\ngenomför någonting. Det är därför glädjande att vi\r\ni dag förmodligen kan flytta fram positionerna än\r\nen gång på det här området.</pre><pre>När det gäller stödpersoner så är det bra att det\r\nfinns möjligheter att ta med sig en god vän, en\r\nsocialarbetare eller någon annan. Men vid en\r\nrättegång som är så oerhört formalistisk får man ett\r\nverkligt stöd bara av den som känner sig hemma i\r\nrättegångsordningen, vet vad varje avsnitt betyder\r\noch som verkligen kan informera på ett mycket\r\nkonkret sätt om vad som inträffar i rättegången. En\r\nstödperson vid en rättegång är och förblir -- och\r\nskall så vara, tycker jag -- ett rättegångsbiträde, för\r\ndet är bara då man känner verklig trygghet. Om det\r\när detta man vill förmedla skall man också se till att\r\nmedverka till att det blir rättegångsbiträden som\r\nskall vara stödpersoner.</pre><pre>Anf. 57 BERITH ERIKSSON (v):</pre><pre>Herr talman! Ju mer Sigrid Bolkéus pratar desto\r\nmer angeläget tycker jag att det blir med en\r\nutredning. Om inte annat så för att samordna alla\r\nde här uppräknade förslagen till initiativ som olika\r\ndepartement nu säger sig vilja ta. För att komma\r\nmed konkreta förslag behövs ett ordentligt grepp\r\nom detta. Det som Sigrid Bolkéus nu har\r\npresenterat är en mycket splittrad bild av olika\r\ninitiativ från olika departement. En utredning som\r\nkan ta tag i dessa frågor är absolut nödvändig.</pre><pre>Anf. 58 KRISTER SKÅNBERG (mp):</pre><pre>Herr talman! Jag vill gärna instämma i vad Berith\r\nEriksson sade nu. För brottsoffren själva -- jag talar\r\nnu om brottsoffer utomlands -- måste det vara\r\nmycket svårt att se alla de möjligheter som faktiskt\r\nredan kan finnas. Det är angeläget att göra\r\nregelsamlingen klarare och förbättra\r\nmöjligheterna. Det är värdefullt att en sådan\r\nutredning nu kommer till stånd. Det vore väl inte så\r\nsvårt att erkänna detta, tycker jag. Vi får väl glädja\r\noss åt de ambitioner som socialdemokraternas\r\ntaleskvinna i utskottet har gett uttryck för här. Vi\r\nförtröstar också på utredningen.</pre><pre>Överläggningen var härmed avslutad.</pre><pre></pre><pre>7 § Vissa grundlagsfrågor</pre><pre>Föredrogs</pre><pre>konstitutionsutskottets betänkande</pre><pre>1990/91:KU1 Vissa grundlagsfrågor.</pre><pre>Anf. 59 ELISABETH FLEETWOOD (m):</pre><pre>Herr talman! I konstitutionsutskottets betänkande\r\n1990/91:1 återfinnns 20 reservationer. Vi moderater\r\nstår ensamma eller tillsammans med andra partiers\r\nföreträdare för 6 av dessa 20. Därutöver föreligger\r\nett särskilt yttrande från oss.</pre><pre>Ett särskilt yttrande, herr talman, lämnas ju i\r\nallmänhet när man inte finner det motiverat eller\r\nmeningsfullt att avge reservation men i alla fall vill\r\nmarkera en särmening. Det är också sällan som ett\r\nsärskilt yttrande kommer upp till behandling här i\r\nkammaren, men i dag, herr talman, finns det all\r\nanledning att ta upp det.</pre><pre>Från s. 38 i betänkande 1 vill jag citera följande:</pre><pre>''Ny grundlagsutredning</pre><pre>-- -- --</pre><pre>Under det senaste decenniet har ett flertal\r\nutredningar arbetat med frågan om\r\nförfattningsrevision.</pre><pre>I huvudfrågan, fyraåriga mandatperioder och\r\nskilda valdagar för riksdags- och kommunalval, har\r\ndet på grund av socialdemokraternas motstånd inte\r\nvarit möjligt att uppnå förändringar.</pre><pre>En ny författningsutredning framstår därför som\r\nmindre meningsfull så länge som\r\nsocialdemokraternas motstånd mot skilda valdagar\r\nkombinerade med fyraåriga mandatperioder\r\nkvarstår. Skulle detta motstånd upphöra kommer\r\nfrågan i ett annat läge.''</pre><pre>Det här betänkandet är dagtecknat den 7 oktober.\r\nI dag, några veckor senare, har den politiska\r\nturbulensen i det socialdemokratiska partiet också\r\ni den här frågan ställt gamla sanningar på huvudet.\r\nExemplen på socialdemokraternas kompletta\r\nmotstånd mot att diskutera fyraåriga\r\nmandatperioder och skilda valdagar har varit legio.\r\nDet manifesterades senast den 7 oktober, när vi\r\njusterade betänkandet, men i dag är det inte längre\r\nså.</pre><pre>Det är i och för sig bra för vår demokratiska\r\nprocess, men tillåt mig fråga hur det känns i\r\nhuvudet på gamla gråsossar när hjulen snurrar så\r\nhär fort. Mig förefaller det som om det skulle\r\nföreligga risk för politisk svindel hos\r\nsocialdemokraterna.</pre><pre>Som i så mycket annat nu för tiden tycks\r\nsocialdemokraterna här svänga 180°, det vill säga\r\nt.o.m. påstå motsatsen till vad man tidigare hävdat.\r\nAv Anders Ferm -- en i den här kammaren inte\r\nokänd person -- har t.o.m. enmansvalkretsar och\r\nmajoritetsval förts på tal, allt naturligtvis med\r\nmålsättningen att skapa starkare\r\nsocialdemokratiska regeringar. Liknande\r\ntankegångar fanns -- i varje fall som jag uppfattade\r\ndet -- i det som statsministern sade här i kammaren\r\ni går.</pre><pre>Herr talman! Vi kommer att med största\r\nuppmärksamhet följa den vidare utvecklingen av\r\nsocialdemokraternas ställningstaganden i\r\ngrundlagsfrågorna och naturligtvis fullfölja den\r\nkonsekventa moderata politiken på det här\r\nområdet.</pre><pre>Med det vill jag nu lämna det särskilda yttrande\r\nsom blev så viktigt i dagens läge och återgå till\r\nreservationerna, som jag här vill presentera. Ett\r\npar kommer jag att överlämna åt Göran Åstrand att\r\nkommentera; jag skall ange vilka det är.</pre><pre>Reservation nummer 2 är en reservation av enbart\r\nmoderater. Den gäller lagprövningsrätt och\r\nförfattningsdomstol. Vi moderater hävdar att det\r\nfinns tydliga tecken på brist på respekt hos\r\nregeringen för grundlagskrav både när det gäller\r\ninnehåll och beredning. Nu krävs det uppenbar\r\navvikelse som grund för lagprövning. Vi tycker att\r\nordet ''uppenbar'' hindrar lagprövning i fall där\r\nsådan borde förekomma. Det är också möjligt att\r\ninte ens en utvidgad lagprövningsrätt skulle vara\r\ntillräcklig. Därför har vi i år liksom tidigare begärt\r\nen utredning om frågan om inrättande av\r\nförfattningsdomstol.</pre><pre>Reservation nr 4 beträffande\r\nfolkomröstningsinstitutet är gemensam för\r\nmoderater, folkpartister, centerpartister och\r\nmiljöpartister. Vi framför där att vårt\r\nminoritetsskydd är för begränsat. Vi vill stärka\r\nminoriteternas rätt, och vi vill kunna föra en fråga\r\ndirekt till rådgivande folkomröstning. Vi vill här ha\r\nen på rätt sätt genomförd, inträngande och\r\nfullständig beredning.</pre><pre>Reservation nr 5 gäller utlandssvenskarnas\r\nrösträtt. Den har vi ju diskuterat många gånger. Jag\r\nhar väldigt svårt att förstå varför man från\r\nsocialdemokratiskt håll inte vill vara med om att\r\ngrundlagsskydda utlandssvenskarnas rösträtt. Det\r\nkan väl inte vara så enkelt att man anar att det finns\r\nen majoritet av borgerliga sympatisörer i den\r\ngruppen och därför inte vill se till att de får sitt\r\ngrundlagsskydd? Ett beslut här i kammaren med\r\nenkel majoritet skulle i dagens läge kunna ta ifrån\r\nutlandssvenskarna deras rösträtt. Något sådant får\r\ninte vara möjligt i en demokrati. Vi -- moderaterna,\r\nfolkpartiet och centern -- hävdar således att ett\r\ngrundlagsskydd här skall genomföras.</pre><pre>Vad som i övrigt är att säga om mandatperiodens\r\nlängd och den gemensamma valdagen överlåter jag\r\ntill Göran Åstrand, liksom framför allt\r\nkommentarerna till frågan om personval.</pre><pre>För mig återstår då att kommentera reservation 12,\r\nsom också är en reservation av enbart moderater.\r\nDen gäller antalet ledamöter i riksdagen. Det var\r\nganska märkligt att ta del av förslagen från den av\r\nmig tidigare citerade Anders Ferm, som var inne på\r\nsamma linje som vi, men han ville skära ned antalet\r\narbetande ledamöter här till 199. Vi har i en lång\r\nföljd av år föreslagit 249. Vi tycker att antalet 349\r\nmed tanke på vår befolkningsstorlek -- ca 8\r\nmiljoner människor -- är för mycket. Det skulle\r\nskapa större möjligheter för dem som arbetar här\r\natt göra sig kända bland väljarna, och vi hävdar\r\ndärför att 249 vore det lämpliga antalet.</pre><pre>Anf. 60 BIRGIT FRIGGEBO (fp):</pre><pre>Herr talman! Den viktigaste frågan i detta\r\nbetänkande är om det nu är läge att gå vidare med\r\nen reformering av grundlagarna.\r\nSocialdemokraterna tyckte vid justeringen av\r\nbetänkandet den 9 oktober att det inte fanns några\r\nförutsättningar för det.</pre><pre>Ibland går det dock snabbt, och det är ju bra. I\r\npressmeddelande om krispaketet den 26 oktober\r\nmeddelades att ''en författningsberedning tillsätts''.\r\nI måndags kom en inbjudan från statsministern till\r\npartiöverläggningar om överläggningar om en\r\nberedning av författningsfrågor. Statsministern\r\ntyckte att den bör omfatta mandatperiodens längd,\r\nden gemensamma valdagen, valsystemet,\r\nupplösningsinstitutet och regeringsbildningen.</pre><pre>Folkpartiet och centern har i dagens betänkande en\r\nreservation om tillsättande av en\r\ngrundlagsutredning. Jag utgår från att\r\nsocialdemokraterna här i dag, mot bakgrund av de\r\nnya signalerna från kanslihuset, röstar för vår\r\nreservation eller åtminstone lägger ned sina röster.\r\nFör trovärdigheten i politiken kan man inte ena\r\ndagen ha uppfattningen att en beredning skall\r\ntillsättas och nästa dag rösta emot sådana förslag.\r\nMänniskor förstår inte sådant.</pre><pre>Det kan tyckas tröstlöst att sätta i gång ett\r\nutredningsarbete igen efter alla de överläggningar\r\nsom har förekommit under 80-talet och som inte\r\nlett till någonting. När folkpartiet skrev sin motion\r\ni januari i år var jag dock optimistisk om att tiden\r\nnu skulle vara mogen. Bakgrunden var den\r\nuppblossande debatten om författningen, en debatt\r\nsom ju också socialdemokraterna har deltagit i -- låt\r\nvara med delvis en annan utgångspunkt än\r\nfolkpartiets.</pre><pre>Socialdemokraterna håller på att förlora makten,\r\noch risken -- eller kanske möjligheten -- är att\r\nsocialdemokraterna kommer hållas utanför\r\nregeringsmakten under lång tid framöver om de\r\nförlorar den nu. I detta perspektiv ser man\r\nräddningen i ett förändrat valsystem som premierar\r\nstora partier.</pre><pre>Jag vill inte utesluta att socialdemokraterna också\r\nhar ett ideellt mål i denna fråga, nämligen att man\r\ntror att valsystemet skall rädda landet från att det\r\nförs felaktig politik. Statsministern vill, enligt\r\npressmeddelandet, skapa handlingskraftiga\r\nmajoriteter.</pre><pre>Men aldrig så många författningsändringar kan\r\nskapa handlingskraft hos regeringar som inte har\r\nnågot att vara handlingskraftiga för. Om man i\r\nvalrörelse efter valrörelse mot bättre vetande går ut\r\noch lovar folk än det ena och än det andra, och\r\ndärefter antingen tvingas hoppa av sina löften, eller\r\nän värre genomföra en politik som man vet är\r\nfelaktig, så erroderar förtroendet och\r\nhandlingskraften flyger ''putz weg''.</pre><pre>Självklart är emellertid att partistrukturer påverkas\r\nav vilket valsystem ett land har. Frågan är då om vi\r\ni Sverige vill ändra den struktur som vårt valsystem\r\nframbringar. Uppenbarligen finns det\r\nsocialdemokrater som tycker illa om att vi får allt\r\nfler småpartier och att de borgerliga partierna är\r\nsjälvständiga partier och inte tvingas gå samman i\r\nett nytt parti. I varje fall tycker jag att det är på sin\r\nplats att ställa frågan till Olle Svensson här i dag om\r\ndet är på det sättet.</pre><pre>Vi välkomnar naturligtvis att socialdemokraterna\r\nnu kommit på andra tankar. Men det kan inte\r\nkomma på fråga att socialdemokraterna skall\r\ndiktera vad en eventuell utredning skall syssla med.\r\nSå brukar det ju inte heller gå till.</pre><pre>Vi pekar i vår motion på flera reformbehov.\r\nKontrollmakten och skyddet för de medborgerliga\r\nfri- och rättigheterna behöver förstärkas, ökat\r\ninslag av personval behöver främjas och\r\ngrundlagens ställning behöver stärkas genom en\r\nförstärkt lagprövningsrätt. Alla reformer för att\r\nstärka medborgarnas ställning och inflytande måste\r\nprövas. Borttagandet av den gemensamma\r\nvaldagen och ökad användning av\r\nfolkomröstningsinstitutet är sådana exempel.</pre><pre>Så vill jag något kommentera statsministerns\r\ninbjudan. Det vore naturligtvis bra att nu kunna nå\r\nett resultat i vad avser mandatperiodens längd och\r\nockså den gemensamma valdagen. Vi delar\r\nstatsministerns uppfattning om behov av\r\növerläggningar om upplösningsinstitutet och\r\nregeringsbildningen. Detta indikerade inte minst\r\nvårens cirkus vid den regeringskris som vi alla då\r\nfick genomlida.</pre><pre>Herr talman! Jag yrkar bifall till reservation 8 om\r\nvalperiodens längd och den gemensamma valdagen\r\nsamt reservation 20 om en ny grundlagsutredning.\r\nDet är min förhoppning att socialdemokraterna här\r\ni dag kan vara med och rösta för dessa\r\nreservationer.</pre><pre>Anf. 61 Tredje vice talman BERTIL FISKESJÖ\r\n(c):</pre><pre>Herr talman! Från centerpartiets sida har vi år efter\r\når träget motionerat i grundlagsfrågor. Det har rört\r\nsig om stora och viktiga ting och mindre, men\r\nlikafullt intressanta saker. Vi har fått föga resonans\r\nför våra krav och därför har vi ständigt reserverat\r\noss.</pre><pre>I år verkar det emellertid som om det börjar röra\r\nsig i den här frågan. Vi konstaterar att även\r\nfolkpartiet har rest krav på en utredning, som skall\r\nse över en lång rad frågor. Folkpartiet och centern\r\nhar då enat sig om en gemensam reservation,\r\nreservation 20 om en ny grundlagsutredning, som\r\njag härmed yrkar bifall till.</pre><pre>Denna utredning skall naturligtvis ta upp en lång\r\nrad av de frågor som anges i vår ganska omfattande\r\nmotion. Elisabeth Fleetwood gjorde stor affär av\r\nett särskilt yttrande som moderaterna har avgivit,\r\nett yttrande som är något slags brasklapp. Som\r\nläget är nu har moderaterna chansen att ansluta sig\r\ntill reservation 20. Det skulle innebära ett klart\r\nbesked från moderaterna om var man står i den här\r\nfrågan. Jag utsträcker gärna det erbjudandet till\r\nsocialdemokraterna och andra som inte har varit\r\nmed på reservationen, att bidra till att detta blir ett\r\nmajoritetsförslag i slutändan. Det skulle stämma\r\nväl med de signaler som nu har kommit från\r\nstatsministern och som Birgit Friggebo redovisade\r\nalldeles nyss.</pre><pre>Det är uppenbart att socialdemokraterna inte\r\nlängre driver kvartalspolitik, utan de driver t.o.m.\r\nveckoslutspolitik. Så länge förändringarna går i\r\npositiv riktning, får man vara glad över alla\r\nomvändelser som förekommer. Jag ser alltså med\r\nett visst intresse fram emot Olle Svenssons inlägg i\r\ndebatten.</pre><pre>Många av de frågor som behandlas i betänkandet\r\nskulle förtjäna ganska omfattande diskussioner.\r\nAllesammans, bortsett från några få, är ju viktiga\r\nfrågor. Tiden medger dock inte att vi går på djupet\r\ni alla frågor, men jag vill ändå nämna några.</pre><pre>Jag vill anknyta till en tes som vi i centerpartiet\r\nenvist drivit år efter år, nämligen att man bör se till\r\natt grundlagen är i ett sådant skick -- fräsch, brukar\r\nman säga -- att den kan tillämpas utan att det\r\nuppstår konflikter här i kammaren om vad\r\ngrundlagen egentligen innehåller. En del av de krav\r\nsom vi ställer på en ny utredning är att den skall se\r\növer de bestämmelser som visat sig vara svåra att\r\ntillämpa och som har åstadkommit stridigheter här\r\ni kammaren, där besluten har efterlämnat en viss\r\nbitterhet. Jag har svårt att förstå motståndet mot en\r\nsådan genomgång. Grundlagen skall vara så klar\r\noch redig som möjligt.</pre><pre>Detta anknyter till vad som sägs i reservation 3\r\nrörande lagprövningsrätt, författningsdomstol\r\nm.m. Jag är av den bestämda uppfattningen att om\r\nlagprövningen skulle visa sig få stor omfattning\r\neller om det skulle uppstå behov av\r\nförfattningsdomstol, är detta ingenting annat än ett\r\ntecken på att vi har en dålig grundlag. Detta\r\ninnebär att det uppstått tvister som inte har kunnat\r\nlösas och att grundlagen har en sådan utformning\r\natt man inte omedelbart kan se vad den har för\r\ninnebörd. För min del anser jag att grundlagen inte\r\nskall tillåtas förfalla och att man inte skall låta ett\r\ngäng jurister ta över bedömningen av den egentliga\r\ninnebörden, utan det skall riksdagen bestämma.\r\nDet skall finnas klara, rediga regler för det politiska\r\narbetet. Med det anförda yrkar jag bifall till\r\nreservation 3.</pre><pre>Det finns ett helt smörgåsbord med viktiga förslag\r\nsom centerpartiet står bakom. De allra flesta av\r\ndessa förslag återfinns i vår motion till årets\r\nriksdag. Det gäller bl.a. folkomröstningsinstitutet.\r\nVi tycker att det är väldigt konstigt att reglerna vid\r\nrådgivande folkomröstning, dvs. folkomröstningar\r\ni allmänna ämnen, är oklara och diffusa och så\r\nsvåra att praktisera, att man i åratal efter en\r\nfolkomröstning håller på att tvista om vad resultatet\r\nblev. Så skall det inte vara.</pre><pre>Vi menar att det skall finnas distinkta regler. Vi\r\nanknyter i vår motion till de bestämmelser som\r\ngäller för folkomröstning i grundlagsfrågor. Man\r\nkan i varje fall fundera på om det inte är den\r\nlämpliga ordningen. Så har man det t.ex. i\r\nDanmark.</pre><pre>Det finns mer att säga om rösträttsreglerna.\r\nElisabeth Fleetwood tog upp dem. Det är\r\nnaturligtvis konstigt att en grupp medborgares\r\nrösträtt är reglerad enbart i vallagen och inte i\r\ngrundlagen. Alla medborgares rösträtt bör enligt\r\nvår mening vara reglerad i grundlagen. Det har vi\r\narbetat för länge.</pre><pre>Frågan om mandatperiodernas längd och en\r\ngemensam valdag är gamla tvistefrågor. Jag har\r\nfaktiskt uppfattat den socialdemokratiska\r\nledningens skrivelse, som vi fick del av\r\nhäromdagen, som om man nu vore beredd att\r\ndiskutera inte bara mandatperiodens längd utan\r\nockså frågan om en delning av valen för kommuner\r\nresp. riksdagen. Det skulle vara ett stort framsteg.\r\nMan skulle kunna lyfta fram kommunerna och\r\nsärskilt landstingen, som vi i centern gärna vill ge\r\nen annan ställning i länet. Vi skulle få lokala och\r\nregionala val vid ett tillfälle och riksdagsval vid ett\r\nannat. Det skulle naturligtvis vara en stor fördel för\r\ndemokratin, inte minst på det lokala och regionala\r\nplanet.</pre><pre>I vår motion tar vi också upp personval. I den\r\nallmänna debatten har det cirkulerat alla möjliga\r\nförslag. En del är kloka, och andra är mindre kloka.\r\nDet är lätt att säga att det skall vara personval, men\r\nman måste fundera på hur det skall fungera.</pre><pre>Jag vill gärna understryka att de propåer som har\r\nförekommit om majoritetesval, där man säger att\r\ndetta är personval framför alla andra val, inte är\r\nmed sanningen överensstämmande. Majoritetsval\r\när ingen form av personval. Ur den synpunkten är\r\nmajoritetsval inget att eftersträva.</pre><pre>Vad innebär majoritetsval? Det innebär att det\r\nfinns en kandidat för varje parti i varje valkrets.\r\nMan har annars ingen chans att vinna i valkretsen,\r\neftersom bara ett mandat står på spel. Det innebär\r\natt man inte har något alternativ om man vill rösta\r\npå ett visst parti. Man får rösta på partiets kandidat\r\nom man inte vill rösta på ett annat parti.</pre><pre>Erfarenheter från England och andra länder visar\r\nockså att väl kvalificerat och duktigt folk slås ut när\r\nvinden blåser emot ett parti. Som exempel kan\r\nnämnas Winston Churchill, som blev utslagen med\r\ndunder och brak när det gick dåligt för hans parti\r\ni England. Majoritetsval är således ingen form av\r\npersonval i egentlig mening. Det är en myt som\r\nman bör försöka utrota, ju snabbare, desto bättre.</pre><pre>Det finns naturligtvis andra former av personval.\r\nHär har förekommit förslag om att man skall gå så\r\nlångt som i det finska systemet. Jag tycker faktiskt\r\ninte det, och det tycker egentligen inte de finnar\r\nsom man har talat med heller. Det finns nämligen\r\nnackdelar med det finska systemet. Det medför att\r\nman kan bli vald med ett mycket lågt resultat om\r\ndet finns en stor spridning inom ett parti. Det\r\nfrämjar naturligtvis också kändisskap av olika slag.\r\nDet är i och för sig inget ont i det. Kändisar kan\r\nockså vara bra politiker, men det skall inte vara\r\navgörande för om man blir vald.</pre><pre>Jag tycker att man skall ha ett sådant system som\r\nvi har föreslagit i olika utredningar. Man skall väga\r\npersonvalsröster mot partiröster, dvs. ett\r\nfakultativt system där väljaren kan rösta på parti\r\neller på person. Då lyfter man fram\r\npersonmomentet. Det tycker jag är viktigt.\r\nSamtidigt får man inte den meningslösa splittring\r\nsom ett absolut personval kan leda till.</pre><pre>Jag tänker inte ta upp förslaget om antalet\r\nledamöter i riksdagen. Jag tycker att det är ett icke-\r\napolitiskt förslag. Det innebär att man vill att\r\ntjänstemän och andra skall ta över mer och mer. Vi\r\nvet själva hur hårt pressade och ansträngda vi\r\npolitiker redan är i det här arbetet. Blir det alltför\r\nfå ledamöter från ett parti blir det naturligtvis\r\nogörligt att upprätthålla den överblick eller den\r\ndetaljkunskap som man bör ha.</pre><pre>I det socialdemokratiska pressmeddelandet sades\r\natt man vill ta upp formerna för\r\nregeringsbildningen. Det tycker jag är bra. Det är\r\nsärskilt ett inslag som har uppmärksammats och där\r\nvi sedan flera år tillbaka har drivit en särlinje från\r\ncenterns sida, som nu börjar få resonans i den\r\nallmänna debatten. Vi har påpekat den konstiga\r\nomständigheten att en regering som är utsedd av\r\nriksdagen, ansvarig inför riksdagen och som kan\r\navsättas av riksdagen kan upplösa riksdagen och\r\nskicka hem folkets valda ledamöter. Jag brukar ta\r\nliknelsen med en bolagsstyrelse och en\r\nbolagsstämma. Ingen i affärslivet skulle på allvar\r\nföreslå att bolagsstyrelsen skulle kunna upplösa\r\nstämman. I föreningslivet skulle ingen heller\r\nkomma på tanken att en styrelse skulle kunna\r\navskaffa ett ombudsmöte. Här i riksdagen har vi\r\ndock denna märkliga ordning, som jag tycker bör\r\navskaffas. Skall riksdagen upplösas och det skall\r\nanordnas nyval, bör det vara en sak för riksdagen\r\nsjälv att besluta om.</pre><pre>Det finns också andra frågor i anslutning till denna\r\nfråga om regeringsbildningen som man gott kan\r\nstudera enligt vår mening. Jag yrkar således bifall\r\ntill vår reservation nummer 15, som vi dessvärre är\r\nensamma om. Men det kommer väl att ändra sig så\r\nsmåningom när tiden får verka ytterligare.</pre><pre>Det finns naturligtvis vissa oroande inslag i det\r\nutspel som socialdemokraternas ledning gjorde\r\nhäromdagen och som så vitt jag kan förstå även\r\növerraskade de socialdemokratiska KU-\r\nledamöterna. Som Birgit Friggebo sade satt\r\nsocialdemokraterna i KU och intog en ståndpunkt,\r\noch efter en vecka kom det ett helt annat budskap\r\nfrån ledningen. Det finns vissa inslag som\r\nnaturligtvis är värda att diskutera, men jag tror inte\r\natt de leder någonstans. Det gäller förslagen om\r\nförändringar i valsystemet.</pre><pre>Jag har redan tidigare sagt att majoritetsval inte\r\ninnebär något personval. Majoritetsval är över\r\nhuvud taget en primitiv form när man skall utse\r\nrepresentanter till en församling. Det är en\r\ngammaldags, förlegad och primitiv form som vi inte\r\nhar anledning att gå tillbaka till. Det proportionella\r\nsystemet har enligt min mening kommit för att\r\nstanna.</pre><pre>Man kan diskutera hur det proportionella systemet\r\ni sin tur bör se ut. Det har framförts synpunkter\r\näven på detta. En del vill ta bort spärren helt och\r\nhållet. Andra vill sänka den, och andra återigen vill\r\nhöja den. Socialdemokraterna har litet mumlande\r\ntalat om någon annan form för premiering av stora\r\npartier än en ändring av spärren. Jag har ännu inte\r\nlyckats få några klara besked från\r\nsocialdemokraternas sida om hur ett sådant system\r\nskulle se ut. Jag tror att det förslaget faller redan på\r\ntekniska grunder. Jag har svårt att se hur man skulle\r\nkunna konstruera ett sådant system så att det\r\nfungerar rent tekniskt.</pre><pre>Min mening i denna fråga är att 4-procentsspärren\r\nfungerar ganska hyggligt. Jag är inte någon\r\nanhängare av att riksdagen fylls med små partier,\r\nmen om man vill mota det tycker jag att man får\r\ndriva den frågan i den allmänna politiska debatten.\r\nMan bör inte ta till alltför restriktiva bestämmelser\r\nnär det gäller representationen i denna kammare.</pre><pre>Det är förresten inte säkert att det skulle hjälpa att\r\nhöja spärren till 5 %. Det vet man ingenting om.\r\nJag tycker att spärren skall finnas kvar på 4 %. Jag\r\nerkänner att det naturligtvis kan bli besvärligt med\r\nalltför många partier i riksdagen. Vi vet ju inte hur\r\nmånga det kan bli. Det kanske kan bli sju, åtta, nio\r\neller tio partier. Det är dock en sak för den öppna\r\nallmänna opinionsbildningen. Om det blir flera\r\npartier i riksdagen måste riksdagen hantera även\r\ndetta.</pre><pre>Härigenom har jag yrkat bifall till reservationerna\r\nnummer 3, 15 och 20.</pre><pre></pre><pre>Anf. 62 ELISABETH FLEETWOOD (m)\r\nreplik:</pre><pre>Herr talman! Jag vill börja med att yrka bifall till\r\nreservation 9, vilket jag inte gjorde i mitt första\r\nanförande.</pre><pre>Bertil Fiskesjö kallade vårt särskilda yttrande för\r\nen brasklapp. Jag måste då säga att vi under många\r\når har gett klart besked, vilket Bertil Fiskesjö\r\nmycket väl känner till, om var vi står i dessa frågor.\r\nIngen som är intresserad av grundlagsfrågor kan\r\nsväva i någon sorts okunskap om detta. Däremot\r\nvar vi faktiskt inte medvetna om -- det var inte ens\r\nmajoriteten av socialdemokraterna -- att något\r\nskulle kunna förändras så snabbt, vilket både Birgit\r\nFriggebo och jag påpekade, från det att vi hade\r\ndiskuterat detta i konstitutionsutskottet och till\r\ndess den socialdemokratiska partiledningen lade\r\nfram sina nya propåer. I stället för att sluta upp vid\r\nden sida där vi inte har våra egna klara\r\npartimotioner med, avstår vi här och återkommer,\r\nprecis som vi har gjort under så många år tidigare.</pre><pre>Anf. 63 Tredje vice talman BERTIL FISKESJÖ\r\n(c) replik:</pre><pre>Herr talman! Jag visste inte att moderaterna var så\r\nhårt bundna till socialdemokratiska\r\nståndpunktstaganden. Vi från centerpartiet\r\nföredrar att driva vår egen linje i olika frågor\r\noavsett var socialdemokraterna ställer sig. Men vi\r\nblir naturligtvis glada när vi ser att det har skett en\r\nomsvängning. Och Elisabeth Fleetwood kan ju så\r\natt säga räta upp detta genom att uppmana de sina\r\natt rösta på vår reservation om en\r\ngrundlagsutredning här i sluttampen.</pre><pre>Jag är litet konfunderad över de samlade\r\nställningstagandena från moderaterna i detta\r\nbetänkande. På en del punkter föreslår nämligen\r\nmoderaterna utredning. Men när det kommer till\r\nhelheten går moderaterna emot detta. Det\r\nförefaller mig vara mycket märkligt. Om man\r\nskulle ha gått efter den argumentation som fördes i\r\nutskottet, så borde moderaterna inte ha krävt\r\nutredningar på något område, eftersom de hela\r\ntiden har sträckt armarna i luften och sagt att det är\r\nmeningslöst att föra fram sådana krav. Men på en\r\ndel punkter kräver de alltså utredning, men inte när\r\ndet gäller det övergripande kravet på en ny\r\ngrundlagsutredning.</pre><pre>Anf. 64 ELISABETH FLEETWOOD (m)\r\nreplik:</pre><pre>Herr talman! Bertil Fiskesjö, när man vill gå till\r\nangrepp använder man gärna -- vilket vi alla nog\r\ngör oss skyldiga till -- politisk demagogi i övermått.\r\nJag tycker nog att Bertil Fiskesjö många gånger har\r\nvisat sig vara en demagog av stora mått. Om han\r\nstår här och påstår att vi inte skulle vara klara i\r\ndessa frågor, tror jag att han är ensam om den\r\nuppfattningen. Påståendet att vi moderater skulle\r\nkänna oss bundna till socialdemokraterna förtjänar\r\ninte ens någon kommentar, herr Fiskesjö.</pre><pre>Anf. 65 Tredje vice talman BERTIL FISKESJÖ\r\n(c) replik:</pre><pre>Herr talman! Demagog eller inte, Elisabeth\r\nFleetwood, jag har bara beskrivit läget precis som\r\ndet är. Om moderaterna uppfattar en\r\nverklighetsbeskrivning som en demagogisk\r\nframställning, får det naturligtvis stå för\r\nmoderaterna. Jag kan inte hjälpa att sanningen ser\r\nut på detta sätt.</pre><pre>Andre vice talmannen anmälde att Elisabeth\r\nFleetwood anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 66 BO HAMMAR (v):</pre><pre>Herr talman! Jag vet inte om det är så meningsfullt\r\natt diskutera hela detta betänkande just nu. Sedan\r\nbetänkandet justerades för knappt en månad sedan\r\nhar regeringen nämligen hunnit välta hela bordet\r\noch ställa till stor förvirring när det gäller\r\nförfattningsfrågorna. Jag förmodar att det har skett\r\nunder stor häpnad från de socialdemokratiska\r\nledamöterna i utskottet. Den debatt som nu har\r\nförts om en ny grundlagsutredning är en intressant\r\ndebatt. Men det är litet svårt att så här omedelbart\r\nta ställning när det gäller en ny politisk situation.\r\nMen om vi hade vetat mer om vad regeringen hade\r\nplanerat, skulle vi ha kunnat fundera på frågan om\r\nvi inte borde ha en grundlagsutredning i stället för\r\natt partiledarna skall diskutera grundlagsfrågorna\r\noch att det skall tillsättas en parlamentarisk\r\nberedningsgrupp. Men allmänt sett råder det en\r\nmycket stor förvirring nu i fråga om avgörande\r\ngrundlagsfrågor, och stora delar av vår författning\r\nskall tydligen i strid mot konstitutionsutskottets\r\nmajoritets ställningstagande ses över och helst\r\nförändras.</pre><pre>Låt mig säga att vi i vänsterpartiet är naturligtvis\r\nberedda att delta i samtal kring vissa frågor, t.ex.\r\nmandatperiodens längd och den gemensamma\r\nvaldagen. Men vi vänder oss bestämt mot själva\r\nutgångspunkten för regeringens förslag så som det\r\nkommer till uttryck i pressmeddelandet för någon\r\nvecka sedan.</pre><pre>Minoritetsregeringen har problem och vill därför\r\nändra demokratins spelregler. För att spetsa till det\r\nen aning tycker regeringen att den har för litet\r\nauktoritet och vill därför ha en mer auktoritär\r\nförfattning. Nya politiska rörelser skall stängas ute.\r\nMindre partier skall missgynnas och större skall\r\nfavoriseras.</pre><pre>Men, herr talman, jag tror inte att vi lever i en\r\nWeimarrepublik där demokratin är i gungning.\r\nDemokratin är starkt förankrad i vårt land och\r\nbland riksdagens alla partier. Påståendena om att\r\nde nuvarande svårigheterna har att göra med att vi\r\nhar fått in ett nytt parti i riksdagen eller att de\r\nmindre partierna har fått den mandatutdelning som\r\nvalet gett dem rätt till är inte korrekta.</pre><pre>Däremot är det riktigt att det nuvarande\r\npartiväsendet i viss mån befinner sig, om inte i kris\r\nså i stora svårigheter. De gamla partiapparaterna\r\ngungar. Det är svårt att få nya medlemmar och\r\nmänniskor att engagera sig i det politiska arbetet\r\ninom ramen för partierna. Grundläggande\r\nförändring och förnyelse behövs. Och det kräver\r\nsjälvprövning på många håll. Men de problemen\r\nlöses absolut inte genom manipulativa ändringar av\r\nvår författning som skulle göra det svårare för vissa\r\npolitiska strömningar att komma till uttryck. Då\r\ntror jag i stället att föraktet för politik och politiker\r\nkommer att öka.</pre><pre>Konstitutionsutskottet har en alldeles särskild\r\nförpliktelse att vakta våra grundlagar. Det är därför\r\nutomordentligt oroväckande att man på en del håll\r\nförsöker hålla konstitutionsutskottet och de\r\nkonstitutionella frågorna utanför den nuvarande\r\nanpassningsprocessen till EG. Det är ju helt\r\nuppenbart att såväl EES-avtal som ännu mer ett\r\nmedlemskap i EG kräver grundläggande\r\nförändringar av den svenska grundlagen. Jag tror\r\natt man kan inta den ståndpunkten vare sig man är\r\nför eller emot ett svenskt medlemskap.</pre><pre>Nyligen besökte konstitutionsutskottet EG-\r\ninstitutionerna i Luxemburg och Bryssel. Den\r\ninformation vi då fick tycker jag ytterligare\r\nbekräftar att EG-frågan är en stor grundlagsfråga.\r\nEG-domstolen i Luxemburg har en enorm makt,\r\noch detsamma skulle förmodligen gälla en\r\nkommande EES-domstol. Detta system går\r\nomöjligen att förena med våra nuvarande\r\ngrundlagar. Jag vill bl.a. hänvisa till 11 kap. 1 §\r\nregeringsformen om högsta domstolens och\r\nregeringsrättens ställning.</pre><pre>Om det nu skall bli partiledaröverläggningar om\r\ngrundlagsfrågorna bör, tycker jag, i första hand de\r\nEG-relaterade problemen tas upp. Då kommer\r\nslutsatsen säkert att bli att den nuvarande\r\ntidtabellen för ett EES-avtal är helt ohållbar. Ett\r\navtal kräver grundlagsändringar, och några sådana\r\nförslag är väl knappast att vänta före den 14\r\ndecember i år. Från vår sida kommer vi aldrig att gå\r\nmed på att vränga grundlag för att påskynda avtal\r\nmed de Europeiska gemenskaperna.</pre><pre>Herr talman! Vänsterpartiets ställningstagande i\r\nalla de enskilda grundlagsfrågor som behandlas i\r\nbetänkandet framgår av utskottets skrivning och i\r\nförekommande fall av våra reservationer. Våra\r\nställningstaganden lär vara väl kända. Sålunda\r\nmotsätter vi oss att domstolar och en eventuell\r\nförfattningsdomstol skall få ökad bestämmanderätt\r\npå bekostnad av demokratiskt valda instanser. En\r\nsådan ordning skulle öppna för en politisering av\r\ndomstolarna och en ytterligare marginalisering av\r\nriksdagen.</pre><pre>För dagen nöjer jag mig med att yrka bifall till\r\nreservation 6, där vi vill ge invandrare möjlighet att\r\ndelta i riksdagsval.</pre><pre>Anf. 67 HANS LEGHAMMAR (mp):</pre><pre>Herr talman! Fastän jag inte har suttit i riksdagen\r\nså länge, känns det här betänkandet till stor del\r\nredan gammalt, eftersom frågorna inte har kommit\r\nlängre trots flera års utskottsarbete. Jag ser det\r\nväldigt allvarligt ur demokratisynpunkt att valda\r\nriksdagsledamöter kan sitta och behandla viktiga\r\ngrundlagsfrågor i flera år utan att det händer något\r\noch att utskottsmajoriteten sedan skriver fast sig i\r\nåsikter som slås sönder över en natt av ett enkelt\r\npressmeddelande från regeringen. Är det verkligen\r\nvad ni socialdemokrater kallar för demokrati? Jag\r\ntar ett flagrant exempel.</pre><pre>Utskottsmajoriteten skriver om mandatperioder\r\noch skilda valdagar:</pre><pre>''Enligt utskottet är det viktigt att debatten\r\nfortsätter i denna liksom i en rad andra\r\nförfattningsfrågor. Syftet bör vara att nå lösningar\r\nvilka har stöd av en bred riksdagsmajoritet.\r\nUtskottet gör dock liksom när frågan senast\r\nbehandlades bedömningen att förutsättningarna\r\nför en sådan lösning ännu inte föreligger -- -- --.''\r\nMotionerna avstyrks. Regeringen gör en annan\r\nbedömning.</pre><pre>Alltså kan tydligen debatten gärna få fortgå som ett\r\nslags skådespel hos oss i KU, tills regeringen får så\r\nstor kris i sin förda politik att den anser att frågorna\r\nskall ses över i samband med det den kallar för en\r\nekonomisk kris. Jag för min del tyder detta väldigt\r\ntydligt till att den största krisen i Sverige i dag är\r\nden demokratiska. En fråga som jag anser att man\r\nbör ställa sig är om det över huvud taget är lönt för\r\nKUs majoritet att behandla grundlagsfrågor, när de\r\nsedan ändå blir så vulgärt överkörda av sitt eget\r\npartis ledning som i det här fallet.</pre><pre>Regeringen aviserade alltså i ett pressmeddelande i\r\nsamband med skrivelsen om den ekonomiska\r\npolitiken att man nu vill ha en\r\nförfattningsberedning, trots att de egna\r\nledamöterna i KU avstyrkte flera yrkanden om\r\nsådant bara dagarna innan. När det visas en sådan\r\nbrist på demokratiskt handlande kan man befara\r\ndet värsta av syftena med en så hastigt påkommen\r\nförfattningsöversyn.</pre><pre>I syftet för regeringens grundlagsberedning står\r\ninget om den demokratiska krisen, det utanförskap\r\nsom allt fler väljare känner för politiken och vad\r\nman skall göra för att komma till rätta med krisen.\r\nDäremot är man mycket bekymrad över att\r\nregeringen inte är tillräckligt handlingskraftig. Har\r\nni socialdemokrater aldrig slagits av att den\r\nbristande handlingskraften beror på er själva och\r\ninte på andra saker runt omkring?</pre><pre>Från grön synvinkel är det helt klart att vi i dag\r\nbehöver nya angreppsvinklar på det politiska\r\narbetet för att få människor mera aktiva i politiken.\r\nVi har reservererat oss till förmån för flera förslag\r\nom hur detta skulle kunna se ut, både i detta\r\nbetänkande och i andra förslag som har lagts fram\r\nför riksdagen.</pre><pre>En del av de förändringar som vi kräver i\r\nreservationer och som majoriteten avstyrker är nu\r\naviserade i beredningen. Även om jag är tveksam\r\ntill det syfte som pressmeddelandet andas, är vi från\r\nmiljöpartiet beredda att ingå i förhandlingarna.\r\nMen vi säger helt nej till majoritetsval, då detta inte\r\nleder till någon fördjupning av demokratin utan\r\nbara är en utslätning. Bara vetskapen om\r\nvaldeltagandet i de länder som har majoritetsval\r\nborde göra att man avskrev frågan om majoritetsval\r\nför all tid, om man nu tycker att demokrati och\r\ndelaktighet i politiken är viktiga.</pre><pre>Herr talman! Detta blev mycket om turerna\r\nruntikring det betänkande som vi här i dag skulle\r\ndebattera, men eftersom förutsättningarna\r\ndrastiskt har förändrats av regeringens\r\npressmeddelande, anser jag det vara väl så viktigt\r\natt diskutera formerna för besluten som själva\r\nbetänkandet, eftersom majoriteten i utskottet\r\ntydligen inte har något att säga till om över huvud\r\ntaget.</pre><pre>Jag skall dock i avslutningen av anförandet ta upp\r\nnågra speciella frågor i betänkandet som inte finns\r\nmed i regeringens förslag till beredning, även om\r\ndet egentligen känns meningslöst att ta upp dem här\r\neftersom KUs majoritet ändå inte verkar ha något\r\ninflytande i dessa frågor.</pre><pre>Rösträttsåldern är också en mycket viktig fråga.\r\nVäldigt många unga människor i dag känner sig\r\nutanför politiken och kan inte engagera sig. Vi har\r\nett rösträttssystem som gör att de inte får börja\r\nrösta när deras skolplikt är avslutad och de skall ha\r\nfått en undervisning som ges i samhällsfrågor. Vi\r\ntycker att rösträttsåldern skall sänkas till 16 år.</pre><pre>Rösträttsregler för invandrarnas rösträtt tycker vi\r\nsjälvfallet skall ändras så, att många av de\r\nmänniskor som bor i Sverige, verkar och är\r\ndelaktiga i den politiska processen i Sverige skall ha\r\nrösträtt. Vi tycker att mångsyssleriet i politiken\r\nmåste begränsas starkt. Vi har skrivit en\r\nreservation om detta.</pre><pre>Då det gäller folkpartiets och centerns reservation\r\n20 om en heltäckande utredning av\r\ngrundlagsfrågorna har vi inte stött den i utskottet,\r\neftersom vi inte vill ha vissa av de frågor som\r\npartierna står för utredda över huvud taget. Men vi\r\növerväger nu att med anledning av det uppkomna\r\nläget stödja den i en kommande votering.</pre><pre>Herr talman! Jag står bakom samtliga de\r\nreservationer som miljöpartiet de gröna står för i\r\ndetta betänkande, men eftersom jag inte tänker\r\nbegära votering på alla nöjer jag mig med att yrka\r\nbifall till reservationerna 4, 6, 8, 10 och 13.\r\nEftersom regeringen har avviserat en beredning av\r\nflera av de frågor som berörs i reservationerna,\r\nförutsätter jag självfallet att vi får majoritet i\r\nåtminstone de frågor som skall ingå i beredningen.</pre><pre>Anf. 68 OLLE SVENSSON (s):</pre><pre>Herr talman! Den svenska folkstyrelsen är\r\nrepresentativ och parlamentarisk. Det innebär att\r\nde centrala politiska besluten fattas av valda\r\nföreträdare för övriga medborgare. Det innebär\r\nockså att regeringen för sin auktoritet är beroende\r\nav majoritetsförhållandena i riksdagen.</pre><pre>Vi har 20 års perspektiv på hur valsättsregler,\r\nenkammarsystem och treåriga mandatperioder\r\nfungerat sedan de började tillämpas i 1970 års val.\r\nErfarenheterna är blandade. Det finns naturligtvis\r\nmånga positiva ting att påpeka. Många viktiga\r\nbeslut har fattats inom ramen för det svenska\r\nfolkstyret. Det har i många fall skett genom\r\nsamverkan över de politiska blockgränserna.</pre><pre>Jag deltog 1969 i det definitiva grundlagsbeslutet\r\nom ett nytt valsystem, övergången till\r\nenkammarriksdagen och treåriga mandatperioder.</pre><pre>Jag ser i gamla protokoll att jag inte angav några\r\nbetänkligheter då det gällde att medverka till\r\npromulgeringen av den grundlagsändring som\r\ngjordes efter beslutet närmast före 1968 års val.\r\nMen inför grundlagsbeslutet 1973 sade jag\r\nföljande:</pre><pre>Jag föredrar en fred på författningsområdet med\r\nvissa negativa följder framför ett öppet krig mellan\r\nde politiska partierna med ett småfuttigt gräl om de\r\ndemokratiska spelreglerna. Jag kan acceptera\r\nkompromissen -- visserligen utan entusiasm, men\r\nmed respekt för partiernas vilja att söka sig ur en\r\nåtervändsgränd.</pre><pre>Samtidigt varnade jag redan då för att ett valsystem\r\nmed proportionell millimeterrättvisa ovanför\r\nfyraprocentsspärren skulle kunna leda till en\r\npermanentning av vad jag kallade en minoritets-\r\noch splittringsparlamentarism. Under förutsättning\r\natt det inte sker några drastiska förändringar i\r\npartiernas styrkeförhållanden skapar valsystemet,\r\nmenade jag, ett sådant läge att de två väsentliga\r\nalternativen antingen blir en minoritetsregering\r\neller en koalitionsregering.</pre><pre>Jag vill inte i dag skryta med att vara särskilt\r\nförutseende. Men nog borde väl ändå mina\r\nmeddebattörer kunna hålla med mig om att en av\r\nparlamentets viktigaste uppgifter i ett\r\nparlamentariskt system är att utgöra en bas för\r\nregeringsmakten. Vi har nu kommit i ett läge som\r\npåminner om perioden från 1920 och en tid framåt,\r\ndå det här liksom i flertalet länder på den\r\neuropeiska kontinenten visade sig omöjligt att bilda\r\nmajoritetsregeringar. Bristen på handlingskraft hos\r\ndessa regeringar har av forskare tolkats som en av\r\norsakerna till den demokratins kris som drabbade\r\nEuropa på 30-talet. Sverige slapp den krisen genom\r\ndet samarbete som i början av 30-talet växte fram\r\nmellan socialdemokraterna och bondeförbundet.</pre><pre>I dag står vi inför risken att medborgarna upplever\r\nvår demokrati som lika oförmögen nu att lösa\r\nmedborgarnas problem som var fallet under 20-\r\ntalets s.k. tuvhopparparlamentarism. Vad hjälper\r\ndet om vi har proportionell rättvisa i fråga om\r\nvalregler om resultatet blir en splittring inom\r\nparlamentet som leder till handlingsförlamning och\r\ntill att folkets intentioner inte kan förverkligas?</pre><pre>Debatten här i dag tycker jag har varit ganska\r\nmogen. Det har inte varit så mycket av stora ord,\r\noch det tycker jag är bra. Hans Leghammar\r\nutgjorde kanske ett undantag.</pre><pre>Men jag vill understryka vad professor Jörgen\r\nWesterståhl, sekreterare i den Sandlerska\r\nförfattningsutredningen en gång sade: Om man\r\nkräver förändringar i ett proportionellt valsätt tycks\r\ndet bli så, att man ständigt får den anklagelsen\r\nriktad mot sig att man vill begå övergrepp. Få vill\r\nmedge att strävan i stället kan vara att skapa en mer\r\neffektivt arbetande demokrati.</pre><pre>Jag tycker att Birgit Friggebos anförande här i dag\r\npå ett bra sätt skilde sig från vad hon sade i går, då\r\nhon liksom menade att vad socialdemokraterna nu\r\nvill är att skapa överrepresentation för det egna\r\npartiet. Men i dag var hon alltså mycket mera\r\nnyanserad.</pre><pre>Jag vill här peka på vad som nyligen stod i Dagens\r\nNyheter på ledarsidan i samband med en del\r\nmycket egendomliga debattinlägg riktade mot\r\nsocialdemokratin. Det började med en fråga: Är nu\r\nsocialdemokraterna ute efter att med nya valregler\r\nsäkra den majoritet som väljarna inte vill ge dem?</pre><pre>DN gav själv svaret: Reaktionen är kortsynt.\r\nOppositionen bör konstruktivt medverka i den\r\nberedning om författningen som regeringen vill\r\ntillsätta. Bristerna i den gällande konstitutionen\r\ndrabbar inte ett parti utan handlingsförmågan för\r\nsvensk demokrati.</pre><pre>Valsättet, mandatperiodens längd, spärren och\r\nupplösningsinstitutet kan här nämnas som lämpliga\r\nförhandlingsspörsmål partierna emellan. Varför\r\nskulle inte partierna, utan att låsa sig i förväg,\r\nkunna delta i diskussioner om dessa väsentliga\r\ninslag i vår författning?</pre><pre>Med tanke på den nu aktuella ekonomiska krisen,\r\nsom av många också betraktas som en politisk kris,\r\nvill jag säga att det finns särskild anledning att peka\r\npå behovet av en förlängning av mandatperioden.\r\nSom DN skriver behöver den förlängas, så att inte\r\nen regering under huvuddelen av mandatperioden\r\nbefinner sig i skuggan av valrörelser, den just\r\ngångna och den strax kommande. Det är viktigt att\r\nregeringar får längre tid för planering och\r\nbeslutfattande.</pre><pre>Många har här försökt skapa en motsättning mellan\r\nKUs majoritet och regeringen. Jag vill verkligen\r\ndementera att vi socialdemokrater på något sätt\r\nskulle ha blivit överkörda av regeringen. Med tanke\r\npå vad som står att läsa i utskottsmajoritetens\r\nskrivning under punkten 5 om mandatperiodens\r\nlängd och den gemensamma valdagen samt under\r\npunkten 14 om en ny grundlagsutredning har jag\r\nsvårt att instämma i exempelvis Bertil Fiskesjös\r\nslutsatser här. Utredningskravet i reservationen går\r\nju ut på att riksdagen skall besluta om en lösning\r\nenligt det borgerliga receptet, alltså skilda valdagar.\r\nMen inte innebär regeringens inbjudan att man\r\nplatt lägger sig för detta borgerliga krav. Vad som\r\nsägs i majoritetsutlåtandet är att debatten bör\r\nfortsätta och syfta till att nå fram till lösningar, vilka\r\nhar stöd av en bred riksdagsmajoritet.</pre><pre>Det är ett öppet ställningstagande som så\r\nsmåningom mycket väl kan leda fram till\r\nuppgörelser. Det är i varje fall en inbjudan till\r\nsamtal.</pre><pre>Centerns och folkpartiets krav på en\r\ngrundlagsutredning, såsom detta framställs i deras\r\nreservation, omfattar en rad frågor, både juridiska\r\noch statsrättsliga, har regeringen ingalunda tänkt\r\nsig att ta upp i det här sammanhanget. Det finns\r\ndärför alls inte anledning att rösta för den\r\nreservationen. Däremot säger utskottsmajoriteten\r\nuttryckligen i sin skrivning att det är angeläget att\r\nden författningspolitiska debatten fortsätter i syfte\r\natt nå de eftersträvade breda politiska lösningarna.</pre><pre>Men det kan ju inte ske genom att ett parti dikterar\r\nför ett annat hur en sådan lösning skall se ut.</pre><pre>Regeringens inbjudan till\r\npartiledaröverläggningar -- lägg märke till att jag\r\nsäger partiledaröverläggningar och inte en ny\r\nförfattningsutredning, för vi har haft tillräckligt\r\nmed utredningar -- ligger helt i linje med vad\r\nmajoriteten skriver. Vi önskar en debatt som\r\nfullföljs genom överläggningar mellan de politiska\r\npartierna, där vi försöker att komma fram till breda\r\npolitiska lösningar, såsom det står i vårt\r\nutskottsbetänkande.</pre><pre>Fru talman! Jag tycker faktiskt -- det säger jag trots\r\nHans Leghammars påhopp -- att vi har ett bra\r\nsamarbetsklimat i vårt utskott. Vi har kunnat\r\ngenomföra beslut som verkligen har varit\r\nvärdefulla. Det bör göra det möjligt att visa\r\nöppenhet mot varandra inom ett frågeområde där\r\nvi har all anledning att här i riksdagen eftersträva\r\nconsensusbeslut.</pre><pre>Jag skall inte i övrigt kommentera betänkandet, i\r\nvilket 42 motionsyrkanden från den allmänna\r\nmotionstiden tas upp och avstyrks av utskottet.\r\nBeträffande motiveringarna hänvisas till den\r\nskrivna texten och tidigare debatter i samma ämne.</pre><pre>Med detta yrkar jag bifall till utskottets hemställan\r\ni samtliga delar.</pre><pre>Anf. 69 Tredje vice talman BERTIL FISKESJÖ\r\n(c):</pre><pre>Fru talman! Det är alltid intressant att lyssna på\r\nOlle Svensson när han gör sina långa, svepande och\r\nperspektivrika genomgångar av erfarenheterna\r\nfrån ett långt ''författningsliv''. Det hindrar inte att\r\njag på många punkter menar att Olle Svensson har\r\nfastnat i frågeställningar, som möjligen kunde\r\nkännas aktuella och möjliga att realisera på 60-\r\ntalet, när gamla författningsutredningen arbetade.</pre><pre>Det är en ny tid nu, och jag tror att alla tankar på\r\natt t.ex. införa majoritetsval i vårt land är dömda\r\natt bli spolade så snart dessa tankar skall synas litet\r\nnärmare. Det var svårt redan för\r\nförfattningsutredningen att klara en sådan enkel\r\nsak som de uppställningskretsar som man\r\nlaborerade med i sitt betänkande. Jag kan se\r\nframför mig hur det skulle se ut om vi skulle dela\r\nupp Sverige i enmansvalkretsar. Det är i och för sig\r\nen teknisk fråga. Det som är av intresse i detta\r\nsammanhang är att ett majoritetsval inte förändrar\r\nförutsättningarna för att föra en bra politik som\r\nentusiasmerar medborgarna och får dem att sluta\r\nupp kring rösturnorna och stötta de politiska\r\npartierna. Det är, som någon har sagt tidigare i\r\ndebatten, precis tvärtom. Det är i de länder där\r\nman har proportionella val som man har ett högt\r\nvaldeltagande och förhållandevis starka partier.</pre><pre>Ett val ägde rum i USA i går -- beroende på\r\ntidslinjerna i det väldiga landet kanske i dag också.\r\nI vissa områden kan man konstatera att\r\nvaldeltagandet är nere i 20--30 %. Där har man\r\nmajoritetsval. Valdeltagandet i England är heller\r\ningenting att skryta med.</pre><pre>Jag tror att vi kan lämna den diskussionen, för den\r\när inte aktuell. Som jag sade tidigare tycker i varje\r\nfall jag att majoritetsval är en primitiv form för\r\nvalsystem.</pre><pre>I övrigt angav Olle Svensson inte så många åsikter\r\ni några ärenden, utom att regeringen borde\r\nförstärkas. Men det finns motsättningar i det han\r\nändå sade. Ta en sådan sak som mandatperiodens\r\nförlängning. Vi har länge tyckt att den skulle\r\nförlängas, men vi vill ha skilda valdagar så att den\r\nkommunala demokratin stimuleras. Men vad är det\r\nför nytta med förlängda mandatperioder om vi har\r\ndet nuvarande upplösningsinstitutet kvar? Det\r\ninnebär bara ökade möjligheter till\r\nriksdagsupplösning och val ännu tätare än vi har för\r\nnärvarande.</pre><pre>Anf. 70 BO HAMMAR (v) replik:</pre><pre>Fru talman! Olle Svensson gav en ganska\r\nalarmerande skildring av situationen i landet. Han\r\ndrog paralleller till den parlamentariska\r\nförfallsperioden under 20-talet. Han talade om\r\ndemokratins kris. Det gör mig ganska orolig. Med\r\ntanke på de här beskrivningarna och med tanke på\r\natt regeringen har inbjudit till\r\npartiledaröverläggningar kring författningen i nästa\r\nvecka, tycker jag att man måste ta sig en funderare\r\npå kravet i reservation 20 om en ny\r\ngrundlagsutredning. Om det skall skapas någon ad\r\nhoc-kommitté i grundlagsfrågorna, vilken skall\r\nkonstrueras på Rosenbad nästa vecka, är det\r\nkanske möjligt att det vore bättre att i stället göra\r\nen normal parlamentarisk utredning i\r\ngrundlagsfrågorna, på det sätt som vi brukar förfara\r\ni de frågorna. Om en sådan kommitté skall tillsättas\r\noch nya förslag i grundlagsfrågorna snabbt skall\r\nläggas fram efter en partiledaröverläggning, verkar\r\ndet som om någon slags paniksituation råder i\r\nlandet. Jag är inte överens med Olle Svensson om\r\nden beskrivningen. Det finns problem och det råder\r\nen kris, men jag håller inte med om att\r\ngrundlagsfrågorna skall hanteras på det sättet.</pre><pre>Jag har under debattens gång funderat på frågan.\r\nJag bli ännu mer fundersam efter Olle Svenssons\r\ninlägg. Detta är en fråga som man inte kan stå i\r\ntalarstolen eller sitta här i kammaren och bestämma\r\nom, utan man måste diskutera den i sin partigrupp.\r\nDen måste bli föremål för seriösa funderingar och\r\növerläggningar. Men med tanke på det som har\r\nhänt under debatten vill jag, fru talman, yrka på\r\nåterremiss av detta betänkande till\r\nkonstitutionsutskottet, inte minst med tanke på de\r\növerläggningar som skall ske nästa vecka på\r\nRosenbad.</pre><pre>Anf. 71 HANS LEGHAMMAR (mp) replik:</pre><pre>Fru talman! Jag begärde replik när Olle Svensson\r\ngjorde en recension av debatten. Han kallade detta\r\nför en mogen debatt. Det var trevligt att höra. Men\r\ndet fanns ett visst litet undantag, möjligen. Det var\r\nHans Leghammar.</pre><pre>Jag tycker faktiskt att Olle Svensson, med sin\r\njournalistiska bakgrund, måste bygga på reell kritik\r\nnär han gör denna typ av svepande formuleringar.\r\nDå får man faktiskt tala om för den man recenserar\r\nvad det är för omoget som han har fört fram. Det\r\när en ganska hård beskyllning som Olle Svensson\r\nför fram. Jag kräver faktiskt att få besked om vad\r\ndet var i mitt första anförande som var omoget.\r\nEftersom det andra som fördes fram var moget, kan\r\ninte tolkningen vara någon annan än att mitt\r\nanförande var omoget. Jag tycker att det är\r\nhederligt att diskutera i sak och inte i svepande\r\nformuleringar.</pre><pre>Till sakfrågorna: Olle Svensson sade någonting om\r\natt medborgarna uppfattar handlingsförlamningen\r\ni svensk politik som en stor kris. Ja, det anser jag\r\nockså. Men vad innebär handlingsförlamningen?\r\nDet är vi definitivt inte överens om. Ur min\r\nsynvinkel handlar det om socialdemokratins kris.\r\nSocialdemokraterna kan inte regera landet och kan\r\ninte plocka ihop majoriteter i viktiga centrala\r\nfrågor. Att reda ut detta med en\r\nförfattningsberedning som skulle bana väg för\r\nmajoritetsval är väl i alla fall inte demokrati?</pre><pre>Bo Hammar förde fram funderingar om återremiss\r\nav det här betänkandet. Jag tycker personligen att\r\ndet verkar rätt klokt i det uppkomna läget,\r\neftersom det är KU som bereder grundlagsfrågor.\r\nDe här frågorna som nu skall tas upp i olika\r\növerläggningar är icke beredda av KU. Jag kräver\r\natt det skall göras en sådan beredning.</pre><pre>Vi övervägde tidigare i debatten att rösta med\r\ncentern och folkpartiet om en bred\r\ngrundlagsdebatt. Men i första hand tänker jag\r\nuppmana mina partivänner att rösta för Bo\r\nHammars återremissyrkande.</pre><pre>Anf. 72 BIRGIT FRIGGEBO (fp) replik:</pre><pre>Fru talman! Först till frågan om beredning eller\r\nutredning. Jag tycker att det är fullständigt\r\nsjälvklart att man i sådana här viktiga frågor skall\r\nha den utredningsform som vi är vana vid, nämligen\r\natt man har en utredning och inte en beredning som\r\nsitter i slutna rum, då vi inte ens vet riktigt vad\r\nslutresultatet är av sådana förhandlingar, och inte\r\nfår en särskilt öppen redovisning.</pre><pre>Dessutom tycker jag att det av Olle Svenssons\r\nanförande framgick att man inte kunde acceptera\r\natt en rad frågor nu skulle tas upp i detta arbete.\r\nDet indikerar ju det som jag antydde i mitt\r\nanförande men inte trodde var sant, nämligen att\r\nsocialdemokraterna nu skall försöka diktera att det\r\när deras frågor -- de frågor som de aktualiserar med\r\nanledning av den ekonomiska krisen -- som skall tas\r\nupp i en utredning eller i en beredning.</pre><pre>Olle Svensson tyckte att jag hade ett annat tonläge\r\ni dag än vad jag hade i går. Ja, det är mycket\r\nmöjligt, men i sak var det exakt detsamma som jag\r\nyttrade i dag. Vi har alltså ett läge där ungefär 20 %\r\nav folket säger sig inte i dag kunna peka ut vilket\r\nparti de skall rösta på. Detta är en mycket allvarlig\r\nsignal till alla partier, och kanske inte minst till\r\nregeringspartiet. Men att därför säga att\r\ndemokratin skulle befinna sig i en allvarlig kris i\r\nSverige, det tycker jag är att gå för långt. Tvärtom\r\nkan jag tycka att det är en sund reaktion från\r\nmedborgarna.</pre><pre>Då är frågan: Hur skall vi ta åt oss denna signal? Är\r\ndet motiverat att säga att man skall börja förändra\r\nvalsystemet? Det tror jag inte alls påverkar\r\nmänniskors vilja att gå till val. Vi måste ju se efter\r\nvad det är som har förorsakat detta bristande\r\nförtroende. Det handlar bl.a. om att en del partier\r\nhar gett fullständigt orealistiska löften i valrörelsen\r\noch sedan tvingats att antingen föra en felaktig\r\npolitik eller svika sina löften. Det handlar om att vi\r\nhar ett regeringsparti som inte har sådan styrfart att\r\ndet kan föra en politik som får förtroende hos\r\nmänniskorna.</pre><pre>Det handlar också, när det gäller att skapa\r\nmajoriteter här i kammaren, om att hålla\r\növerenskommelser. Vi i folkpartiet har träffat\r\növerenskommelser med socialdemokratiska\r\nregeringar och gång på gång blivit svikna. Man har\r\nfunnit en annan samarbetspartner utanför\r\nparlamentet, nämligen LO, som inte är\r\nrepresenterat här som ett parti eller en enskild\r\norganisation. Detta skapar bristande förtroende.\r\nDet är kanske sådana frågor som vi i partierna mer\r\nborde diskutera, hellre än att försöka ändra\r\nvalsystemet -- med majoritetsval och annat\r\nupprörande.</pre><pre></pre><pre>Anf. 73 ELISABETH FLEETWOOD (m)\r\nreplik:</pre><pre>Fru talman! Det var någon som sade att man blir\r\nförfärad över den historieskrivning som Olle\r\nSvensson stod för i sitt första anförande. Jag håller\r\nmed om det. Parallellea till Weimarrepubliken, 30-\r\ntalet kriser osv. var både oberättigade och\r\nförfärande. Jag vet inte riktigt vart Olle Svensson\r\nville komma med det. Trodde han att han skulle\r\nkunna få oss att tystna? I så fall lyckades han ju inte\r\nmed det.</pre><pre>Han kommenterade inte några av delförslagen i\r\nbetänkandet utan koncentrerade sig helt på den här\r\nsituationen som plötsligt har uppstått. Det står väl\r\nganska klart att socialdemokraterna aldrig har varit\r\nså helt förtjusta i den fulla proportionaliteten. Nog\r\nhar jag hört många socialdemokrater säga att en\r\nviss överrepresentation för det största partiet är till\r\nnytta. Och att detta har varit med i den\r\nsocialdemokratiska inre debatten under lång tid\r\nstår väl utom allt tvivel, även för oss som inte har\r\nhaft tillträde till de låsta dörrarnas rum.</pre><pre>Olle Svensson citerade vad DN skriver: Är\r\nsocialdemokraterna ute efter att försäkra sig om\r\nden politiska makten, som väljarna inte vill ge\r\ndem? Ja, jag tror faktiskt det. Jag är ledsen att\r\nbehöva säga det, men ser man nu väljarskarorna\r\nminska och försvinna, så vill man undersöka vilka\r\nmöjligheter man har att behålla makten på andra\r\nvägar.</pre><pre>Så säger Olle Svensson att socialdemokraterna i\r\nKU inte på något sätt har blivit överkörda av\r\nregeringen. Här skulle jag trots allt vilja höja ett\r\nvarnande finger. Nu är Olle Svensson ute på mycket\r\nfarliga vägar. Hur många i vårt land tror på att detta\r\när sant? Jag är rädd för att en sådan kommentar till\r\nvad som har hänt bidrar mer än något annat till det\r\ns.k. politikerföraktet, till bristande trovärdighet för\r\noss som arbetar med politik. Jag tycker att vi alla\r\nmåste ha den målsättningen att i debatterna här\r\nundvika att få ett sådant resultat.</pre><pre>Anf. 74 OLLE SVENSSON (s) replik:</pre><pre>Fru talman! Hans Leghammar påstod att vad\r\nsocialdemokraterna står för i konstitutionsutskottet\r\när ingenting att bry sig om, för det styrs av andra;\r\nderas ställningstaganden har ingen som helst\r\nbetydelse längre. Det tycker jag var ett slag under\r\nbältet.</pre><pre>Jag försökte i mitt anförande -- det vill jag också\r\nsäga till Elisabeth Fleetwood -- ge litet perspektiv,\r\nhur jag under mer än 20 år här i parlamentet har\r\nuppmärksammat dessa frågor. Riskerna med att vi\r\ninte kan lösa medborgarnas problem -- är det ingen\r\nintressant fråga? Vi kan hamna i en författning med\r\nett valsätt som inte underlättar våra möjligheter att\r\nlösa medborgarnas problem utan försvårar dem\r\ngenom partisplittring. Se på borgerlighetens\r\nsplittring -- svårigheterna att gemensamt redovisa\r\nalternativ inför väljarna! Detta tycker jag är en\r\nsjälvklar och intressant debatt att föra.</pre><pre>Jag har inte sagt att jag i dag tror att man kan införa\r\nmajoritetsval i enmansvalkretsar. Men jag tror att\r\nman bör kunna diskutera ett valsystem som\r\npremierar inte bara ett parti utan också\r\npartikonstellationer som vill redovisa sina program\r\ni förväg och uppträda enhetligt inför väljarna. Den\r\ndiskussionen måste vi föra.</pre><pre>Vi bör, Bertil Fiskesjö, diskutera frågan om\r\nmandatperiodens längd. Den frågan har också\r\nsamband med upplösningsinstitutet. Själv anser jag\r\ndet viktigt att man, om man i ett visst\r\nparlamentariskt läge kör fast, skall kunna utlysa\r\nnyval. Då är det enligt min mening betydelsefullt\r\nmed en löpande mandatperiod, så att inte den\r\nriksdag som väljs bara sitter fram till nästa ordinarie\r\nval.</pre><pre>Jag förstår inte Bo Hammars krav på återremiss.\r\nDetta betänkande är väl som vanligt ordentligt\r\ngjort? Varför skall det underkännas och\r\nåterremitteras?</pre><pre>Mitt anförande innehöll krav på att det skall kunna\r\ntas upp överläggningar mellan partierna, något som\r\nockså regeringen har inbjudit till. Men man skall\r\ninte köra över andras uppfattningar, utan det\r\nhandlar om att lyssna till vad partiernas\r\nrepresentanter säger samt undersöka om det finns\r\nförutsättningar att nå breda politiska lösningar i det\r\nuppkomna läget. Vid dessa överläggningar skall\r\ningen diktera för de andra, utan det gäller att lyssna\r\npå varandra med tanke på det besvärliga läge som\r\nlandet befinner sig i.</pre><pre>Anf. 75 Tredje vice talman BERTIL FISKESJÖ\r\n(c) replik:</pre><pre>Fru talman! Jag har en känsla av att debatten inte\r\nlängre förs framåt. Socialdemokraterna och Olle\r\nSvensson är fastlåsta i sina föreställningar och vill\r\ninte diskutera de konkreta frågor som\r\nutskottsbetänkandet handlar om. Inte heller vill\r\nman ta ställning till det krav på en utredning som\r\nfolkpartiet och centern för fram i en gemensam\r\nreservation. Det tycker jag är synd.</pre><pre>Vad kommer egentligen att ske? Det skall tydligen\r\nbli partiledaröverläggningar om något slags\r\nberedning. Vi vet hur partiledarna har det; de rusar\r\nfrån sammanträde till sammanträde. Jag föreställer\r\nmig att det i en sådan här fråga blir föga utrymme\r\nför den lugna eftertanke som krävs -- om det nu\r\ngäller att åstadkomma snabba beslut. Varför är det\r\nså viktigt? Olle Svensson vet ju lika väl som jag att\r\ntiden nu rinner ut för att framlägga förslag om\r\nändringar i grundlagen. Sådana ändringsförslag kan\r\nvi behandla först under nästa mandatperiod.\r\nLagstiftning kan det bli fråga om först efter\r\nytterligare en mandatperiod. Ur den synpunkten är\r\ndet alltså inte någon ko på isen. Ingen har väl någon\r\ntanke på att vi skall ändra grundlagen på ett\r\ngrundlagsvidrigt sätt. Det innebär att vi har\r\nförhållandevis god tid på oss. Det ger ytterligare\r\nargument för vårt krav på en utredning som i lugn\r\noch ro får studera alla uppslag som kan komma i\r\nden här frågan.</pre><pre>Det är på något vis en förfalskad verklighetsbild,\r\nnär man ger intryck av att en förändring av vår\r\nförfattning på ett substantiellt sätt skulle kunna\r\nbidra till att lösa de knutar som nu finns i svensk\r\npolitik. Dessa måste vi lösa på annat sätt.\r\nGrundlagsändringar, vad de än syftar till och leder\r\ntill, kan det bli först efter lång tid.</pre><pre>Vad är det för fel, Olle Svensson, att med detta\r\ntidsperspektiv för ögonen i lugn och ro sätta sig ned\r\noch granska de olika frågor som partierna har fört\r\nfram i detta sammanhang. Självfallet kan det bli\r\nfråga om givande och tagande på olika punkter; det\r\nskall inte uteslutas. Det är inte fråga om att diktera.\r\nSnarare är det, som Birgit Friggebo sade,\r\nsocialdemokraterna som vill diktera genom att\r\nvälja ut ett litet knippe av frågor.</pre><pre>Anf. 76 HANS LEGHAMMAR (mp) replik:</pre><pre>Fru talman! Så fick jag då äntligen svar på vad Olle\r\nSvensson ansåg vara omoget i mitt\r\ninledningsanförande. Han säger att det är ett slag\r\nunder bältet när jag påstår att socialdemokraterna\r\ni KU har blivit överkörda av regeringen i\r\ngrundlagsfrågor. Vad är det för slag under bältet?\r\nDet är ju precis som jag har sagt. På punkt efter\r\npunkt säger KUs majoritet att det inte är läge för\r\nde utredningar som oppositionen kräver. Men\r\nregeringen gör en annan bedömning och inbjuder\r\ntill överläggningar. Är det inte att bli överkörd när\r\nKU-majoritetens uttalande inte gäller bara några\r\ndagar efter det att det har gjorts? Är det att slå\r\nunder bältet när jag påstår detta? Så är ju faktiskt\r\nläget. På punkt efter punkt, när det gäller förlängda\r\nmandatperioder, fyraprocentsspärren, skilda\r\nvaldagar etc., gör KUs majoritet bedömningen att\r\ndet inte är läge för utredningar. Men regeringen kör\r\nalltså över KU. Är det att slå under bältet när jag\r\ntalar om hur det är? Jag vill inte höra uttalanden om\r\natt det är omoget att tala om hur saker och ting\r\nförhåller sig.</pre><pre>Anf. 77 BO HAMMAR (v) replik:</pre><pre>Fru talman! Jag anser ingalunda att detta\r\nbetänkande är undermåligt, Olle Svensson. Jag har\r\nskrivit under på många punkter och reserverat mig\r\nmot några. Men sedan betänkandet justerades för\r\nen månad sedan har det hänt en mängd saker.\r\nRegeringen har plötsligt sagt att landet befinner sig\r\ni en djup författningskris. Olle Svensson har hållit\r\nett anförande som pekar i samma riktning. Han\r\ntalar om demokratins kris, att landet är svårt att\r\nstyra och behovet av grundläggande\r\nförfattningsändringar. Det har alltså hänt\r\navgörande saker sedan betänkandet justerades.\r\nInte minst har det framkommit nya saker under\r\ndenna debatt. Därför finns det anledning att\r\nåterremittera betänkandet till KU.</pre><pre>Om ni anser att vi är inne i en svår kris för\r\ndemokratin och att vår författning inte fungerar, då\r\när jag beredd att i min partigrupp på nytt föra en\r\ndiskussion om behovet av en grundlagsutredning.\r\nSådana diskussioner har över huvud taget inte förts\r\ni konstitutionsutskottet när man har diskuterat\r\nbehovet av nya utredningar. Om läget är så\r\nalarmerande, vilket jag högeligen betvivlar, då är\r\ndet tveksamt om man i partiledaröverläggningar\r\noch i en tillfällig beredningsgrupp skall avgöra vilka\r\nåtgärder som bör vidtas. Då kan det i stället finnas\r\nanledning att göra en djupgående översyn.</pre><pre>Om läget är så allvarligt som det beskrivs, då måste\r\nKU kopplas in. KU kan ju inte för sin heders skull\r\nlåta frågorna gå till partiledaröverläggningar och\r\ntill en tillfällig beredningsgrupp. Beskrivningarna\r\nav läget i regeringens pressmeddelande är mycket\r\nallvarliga, och det är också Olle Svenssons\r\nbeskrivningar här i dag. Om läget i landet är så\r\nallvarligt vore det underligt om inte\r\nkonstitutionsutskottet på nytt gick igenom\r\nfrågorna. Men dessa allvarsamma tongångar\r\nhördes inte i debatterna i konstitutionsutskottet.\r\nDär betraktade vi ärendena som välkända och\r\ngamla bekanta. Vi ansåg oss inte ha anledning att\r\nompröva tidigare ställningstaganden. Nu är\r\nbeskrivningarna helt annorlunda, och det tycker\r\njag styrker mitt krav på återremiss av ärendet till\r\nkonstitutionsutskottet.</pre><pre>Anf. 78 ELISABETH FLEETWOOD (m)\r\nreplik:</pre><pre>Fru talman! Låt mig börja med att säga, eftersom\r\nOlle Svensson uppfattade vad några av oss sade\r\nsom slag under bältet, att det är definitivt inte\r\navsett som något slag under bältet på Olle Svensson\r\nsom enskild person. Tvärtom, jag tror att vi alla\r\nkänner stor respekt för Olle Svenssons kunskaper,\r\nosv.</pre><pre>Det är inte detta det gäller, Olle Svensson, utan det\r\ngäller ju att vi uppfattar så klart att\r\nsocialdemokraterna -- och då är det Olle Svensson\r\nsom får klä skott för det -- har blivit överkörda av\r\nsin partiledning. Vi tycker att det är mycket\r\nbeklagligt och också farligt för demokratin, om\r\nman inte vidgår sanningen. Om man inte vidgår den\r\nverklighet som vi lever i, kan det lätt leda till det\r\nsom jag nämnde i min tidigare replik, nämligen att\r\nvår trovärdighet minskar. Det måste vara vår\r\ngemensamma strävan att i stället öka politikernas,\r\nparlamentets, trovärdighet hos väljarna. Det måste\r\nvara den rätta vägen att gå för att vinna respekt för\r\nvårt arbete i den här kammaren.</pre><pre>Det är ju faktiskt så att socialdemokraterna -- och\r\ndå med Olle Svensson som talesman här i dag -- har\r\nförsatt sig i en tvångssituation och anser att de helt\r\nenkelt måste argumentera som de gör. Men det är\r\nfarligt, Olle Svensson.</pre><pre>Anf. 79 OLLE SVENSSON (s) replik:</pre><pre>Fru talman! Jag förstår inte varför Bo Hammar,\r\nElisabeth Fleetwood och andra försöker skapa\r\nsplittring i den här frågan. Det framgår av det som\r\näven Bo Hammar har skrivit under att vi tycker att\r\ndet är viktigt att debatten om valsystemet fortsätter\r\nliksom debatten i en del andra författningsfrågor\r\nsom här har tagits upp och att syftet bör vara att nå\r\nlösningar vilka har stöd av en bred\r\nriksdagsmajoritet. Vi vill att det skall komma i gång\r\ndiskussioner om de här frågorna. Varför då skapa\r\nen stor motsättning på den punkten?</pre><pre>Även i den del som rör utredningskravet säger vi på\r\nsamma sätt, att vi önskar att det skall komma i gång\r\nen debatt. Det är ju fullt i linje med detta att\r\nregeringen tar initiativ till överläggningar.</pre><pre>Det är bara fråga om tidpunkten, och då vill jag\r\nsvara Bertil Fiskesjö att jag helt delar hans\r\nuppfattning. Jag tror inte på någon proposition om\r\nförfattningsändringar till den 14 december i år. Det\r\nblir naturligtvis, om vi kommer överens, ett förslag\r\nsom får läggas fram under nästa mandatperiod. Vi\r\nskall inte, Bo Hammar, hafsa fram de här frågorna,\r\noch det är inte heller regeringens avsikt.</pre><pre>Mitt perspektiv var långt, 20 år. Då har vi också\r\nmöjligheter att föra en långsiktig diskussion om de\r\nhot som kan föreligga för vår demokrati. Vi har sett\r\nde första tecknen under den senaste\r\nmandatperioden, men vi kan möta dem i än högre\r\ngrad i ett senare perspektiv.</pre><pre>Författningen bygger, såsom partiväsendet i dag är\r\nuppbyggt, på möjligheter till samarbete, också över\r\ngamla blockgränser, det är inget tvivel om den\r\nsaken. Det krävs samarbete mellan partier för att\r\nnå resultat. Om vi då tar upp frågan om vad som\r\nhänder, om man inte kan utnyttja de möjligheter\r\nsom ges inom ramen för nuvarande författning, och\r\natt en diskussion bör föras om hur medborgarnas\r\nkrav på förändringar skall kunna tillgodoses genom\r\nförfattningsändringar, innebär inte det att jag\r\nkräver en brådstörtad författningsreform.</pre><pre>Diskussioner mellan partierna som så småningom\r\nfår mynna ut i fortsatta överläggningar, som jag\r\nhoppas skall kunna leda till resultat, det är\r\ntankegången bakom hela det här initiativet. Det\r\nskall inte vara någon brådstörtad\r\nförfattningsändring utan en lugn och övervägd\r\nreform.</pre><pre>Förste vice talmannen anmälde att Elisabeth\r\nFleetwood och Bo Hammar anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 80 GÖRAN ÅSTRAND (m):</pre><pre>Fru talman! Jag har med stort intresse lyssnat på\r\nden här debatten, inte minst på diskussionen om\r\nvarför det nu kanske skulle kunna finnas\r\nmöjligheter att se över valsystem, mandatperiod\r\noch gemensam valdag. Vi har ett betänkande att\r\nutgå ifrån, och i det finns ingenting av de tankar\r\nsom Olle Svensson har framfört i debatten. Jag får\r\nväl utgå ifrån att man har ändrat sig och blivit\r\nklokare och förstått att det här är viktigt. Det är\r\nnaturligtvis en ändring i attityd som vi skall vara\r\nmycket glada för.</pre><pre>För egen del, fru talman, väljer jag att begära ordet\r\nför att tala om två frågor som jag tycker är särskilt\r\nviktiga och som jag några år haft förmånen att\r\ndiskutera med bl.a. Olle Svensson. Nu äntligen\r\ntycks det ju finnas förutsättningar att också få gehör\r\nför en rad av de synpunkter som vi länge har talat\r\nom.</pre><pre>Man kan diskutera demokratins kris, för att nu ta\r\nOlle Svenssons utgångspunkt, ur olika\r\ninfallsvinklar. Jag menar att valsystemet är en viktig\r\nfaktor när det gäller att vitalisera det svenska\r\nsamhället, en oerhört viktig faktor.</pre><pre>Det strikt proportionella system som vi har, där\r\nman bara kan rösta på partier och inte har ett dugg\r\ninflytande på vem som blir ens företrädare, måste\r\njusteras. Huvudfrågan har då varit, vilket också\r\nBertil Fiskesjö och jag några gånger har diskuterat,\r\nom man skall gå på ett renodlat personval,\r\nmajoritetsval, eller om det inom det proportionella\r\nsystemets ram skall finnas möjlighet att göra\r\npersonmarkeringar.</pre><pre>Några partier har bidragit till den debatten.\r\nModeraterna har sagt att som en tänkbar modell\r\nkan diskuteras det västtyska systemet, som förenar\r\nde här bägge sakerna. Andra har sagt att den finska\r\nmodellen, där man röstar på person inom ramen för\r\nett proportionellt system, är värdefullt. Vi kan\r\nockså i den här debatten hämta inspiration från\r\nt.ex. det schweiziska systemet.</pre><pre>Alla de här systemen har den fördelen att de mer\r\nvitaliserar väljarnas relation till de valda än vad vårt\r\nnuvarande system gör. Vi har i motioner till\r\nriksdagen, i reservationer och här i kammaren sagt\r\natt detta bör man titta på. Det bör göras inte bara,\r\nsom Olle Svensson sagt några gånger i debatter med\r\nmig de senaste åren, när det finns en tillräckligt\r\nbred majoritet, när det kan skapas tillräckligt breda\r\nlösningar.</pre><pre>Det märkliga är att det tydligen är\r\nsocialdemokraterna som bestämmer när det finns\r\ntillräckligt breda lösningar, för nu kan plötsligt\r\nsocialdemokraterna kanske tänka sig den debatten,\r\noch då finns det förutsättningar. När alla vi andra\r\nunder lång tid har sagt att det behövs justeringar,\r\nhar socialdemokraterna kunnat blockera frågan.</pre><pre>Man kan framföra kritik, och det gör jag nu, men\r\nman kan också vara glad över att det uppenbarligen\r\nfinns förutsättningar att se över frågan om\r\npersonval, och det vill vi starkt understryka\r\nnödvändigheten av.</pre><pre>Den andra av de frågor som det finns skäl att ta upp\r\noch diskutera är hur väljarna egentligen upplever\r\nden gemensamma valdagen och den låsning mellan\r\nriks- och lokalval som har blivit följden. Ända\r\nsedan den tillkom i det kommunala sambandets\r\nskugga har vi sagt att vi anser den gemensamma\r\nvaldagen vara en felaktig lösning. Det är en olycklig\r\nlösning bl.a. därför att den begränsar möjligheten\r\natt föra regionala och lokala debatter, eftersom\r\nlandstings- och kommunalvalen, i alla fall som\r\nsakfrågeval, dränks i riksvalen och fokuseringen\r\nvid partiledarna.</pre><pre>Här finns uppenbarligen också en öppning. Jag\r\ntolkar vad statsministern sade och vad som stod i\r\nkrispaketets författningspunkt så att man kan\r\ndiskutera också den här frågan. Det intressanta är\r\natt uppenbarligen kan socialdemokraterna tänka\r\nsig det, och det är bra, som många av oss har sagt\r\när en av de viktiga sakerna att utreda.</pre><pre>Mandatperioden måste förlängas. Vi kan väl\r\nallihop vara överens om att det är för korta\r\nperioder. Det är svårt för både regering och\r\nopposition att bestämma de positioner som skall\r\navgöra det politiska spelet. Den gemensamma\r\nvaldagen har, som jag nämnde, den olyckliga\r\neffekten att intresset för de lokala valen dämpas.\r\nHär finns alltså nu, fru talman, reella möjligheter\r\nbåde att öka personvalsinslaget i valsystemet och\r\natt förlänga mandatperioden och som en\r\nkonsekvens av det finna en form där den\r\ngemensamma valdagen bryts upp.</pre><pre>Sedan bara en liten personlig krumelur, närmast till\r\nHans Leghammar. Han vet att det är så här, men\r\njag kan säga det ändå. Jag är inte representativ för\r\nmitt parti och inte för kammaren, men jag hör till\r\ndem som menar att spärrsystemet är olyckligt och\r\natt det finns starka skäl att när man ser över\r\nförfattningen försöka finna ett system där man inte\r\npå formella grunder utesluter väljare. Det ingick\r\nbl.a. i den av moderata samlingspartiet\r\npresenterade skissen till ett nytt valsystem. Det\r\ninnebär en kombination av proportionellt system\r\noch personval men där finns ingen spärr.</pre><pre>Jag yrkar, liksom några tidigare talare har gjort,\r\nmed starkt eftertryck bifall till reservation 9.</pre><pre>Anf. 81 PAUL CISZUK (mp):</pre><pre>Fru talman! Det har varit intressant att höra denna\r\ndebatt som öppnar för en nytänkande\r\ngrundlagsutredning. Mot den bakgrunden vill jag\r\ntala för ett radikalt förslag som jag framfört i\r\nmotion. Av den summariska skrivningen i\r\nutskottsbetänkandet får jag intrycket att min\r\nmotion K323 om riksdagens storlek och form\r\nkanske missuppfattas av utskottet. Poängen med\r\ndet förslag jag framför är främst att det skulle\r\nstärka riksdagens kompetens och därmed öka\r\nrespekten för riksdagen.</pre><pre>Riksdagens unika kompetens ligger i att den kan\r\nrepresentera folkviljan. Just denna kompetens\r\nskulle man kunna stärka genom att varje\r\nriksdagsledamot fanns i riksdagen halva året --\r\nunder våren eller hösten. Den andra delen av året\r\nskulle hon/han vara tillbaka i sin normala funktion\r\ni samhället. Det skulle inte alls vara skadligt att\r\nvarje år få tillfälle att försvara sina\r\nställningstaganden i exempelvis i kafferummet på\r\narbetsplatsen.</pre><pre>Samtidigt skulle man få ett mera arbetsdugligt\r\nbeslutsforum i riksdagens kammare tack vare att\r\nendast 175 ledamöter tjänstgjorde samtidigt.\r\nAntalet valda ledamöter skulle vara 350. Man fick\r\ndå minska antalet mandat till 175 men välja ett par\r\nav ledamöter till varje mandat. Varje par av\r\nledamöter skulle ha en gemensam sekreterare som\r\nkoordinerade och svaret för kontinuiteten. Vår-\r\noch höstriksdag skulle bli lika tunga och avslutas\r\nmed en veckas allmän motionstid. En motion\r\nkunde utskottsbehandlas när motionären är\r\nfrånvarande och komma upp till beslut när han/hon\r\nåterkommer.</pre><pre>Jag menar att en sådan modell borde kunna stärka\r\nriksdagens specifika kompetens som folkets\r\nrepresentant samtidigt som kompetensen på olika\r\nfackområden också stärktes genom de\r\ngemensamma sekreterarna -- tillsammans för varje\r\nparti skulle de utgöra ett effektivt kansli. Risken att\r\ndetta kansli blir alltför mäktigt måste dock beaktas\r\noch på olika sätt motverkas.</pre><pre>Fru talman! Jag skall försöka utveckla idéen bättre i\r\nnästa motion, men yrkar ändå nu bifall till motion\r\n1989/90:K323 som begär utredning av skisserad\r\nmodell.</pre><pre>Anf. 82 KJELL DAHLSTRÖM (mp):</pre><pre>Fru talman! Jag ville på plats, som menig\r\nriksdagsledamot i de konstitutionella frågorna,\r\navlyssna den här debatten, eftersom jag anade en\r\nmotsättning mellan betänkandet och regeringens\r\nnyligen framlagda förslag till en\r\nförfattningsberedning utanför det här huset -- i\r\npartiets och partiledarnas Rosenbads hägn, kan\r\nman tänka.</pre><pre>Olle Svensson ville inte se motsättningen mellan sig\r\noch alla andra talare här. Det kanske är\r\nkarakteristiskt för ett parti som hans,\r\nsocialdemokraterna, som nu slåss för makten\r\nsnarare än politiska idéal, att man föredrar att\r\ninitiativet i de här frågorna ligger hos regeringen\r\noch inte i riksdagen, där ju författningsfrågor\r\nrimligen hör hemma. Motsättning mellan en\r\nförfattningsberedning, som den som statsministern\r\nhar inbjudit till, och en grundlagsutredning är ju\r\ndelvis samband med det som regeringen säger,\r\nnämligen att i en författningspolitisk diskussion\r\nvars bakgrund är behovet av handlingskraftiga\r\nregeringar är frågan om minskad proportionalitet i\r\nvalsystemet av intresse, dvs. att man skall stärka de\r\nkrafter som kanske redan i dag är starka på\r\nbekostnad av de svaga grupperna, de svaga\r\nåsikterna i samhället. Det är ju demokratins kärna\r\nman tänker angripa i detta sammanhang. Jag kan\r\naldrig ställa mig bakom och sympatisera med en\r\nförfattningsberedning som har den\r\nutgångspunkten -- aldrig. Det strider mot svensk\r\ndemokratisk tradition. Det är häpnadsväckande att\r\nsocialdemokraterna driver en sådan tankegång i\r\nriksdag och regering.</pre><pre>Att dessa frågor, så som det kanske blir,\r\nåterremitteras till konstitutionsutskottet tycker jag\r\när helt i sin ordning sedan jag hört den här\r\ndiskussionen. Där kan ju alla partiers olika\r\ngrundlagsåsikter diskuteras och stötas och blötas\r\nmot varandra. Även socialdemokraternas\r\nsynpunkter kommer ju i det sammanhanget på sin\r\nrätta plats. Jag stöder alltså förslaget om\r\nåterremiss.</pre><pre></pre><pre>Anf. 83 STEN ANDERSSON i Malmö (m):</pre><pre>Fru talman! Här har i dag diskuterats ett\r\nbetänkande som handlar om personval och\r\nförändringar i vårt valsystem. Låt mig först säga att\r\njag inte har något emot åtgärder som skulle\r\npopularisera politikerna och deras verksamhet,\r\neller som skulle öka engagemanget bland väljarna\r\nför politikerna och deras verksamhet. Men de\r\nlovord som jag menar att man i dag uttalar för\r\npersonval är, som jag ser det, i många fall dåligt\r\nunderbyggda. Vi har i dag hört att man från\r\ntalarstolen säger att personval skulle öka\r\nengagemanget. Men om vi ser på de länder runt om\r\ni världen där man har mera personval än vad vi har\r\ni Sverige är valdeltagandet i samtliga de länderna\r\nmindre. Om nu valdeltagande skall användas som\r\nen mätare när det gäller medborgarnas\r\nengagemang och intresse, går det inte att hitta\r\nnågot land där personval skulle vara någon fördel.\r\nDäremot håller jag med vissa av dem som\r\nförespråkar längre mandatperioder och något\r\nmindre vidlyftiga löften från politikernas sida.</pre><pre>Jag skall ge ett exempel. I valrörelsen 1988 gick\r\nsocialdemokraterna i Malmö ut och sade att man\r\nskulle höja skatten med 75 öre. Det var ett ärligt\r\noch öppet vallöfte som man fick lov att köpa.\r\nDirekt efter valet höjde man skatten med\r\nytterligare en krona. Motiveringen var att man inte\r\nhade kännedom om stadens ekonomi, trots att man\r\nhela tiden hade haft hel och total insyn. Detta är ett\r\nexempel på åtgärder som innebär att man ger\r\nnäring åt det s.k. politikerföraktet.</pre><pre>Jag tror inte att de som här i dag har förespråkat\r\npersonval ens drömmer om att vi skall ha\r\nvalkampanjer i stil med dem man har i USA och\r\nStorbritannien, där det är internt slagsmål mellan\r\nolika kandidater som tar ära och heder av varandra.</pre><pre>Däremot tror jag att man skulle kunna minska\r\nantalet ledamöter i riksdagen, t.ex. till 249, och ge\r\ndem bättre betalt. Det skulle innebära att man\r\nkunde bredda basen av människor som var\r\nintresserade av att delta i det politiska livet. Det\r\nfinns ju t.ex. många journalister som sitter och\r\nskriver om hur vi skall göra och som talar om allting\r\nför oss. Vi kanske skulle hamna i ett löneläge så att\r\ndet blev intressant även för dem att vara ledamöter\r\ni Sveriges riksdag.</pre><pre>Jag har nämligen den uppfattningen att det alltid är\r\nlättare att döma en ishockeymatch från läktaren än\r\nfrån rinken. Det kan också uppstå problem, om vi\r\nfår s.k. sponsrade politiker. En organisation\r\nsponsrar en politiker, betalar hans eller hennes\r\nvalrörelse. Personen blir vald för ett parti. Då\r\ninträffar det att det i riksdagen kommer upp en\r\nfråga, där den organisation som har sponsrat\r\npolitikern har en uppfattning som helt avviker från\r\nden som politikerns parti representerar. Hur skall\r\ndå politikern ställa sig? Skall han vara lojal mot sitt\r\nparti eller skall han vara lojal mot sin sponsor? Är\r\nhan lojal mot sitt parti kan man utgå ifrån att risken\r\när stor att sponsringen kommer att utebli i nästa\r\nvalrörelse.</pre><pre>Jag tror, fru talman, att det är bra om vi har duktiga\r\npolitiker. Men sådana kan vi få fram med det\r\nnuvarande systemet. Jag hoppas verkligen att\r\nmänniskorna i Sverige i första hand röstar på ett\r\nparti och dess idéer och inte på enskilda personer.</pre><pre>Anf. 84 Tredje vice talman BERTIL FISKESJÖ\r\n(c) replik:</pre><pre>Fru talman! Det är tydligen så, att Sten Andersson\r\ni Malmö har gjort sig skyldig till det missförstånd\r\nsom jag tidigare i debatten har försökt att rätta till,\r\nnämligen att majoritetsval skulle vara att jämställa\r\nmed personval. Jag anser inte att det förhåller sig\r\nså. Det finns ingenting som stöder detta. Då skulle\r\nman ju i ett parti inte ha någon möjlighet att välja\r\nolika kandidater. Jag pläderade ju för ett personval\r\ninom ett proportionellt valsystems ram. Gör man\r\ndenna begränsning stämmer inte den uppgift som\r\nSten Andersson lämnade: att alla länder med inslag\r\nav personval har ett lägre valdeltagande än Sverige.\r\nMan kan nämna Belgien och Danmark. Danmark\r\nhar kanske ett lägre valdeltagande än Sverige, men\r\ndet skiljer inte mycket. I Belgien och Danmark\r\nfinns det ett fakultativt system, som innebär att man\r\nkan rösta på en person, men man kan också välja\r\nlistan sådan som den är. Det är något sådant som\r\njag har haft i tankarna. Jag tror att med den\r\nmodesta utformningen skulle personvalets fördelar\r\nkomma till sin rätt, och man skulle slippa systemets\r\nmera utrerade nackdelar.</pre><pre>Anf. 85 STEN ANDERSSON i Malmö\r\nreplik:</pre><pre>Fru talman! Jag kunde häromdagen i en\r\nmorgontidning läsa om olika valsystem. Man skrev\r\nframför allt om de valsystem som finns i Europa.\r\nDet fanns en beskrivning även av Belgiens\r\nvalsystem, som nog är ganska invecklat. Jag vill inte\r\nkritisera ett system som gör det möjligt att få in\r\nbättre politiker. Men i dag verkar det som om man\r\npå många håll -- det gäller inte alla -- helt köper\r\npersonvalssystemet utan att tänka på de nackdelar\r\nsom det kan innebära. Ser man, Bertil Fiskesjö, på\r\nde länder som i dag har personvalssystem, kan man\r\nkonstatera att det i dessa länder är ett lägre\r\nvaldeltagande än i Sverige.</pre><pre>Anf. 86 BO HAMMAR (v) replik:</pre><pre>Fru talman! Med tanke på Olle Svenssons senaste\r\ninlägg vill jag bara helt kort än en gång precisera\r\nmin och mitt partis ståndpunkt i denna fråga.</pre><pre>Vi är naturligtvis fullt beredda att nästa vecka delta\r\ni partiledaröverläggningar i författningsfrågan för\r\natt se hur långt man kan komma och om det är\r\nmöjligt att göra vissa förändringar. Men eftersom\r\ndet såväl från regeringens som från KU-\r\nordförandens sida har getts oerhört alarmerande\r\nbeskrivningar av författningens tillstånd i dag -- det\r\nhar talats om någonting liknande författningskris --\r\ntycker jag att konstitutionsutskottet måste kopplas\r\nin. Detta utskott är ju det organ som främst är\r\nansvarigt för vår grundlag. Det är enbart mot denna\r\nbakgrund som jag anser att KUs betänkande nr 1\r\nom grundlagsfrågor bör återremitteras till\r\nutskottet.</pre><pre>Anf. 87 ELISABETH FLEETWOOD (m):</pre><pre>Fru talman! Det betänkande från KU som vi i dag\r\nhar diskuterat innehåller kanske det allra viktigaste\r\nsom KU varje år behandlar. Efter den debatt som\r\nhar förevarit ber jag att få yrka bifall till\r\nåterremissyrkandet.</pre><pre>Anf. 88 Tredje vice talman BERTIL FISKESJÖ\r\n(c):</pre><pre>Fru talman! Jag har ju under debatten hävdat att\r\ndet är mycket enkelt för dem som under debatten\r\nhar ändrat mening att rösta på reservationen, där\r\ndet krävs en ordentlig grundlagsutredning.\r\nEftersom jag förstår att det kan finnas svåra\r\nbarriärer att övervinna, vill jag bara säga att jag inte\r\nkommer att motsätta mig ett förslag om återremiss.\r\nDet är möjligt att vi i KU kan lösa upp de knutar\r\nsom inte har kunnat lösas upp här.</pre><pre>Överläggningen var härmed avslutad.</pre><pre>(Beslut fattades under 9 §.)</pre><pre>8 § Kommunala frågor m.m.</pre><pre>Föredrogs</pre><pre>konstitutionsutskottets betänkande</pre><pre>1990/91:KU3 Kommunala frågor m.m. (prop.\r\n1989/90:100 delvis).</pre><pre>Anf. 89 HANS NYHAGE (m):</pre><pre>Fru talman! I nu föreliggande betänkande\r\nbehandlas ett antal kommunala frågor, vilka i\r\nprincip samtliga har varit föremål för riksdagens\r\nbehandling vid ett flertal tillfällen tidigare. Därtill\r\nkommer att kommunallagskommitténs betänkande\r\nNy kommunallag för närvarande är under\r\nberedning i civildepartementet med sikte på att en\r\nproposition med förslag till ny kommunallag skall\r\nföreläggas riksdagen våren 1991. Givetvis har detta\r\npåverkat behandlingen av vissa av de i detta\r\nbetänkande aktualiserade frågorna. Min avsikt är\r\ndärför att kortfattat beröra de sex reservationer\r\nbakom vilka utskottets moderata ledamöter har\r\nställt sig.</pre><pre>Sammanslagningen av de tidigare mindre\r\nkommunerna till större enheter har i betydande\r\nomfattning medfört negativa konsekvenser, vilket\r\ninte minst gäller för den kommunala demokratin.\r\nDetta har medfört en strävan hos allt fler\r\nkommuninvånare att åter söka åstadkomma\r\nmindre enheter, nämligen genom en delning av sina\r\nresp. kommuner. Opinionsyttringar av skilda slag\r\nvittnar om ett kraftigt medborgerligt stöd för detta.\r\nTyvärr har regeringen endast i ringa omfattning\r\nställt sig positiv till dessa önskemål. Enligt vår\r\nmening bör stor hänsyn tas till vad\r\nkommuninvånarna själva ger uttryck för, vilket vi\r\nanför i reservation nr 1.</pre><pre>I reservation nr 2 yrkar vi att kommunerna skall ha\r\nrätt att använda ordet stad även som\r\nkommunalrättsligt och administrativt begrepp, och\r\ni konsekvens härmed anser vi att beteckningen\r\nstadsfullmäktige skall få användas som beteckning\r\npå kommunfullmäktige, vilket vi yrkar i reservation\r\nnr 3. Utskottsmajoriteten vill emellertid inte\r\nmedverka till dessa självklara rättigheter och\r\nåberopar inte ett enda verkligt sakskäl för sin\r\nnegativa inställning.</pre><pre>Vi reservanter föreslår också i reservation nr 7 att\r\nen försöksverksamhet skall komma till stånd i\r\nvilken kommun eller nämnd ges möjlighet att\r\nbesluta om helt eller delvis öppna sammanträden i\r\närenden som inte rör myndighetsutövning mot\r\nenskilda. Enligt vår mening skulle det vara av stort\r\nvärde för kommuninvånarna att på detta sätt kunna\r\nfå en ökad insyn i det kommunalpolitiska arbetet.\r\nUtskottsmajoriteten säger emellertid även här nej,\r\nåberopande det faktum att motsvarande förslag har\r\navslagits tidigare. Några sakskäl ges således inte,\r\nmen det skulle onekligen vara av stort intresse att\r\nfå veta vad som ligger bakom den negativa\r\ninställningen.</pre><pre>Vi har också i reservation nr 9 ställt oss bakom\r\nkravet att de hinder som nu föreligger för\r\nkommunernas rätt att utge vårdnadsersättning skall\r\nundanröjas genom en ändring i kommunallagen.\r\nDetta bör beaktas i det arbete med en ny\r\nkommunallag som nu pågår inom\r\ncivildepartementet.</pre><pre>Slutligen har vi i reservation nr 10 påtalat det\r\nangelägna i ett klarläggande av rättsläget när det\r\ngäller kommunernas utläggning av delar av sin\r\nverksamhet på entreprenad.</pre><pre>Folkrörelseutredningens betänkande Ju mer vi är\r\ntillsammans, del 3, Underlag för reformer samt\r\nförslag, överlämnades 1987 till civilministern.\r\nUtredningen har där lagt fram förslag som syftar till\r\nett klarläggande av rättsläget på området. Ännu i\r\nslutet av 1990 har ingenting hänt i ärendet från\r\ncivilministerns sida. Vi anser att det är hög tid att\r\nfrågorna löses, vilket vi betonar i reservationen.</pre><pre>Fru talman! Med det anförda yrkar jag bifall till\r\nsamtliga de reservationer bakom vilka de moderata\r\nledamöterna har ställt sig.</pre><pre>Anf. 90 YLVA ANNERSTEDT (fp):</pre><pre>Fru talman! Det här betänkandet innehåller en\r\nlång rad intressanta frågor kring den kommunala\r\ndemokratin och den kommunala självstyrelsen.</pre><pre>Under en lång rad av år har folkpartiet här i\r\nriksdagen krävt en utveckling mot ökat\r\nbeslutsfattande i kommunerna, mer\r\nsjälvbestämmande åt kommunerna och även\r\nvidgade ramar för kommunerna att själva avgöra\r\nvilken väg de vill välja för att nå de uppsatta målen.</pre><pre>Vi har också krävt åtgärder för att\r\nkommuninvånarna själva skall få mer att säga till\r\nom genom t.ex. öppna nämndsammanträden och\r\ndirektval till lokala organ.</pre><pre>Eftersom den stora kommunallagsremissen just är\r\navslutad och en proposition är att vänta efter nyår\r\navstår jag från att debattera de kommunala\r\nfrågorna i deras helhet. Jag skall i stället inrikta mig\r\npå de områden som inte kommer att beaktas i den\r\nkommande kommunallagspropositionen och där vi\r\ndärför har reserverat oss. Det betyder naturligtvis\r\ninte att våra tidigare ställningstaganden beträffande\r\nden kommunala demokratin inte är aktuella, utan\r\ndet betyder endast att vi avvaktar med den debatten\r\ntills propositionen kommer.</pre><pre>Först till frågan om delning av kommuner. De\r\nomfattande kommunsammanslagningarna under\r\n70-talet hade konsekvenser av en omfattning som\r\nfå kunde överblicka. Vi trodde att större och mer\r\nbärkraftiga kommuner skulle lösa en mängd\r\nproblem. Det gjorde de i vissa avseenden, men de\r\nskapade också en mängd nya. Färre människor är\r\nmed och bestämmer, färre människor engagerar sig\r\nnär det gäller styrningen av den egna kommunen,\r\noch allt fler talar om ''vi och de'' när de talar om den\r\negna kommunens styrelse.</pre><pre>Politiker med sunt förnuft försöker när de får\r\nsådana här signaler att ompröva de felaktiga\r\nbesluten eller skapa möjligheter att förändra. Detta\r\när också vad vi försöker göra genom att hävda att\r\nman skall se positivt på propåer från kommuner\r\nsom vill företa delningar och där det hos\r\nkommuninvånarna finns en uttalad opinion för\r\ndetta. Men socialdemokraterna och vänsterpartiet\r\nstår hela tiden för en destruktiv och negativ\r\nhållning. Ni håller hela tiden emot när det gäller att\r\nge medborgarna mer att säga till om. För oss är det\r\nsjälvklart att säga ja när en önskan om\r\nkommundelning kommer från kommuninvånarna\r\nsjälva.</pre><pre>Kommunallagskommitténs majoritet sade nej till att\r\nbehandla frågan om nämndorganisationen med\r\nmotiveringen att den först skulle utvärderas efter\r\n1991. Nu skriver utskottsmajoriteten i betänkandet\r\natt en utvärdering av frikommunsförsöket skall ske\r\nredan nu, så att man kan väga in resultaten i\r\nkommunallagspropositionen våren 1991. När man\r\nläser detta undrar man om inte socialdemokraterna\r\ni departementet och i departementets utredningar\r\ntalar med varandra. Detta var nämligen fullständigt\r\nomöjligt att genomföra när vi tog upp det i\r\nkommunallagskommittén för några månader sedan.</pre><pre>För vår del anser vi att rapporterna från\r\nfrikommunerna är så samstämmigt positiva att det\r\ninte finns anledning att vänta längre med att ge\r\nkommunerna förtroendet att själva bestämma hur\r\nde vill organisera verksamheten.</pre><pre>Uppenbarligen anser regeringen att det går att fatta\r\nbeslut i denna fråga redan i vår. Varför då inte för\r\nen gångs skull lyssna på en samstämmig opinion av\r\nkommunalpolitiker ute i landet och ge\r\nkommunerna rätten att själva bestämma\r\nnämndorganisation?</pre><pre>En tredje fråga gäller direktvalda\r\nkommundelsorgan. Kommunallagskommittén\r\navstyrkte våra krav och menade att detta kunde\r\ninnebära olika majoriteter på skilda nivåer och att\r\ndet skulle vara en nackdel. Men vi har redan olika\r\nmajoriteter på landstingsnivå, på kommunal nivå\r\noch på riksnivå. Detta är uppenbarligen besvärligt\r\nför socialdemokraterna, men vi för vår del anser att\r\ndet är en fördel att människor på olika nivåer kan\r\nge sin åsikt till känna och också märka att de är med\r\noch påverkar de lokala frågorna, utformningen av\r\nden allra närmsta miljön. Detta är ett sätt att ta\r\nytterligare steg för att öka det lokala ansvaret och\r\ndet lokala engagemanget.</pre><pre>Det gäller också våra krav om öppna styrelse-,\r\nnämnd- och utskottssammanträden. Vad vår\r\nreservation kräver är genomförandet av en\r\nförsöksverksamhet, som gör det möjligt att pröva\r\nförutsättningarna för att på detta sätt öka\r\nmedborgarnas insyn i kommunalpolitiken och\r\nderas intresse för de beslut som fattas.</pre><pre>Alla de här reservationerna rör krav som på olika\r\nsätt skulle ge kommuninvånarna mer ansvar och\r\nmer att säga till om. Till samtliga reservationer\r\nsäger socialdemokraterna och kommunisterna nej.\r\nJag skulle vilja ha en förklaring till detta. Varför är\r\nni så rädda för att låta vanliga människor få mer att\r\nsäga till om i kommunalpolitiken?</pre><pre>Fru talman! Den sista reservationen slutligen gäller\r\nverksamhet på entreprenad. Vad Lars Leijonborg\r\nhar begärt i sin motion är att gränserna klarläggs för\r\nvad som gäller t.ex. i fråga om tystnadsplikt,\r\nskadeståndsansvar och försäkringsskydd, när\r\nkommunerna överlämnar en förvaltningsuppgift till\r\nicke-offentligt rättssubjekt, dvs. när de lägger ut en\r\nverksamhet på entreprenad.</pre><pre>Utskottsmajoriteten hänvisar till att ärendet bereds\r\ni departementet. Med tanke på att en utredning\r\nredan 1987 formulerade ett lagförslag som skulle\r\nundanröja tvivelaktigheterna, måste beskedet att\r\närendet fortfarande bereds i departementet\r\ninnebära att man inte vill göra något åt frågan.</pre><pre>I olika sammanhang talar socialdemokraterna om\r\nvikten av att ta krafttag för att förnya den offentliga\r\nsektorn, och ett par propositioner under den\r\nsenaste tiden har i ord behandlat denna fråga. Det\r\när bara att konstatera att socialdemokraterna, när\r\ndet kommer till handling, är orkeslösa även på\r\ndetta område. Det sägs ju ofta att\r\nsocialdemokraterna när det gäller den offentliga\r\nsektorn är delade i två grupper -- förnyarna på ena\r\nsidan och de som står för stagnation och skydd av\r\ndet gamla på den andra. Det är bara att konstatera\r\natt det i konstitutionsutskottet uppenbarligen är de\r\nsenare som anger tonen. Jag beklagar det och yrkar\r\nbifall till reservation 4.</pre><pre>Anf. 91 BENGT KINDBOM (c):</pre><pre>Fru talman! Det finns många frågor kring den\r\nkommunala verksamheten och den kommunala\r\ndemokratin som bör diskuteras, oaktat att det för\r\nnärvarande pågår ett beredningsarbete för en ny\r\nkommunallag. Den kommunala självstyrelsen har\r\nunder hela sin historia ständigt varit föremål för en\r\nförvandlingsprocess. Det har kanske hänt allra\r\nmest under efterkrigstiden. Storkommunreformen\r\nhar raderat bort hundratusentals kommunala\r\nförtroendeuppdrag och gjort vägen till\r\nkommunkansliet lång för medborgarna samt ökat\r\navståndet mellan väljarna och de valda.</pre><pre>Den gemensamma valdagen har tidigare berörts\r\nhär och likaså mandatperiodens längd i det\r\nanförande som Bertil Fiskesjö tidigare höll. Jag\r\nskall inte uppehålla mig mer vid detta, men det har\r\ngivetvis också anknytning till frågorna om den\r\nkommunala demokratin.</pre><pre>Det har också skett en utökning av verksamheten,\r\nvilket har fört med sig att många av de beslut som\r\nförtroendemännen tidigare hade ansvar för nu i\r\nrealiteten fattas på delegation av anställda eller av\r\ngrupper av förtroendemän. Heltidsanställda\r\nkommunal- och landstingsråd dominerar den\r\npolitiska debatten och våra fritidspolitiker har svårt\r\natt orka med de tunga uppdragen.</pre><pre>Det bör alltså i större utsträckning vara möjligt att\r\nlåta kommunerna själva bestämma sin organisation\r\noch hur man skall uppfylla målen i den kommunala\r\nverksamheten. Detta har också varit föremål för\r\ndiskussion i kommunallagskommittén. Jag vill\r\nhänvisa till kommunallagskommitténs direktiv,\r\neftersom Ylva Annerstedt så utförligt uppehöll sig\r\nvid frikommunverksamheten. Det var på\r\nriksdagens uppdrag som kommunallagskommittén\r\narbetade. När man inte fick lägga fram ett förslag\r\nenligt sina direktiv med en fri nämndorganisation,\r\nkonstaterade kommittén att det ändå är ganska små\r\nförändringar som behöver genomföras i den\r\nkommunala lagstiftningen för att medge\r\nfrikommunverksamhet.</pre><pre>Sedan blir frågan hur vi skall ställa oss till den\r\ndiskussionen ur kommunaldemokratisk synpunkt.\r\nDet mest trendmässiga man kan säga i en kommun\r\ni dag är att antalet förtroendemän skall minskas och\r\natt man skall lägga ner nämnder och styrelser. Den\r\ndebatten förs både bland allmänheten och på\r\ntidningssidorna. En sådan frihet för kommunerna\r\när i och för sig bra, men den står i dålig\r\növerensstämmelse med de diskussioner som fördes\r\npå 70-talet om demokratin i bl.a. de\r\nkommunaldemokratiska utredningar som då\r\ngjordes.</pre><pre>När nu debatten pågår om det sviktande\r\nförtroendet för den demokratiska organisationen\r\npå det lokala planet, borde man tvärtom förstärka\r\nförtroendemännens och därmed medborgarnas\r\ninflytande. Snart kommer väl argument för och\r\nförslag om att man som högsta verkställande organ\r\nbara skall välja en kommunstyrelse med en\r\nverkställande direktör, vilket förekommer i en del\r\nandra länder i vår omvärld. Den utvecklingen vill\r\ninte jag se. Det är därför viktigt att de\r\nkommunaldemokratiska frågorna nu diskuteras,\r\noch man diskuterar i de kommunala\r\norganisationerna just förändringar av\r\nnämndorganisationen. Som jag tidigare sade har\r\njag, fru talman, inte hört något annat diskuteras än\r\natt begränsa antalet förtroendemän.</pre><pre>Det kommer snart också att föras en annan\r\ndiskussion här i riksdagen, nämligen om ett\r\netablerande av den s.k. Dalamodellen. Man är på\r\nväg att upphäva bostadssambandet, dvs. att\r\nväljarna skall kunna pröva de förtroendevalda som\r\nutses att leda en verksamhet. Det proportionella\r\nvalsystemet kommer att sättas ur spel. Detta har\r\nockså en anknytning till den debatt som tidigare\r\nfördes om valsystemet och det som av\r\nsocialdemokraterna anses vara ett problem,\r\nnämligen proportionaliteten.</pre><pre>Från centerpartiets sida slår vi vakt om\r\nproportionaliteten i den kommunala verksamheten\r\nnär man utser de kommunala nämnderna och\r\nstyrelserna. Det är på detta sätt som väljarnas i val\r\nuttalade vilja kan komma till uttryck.</pre><pre>Fru talman! Jag skall inte gå närmare in på alla\r\ndetaljer i detta betänkande. Vi har från de icke-\r\nsocialistiska partierna avgivit ett särskilt yttrande\r\ntill kommunallagsbetänkandet, där det framgår att\r\nvi har synpunkter på en rad frågor som inte fick tas\r\nupp i direktiven till kommunallagskommittén.</pre><pre>Ett exempel på detta är frågan om att dela\r\nkommuner. Det är omvittnat att den tvångsvis\r\ngenomförda storkommunreformen har haft\r\nnegativa effekter på den kommunala demokratin.\r\nDet är inte bara det att antalet förtroendemän\r\nminskade kraftigt och medborgarnas möjligheter\r\ntill insyn försvårades, utan också att det i vissa fall\r\nblev klart olämpliga kommunbildningar.</pre><pre>Socialdemokraterna har varit motsträviga när det\r\ngäller att vilja ta itu med denna fråga. Det skall nu\r\nbli intressant att höra Ulla Pettersson redovisa\r\nvilken inställning man har i dagsläget. Nu finns det\r\nju, vilket vi anger i vår reservation, förslag om\r\nkommundelningar som socialdemokrater lokalt har\r\nställt sig bakom. Det gäller exempelvis Örebro\r\nkommun och Örebro län samt Södermanlands län,\r\noch jag har sett i Kommunaktuellt att diskussioner\r\npågår i Vargön i Vänersborg.</pre><pre>Trots att denna nästan 100-procentiga enighet\r\nföreligger på vissa områden säger ändå\r\nsocialdemokraterna att det av demokratiska skäl\r\nnågon gång kan vara motiverat att dela en\r\nkommun. Men utskottet förutsätter att de\r\nkommunala demokratifrågorna i första hand löses\r\npå annat sätt än genom ytterligare\r\nkommundelningar. Trots att man vet hur\r\ndiskussionen förs ute i landet är man beredd att\r\nsätta sig över de lokala kraven om ökad demokrati,\r\nstörre närhet mellan väljare och valda, hanterligare\r\nområden och därmed enligt vår mening ett ökat\r\nförtroende för den kommunala verksamheten och\r\nden kommunala demokratin.</pre><pre>Fru talman! Med detta yrkar jag bifall till\r\nreservation nr 1. Den ger ett direkt svar till\r\ninvånarna och politikerna i dessa områden om att i\r\nvarje fall vi från centerpartiet är beredda att stödja\r\ndem i deras kamp för en bättre ordning.</pre><pre>Vi har i detta betänkande också reservationer om\r\ndirektvalda kommunala organ. Jag har utvecklat\r\ndetta närmare i en reservation till\r\nkommunallagskommitténs betänkande. Vi har\r\nockså förslag om större öppenhet, kommunal\r\nvårdnadsersättning och ökad länsdemokrati. Trots\r\natt jag inte yrkar bifall till dessa reservationer, torde\r\ncenterpartiets inställning i de nämnda frågorna\r\nklart framgå.</pre><pre>Det är ytterst angeläget att ha med frågan om ökad\r\nlänsdemokrati i den diskussion som nu förs om hur\r\nden lokala indelningen skall vara. Det är precis\r\nsamma trendmässiga innehåll i den diskussionen,\r\nnämligen att avskaffa landstingen, ta bort det\r\nfolkliga inflytandet, lägg samman länen till större\r\nenheter och begränsa därmed också den visserligen\r\ninte stora men ändock politiska medverkan som\r\nfinns i länsstyrelseorganisationen och skapa sex\r\neller tolv storlän, eller vad som nu föreslås i\r\ndiskussionen.</pre><pre>Jag anser att det också är angeläget att slå vakt om\r\nbeslutandefunktionen på den regionala nivån.\r\nCenterpartiet återkommer därför med förslag och\r\nframställningar om den demokratiska och\r\nparlamentariska förankringen på den regionala\r\nnivån.</pre><pre>Anf. 92 BO HAMMAR (v):</pre><pre>Fru talman! I avvaktan på propositionen om en ny\r\nkommunallag och annat beredningsarbete som nu\r\npågår i regeringskansliet, har en rad motioner om\r\nkommunala frågor inte fått någon realbehandling\r\nav konstitutionsutskottet. Jag skall därför inte\r\ndiskutera de här frågorna nu, utan bara göra några\r\nmarkeringar i all korthet.</pre><pre>Fyra partier reserverar sig för en\r\nförsöksverksamhet med öppna\r\nnämndsammanträden. Jag är litet osäker på\r\nhuruvida detta skulle kunna bidra till en större\r\nöppenhet och vitalisering inom kommunalpolitiken\r\noch är därför inte beredd att i dag ansluta mig till\r\ndet kravet. Men, som framgår av ett särskilt\r\nyttrande, är vi från vänsterpartiets sida beredda att\r\ni en öppen och positiv anda pröva den här tanken i\r\nsamband med att vi så småningom skall diskutera\r\nen ny kommunallag.</pre><pre>I några motioner har miljöpartiet krävt en utvidgad\r\nbeskattningsrätt för kommunerna för att bekämpa\r\nvissa svåra miljöproblem. Motionerna knyter bl.a.\r\nan till storstadstrafikkommitténs förslag om en\r\nregional bensinskatt. Jag tror att det nu krävs\r\nmycket radikala åtgärder om storstäderna inte skall\r\nkvävas av den ökade trafiken och bilismen. Därför,\r\nfru talman, yrkar jag bifall till reservation 8.</pre><pre>Anf. 93 CLAES ROXBERGH (mp):</pre><pre>Fru talman! Den kommunala verksamheten är en\r\nviktig del av den svenska demokratin. En förnyelse\r\nav kommunallagen är viktig. Jag delar inte Bengt\r\nKindboms farhågor över att utvecklingen i dag\r\nskulle gå mot kommunstyrelser ute i kommunerna.\r\nOch skulle den göra det, är det precis det som vi\r\nskall förhindra genom kommunallagen. Vi skall i\r\nkommunallagen sätta upp ramar som förhindrar en\r\nsådan utveckling. Om vi ger fullt spelrum för\r\ndirektvalda kommundelsnämnder skapar vi\r\nförutsättningar för fler politiker som är aktiva ute i\r\nkommunerna, ute i stadsdelarna och ute i\r\nkommundelarna.</pre><pre>Ett problem i dag är att vi lägger över ett ökat\r\nansvar på kommunerna, ett ökat ansvar över huvud\r\ntaget och ett ökat ansvar för miljöproblemen.\r\nMedborgarna kräver att kommunerna skall ta ett\r\nökat ansvar. Men för att ta ett ökat ansvar krävs det\r\nockså ökade möjligheter för kommunerna att själva\r\nförändra och bestämma. Vi måste minska statens\r\ninblandning i kommunernas verksamhet. Det krävs\r\ndecentralisering både från stat till kommun och\r\ninom kommunerna. Det krävs ett ökat inslag av\r\ndelegering. Men för att detta skall fungera och för\r\natt medborgarna skall känna trygghet och veta vad\r\nsom är på gång krävs en ökad insyn, ett ökat inslag\r\nav offentlighet.</pre><pre>Det händer ändå vissa saker. Det betänkande som\r\nkommunallagskommittén kom med är ett litet\r\nframsteg, även om det inte når så långt som vi vill.\r\nLagen om tillfälliga bilförbud som vi skall behandla\r\nsenare i eftermiddag är också ett litet framsteg när\r\ndet gäller kommunernas ökade handlingsfrihet.</pre><pre>Men det krävs mer. Det krävs frihet för\r\nkommunerna att organisera sin\r\nnämndorganisation. Detta behöver inte innebära\r\natt vi får ett fåtalsvälde i kommunerna. Vi måste\r\nsätta upp sådana ramar i kommunallagen att det\r\ninte blir så. Vi måste ha direktvalda\r\nkommundelsorgan. Jag tror, i motsats till Bo\r\nHammar, kanske mer på öppna styrelse-, nämnd-\r\noch utskottssammanträden för att låta\r\nmedborgarna se vad som faktiskt händer även på\r\nden nivån.</pre><pre>Det krävs en utvidgning av offentlighetsprincipen,\r\nspeciellt när det gäller kommunala företag. Alltmer\r\nav den kommunala verksamheten döljs inom de\r\nkommunala företagen i dag.</pre><pre>Det krävs en utökad beskattningsrätt för\r\nkommunerna, dels för att finansiera utbyggnaden\r\nav kollektivtrafiken, dels för att användas som\r\nstyrmedel för att skapa en bättre miljö, dels för att\r\nskapa en minskning av självkostnadsprincipen som\r\ngör det möjligt för kommuner att använda en aktiv\r\navgiftspolitik, speciellt inom energisektorn. Det\r\nkrävs framför allt en avveckling av all den statliga\r\nstyrning som vi har dragit på oss sedan Gustav\r\nVasas tid, alltså friare kommuner. Jag vill avsluta\r\nmed att yrka bifall till reservationerna 4, 5, 6 och 8.\r\nJag står bakom våra övriga reservationer.</pre><pre></pre><pre>Anf. 94 ULLA PETTERSSON (s):</pre><pre>Fru talman! Under den plenifria veckan har jag\r\nbesökt ganska många arbetsplatser inom\r\nKommunalarbetareförbundets avtalsområde. Det\r\nfackförbundet använder sig ibland av divisen:\r\nKommunal först som sist, för att visa att man ägnar\r\noss sin omsorg från BB till\r\nkyrkogårdsförvaltningen. I det avseendet uppvisar\r\nförbundet rent av en viss likhet med\r\nkonstitutionsutskottet som vid sitt senaste\r\nsammanträde behandlade såväl\r\nfaderskapssekretess som eviga gravrätter. Det är\r\ninte underligt att den kommunala verksamheten\r\nengagerar och stimulerar till debatt. Regelverket\r\nkring den här verksamheten är föremål för KUs\r\nuppmärksamhet minst en gång om året.</pre><pre>Nu håller, som flera talare har sagt här, en ny\r\nkommunallag på att ta form efter ett ganska\r\nomfattande förarbete vars resultat vi kommer att ta\r\nställning till här i riksdagen nästa år. Därför finns\r\ndet, enligt min mening, inte så stor anledning att\r\ngöra en stor generaldebatt om kommunala frågor\r\nvid behandlingen av detta betänkande. Jag vill ändå\r\ngöra några små kommentarer kring den\r\nkommunala demokratin.</pre><pre>Bengt Kindbom nämnde här att det är inne att i\r\nnuläget minska antalet förtroendevalda. Man talar\r\nom att avskaffa landsting osv. Jag tror att det är en\r\nriktig iakttagelse och en viktig fråga att begrunda.\r\nDäremot tror jag inte att det finns några enkla\r\nvägar att, genom klubbslag i riksdagen, öka\r\nengagemanget för kommunal demokrati i landet.\r\nSom politiskt aktiva har vi alla ett ansvar i detta\r\navseende och det finns mycket som vi faktiskt kan\r\ngöra. Vi som har engagemang i dessa frågor\r\nbehöver ta med oss mycket av de här\r\ndiskussionerna ut i våra resp.kommuner. Det är\r\ninte alltid som de rikspolitiska uppfattningarna\r\nstämmer med de lokala. I min kommun, för att\r\nnämna ett exempel, har de lokala organen fallit\r\ndärför att den borgerliga majoriteten där inte har\r\nhaft någon lust att öka det lokala inflytandet.</pre><pre>Jag tror inte heller att vägen till kommunalkontoret\r\nbehöver vara så lång trots sammanslagning till\r\nstorkommuner om man t.ex. skapar lokalkontor.\r\nDet går alldeles utmärkt att göra det inom ramen\r\nför nuvarande lagstiftning.</pre><pre>Jag skall vidare, fru talman, kortfattat kommentera\r\nde reservationer som avgivits. Beträffande delning\r\nav kommuner och beträffande beteckningarna stad\r\noch stadsfullmäktige som benämning på vissa orter\r\noch deras beslutande församlingar tänkte jag\r\negentligen nöja mig med att hänvisa till tidigare\r\ndebatter i samma ämne. Det har ju varit åtskilliga,\r\noch utskottet har inte bytt uppfattning. Det har inte\r\nheller reservanterna som med något smärre\r\nundantag har lämnat exakt samma reservationer i\r\når.</pre><pre>Jag tror det var Bengt Kindbom som ville ha reda\r\npå varför man inte kan dela kommuner. Det har\r\nsagts tidigare vid många tillfällen att delning av\r\nkommuner kan ske och förekommer. Jag tror\r\ndäremot inte att detta är någon lättsam lösning som\r\nvi skall ta till så fort det uppstår en lokal opinion för\r\nen kommundelning. Jag tror i stor utsträckning på\r\nandra vägar för att öka det lokala inflytandet.</pre><pre>Beträffande reservation nr 7 gäller egentligen\r\nsamma sak: Det här har vi diskuterat förr. Det är\r\nockså på den punkten nästan exakt samma\r\nreservation som tidigare. Höstens innovation\r\ninnebär att man nu har upptäckt att det också finns\r\nnågonting som heter styrelser. Det är den enda\r\nskillnad jag har kunnat upptäckta.</pre><pre>Hans Nyhage, som nu raskt begär replik, skall jag\r\nsvara, så att han får chansen att ta tillbaka sin\r\nbegäran, om det är det han är ute efter. Han har\r\ntydligen glömt skälet till att vi i utskottet tidigare\r\nhar gått emot det här. Jag skall svara Hans Nyhage\r\nmed en motfråga: Vad vinner man med öppna\r\nsammanträden som man inte redan med nuvarande\r\nlagstiftning kan åstadkomma?</pre><pre>Reservation nr 9 hör också till avdelningen gamla\r\nbekanta. Kommunal vårdnadsersättning verkar\r\ndock, glädjande nog, få allt färre anhängare. Först\r\nförsvann folkpartiet från scenen, och den här\r\ngången har också miljöpartiet försvunnit.</pre><pre>Reservation nr 4 är litet fräschare. Jag kan hålla\r\nmed om att en friare nämndorganisation skulle ha\r\nsina fördelar. En uppföljning av\r\nfrikommunförsöket pågår som sagt just nu inom\r\nramen för stat- kommunberedningen, och den\r\nkommer att finnas med i underlaget till den nya\r\nkommunallagen. Utskottet återkommer alltså till\r\nden frågan. Ett tillkännagivande i dag blir faktiskt\r\ningenting annat än ett slag i luften.</pre><pre>I reservation nr 5 framförs en opreciserad önskan\r\natt minska den statliga styrningen. Jag vet inte\r\nvarför miljöpartiet inte har uppmärksammat att\r\nutvecklingen här i landet redan går mot friare\r\nkommuner. Det är precis den vägen vi är inne på.\r\nMiljöpartiet är också ensamt om sin uppfattning i\r\nutskottet.</pre><pre>Direktvalda kommundelsorgan ingick i arbetet i\r\nden parlamentariskt sammansatta\r\nkommunallagskommittén, i vilken majoriteten av\r\ndagens debattdeltagare deltog, tror jag. Resultatet\r\nav det arbetet ingår i förarbetena till den nya\r\nkommunallagen, som vi alltså återkommer till. Jag\r\nkan i och för sig förstå att reservanterna vill påverka\r\ndet pågående arbetet. Jag har däremot svårt att\r\nförstå dem som tror att direktvalda organ skulle öka\r\ndet folkliga inflytandet. Jag tror att resultatet kan\r\nbli det motsatta -- det är också ett argument som ni\r\nhar hört förut.</pre><pre>Vänstern och miljöpartiet har föreslagit rätt för\r\nkommunerna att ta ut bensinskatt. I första hand är\r\nväl det inte vad konstitutionsutskottet är bäst på,\r\nmen jag antar att undertecknarna av reservation nr\r\n8 är ute efter att vidga den kommunala\r\nkompetensen så att detta blir möjligt. Jag tycker att\r\nunderlaget i dag i vårt betänkande är alldeles för\r\ndåligt för att fatta ett beslut om utökad\r\nbeskattningsrätt för kommunerna -- det är ju det\r\ndet handlar om. Storstadstrafikkommitténs\r\nbetänkande, som det här förslaget kommer ifrån,\r\narbetar man nu med i\r\nkommunikationsdepartementet, och det bör man\r\nenligt min mening fortsätta med.</pre><pre>Reservation nr 10 handlar om offentlig verksamhet\r\npå entreprenad. Det är en komplicerad materia,\r\nsom man efter folkrörelseutredningens arbete har\r\nfortsatt med inom civildepartementet. Det finns\r\ningen anledning för utskottet att, som moderater\r\noch folkpartister föreslår, göra någonting innan det\r\narbetet är avslutat. Vi måste ju se till att de beslut\r\nsom vi fattar är väl underbyggda.</pre><pre>Slutligen, fru talman, några ord om reservation nr\r\n11 om ökad länsdemokrati. Det är centern,\r\nvänstern och miljöpartiet som står bakom den och\r\nsom där talar om länsparlament. I årets\r\nbudgetproposition har regeringen klargjort att vi\r\ngår mot en minskad detaljstyrning av den\r\nkommunala och regionala verksamheten och en\r\nrenodling av de statliga uppgifterna till främst\r\nregional utveckling och hushållning med\r\nnaturresurser. Jag vill som företrädare för landets\r\nbefolkningsmässigt minsta län inte vara med om en\r\nsituation där länsparlament skall ha huvudansvaret\r\nför t.ex. regionalpolitiken. I en situation där\r\nlänsparlament på sina egna villkor slåss om\r\nutvecklingsmöjligheter, inte minst på\r\narbetsmarknaden, kommer de små länen utan\r\ntvivel på mellanhand. Det här handlar om\r\nsolidaritet. Det är min fasta övertygelse att det\r\nbehövs en statlig styrning och en riksomfattande\r\nplanering i det avseendet.</pre><pre>Den nya länsförvaltningen, som reservanterna ju är\r\nmotståndare till, har ännu inte trätt i kraft. Det\r\nvore väl högst märkligt om en reform beslutad av\r\nriksdagen skulle kullkastas av samma riksdag innan\r\nden ens har fått någon verkan i praktiken.</pre><pre>Avslutningsvis, fru talman, yrkar jag bifall till\r\nkonstitutionsutskottets hemställan i dess helhet och\r\nföljaktligen avslag på reservationerna.</pre><pre>Anf. 95 BENGT KINDBOM (c) replik:</pre><pre>Fru talman! Ulla Pettersson säger att de\r\nrikspolitiska inslagen inte alltid slår igenom i\r\nkommunerna. Jag har försökt följa den\r\nsocialdemokratiska debatten på det här området\r\nunder många år, och om jag har förstått rätt är det\r\njust det man har hävdat när det gällt den\r\ngemensamma valdagen och i hela den debatt som\r\nförts omkring länsdemokratin efter det att\r\nsocialdemokraterna i början av 1970-talet hade\r\nändrat uppfattning i den frågan: Det är de\r\nrikspolitiska inslagen som skall slå igenom, punkt\r\noch slut. Det skall inte finnas några utrymmen för\r\nlokala varianter.</pre><pre>När det gäller frågan om kommundelning och\r\nkommunal demokrati vill jag säga att det bara är att\r\nfölja den debatt som i dag förs i massmedia och på\r\nandra håll i kommunerna för att kunna konstatera\r\natt trenden är att minska den\r\nförtroendemannaorganisation som man har i\r\nkommunerna. Då gör Ulla Pettersson det här till en\r\nannan fråga och säger att avståndet till\r\nkommunkansliet inte är så långt, eftersom man kan\r\ninrätta lokalkontor. Det är ju en\r\ntjänsteorganisationsfråga -- det är problemet med\r\nkontakten med de kommunala tjänstemännen som\r\nman kan lösa på det sättet. Men det jag har\r\ndiskuterat när jag bildligt har talat om\r\nkommunkansliet är ju demokratiinnehållet. Det är\r\nfråga om att ha många människor engagerade i den\r\nkommunala verksamheten, så att det finns\r\nförtroendemän i stadsdelar, i samhället, på\r\narbetsplatser, osv., som man kan ha kontakt med\r\noch som man kan vända sig till för att framföra\r\nsynpunkter.</pre><pre>Ulla Pettersson påstod att jag har ställt frågan,\r\nvarför man inte kan dela kommuner. Det var inte\r\nmin fråga. Det går att dela kommuner. Det finns\r\ninga legala hinder för det. Jag frågade vad\r\nsocialdemokraterna menar med det man skrivit på\r\ns. 6 i betänkandet.</pre><pre>Jag har inte heller sagt att man springer i väg och\r\ndelar kommuner så fort någon framställer det\r\nönskemålet -- det är inte det det handlar om. Det\r\nhar skett när kommundelar enhälligt gjort sådana\r\nframställningar. I många fall hänger det på en\r\nkommunal -- kultur, kanske man kan kalla det, som\r\nhar hängt med allt sedan den tvångsmässiga\r\nkommunsammanslagningen. Det var inte lyckligt\r\natt slå ihop kommunerna. Nu är man tillbaka vid att\r\nman enhälligt uttalat att man vill bli en egen\r\nkommun igen.Den fråga som jag ställde var: Vad\r\nerbjuder socialdemokraterna egentligen de\r\nkommundelarna?</pre><pre>Man säger att det i första hand skall lösas på annat\r\nsätt än genom ytterligare kommundelning. Det blir\r\nväl i den frågan som i grundlagsfrågan, att de\r\nsocialdemokratiska ledamöterna i\r\nkonstitutionsutskottet kommer att ändra sig först\r\nnär den socialdemokratiska regeringen har beslutat\r\nmedge dessa kommundelningar -- i Örebro, i\r\nSödermanland och kanske på flera ställen.</pre><pre>Så en kommentar om kommunal demokrati och\r\nden länsförvaltning som vi i dag har. Ulla Pettersson\r\nsäger att det inte går att kullkasta det beslut som\r\nriksdagen har fattat om den samordnade\r\nlänsförvaltningen. Det märkliga är ju att det redan\r\när kullkastat genom förslaget på utbildningssidan.\r\nOch det kommer ytterligare förslag, så det är inte\r\nmycket kvar av den samlade länsförvaltningen\r\nlängre.</pre><pre>Anf. 96 HANS NYHAGE (m) replik:</pre><pre>Fru talman! Ulla Pettersson hänvisade enbart till\r\natt de kommunala demokratiproblemen kan lösas\r\npå andra sätt än genom kommundelningar. Det\r\nvore bra om Ulla Pettersson ändå ville redovisa\r\nnågot sådant sätt, som alltså är bättre än\r\nkommundelning.</pre><pre>Har verkligen kommuninvånarna fel när de, med\r\nerfarenhet av hur det har blivit i storkommunerna,\r\nbegär att få en ändring till stånd och önskar att detta\r\nskall ske genom en delning av kommunerna? Har\r\nde verkligen fel i denna sin inställning?</pre><pre>Som svar på min begäran att Ulla Pettersson skulle\r\nanföra ett enda skäl för att gå emot detta frågade\r\nUlla Persson vad man vinner med öppna\r\nsammanträden. Helt klart vinner\r\nkommuninvånarna en ökad insyn i det kommunala\r\narbetet. Deras kunskaper om hur arbetet går till i\r\nkommunerna ökas. De får möjlighet att lära sig\r\nmera om hur kommunen sköts. Med den insikten\r\nkan kommuninvånarna i fortsättningen också vara\r\nmed och påverka hur arbetet skall skötas. Jag vill\r\nfråga: Hur är erfarenheterna från de öppna\r\nutskottssammanträdena som vi i KU har lanserat\r\noch som också andra utskott numera har? Är inte\r\neffekten av denna öppenhet positiv? Varför skulle\r\nman inte få samma effekt när det gäller öppenheten\r\ni kommunerna?</pre><pre>Anf. 97 CLAES ROXBERGH (mp) replik:</pre><pre>Fru talman! Ulla Persson avfärdade en ökad\r\nlänsdemokrati med kravet på solidaritet. Det är ju\r\ninte alls fråga om det. Om vi skall ha länsdemokrati\r\noch länsparlament kommer länsstyrelserna och\r\nlandstingen att slås samman. Länsstyrelserna är en\r\nkvarleva från den gamla statliga administrationen\r\noch förvaltningen från Gustav Vasas tid. I dag finns\r\ndet inte något lokalt, egentligen parlamentariskt\r\ninflytande på det sätt som det borde finnas. Det\r\nenda vettiga sättet att få ordning på den regionala\r\nstrukturen är att skapa länsparlament. Då finns det\r\nplats för både solidaritet och demokrati ute i\r\nregionerna. Detta är en förutsättning.</pre><pre>När det gäller reservation 8 om utvidgad\r\nbeskattningsrätt för kommunerna, är det självklart\r\natt det handlar om utvidgning av den kommunala\r\nkompetensen. Vad sjutton skulle det annars\r\ninnebära? Det är viktigt att komma ihåg att det inte\r\när konstitutionsutskottet som har hand om\r\nskatterna, utan konstitutionsutskottet har hand om\r\nlagstiftningsfrågorna. I det här fallet har vi haft en\r\nstorstadskommitté, som har suttit och funderat och\r\nvarit på väg att t.ex. tillåta färdavgifter i\r\nstorstäderna och delvis en regional\r\nbensinbeskattning. Men regeringen har inte vågat\r\nta steget fullt ut. Man har inte vågat att använda sig\r\nav de styreffekter som kan erhållas med hjälp av\r\nden här typen av lokala, kommunala miljöavgifter,\r\nsom samtidigt skulle kunna hjälpa till att finansiera\r\nkollektivtrafiken. Jag menar att detta är fegt, både\r\nav regeringen och av ledamöterna i\r\nkonstitutionsutskottet.</pre><pre>Det har redan talats en del om öppna\r\nstyrelsenämndssammanträden och öppna\r\nutskottssammanträden. Jag tror att den\r\nväsentligaste fördelen med att göra sådana\r\nsammanträden öppna är att människorna i\r\nkommunen får en insyn i beredningsarbetet på ett\r\ntidigare stadium. Annars blir ärendet offentligt\r\nförst när det kommer till fullmäktige, då alla parter\r\nredan har intagit sina ståndpunkter. Demokratin\r\nskulle vitaliseras om kommuninvånarna redan på\r\nnämndnivå kunde gå och se hur deras egna\r\nrepresentanter argumenterar. Det skulle innebära\r\nett stort framsteg för den kommunala demokratin.</pre><pre>Det är bara vi i miljöpartiet som företräder\r\nreservationen om minskad statlig styrning,\r\nmenreservationen blir inte sämre för det. Minskad\r\nstatlig styrning borde införas betydligt snabbare än\r\nvad som sker i dag.</pre><pre>Anf. 98 YLVA ANNERSTEDT (fp) replik:</pre><pre>Fru talman! Det är väldigt avslöjande för\r\nsocialdemokraternas syn på kommunal demokrati\r\nnär Ulla Pettersson säger att inrättandet av\r\nlokalkontor skall öka demokratin i kommunerna.\r\nInrättande av lokalkontor ökar ju bara antalet\r\ntjänstemän. Det ger inte ett dugg mer inflytande åt\r\nkommuninvånarna. Antalet förtroendevalda blir\r\ninte fler och det ökar inte heller engagemanget vid\r\nberedning av ärendena.</pre><pre>Ulla Pettersson sade att ett tillkännagivande från\r\nriksdagen om en friare nämndorganisation bara\r\nskulle bli ett slag i luften. Men på en lång rad\r\nområden har vi kunnat se hur snabbt\r\nsocialdemokraterna har ändrat sig. Varför kan man\r\ninte ändra sig på den här punkten?</pre><pre>För ungefär tre månader sedan var det fullständigt\r\notänkbart att i kommunallagskommittén diskutera\r\nfrågan om en friare nämndorganisation förrän efter\r\n1991. Nu går det plötsligt att diskutera detta redan\r\ntill våren i den proposition om en ny kommunallag\r\nsom skall läggas fram. Varför skulle då inte\r\nriksdagen kunna göra ett sådant tillkännagivande\r\nredan i dag, när vi vet att kommunalpolitiker av alla\r\npolitiska schatteringar ute i landet är näst intill ense\r\nom att kommunerna själva skall bestämma hur\r\narbetet skall organiseras?</pre><pre>Ulla Pettersson sade vidare att miljöpartiet och\r\nfolkpartiet har fallit bort när det gäller den\r\nkommunala vårdnadsersättningen. Jag vill\r\npåminna Ulla Pettersson om att vi i folkpartiet\r\nanser att vårdnadsersättningen skall gälla för hela\r\nlandet. Att införa en kommunal vårdnadsersättning\r\när en nödlösning till följd av att socialdemokraterna\r\nsäger nej till statsbidrag för alla alternativ inom\r\nbarnomsorgen. Det är därför som barnomsorgen\r\nhar havererat. Att bara betala ut kommunal\r\nvårdnadsersättning är tyvärr ingen lösning, utan det\r\nbehövs en helt ny inställning hos\r\nsocialdemokraterna. Statsbidrag bör betalas ut till\r\nsamtliga alternativ inom barnomsorgen. Det är vad\r\nsom ligger bakom vårt ställningstagande här.</pre><pre>Jag har fortfarande inte fått något svar på frågan\r\nvarför socialdemokraterna är så förfärligt rädda för\r\natt låta kommuninvånarna få mer att säga till om.\r\nSå tolkar man det när ni säger nej till delning av\r\nkommuner, nej till öppna nämndsammanträden\r\noch nej till direktval av representanter i de\r\nkommunala organen.</pre><pre>Anf. 99 ULLA PETTERSSON (s) replik:</pre><pre>Fru talman! När Bengt Kindbom talade om vägen\r\ntill kommunalkontoret, var jag så enfaldig att jag\r\ntrodde att han avsåg just vägen till\r\nkommunalkontoret. Men nu har jag förstått att det\r\nvar någonting annat han var ute efter. Jag tog bara\r\nupp detta som ett exempel på att man faktiskt kan\r\nåstadkomma en del inom ramen för den lagstiftning\r\nsom redan finns. Jag sade också att det hänger\r\nmycket på oss själva som rikspolitiker att föra ut\r\ndessa diskussioner till kommunerna, där man\r\nkanske inte ser längre än till den närmaste\r\nomgivningen och inte alltid har det större\r\nperspektiv som vi bör ha här.</pre><pre>Beträffande delning av kommuner sade jag redan i\r\nmitt anförande att det inte är omöjligt att dela\r\nkommuner och att det förekommer delning. Men\r\njag tror inte att detta är någonting som skall vidtas\r\nså fort man tycker att det brister i den kommunala\r\ndemokratin. Om nu kommuninvånarna ställer sig\r\nbakom en majoritet för delning, hur gör man då om\r\nmajoriteterna växlar, som de gör i många\r\nkommuner? Varannan mandatperiod kanske man\r\nvill ha delning av kommunen och varannan kanske\r\nman inte vill ha det.</pre><pre>Hans Nyhage undrade om jag hade några alternativ\r\ntill kommundelning. Ja, visst har jag det.\r\nMedborgarnas inflytande kan utökas på många\r\nandra sätt. Lokala organ är en sådan metod. Andra\r\nmetoder är bl.a. den decentralisering som föreslås i\r\nden nya kommunallagen och utökade möjligheter\r\ntill delegation.</pre><pre>Allt det som Hans Nyhage redovisade skulle vara\r\nfördelar med öppna nämndsammanträden, kan\r\nman såvitt jag förstår åstadkomma genom att t.ex.\r\nordna offentliga möten för styrelsen eller nämnden.\r\nDet går utmärkt. Jag vet att det har tillämpats i flera\r\nkommuner. Han drar paralleller till KUs öppna\r\nutfrågningar. Vad har vi gjort under de öppna\r\nutfrågningarna? Vi har ägnat oss åt vad vi kallar för\r\ninhämtande av upplysningar. Det är precis detta\r\nman kan göra vid den här typen av möten. Det går\r\nutmärkt för vilken kommunal styrelse eller nämnd\r\nsom helst att inbjuda till ett offentligt möte. Man\r\nkan t.ex inbjuda företrädare för olika partier som\r\nkan föra fram sitt partis syn.</pre><pre>Jo, Claes Roxbergh, det handlar om solidaritet när\r\njag säger att jag inte vill vara med om några\r\nlänsparlament som slåss om resurserna. Jag tror\r\nnämligen att de små länen skulle bli mera utsatta i\r\nett sådant läge. Att en landsomfattande styrning av\r\nvissa regionala frågor behövs, tror jag även att\r\nmiljöpartiet instämmer i. Om man inte vill ha den\r\nstyrningen på uteslutande central nivå, vilket jag\r\ninte trodde att miljöpartiet ville, måste man ha\r\nnågon form av statliga organ även på länsnivå.</pre><pre>Slutligen, Ylva Annerstedt, vem är traditionell om\r\nman utgår ifrån att antalet anställda måste öka bara\r\nför att man inrättar lokalkontor? Det finns väl\r\ningenting som säger det med självklarhet. Jag\r\nmenar att man kan decentralisera den verksamhet\r\nsom finns inom kommunerna i dag med den\r\nlagstiftning vi har. Man kommer att få ytterligare\r\nmöjligheter till det om förslaget till ny\r\nkommunallag går igenom.</pre><pre>Anf. 100 BENGT KINDBOM (c) replik:</pre><pre>Herr talman! Vi skall ha vidare vyer här i\r\nriksdagen, sade Ulla Pettersson, än\r\nkommunalmännen har som kan vara trångsynta\r\nlokalt. Men man hoppas ändå att de slår vakt om\r\nden kommunala demokratin. Ulla Pettersson har\r\ninte särskilt vida vyer när hon säger att\r\nkommundelningar kan skifta ifrån mandatperiod\r\ntill mandatperiod. Så är det inte i de fall av\r\nkommundelningar som har aktualiserats. Det enda\r\nstöd som kommundelarna kan få finns därför i\r\nreservation nr 1. Där sägs att det är viktigt att\r\nregeringen behandlar det här positivt. Jag hoppas\r\natt det finns förståndiga ledamöter som är beredda\r\noch en förståndig regering som är beredd att ta fasta\r\npå de lokala önskemålen.</pre><pre>Beträffande länsparlament hänvisar Ulla\r\nPettersson till att det inte går eftersom man slåss om\r\nsamma resurser. Hon säger det precis som om man\r\ninte gör det i dag i riksdagsdebatterna om\r\nregionalpolitiken eller vid länsstyrelsernas och\r\nlandstingens uppvaktningar inför regering och\r\nandra myndigheter. Det påverkar inte den\r\ndebatten. Vi har tagit upp demokratifrågorna, att\r\nge den lokala befolkningen ett ökat ansvar och\r\ndärmed också större engagemang i samhälleliga\r\nfrågor.</pre><pre>Anf. 101 HANS NYHAGE (m) replik:</pre><pre>Herr talman! Jag frågade Ulla Pettersson vilka de\r\nreella sakskälen är för att förhindra öppna\r\nsammanträden. Svaret jag fick var att man kan\r\nordna offentliga möten i stället. Detta var väl ändå\r\ninget sakskäl mot öppna sammanträden. Jag kan\r\nalltså inte se att det föreligger något hinder för att\r\nordna öppna sammanträden.</pre><pre>Beträffande frågan om att dela kommunerna sade\r\nUlla Pettersson att man kan decentralisera inom\r\nstorkommunernas ram. Borde konsekvensen då\r\ninte vara att man medger den längstgående\r\ndecentraliseringen, nämligen att man kan dela\r\nkommunerna?</pre><pre>Herr talman! I mitt tidigare anförande yrkade jag\r\nbifall till samtliga reservationer bakom vilka de\r\nmoderata ledamöterna hade ställt sig. I avsikt att i\r\nnågon mån tidsmässigt söka begränsa\r\nbeslutsomgången av hela betänkandet återtar jag\r\nhärmed yrkandet. Jag yrkar bifall endast till\r\nreservation nr 1.</pre><pre>Anf. 102 CLAES ROXBERGH (mp) replik:</pre><pre>Herr talman! Ulla Pettersson tog upp länen som\r\nslåss om resurserna. Det bygger på en felaktig\r\nföreställning. Resurserna finns ute i länen från\r\nbörjan. Vattenkraften finns uppe i Norrland liksom\r\nskogen. Det gäller bara att låta länen behålla litet\r\nmera av de resurser som de egentligen har. Då\r\nklarar de sig. Vi behöver inte samla in pengarna och\r\nportionera ut dem. Låt länen i stället behålla\r\npengarna.</pre><pre>Jag har aldrig sagt att det inte behövs någon statlig\r\nstyrning. Den statliga styrningen som behövs är\r\ndock bara en bråkdel av den som vi har i dag.</pre><pre>Anf. 103 YLVA ANNERSTEDT (fp) replik:</pre><pre>Herr talman! Jag vill återkomma något till frågan\r\nom öppna nämndssammanträden. Ulla Pettersson\r\nvill jämställa det med inhämtande av uppgifter. Vi\r\nvill faktiskt gå ett steg längre. Vi vill inte bara nöja\r\noss med att inhämta uppgifter. Vid de tillfällen då\r\ndet inte rör sig om enskilda människors personliga\r\nförhållanden skall man också kunna fatta beslut och\r\nbereda ärenden. Det är ytterligare ett steg. Vi vill\r\nha försöksverksamhet när det gäller detta. Det\r\nhandlar inte bara om att ordna informationsmöten.</pre><pre>Återigen vill jag ta upp frågan om lokalkontor.\r\nÄven om man har ökat antalet tjänster, ökas inte\r\ndemokratin och inflytandet för de enskilda\r\nmedborgarna. Det enda man åstadkommer är\r\nytterligare en lokalhyra och mera åtgång på\r\nskattepengarna.</pre><pre>Ulla Pettersson sade att beredning pågår när det\r\ngäller lagförslaget om offentlig verksamhet på\r\nentreprenad och att det därför inte finns någon\r\nanledning att göra något. De beslut som vi fattar\r\nskall vara väl underbyggda. Nog får man väl ändå\r\nsäga att en beredning på tre år skulle kunna vara\r\nnog. Det här förslaget har nämligen legat färdigt på\r\ndepartementet under så lång tid. Ulla Pettersson\r\nvill väl inte påstå att utredningens förslag bara är ett\r\nhugskott. Nog har väl utredningen funderat en hel\r\ndel när den faktiskt har kommit så långt att det finns\r\nett färdigt lagförslag att presentera. Det här\r\nhandlar bara om ovilja från socialdemokraternas\r\nsida att förnya den offentliga sektorn och göra\r\nalternativ och konkurrens möjlig ute i\r\nkommunerna.</pre><pre>Anf. 104 ULLA PETTERSSON (s) replik:</pre><pre>Herr talman! Jag vill börja med att klargöra att\r\nuttrycket trångsynta kommunalpolitiker inte var\r\nmitt. Det var Bengt Kindboms. Jag sade att vyn kan\r\nvara litet olika om man sitter i riksdagen eller i\r\nkommunerna.</pre><pre>Beträffande länsparlament och vem som har det\r\növergripande ansvaret vill jag säga att i dag har\r\nregeringen ett övergripande ansvar. Jag har vänt\r\nmig mot att man inrättar självständiga\r\nlänsparlament utan statlig styrning. Det är\r\nuppenbarligen det man är ute efter. Jag tror\r\nfortfarande att det skulle vara osolidariskt.</pre><pre>Jag vet inte vad Hans Nyhage tycker att det skall\r\nfinnas för skäl för en lagstiftning. Som jag ser det\r\nkan skälet för en lagstiftning aldrig vara att det inte\r\nfinns några skäl emot. Såvitt jag förstår är det det\r\nhan anför om de öppna styrelsesammanträdena.</pre><pre>Claes Roxbergh är också inne på frågan om\r\nlänsparlamenten. Han ger i mitt tycke uttryck för\r\nen mycket blåögd syn när han säger att om bara\r\nresurserna får vara kvar ute i länen så skall allt vara\r\ngott och väl. Jag kommer från ett län där det\r\nhandlar om tresiffriga miljonbelopp som vi i netto\r\nfår från staten varje år. Jag är inte beredd att säga\r\nnej tack till de pengarna bara för att Claes\r\nRoxbergh m.fl. tror att det skulle bli litet mera\r\ndemokratiskt.</pre><pre>Ylva Annerstedt talade om de öppna\r\nnämndsammanträdena. Det hon säger stämmer\r\nmycket dåligt med konstitutionsutskottets\r\nerfarenheter av öppna sammanträden, eftersom det\r\ndär inte har handlat om någon beredning för öppen\r\nridå. Jag tror att väldigt många kommunalpolitiker\r\ni det här landet håller med mig när jag bestämt\r\nhävdar att det måste finnas ett utrymme för\r\ndiskussion och beredning av ärenden utan en\r\nfullständig insyn. Man behöver ibland helt enkelt\r\npröva och testa sina idéer under ganska otvungna\r\nformer. Det är på det sättet det går till när beslut\r\nfattas ute i kommunerna.</pre><pre>Ylva Annerstedt tror inte heller ett ögonblick på att\r\nt.ex. lokalkontor, och jag antar att hon även menar\r\nlokala organ ute i kommunerna, skulle öka det\r\nlokala inflytandet. Det kan jag inte alls förstå. Om\r\nman har närmare till kommunens tjänstemän eller\r\nförtroendevalda, är det självklart att det ökar\r\ninflytandet. Jag tycker fortfarande att Ylva\r\nAnnerstedt har en mycket rigid syn när hon hävdar\r\natt detta bara leder till extra lokalhyror, om vi nu\r\nskall fortsätta med exemplet med lokalkontor. Det\r\nfinns väl ingenting som säger att man inte kan avstå\r\nfrån lokalhyror i centrum genom att flytta ut\r\nverksamhet. Det är mycket det som är tanken\r\nbakom det nya förslaget till kommunallag.</pre><pre>Talmannen anmälde att Ylva Annerstedt och Claes\r\nRoxbergh anhållit att till protokollet få antecknat\r\natt de inte ägde rätt till ytterligare repliker.</pre><pre>Anf. 105 KJELL DAHLSTRÖM (mp):</pre><pre>Herr talman! Besluten skall fattas så nära de\r\nberörda som möjligt. Det är en grundläggande\r\ntankegång hos oss i miljöpartiet. Om man lyssnar\r\npå en sådan här debatt inser man nog att den\r\ntankegången delas av många andra i den här\r\nkammaren.</pre><pre>Då kan man diskutera om detta faktiskt fungerar.\r\nDet gör ju inte det. Jag vill ta ett litet större\r\nperspektiv, från byn till Europa. Jag och övriga i\r\nmiljöpartiet menar att det finns frågor på den\r\neuropeiska scenen som det kanske skall fattas\r\nbeslut om gemensamt av alla européer, alltså inte\r\nbara av dem som råkar bo i EG-länderna. Samtidigt\r\nfinns det en stor fattigdom i våra län i Sverige. Vi\r\nvet att vi har ett stort politiskt tumult i stora delar\r\nav Europa. Europa är inte någon lugn kontinent.\r\nDet råder en ofantligt stor politisk oro, som kanske\r\ninte når in i genom väggarna här. Men det är\r\nverkligen oro ute i Europa.</pre><pre>Det förs diskussioner om kommundelningar och\r\nkommundelsförsök. Vi skall kanske ha\r\nregionkommuner som Sydvästra Skånes\r\nkommunalförbund föreslår. Kommunalförbundet i\r\nsydvästra Skåne är en lämplig nivå för att man\r\ngemensamt skall kunna fatta beslut om vissa frågor,\r\nt.ex. sådana som rör avfall, trafik, osv. Men länet,\r\nMalmöhus län, är kanske ett för stort område när\r\ndet gäller just dessa frågor.</pre><pre>I Sverige diskuteras på olika håll en ändring av\r\nlänsindelningen. Dessa diskussioner har knappt\r\nkommit i gång, men jag tror att de behöver föras.\r\nLandshövdingen Carl Johan Åberg föreslår helt\r\nsonika att vi skall ha endast fem jättestora regioner.\r\nJag är inte så säker på att det är det bästa. Jag tror\r\natt de skulle vara för stora och kulturellt osäkra.\r\nFör min personliga del tror jag att de historiska\r\nlandskapen är en ganska intressant indelning. De\r\nhar dessutom en ekologiskt grund genom\r\nvattendelare osv. Diskussionerna om rikets\r\nindelning, om Europas indelning och om att\r\nbesluten skall fattas så nära de berörda som möjligt\r\nmåste föras samtidigt. I det tumult som äger rum\r\npolitiskt i Europa, både utanför Sverige och inom\r\nSverige, tror jag att man måste se detta i ett stort\r\nperspektiv och inte bara diskutera en enskild\r\nkommundelning eller enskilda kommundelsförsök.\r\nJag tror att man måste se en demokratisk struktur\r\nfrån byn och upp på alla nivåer och ut i Europa och\r\nkanske FN.</pre><pre>Ulla Pettersson gör sig i denna debatt till tolk för en\r\nmodell som jag brukar kalla rysk dockmodell, dvs.\r\natt man har en stark svensk centralmakt. Sedan\r\ndelar man på dockan och hittar en likadan docka\r\ninnanför, dvs. kanske socialdemokratisk hegemoni\r\nända in i den lilla kommundelen, trots att det\r\nkanske inte alls finns socialdemokratisk majoritet i\r\nden kommunen. Den typen av mycket centralistiskt\r\nsynsätt hävdar Ulla Pettersson fortfarande här i dag\r\nmot, tror jag, de flesta andra uppfattningar i\r\nkammaren. Den centralistiska statsförvaltning som\r\nhon gör sig till tolk för går ju tillbaka, inte till\r\nGustav Vasa, om jag får rätta min gruppföreträdare\r\nClaes Roxbergh, utan till Axel Oxenstiernas dagar\r\npå 1600-talet och till Karl XI, de två som under\r\n1600-talet såg att man behövde styra stormakten\r\nSverige genom en lämplig länsindelning. Denna\r\nlänsindelning tycks socialdemokraterna nu och\r\nframgent vara den främste garanten för. Det är\r\nganska fantastiskt att vi har det här gamla\r\narbetarrörelsepartiet som slår vakt om\r\nfeodalstatens, stormaktens, 1600-talets Sveriges\r\nfeodalistiska indelning av län. Jag tror att man bör\r\nta sig en reell funderare inom socialdemokratin på\r\nom detta är en lämplig hållning för framtiden.</pre><pre>Jag ville delta i denna debatt, eftersom ingen\r\nyrkade bifall till trepartireservationen 11. Eftersom\r\nvi har haft en diskussion om just ökad\r\nlänsdemokrati, som reservationen handlar om, vill\r\njag yrka bifall till den. Många sympatiska inlägg för\r\ndenna reservation har ju kommit i debatten.</pre><pre></pre><pre>Anf. 106 TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 107 ULLA PETTERSSON (s):</pre><pre>Herr talman! Jag noterar med ganska stort intresse\r\natt det finns en stor bredd när det gäller åsikterna\r\ninom miljöpartiet. Det finns både de som förordar\r\nkommundelningar och de som talar om att man\r\nkanske borde ha större lokalenheter. Det är ett\r\nintressant fenomen.</pre><pre>Jag vill kortfattat säga till Kjell Dahlström, som ju\r\nverkar vara väl påläst när det gäller historien, att\r\nhan inte tycks vara fullt lika insatt i nutiden, där det\r\nfaktiskt pågår en ganska avsevärd utveckling mot\r\nen ökad centralisering. Jag kan nämna att vi nästa\r\når får en samordnad länsförvaltning som går i denna\r\nriktning. Det pågår försök med lokala organ på\r\nmånga håll i landet. Vi har gott om s.k.\r\nfrikommuner och frilandsting. Och vi får\r\nförhoppningsvis nästa år en ny kommunallag, där\r\nen av huvudpunkterna är just decentralisering och\r\nökad möjlighet till delegering.</pre><pre>Anf. 108 KJELL DAHLSTRÖM (mp):</pre><pre>Herr talman! Jag sade i mitt inlägg att Ulla\r\nPettersson talar för en modell av typen rysk docka\r\nnär det gäller att styra och ställa här i världen. Hon\r\nvill alltså att dockorna skall se likadana ut, dvs. när\r\nman öppnar den ena hittar man en likadan\r\ninnanför, osv. Socialdemokraterna tycker att det är\r\nbra att det majoritetsförhållande som uppträder\r\nt.ex. i hela länet skall påverka besluten ända in i\r\nminsta detalj. Jag menar att man måste återspegla\r\nde lokala opinionerna på ett helt annat sätt än vad\r\nsocialdemokraterna förfäktar. Socialdemokraterna\r\nvill t.ex. inte ha direktval till kommundelsnämnder.\r\nSocialdemokraterna är mycket otidsenliga, och de\r\när framför allt otidsenliga när de förfäktar att vi\r\nskall ha kvar den gamla feodala länsindelningen\r\nfrån 1600-talet. Jag vill säga till socialdemokraterna\r\natt de skall ta detta till sig och fundera vidare på\r\ndet.</pre><pre>Överläggningen var härmed avslutad.</pre><pre>(Beslut fattades under 9 §.)</pre><pre>9 § Beslut</pre><pre>Företogs till avgörande justitieutskottets\r\nbetänkanden 1990/91:JuU2, JuU3 och JuU4 samt\r\nkonstitutionsutskottets betänkanden 1990/91:KU1\r\noch KU3.</pre><pre>Justitieutskottets betänkande JuU2</pre><pre>Mom. 6 (sjukvårdssekretess)</pre><pre>Utskottets hemställan bifölls med 170 röster mot\r\n129 för reservation 2 av Britta Bjelle m.fl. 1\r\nledamot avstod från att rösta.</pre><pre>\r\nMom. 7 (avskildhet i disciplinärenden m.m.)</pre><pre>Utskottets hemställan bifölls med 265 röster mot\r\n35 för reservation 3 av Berith Eriksson.</pre><pre>Mom. 8 (stramare permissionsbestämmelser)</pre><pre>Utskottets hemställan bifölls med 171 röster mot\r\n127 för reservation 5 av Britta Bjelle m.fl.</pre><pre>Mom. 9 (särbehandling av långtidsdömda)</pre><pre>Utskottets hemställan bifölls med 172 röster mot\r\n128 för reservation 6 av Britta Bjelle m.fl.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU3</pre><pre>Mom. 1 (rekvisiten vid grov misshandel)</pre><pre>Utskottets hemställan bifölls med 239 röster mot\r\n61 för reservation 1 av Jerry Martinger m.fl.</pre><pre>Mom. 14 (tvångsingripanden i kyrka)</pre><pre>Utskottets hemställan bifölls med 230 röster mot\r\n67 för reservation 6 av Britta Bjelle m.fl. 1 ledamot\r\navstod från att rösta.</pre><pre>Mom. 17 (en etisk nämnd m.m.)</pre><pre>Utskottets hemställan bifölls med 279 röster mot\r\n19 för reservation 8 av Carl Frick.</pre><pre>Mom. 19 (villkorlig frigivning)</pre><pre>Utskottets hemställan bifölls med 207 röster mot\r\n91 för reservation 9 av Jerry Martinger m.fl.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU4</pre><pre>Mom. 4 (ytterligare utvidgning)</pre><pre>Utskottets hemställan bifölls med 193 röster mot\r\n102 för reservation 1 av Britta Bjelle m.fl.</pre><pre>Mom. 6 (mål utomlands)</pre><pre>Utskottets hemställan bifölls med 138 röster mot\r\n160 för reservation 2 av Britta Bjelle m.fl.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU1</pre><pre>Återförvisningsyrkandet</pre><pre>Det av Bo Hammar under överläggningen\r\nframställda yrkandet om återförvisning av ärendet\r\ntill utskottet för ytterligare beredning bifölls med\r\nacklamation.</pre><pre>Konstitutionsutskottets betänkande KU3</pre><pre>Mom. 2 (delning av kommuner)</pre><pre>Utskottets hemställan bifölls med 153 röster mot\r\n145 för reservation 1 av Anders Björck m.fl.</pre><pre>Mom. 5 (fri nämndorganisation)</pre><pre>Utskottets hemställan bifölls med 242 röster mot\r\n56 för reservation 4 av Birgit Friggebo m.fl. 1\r\nledamot avstod från att rösta.</pre><pre></pre><pre>Mom. 6 (minskad statlig styrning)</pre><pre>Utskottets hemställan bifölls med 278 röster mot 19\r\nför reservation 5 av Claes Roxbergh. 1 ledamot\r\navstod från att rösta.</pre><pre>Mom. 7 (direktvalda kommundelsorgan)</pre><pre>Utskottets hemställan -- som ställdes mot\r\nreservation 6 av Birgit Friggebo m.fl. -- bifölls med\r\nacklamation.</pre><pre>Mom. 17 (utvidgad beskattningsrätt för\r\nkommunerna; kommunal bensinskatt)</pre><pre>Utskottets hemställan bifölls med 264 röster mot 33\r\nför reservation 8 av Bo Hammar och Claes\r\nRoxbergh. 1 ledamot avstod från att rösta.</pre><pre>Mom. 28 (ökad länsdemokrati)</pre><pre>Utskottets hemställan bifölls med 231 röster mot 64\r\nför reservation 11 av tredje vice talman Bertil\r\nFiskesjö. 1 ledamot avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>10 § Meddelande om samlad votering</pre><pre>Talmannen meddelade att finansutskottets\r\nbetänkanden FiU1 och FiU2 skulle avgöras i ett\r\nsammanhang efter avslutad debatt.</pre><pre>11 § Offentlig upphandling</pre><pre>Föredrogs</pre><pre>finansutskottets betänkande</pre><pre>1990/91:FiU1 Offentlig upphandling</pre><pre>Anf. 109 FILIP FRIDOLFSSON (m):</pre><pre>Herr talman! Vi moderater har aldrig stuckit under\r\nstol med att konkurrens -- jag höll på att säga på\r\npraktiskt taget livets alla områden -- är en tillgång.\r\nIngen regel utan undantag förstås, men på de flesta\r\nområden är en fungerande konkurrens\r\nstimulerande och effektivitetsfrämjande.</pre><pre>Det var inte alltför länge sedan som ordet\r\nkonkurrens i den politiska debatten uppfattades\r\nsom någonting negativt. Många socialdemokrater\r\nansåg att konkurrens var något som borde\r\nmotarbetas. Nu har förändringens vind blåst genom\r\nregeringspartiet, så att man även där kan höra\r\npolitiker förespråka en viss konkurrens.</pre><pre>I det aktuella betänkandet, finansutskottets\r\nbetänkande nr 1 om offentlig upphandling, som vi\r\nnu skall diskutera, läser jag på s. 5 följande: ''Den\r\ngrundläggande principen för myndighetens\r\nupphandling är att den skall bedrivas affärsmässigt,\r\nutnyttja de konkurrensmöjligheter som finns och\r\nbehandla anbud och anbudsgivare objektivt.''</pre><pre>Det här låter ju bra. Men det har naturligtvis många\r\ngånger varit en omvändelse under galgen för\r\nplanhushållsivrare inom regeringspartiet. Jag\r\ntycker ändå att det är bra att färdriktningen är\r\nnågot så när den rätta. Men det går trögt.</pre><pre>Tillsammans med folkpartiet har vi vid\r\nbehandlingen av betänkandet reserverat oss till\r\nförmån för motioner från moderaterna och\r\nfolkpartiet. Den första reservationen gäller\r\növersynen av upphandlingsförordningen för\r\nkommunal upphandling. Den andra gäller enhetlig\r\nkommunal redovisning.</pre><pre>I fråga om enhetlig kommunal redovisning menar\r\nvi reservanter att konkurrens mellan privata\r\nföretag och offentlig verksamhet skulle ges bättre\r\nförutsättningar om den kommunala\r\negenregiverksamheten ges en enhetlig\r\nredovisningsform, som utvisar både de faktiska\r\nkostnaderna och andelen egenregi- och\r\nentreprenadverksamhet. För detta krävs en mer\r\nenhetlig redovisning.</pre><pre>Utskottsmajoriteten för på denna punkt ett\r\nbesynnerligt resonemang. Man försöker sitta på två\r\nstolar samtidigt.</pre><pre>Efter att ha försökt påvisa skillnaderna i\r\nkommunernas interna redovisning motiverar man\r\navslagsyrkandet på följande sätt på s. 7 i\r\nbetänkandet:</pre><pre>''Mot denna bakgrund är det tveksamt om det är\r\nlämpligt att från statsmakternas sida föreskriva hur\r\nkommunernas internredovisning skall se ut. Å\r\nandra sidan torde det ligga i kommunernas intresse\r\natt i större utsträckning kunna jämföra kostnader\r\nför viss verksamhet kommuner emellan.\r\nDärigenom skapas underlag för att bedöma hur\r\neffektiv verksamheten är. För detta krävs en mer\r\nenhetlig redovisning.''</pre><pre>Man har verkligen orsak att fråga sig: Vad vill\r\nutskottsmajoriteten? Vill ni ha en effektiv\r\nkommunal verksamhet, där konkurrens och\r\naffärsmässiga bedömningar fäller utslaget? Eller\r\nmenar ni att det inte är lämpligt att vi diskuterar\r\nkommunernas internredovisning här i riksdagen?\r\nJag är tacksam för ett klarläggande svar på min\r\nfråga här och nu.</pre><pre>Detta är ju ett ärende som är genomdiskuterat i\r\nriksdagen, och det är därför inte så lätt att komma\r\nmed nya och originella synpunkter. Jag vill dock\r\nunderstryka att den ståndpunkt som vi moderater\r\noch folkpartister för fram i reservationerna är lika\r\nsann och riktig i dag som tidigare. Och jag vågar\r\npåstå att vi har intagit den rätta ståndpunkten,\r\nmedan utskottsmajoriteten är räddhågad och\r\nsplittrad i sin argumentering.</pre><pre>Jag hoppas, herr talman, att det är sista gången som\r\nvi behöver diskutera detta ärende från den här\r\nutgångspunkten. Allt talar ju för att vi nästa år vid\r\ndet här laget har en borgerlig regering i detta land.\r\nDet ljusnar vid horisonten, herr talman.</pre><pre>Jag skall nöja mig med att yrka bifall till\r\nreservation 3, eftersom Lars De Geer skall tala\r\nefter mig och har reservation 1 på sitt schema.</pre><pre>Anf. 110 LARS DE GEER (fp):</pre><pre>Herr talman! Moderaterna och folkpartiet har i\r\ndetta betänkande två gemensamma reservationer.\r\nFör att spara kammarens tid avser jag att tala för\r\nreservation 1 om upphandlingsförordningen,\r\nmedan Filip Fridolfsson redan har talat för\r\nreservation 3, som handlar om enhetlig kommunal\r\nredovisning.</pre><pre>Vare sig en upphandling äger rum i ett land med\r\nplanhushållning eller i en marknadsekonomi, så är\r\ndet ett stort hinder för kostnadseffektiv\r\nupphandling om beställaren och den som skall\r\nutföra beställningen tillhör samma organisation.\r\nBeställningen blir då en rutinoperation, där egen\r\npersonal beordras göra så som man ''kanske alltid\r\ngjort förut''. Någon egentlig kostnadskontroll blir\r\ndet ofta inte, det får kosta vad det kommer att kosta\r\nnär jobbet görs utan intensiv tidspress av\r\nkommunens eller landstingets egen personal. Det\r\nhela blir -- ur effektivitetssynpunkt -- ungefär som\r\nen höjdhoppstävling utan ribba. Enda sättet att\r\nverkligen mäta effektiviteten i en egen organisation\r\när ju att -- med rättvisa metoder -- jämföra egen\r\nkostnad med utifrån kommande anbud. Då får man\r\nverkligen en ''ribba'' i höjdhoppsställningen, och\r\ndärmed en kontroll av kostnadseffektiviteten i den\r\nbeställning man avser att lägga ut -- den må sedan\r\nhamna hos en anbudsgivare eller i den egna\r\norganisationen. I det senare fallet är det dock av\r\nstörsta vikt att alla kostnader verkligen tagits med,\r\nsåsom moms, administration och hjälp utifrån, om\r\nsådan erfordras. Eljest blir jämförelsen inte rättvis.</pre><pre>Alla är vi väl överens om att Sverige, i jämförelse\r\nmed andra västliga industriländer, har en mycket\r\nstor offentlig sektor. Därför är det av synnerligen\r\nstor vikt att denna fungerar så effektivt som\r\nmöjligt, något som tillgänglig statistik från bl.a.\r\nsjukvården antyder att den i dag inte gör. Vissa\r\nstatistiska undersökningar tycks otvetydigt tyda på\r\natt produktiviteten där -- alltså prestationen per\r\ntidsenhet eller per patientnatt -- varit negativ under\r\n1980-talet. För att råda bot härpå föreslår\r\nmoderaterna och folkpartiet i reservation 1 att\r\nlandstingskommunal och kommunal upphandling\r\nskall regleras i lag, så att enhetliga regler kommer\r\natt tillämpas över hela den offentliga sektorn i\r\nlandet.</pre><pre>Gentemot detta förslag hävdar utskottsmajoriteten\r\natt man vid de pågående EES-förhandlingarna just\r\nförhandlar om gemensamma upphandlingsregler.\r\nUtgångspunkten för dessa skulle då vara de nu i\r\nkraft varande eller planerade regler som finns inom\r\nEG. Men huvuddelen av dessa regler finns ju inte i\r\ndag. De kanske blir färdiga till den 1 januari 1993 --\r\nmen sannolikheten är väl ganska stor för att en\r\nanslutning av EFTA som organisation eller av\r\nSverige som enskilt land till EG inte kommer att\r\nske förrän en bra bit in på 1993, eller senare. I så\r\nfall skulle vi leva med nuvarande -- otillräckliga och\r\nej heltäckande -- upphandlingsregler i hela tre år\r\ntill. Vi har, herr talman, inte råd att dröja så länge\r\nmed en reform som avses effektivisera hela vår\r\nstora offentliga sektor. Frånvaron av konkurrens\r\nanses ju av många vara ett av de avgörande skälen\r\ntill det bedrövliga tillståndet i Östeuropas\r\nekonomier. När man nu där satt till alla klutar för\r\natt främja en marknadsekonomis effektivitet, så\r\nvore det väl bedrövligt om vi inte skulle kunna göra\r\nsamma sak i Sverige, med vår mycket stora\r\noffentliga sektor.</pre><pre>Herr talman! Med detta yrkar jag bifall till den för\r\nmoderaterna och folkpartiet gemensamma\r\nreservationen nr 1.</pre><pre>I reservation 6 efterlyser folkpartiet att riktlinjerna\r\nför offentlig upphandling skall innehålla krav på\r\nmiljöpolitiska konsekvensanalyser. Detta yrkande\r\npåminner ju en hel del om vad centern efterlyser i\r\nreservation 7 och miljöpartiet och vänsterpartiet\r\nönskar i reservation 8. Anledningen till att vi avgett\r\nen egen reservation är att vi i reservationerna 1 och\r\n3 krävt en ny och enhetlig upphandlingsförordning,\r\nsom då också måste innehålla nya och\r\nändamålsenliga miljöbestämmelser. I\r\nreservationerna 7 och 8 yrkas endast på ändringar\r\noch kompletteringar i nu gällande bestämmelser,\r\nvilket folkpartiet inte tycker är tillräckligt.</pre><pre>Anf. 111 GUNNAR BJÖRK (c):</pre><pre>Herr talman! Finansutskottet behandlar även detta\r\når motioner som påminner mycket om tidigare års\r\nmotioner på området. Jag har enbart tänkt ta upp\r\nfrågor som rör regionala och\r\narbetsmarknadspolitiska motiv för den offentliga\r\nupphandlingen.</pre><pre>Vi menar från centerns sida att det kan finnas motiv\r\nför att på allvar fråga sig om upphandlingen inte\r\nborde kunna användas också ur regionalpolitisk\r\nsynpunkt, för att stödja t.ex. sysselsättningen.</pre><pre>När man lade fast upphandlingsförordningen 1973,\r\nframgick det av förarbetena att myndigheterna bör\r\nmedverka till att en ökad del av upphandlingen\r\nläggs ut hos företag i de fyra nordligaste länen. Vi\r\nmenar i vår reservation att detta innebär att även\r\nGävleborgs län bör ingå, så att samtliga\r\nNorrlandslän ingår.</pre><pre>När det gäller den andra reservationen, om\r\nmiljöpolitiska hänsyn, har vi under en följd av år\r\nsagt att det är rimligt att man tar miljöpolitiska\r\nhänsyn vid upphandling. Den synen delas ju\r\nnumera också i en rapport från naturvårdsverket,\r\n''Avfallet och miljön'', där man föreslår att det skall\r\ngöras en sådan upphandling i fortsättningen. Det är\r\nsvårt att förstå att den delen inte vunnit större\r\ngehör i utskottet. Det är beklagligt att det inte finns\r\nmajoritet för en miljöpolitisk upphandling.</pre><pre>Beträffande det som jag nu har sagt kan man läsa\r\nvidare i reservationerna 4 och 7.</pre><pre></pre><pre>Anf. 112 MAGGI MIKAELSSON (v):</pre><pre>Herr talman! Flitiga som myror och idoga som bin\r\nupprepar vi våra krav på hur offentlig upphandling\r\nskall få gå till. Och lika säkert som amen i kyrkan\r\navslås våra krav. Jag tror dess värre att vi får räkna\r\nmed att föra denna debatt även nästa år oavsett\r\nvilken regering landet har.</pre><pre>Egentligen handlar det om definitionen av ordet\r\naffärsmässighet. Vi vänder oss mot att man i dag\r\nmed affärsmässighet menar att priset skall ha det\r\ndominerande inflytandet vid upphandling. Vi anser\r\natt stat och kommun måste få göra en\r\nhelhetsbedömning, där också regionalpolitiska,\r\narbetsmarknadspolitiska och miljöpolitiska hänsyn\r\nmåste kunna vägas in när man tar ställning till en\r\nupphandling.</pre><pre>Vad gäller regional- och arbetsmarknadspolitiska\r\nhänsyn har det kommit ett särskilt påpekande från\r\nutskottet om att utländska upphandlingsmarknader\r\när av stor betydelse för svensk export och därmed\r\nockså för sysselsättningen inom landet. Man\r\nbetonar också vikten av samordning med EGs\r\nupphandlingsregler.</pre><pre>Detta är oroväckande och visar också att EG som\r\norganisation, trots att vi inte är medlem, har en\r\nnästan total dominans över vår nationella politik på\r\nde flesta områden. Vilka konsekvenser detta får för\r\nde svenska företag som i dag producerar för den\r\nsvenska marknaden kan ingen säga. Dessutom är\r\ndet en myt att fri konkurrens alltid leder till den\r\nbästa produkten till det lägsta priset.</pre><pre>Jag noterade att Filip Fridolfsson talade om en\r\nfungerande konkurrens. Men det är kanske inte\r\nalltid riktigt samma sak som en\r\nmarknadsekonomisk konkurrens.</pre><pre>Låt mig ta ett exempel som gäller upphandling av\r\npotatis. Det måste vara rimligt att en kommun, om\r\nden själv finner det lämpligt, köper lokalt\r\nproducerade potatisar i stället för att genom ett s.k.\r\naffärsmässigt upphandlingsförfarande, med regler\r\ndikterade från Brüssel, går ut på EG-marknaden\r\nför att hitta billig potatis. Hur går det med tanke på\r\nett decentraliserat budgetansvar inom offentlig\r\nverksamhet att tillämpa en strikt affärsmässig\r\nupphandling enligt nuvarande definition av\r\nbegreppet? Det vore intressant att få veta hur man\r\ntänker sig att offentlig upphandling skall kunna\r\nanpassas till EGs regler med tanke på den\r\nomstrukturering som sker inom den offentliga\r\nsektorn.</pre><pre>Vi har i dag en stor regional obalans i Sverige, och\r\nden obalansen har förstärkts av att vi har avhänt oss\r\nde flesta möjligheterna att föra en nationell politik\r\nbåde på det ekonomiska området och i fråga om\r\nnäringslivet. Vi har fått en koncentration av kapital\r\noch näringsliv till vissa regioner samtidigt som\r\nandra regioner har utarmats.</pre><pre>Denna utveckling har inte kunnat avhjälpas med\r\nden hittills förda regionalpolitiken. Dessutom är\r\nkunskaperna om vad som händer med utsatta\r\nregioner genom vårt beroende av EG mycket\r\ndåliga.</pre><pre>Jag vet inte om det vore lättare för\r\nutskottsmajoriteten att acceptera beteckningen\r\nsamhällsekonomiska motiv som skäl i stället för\r\nregionalpolitiska motiv när man gör en\r\nupphandling. Det är ju det som det handlar om.\r\nMed en annan samhällssyn än den strikt\r\nkapitalistiskt marknadsekonomiska skulle en\r\naffärsmässig upphandling innebära att man tog\r\nhänsyn till betydligt fler faktorer än priset på varan.\r\nDå skulle man också kunna ta miljöpolitiska\r\nhänsyn, man skulle kunna väga in kostnader för\r\ntransporter och arbetstillfällen m.m.</pre><pre>Herr talman! Med detta ställer jag mig bakom de\r\nreservationer som vi har undertecknat i detta\r\nbetänkande, men jag avser inte att begära votering.</pre><pre>Anf. 113 CARL FRICK (mp):</pre><pre>Herr talman! Vi i miljöpartiet tycker det är viktigt\r\nmed konkurrens, men det skall vara konkurrens på\r\nlika villkor. Det innebär att man inte bara skall ta\r\nhänsyn till vad en vara faktiskt kostar, utan man\r\nskall också ta hänsyn till de samhälls- och\r\nmiljökostnader som produktionen, transporterna\r\noch varans användning förorsakar. Då har jag ändå\r\ninte tagit med vad det kostar att ta hand om\r\nprodukterna när de har omvandlats till avfall. Vår\r\nbestämda övertygelse är att man måste ta hänsyn\r\ntill miljöfaktorer vid offentlig upphandling. Gör\r\nman det, då kan den offentliga upphandlingen\r\nfaktiskt vara en ledstjärna för hur\r\nupphandlingsfrågorna skall kunna hanteras inom\r\nnäringslivet.</pre><pre>Det finns ett bra sätt att lösa detta problem,\r\nnämligen genom att införa ''gröna'' skatter och\r\n''gröna'' avgifter för att täcka samhällets kostnader\r\nför att rädda miljön. Skatterna och avgifterna kan\r\ntas med i företagens kostnadskalkyler och\r\navspeglas i det pris som köparen betalar för\r\nvarorna.</pre><pre>Gör man på det viset ökar också chanserna till en\r\ngod regionalpolitik. Att frakta gods långa sträckor\r\när ju påfrestande för miljön. Jag är fullständigt\r\növertygad om att införandet av ett system, där man\r\ntar hänsyn till miljö- och samhällskostnader, gör att\r\nman inte behöver bråka så mycket om\r\nregionalpolitiska hänsynstaganden. På något sätt\r\nlöser sig problemen av sig själva. Därför är det\r\nenligt min mening beklagligt att man inte har lagt\r\nordentlig tyngdpunkt på dessa frågor i\r\nbetänkandet.</pre><pre>Här finns partier som säger sig vilja minska\r\nkoldioxidutsläppen. Men de har inte förmåga att\r\nkoppla detta till det praktiska vardagslivet. Oron\r\nför växthuseffekten borde leda till att alla partier\r\ntar oron på allvar och hjälper till att vidta åtgärder\r\nför att sänka koldioxidhalten. Därför måste man ta\r\nbåde miljöpolitiska och regionalpolitiska hänsyn\r\nvid upphandlingen. De deklarationer som görs får\r\ninte bara bli till munväder.</pre><pre>Här kommer problematiken med EG in i bilden.\r\nDet krävs långa transporter för att få hit varor från\r\nEG-länderna. Vi vet dessutom att löner och sociala\r\nkostnader liksom miljökostnader på många håll\r\ninom EG är väsentligt lägre än hos oss. Det betyder\r\natt svensk tillverkning lätt kan slås ut. Det blir ett\r\nslags social och ekonomisk dumpning om man\r\nmedvetet inte tar hänsyn till miljö- och\r\nregionalpolitik i den offentliga upphandlingen.</pre><pre>Med detta yrkar jag bifall till våra reservationer, nr\r\n5 resp. nr 8.</pre><pre>Anf. 114 IRIS MÅRTENSSON (s):</pre><pre>Herr talman! I detta betänkande om offentlig\r\nupphandling är flertalet av yrkandena från\r\noppositionen kända sedan tidigare. Vi behandlade\r\noch avslog dem för precis ett år sedan. Det är\r\nnaturligtvis svårt att lägga någon speciell glöd i en\r\ndebatt när samma yrkanden återkommer så ofta.</pre><pre>De ämnesområden som tas upp till behandling i dag\r\ningår i de pågående förhandlingarna om ett avtal\r\nmellan EFTA och EG-länderna.\r\nUtgångspunkterna blir de regler som gäller eller\r\nplaneras gälla inom EG. Ett heltäckande avtal\r\nbaserat på principerna om nationell behandling och\r\nickediskriminering avses träda i kraft den 1 januari\r\n1993.</pre><pre>Låt mig understryka vad vi tidigare har sagt om\r\nupphandlingsförordningen, som omarbetades\r\n1986. Därmed blev bestämmelserna mer entydiga\r\noch lättillgängliga. Det grundläggande för\r\nmyndigheternas upphandling är dock\r\naffärsmässigheten. Man skall utnyttja de\r\nkonkurrensmöjligheter som finns och behandla\r\nanbud samt anbudsgivare på ett objektivt sätt.</pre><pre>Nu förhandlas det om ett EES-avtal som går ut på\r\natt skapa upphandlingsregler för centrala,\r\nregionala och lokala myndigheter. Mycket är alltså\r\npå gång. Vi får vänta på ett heltäckande avtal\r\nbaserat på principerna om nationell behandling och\r\nickediskriminering. Avsikten är att ett sådant avtal\r\nskall träda i kraft årsskiftet 1992/93.</pre><pre>Beträffande reservationen om en enhetlig\r\nkommunal redovisning vill jag på nytt påminna\r\nreservanterna om att fr.o.m. 1989 tillämpar\r\npraktiskt taget alla kommuner den nya budget- och\r\nredovisningsmodell, som har utarbetats av\r\nkommun- och landstingsförbunden. De stora\r\nskillnaderna mellan kommunernas ekonomi gör\r\ndock att den interna redovisningen måste variera\r\nfrån kommun till kommun. Vad gäller frågan om\r\nregionala och arbetsmarknadspolitiska motiv för\r\noffentlig upphandling anser vi det olämpligt att\r\nstatliga myndigheter åläggs att göra bedömningar\r\nav politisk natur.</pre><pre>Gällande bestämmelser för den statliga\r\nupphandlingen inrymmer möjligheten att beakta de\r\nolika miljökrav som måste gälla för\r\nmyndigheternas verksamheter, och jag vill\r\nunderstryka att miljökraven tydligt kan anges i de\r\nkvalitetskrav som ställs på den produkt eller tjänst\r\nsom skall upphandlas.</pre><pre>Filip Fridolfsson frågar: Vad vill s? Ni säger bl.a. att\r\nde förändringar som ni förordat skulle underlätta\r\nen förhandlingsprocess. Det har tyvärr inte\r\növertygat oss.</pre><pre>Och så en annan sak som jag också vill ta upp. Ni\r\ntalar väldigt mycket om egen regi. Egen regi kan\r\nvara intressant i och för sig, men det avgörande är\r\natt det är vi som politiker som är beställare. Det kan\r\nvara egenanställda eller vi kan köpa tjänster, men\r\ndet är vi som skall bestämma omfattningen, mått,\r\nkvalitet och vad som skall göras. Jag anser att vi\r\nsocialdemokrater har lagt grunden, och nu skall vi\r\ndiskutera de fortsatta stegen.</pre><pre>Med det, herr talman, vill jag yrka avslag på\r\nsamtliga reservationer.</pre><pre>Anf. 115 LARS DE GEER (fp):</pre><pre>Herr talman! Iris Mårtensson sade i sista meningen\r\ni sitt anförande att det är vi politiker som skall\r\nbeställa och också se till att det blir utfört\r\nkvalitetsmässigt riktigt. Jag vill återigen påpeka att\r\ndet är väldigt viktigt att den som beställer inte har\r\nen direkt befälsposition över den som skall utföra\r\njobbet. I varje fall skall det finnas alternativ att\r\nvälja på.</pre><pre>Riksgäldskontoret har fått åläggande att sköta om\r\nupplåningen för statliga verk, men där har man\r\ngjort ett klokt tillägg. Man har sagt att statliga verk\r\nmå låna direkt på kapitalmarknaden, men de skall\r\ni så fall ta en kontrolloffert från riksgäldskontoret,\r\nså att de vet vilket som är bäst. Det är den sortens\r\nuppgörelser som vi efterlyser med regler.</pre><pre>Iris Mårtensson säger först att det här är en gammal\r\nbekant. Det är inte mycket att prata om, menar hon\r\nunderförstått. Men det har ju inte hänt något på\r\nområdet på fem år! Det är just därför som det är\r\nså illa med Sveriges ekonomi som det är. Så jag vill\r\nvända hennes argument direkt mot henne själv och\r\nsäga: Det är klart att det har gått dåligt därför att\r\nman inte har gjort den förändring som vi har yrkat\r\npå i många motioner i många år.</pre><pre>1986 års upphandlingsförordning är visserligen\r\nrelativt ny, men den gäller bara statlig upphandling.\r\nDen gäller alltså inte upphandling för landsting och\r\ninte upphandling för primärkommun. Vi vill att den\r\nskall tillämpas även på kommunal upphandling för\r\natt tvinga kommunerna att kontrollera var\r\nhöjdhoppsribban ligger i ställningen, så att de vet\r\natt de gör effektiva upphandlingar.</pre><pre>Anf. 116 CARL FRICK (mp):</pre><pre>Herr talman! Iris Mårtensson säger att man skall\r\nkunna ställa miljökrav på själva produkten. Det är\r\nganska bra. Men en produkt uppstår ju inte av intet\r\noch försvinner heller inte i intet.</pre><pre>Ingenting som man en gång har framställt materiellt\r\nförsvinner. Det börjar med att man tar upp malm\r\nur gruvor, man bearbetar och behandlar, man\r\ntransporterar och man använder produkten. Så\r\nsmåningom hamnar den på en avskrädeshög, och så\r\nhänder någonting igen. Det viktiga med\r\nupphandlingsförfarandet är att man skall ta hänsyn\r\ntill alla de här olika stegen och deras påverkan på\r\nmiljön, alltså den totala påverkan som den\r\nupphandlade produkten förorsakar i samhället och\r\nde kostnader som är förknippade med detta.</pre><pre>Det gäller då att få konkurrens på lika villkor, så\r\natt de producenter som totalt sett förorsakar minst\r\nsamhälls- och miljökostnader och andra\r\nproduktkostnader skall ha ett försteg. Det är detta\r\nvi menar med att man skall ta miljöpolitiska\r\nhänsyn. Men det har utskottsmajoriteten trots allt\r\ninte riktigt förstått. Vad man egentligen ägnar sig\r\nåt är ju att subventionera miljöförstöring genom att\r\ninte ta miljöpolitiska hänsyn.</pre><pre>Med det sätt som man förespråkar i fråga om\r\nförhandlingsförordningen kommer faktiskt de som\r\nförstör miljön mest billigast undan, och det innebär\r\nen kontinuerlig subventionering av miljöförstöring.\r\nDärför är det så utomordentligt viktigt att få en helt\r\nannan syn på detta, så att man tar hänsyn till hela\r\nproduktionskedjan och strävar efter att använda\r\nprodukter som är biologiskt nedbrytbara i så stor\r\nutsträckning som möjligt. Det är nödvändigt att\r\nåtercirkulera, återanvända och återbruka i\r\nbetydligt större utsträckning än vad som sker i dag.</pre><pre>Det vore väldigt fint om utskottsmajoriteten,\r\nförhoppningsvis nästa gång, kunde samla sig till ett\r\nmera vidgat grepp på vad ekonomi faktiskt är, dvs.\r\ninte bara studerar vad som byter plats mellan olika\r\nplånböcker.</pre><pre>Anf. 117 FILIP FRIDOLFSSON (m):</pre><pre>Herr talman! Jag håller med Iris Mårtensson på en\r\npunkt, att det är svårt att förnya sig i en debatt i det\r\nhär ämnet, eftersom det är en gammal bekant. Men\r\njag undrar om inte Iris Mårtensson slår rekord när\r\ndet gäller att köra på ett enda spår. Jag har kollat\r\nvad hon sade i fjol -- det är ju karbonpapperet som\r\nhar varit framme här!</pre><pre>Iris Mårtensson är säkert en bra ledamot i det\r\nsocialdemokratiska partiet och näst intill en god\r\nvän med mig. Därför blir jag nästan vemodig när\r\njag hör att hon slutar sitt anförande med att säga:\r\nVi har lagt grunden, och nu skall vi fortsätta att\r\nbygga på den grunden. Det är rätt trist att inte\r\nsocialdemokratiska företrädare i debatten vet vad\r\nsom rör sig ute i folkhavet. Det är alternativ och\r\nkonkurrens man vill ha. Så är strömningarna.</pre><pre>Här har verkligen kända socialdemokrater gått ut\r\noch sagt: Vi skall ha alternativ och vi skall se till att\r\nfå den kommunala upphandlingen att fungera. Då\r\nsäger Iris Mårtensson: Vi har lagt grunden. Vi är\r\nnöjda. Vi skall bygga vidare.</pre><pre>Jag hade en förhoppning att det skall bli en ny\r\nregering nästa höst. Jag hoppas att jag blir\r\nsannspådd, så att vi får bygga på en ny grund.</pre><pre>Anf. 118 MAGGI MIKAELSSON (v):</pre><pre>Herr talman! Jag tog upp en väldigt konkret del av\r\noffentlig upphandling i mitt anförande, nämligen\r\nupphandling av t.ex. potatis. Jag skulle vilja vara\r\nlitet ihärdig med den frågan: Hur skall man hantera\r\nden sortens upphandling med avtal som skall\r\nbestämmas i EG eller genom en överenskommelse\r\ni EG?</pre><pre>Hur upphandlar man potatis på ett affärsmässigt\r\nsätt? Åtminstone på den ort som jag kommer ifrån\r\när det här delegerat. Det är faktiskt inte\r\nkommunpolitiker som sitter och bestämmer\r\nkvaliteten på potatisen, utan det har man överlåtit\r\ntill kokerskorna på daghemmen att göra. Skall det\r\nanordnas kurser för dem, där de skall lära sig EGs\r\nupphandlingsreglemente eller den här\r\növerenskommelsen? Eller hur skall man klara\r\nkontrollen av att upphandlingen sker på det\r\naffärsmässiga sätt som tydligen är så viktigt både för\r\nregeringen och för de borgerliga partierna?</pre><pre>Vi pratar mycket om att den offentliga sektorn skall\r\ndecentraliseras, men det är väl ingen\r\ndecentralisering att säga att den här typen av\r\nupphandling skall föras upp på något slags\r\npolitikernivå. Man pratar också om alternativ och\r\nkonkurrens, och konkurrens är som sagt ett\r\nmångtydigt begrepp. För mig verkar det vara mera\r\nbyråkrati än alternativ att börja plocka in\r\npotatisförsäljarna nere från Europa.</pre><pre>Anf. 119 FILIP FRIDOLFSSON (m):</pre><pre>Herr talman! Potatisexemplet var väl inte särskilt\r\nlyckat. I en fungerande konkurrens köper jag den\r\npotatis som är bäst till det billigaste priset, och jag\r\nfick intrycket att Maggi Mikaelsson resonerade i de\r\nbanorna. Så vi glömmer väl det exemplet.</pre><pre>Anf. 120 MAGGI MIKAELSSON (v):</pre><pre>Herr talman! Mycket kort. Det är inte så lätt för\r\nkokerskorna på daghemmen i Vännäs att hålla reda\r\npå vad som är billigaste priset på potatis nere i\r\nBryssel. Det måste till en väldig apparat för att tala\r\nom det för dem. Det kostar pengar det också.</pre><pre>Anf. 121 IRIS MÅRTENSSON (s):</pre><pre>Herr talman! Jag vill först säga till Filip Fridolfsson\r\natt det är mycket enklare att skriva motioner om\r\nman lägger karbonpapper emellan. Jag tror faktiskt\r\natt det har hänt i det här fallet.</pre><pre>Visst är det socialdemokratin som har lagt grunden\r\ntill den välfärd som vi har i dag, det vill jag återigen\r\nsäga. Om nu olyckan skulle vara framme och vi\r\nskulle få en ny regering, måste det vara bra för Filip\r\nFridolfsson och hans parti att vi socialdemokrater\r\nhar lagt en så bra grund.</pre><pre>Herr talman! Den beskrivning Maggi Mikaelsson\r\ngör är inte korrekt. Man får nämligen köpa\r\nfärskvaror lokalt. Jag vet inte om det här är fråga\r\nom ett missförstånd. Vid upphandling kan man\r\nställa krav på kvalitet och kvantitet och även på\r\nmiljön, och det är den upphandlande myndigheten\r\neller kommunen som avgör vilka krav som skall\r\nställas. Det finns ingen skillnad i synsätt mellan\r\nkommuner, den svenska staten och, hoppas jag, det\r\nsynsätt som kommer att vara gällande inom EG.</pre><pre>Anf. 122 FILIP FRIDOLFSSON (m) replik:</pre><pre>Herr talman! Jag kan inte förstå hur\r\nvälfärdsresonemanget kan komma in här. Vad vi\r\ntalar om nu är att vi skall se till att den kommunala\r\nupphandlingen fungerar på ett tillfredsställande\r\nsätt genom en fungerande konkurrens, där den\r\nkommunala förvaltningen skall kunna göra en bra\r\nupphandling. Vi går före för att förbättra välfärden,\r\nom vi nu skall använda den debattformuleringen.\r\nVi som står som reservanter är de som egentligen\r\nslår vakt om en kommunal service i ett\r\nkonkurrensläge som är mycket bra för\r\nmedborgarna.</pre><pre>Jag skall inte slå mig för mitt bröst, herr talman,\r\nmen jag är mycket belåten med våra reservationer.</pre><pre>Anf. 123 LARS DE GEER (fp):</pre><pre>Herr talman! Jag har, precis som Filip Fridolfsson,\r\nstor respekt för Iris Mårtensson. I flera frågor har\r\nhon och jag samma syn på hur man skall lösa\r\nproblemen. Jag kan emellertid inte annat än häpna\r\nnär hon säger att den grund som nu är lagd är\r\nförstklassig och att det bara är att bygga vidare på\r\nden. Har det undgått Iris Mårtensson att Sverige\r\nbefinner sig i en utomordentlig ekonomisk kris, där\r\nvi tvingas tillgripa skyhöga räntor för att försvara\r\nvärdet på vår svenska krona? Att då ställa sig upp\r\noch säga att grunden är så bra att man inte behöver\r\nanvända motioner skrivna med karbonpapper,\r\nanser jag vara häpnadsväckande.</pre><pre>Anf. 124 MAGGI MIKAELSSON (v):</pre><pre>Herr talman! Jag tolkar Iris Mårtenssons inlägg så\r\natt det i dag är möjligt och att det också i framtiden\r\nkommer att vara möjligt att upphandla\r\ndaghemsmöbler -- för att ta ett annat exempel än\r\npotatis -- från en lokal snickare som producerar\r\ndem till ett pris som visserligen är högre i kronor\r\nräknat men som totalt sett är miljömässigt lägre,\r\neftersom man t.ex. slipper frakta dessa möbler\r\nlånga sträckor på landsväg, vilket skulle vara\r\nnödvändigt om man köpte möblerna från en annan\r\ndel av landet. Om jag har tolkat Iris Mårtensson\r\nrätt, är detta i dag fullt möjligt, och då är det bara\r\natt tacka och ta emot.</pre><pre>Anf. 125 IRIS MÅRTENSSON (s):</pre><pre>Herr talman! Kommunerna har engagerat sig\r\nganska starkt i debatten om EG. I en rapport som\r\njag har tagit del av konstateras att de svenska\r\nupphandlingsreglerna, som, vilket jag tidigare\r\nsade, i princip är desamma för stat, kommun och\r\nlandsting, i grunden har samma övergripande mål\r\nsom EGs. De syftar nämligen till att skapa och\r\ntillvarata konkurrensen och till att inget företag\r\nskall diskrimineras på grund av exempelvis\r\nhemvist. Dessa regler överensstämmer också till\r\nstora delar med GATTs regler. Det finns därför\r\ningen direkt anledning att ta upp frågan om\r\npotatisen i det här sammanhanget.</pre><pre>Överläggningen var härmed avslutad</pre><pre>(Beslut fattades under 13 §.)</pre><pre></pre><pre>12 § Offentlig sektor</pre><pre>Föredrogs</pre><pre>finansutskottets betänkande</pre><pre>1990/91:FiU2 Offentlig sektor.</pre><pre>Anf. 126 RUNE RYDÉN (m):</pre><pre>Herr talman! Den offentliga sektorn har, trots\r\ntillgång till större ekonomiska resurser än i något\r\nannat land, hamnat i en accelererande kris. Trots\r\natt kvaliteten sjunker på område efter område\r\nskjuter kostnaderna i höjden. Den kombinerade\r\nkvalitets- och kostnadskrisen i välfärden har\r\ndrabbat enskilda individer och familjer, som gjorts\r\nberoende av t.ex. den offentliga sjukvården,\r\näldreomsorgen eller barnomsorgen. Daghem\r\nstängs på grund av brist på personal. Köer till\r\nlivsnödvändiga operationer hör numera dess värre\r\ntill vardagen.</pre><pre>Den svenska välfärden har på så sätt fått en\r\norättfärdig profil. Den som förväntat sig en god\r\nsjukvård eller trygghet på äldre dagar har fått erfara\r\natt han inte har någon garanterad rättighet\r\ngentemot välfärdsstaten. Den som har valt att\r\nförsöka leva sitt liv efter egna värderingar och\r\nönskemål, t.ex. genom att själv ta hand om sina\r\nbarn, har fått möta den politiskt styrda välfärden\r\nenbart som en finansiär av de ständigt växande\r\nkostnaderna.</pre><pre>Under 1980-talet har dess värre statens förmåga att\r\nklara många av sina kärnuppgifter urholkats.\r\nMedan världen i övrigt har frigjort och avreglerat,\r\nhar socialdemokraterna i Sverige slagit vakt om\r\ngamla monopolföreställningar. När socialismen i en\r\nallt snabbare takt rasat samman och fallit sönder i\r\nresten av Europa, har de svenska\r\nsocialdemokraterna under 1980-talet utökat den\r\npolitiska sektorns omfattning i Sverige genom att\r\nhöja skattetrycket med inte mindre än 70 miljarder\r\nkronor. Det har stoppat alternativ i välfärden och\r\ncementerat de offentliga monopolen. Det är mot\r\ndenna bakgrund inte märkligt att Sverige under\r\n1980-talet har haft den lägsta tillväxten under hela\r\ndetta sekel.</pre><pre>I viss utsträckning har regeringen i propositioner\r\noch skrivelser till riksdagen identifierat problemen.\r\nMen kraftfulla åtgärder för att komma åt\r\nproblemen i den offentliga sektorn lyser alltjämt\r\nmed sin frånvaro trots dessa skrivelser och trots vad\r\nenskilda statsråd har sagt. Men så har dessa statsråd\r\nockså fått gå! På så sätt blev 1980-talet ett förlorat\r\ndecennium. 1990-talet får enligt min uppfattning\r\ninte förloras i de här avseendena.</pre><pre>Det är av den anledningen som de tre borgerliga\r\npartierna har enat sig om en gemensam reservation\r\nom den offentliga sektorns förnyelse till\r\nfinansutskottets betänkande nr 2. Vi anser att\r\nmångfalden och valfriheten när det gäller de varor\r\noch tjänster som produceras i den offentliga\r\nsektorn måste öka. Den enda möjligheten att nå\r\ndetta mål är att tillåta och uppmuntra alternativ till\r\nen offentlig produktion. En ökad konkurrens\r\nmellan privat och offentlig verksamhet måste\r\nkomma till stånd för att därigenom öka\r\neffektiviteten. Det nuvarande vaktslåendet om de\r\noffentliga monopolen måste ändras.</pre><pre>Vi har i reservationen pekat på några vägar som är\r\nnödvändiga att gå för att nå de uppställda målen.\r\nFör det första bör monopol och specialregleringar\r\navskaffas inom ett flertal arbetsområden, såsom\r\narbetsförmedling, post, tele, radio, TV, finansiella\r\ntjänster och transporter, m.m. Viss offentlig\r\nverksamhet bör avyttras till privata intressenter för\r\natt stärka konkurrensen och öka effektiviteten och\r\nför att finansiellt underlätta omställningar i den\r\noffentliga verksamheten.</pre><pre>Statsbidragsregler och skattelagstiftning som\r\ndiskriminerar privat verksamhet inom skola,\r\nsjukvård, äldreomsorg och barnomsorg bör också\r\nändras. Den offentliga sektorn bör tillämpa samma\r\nprinciper för val mellan egen regi och entreprenad\r\nsom används för val vid olika entreprenörer, och\r\nanbudsupphandlingar bör dessutom öka.</pre><pre>Oklara och missvisande kalkylmetoder,\r\nsammanblandning av monopolverksamhet och\r\nkonkurrensutsatt verksamhet, måste också\r\nundanröjas. Sälj statliga företag om det inte finns\r\nstarka skäl för ett offentligt engagemang.</pre><pre>Man bör också skapa stimulans för de\r\noffentliganställda att ta över verksamheter som\r\nlämpar sig för marknadskonkurrens och också\r\navgiftsfinansiera i större utsträckning för att öka\r\nkonsumentstyrningen av tjänsteproduktionen. I\r\ndag vet vi många gånger inte vad människorna\r\nverkligen vill ha. Det finns inga alternativ och inget\r\nsynligt pris.</pre><pre>Genom dessa förslag, och det finns säkert flera,\r\nskapas förutsättningar för en effektivare offentlig\r\nsektor samtidigt som servicen till medborgarna\r\nökar. Vi måste kunna lita på att världens dyraste\r\noffentliga service fungerar där den bäst behövs och\r\nför dem som är i störst behov av den, och detta är i\r\ndag tyvärr inte alltid fallet.</pre><pre>Den offentliga sektorns service har i dag ofta tagit\r\npå sig många och skiftande uppgifter och ibland\r\nockså iklätt sig oförenliga roller. Följden har blivit\r\nalarmerande kvalitetsbrister på många områden.\r\nDet vet vi här i kammaren alltför väl om, och därför\r\nbehöver jag inte särskilt peka på dessa.</pre><pre>Det krävs prioriteringar och kvalitetsreformer för\r\nden offentliga sektorn. Stat och kommun måste ha\r\nresurser och fungera väl där stat och kommun är\r\nviktigast. De förutsättningarna kan skapas genom\r\nbl.a. de åtgärder som vi har pekat på i\r\nreservationen.</pre><pre>Det är först genom ökad valfrihet och mångfald,\r\ngenom uppmuntran till alternativ och därmed ökad\r\nkonkurrens mellan olika former, som välfärden kan\r\nöka i det svenska samhället, och det vill vi säkert\r\nalla. Med detta, herr talman, yrkar jag bifall till\r\nreservation nr 1.</pre><pre>Anf. 127 LARS DE GEER (fp):</pre><pre>Herr talman! Sverige har under senare år från att\r\ntidigare ha legat ganska väl till, exempelvis under\r\n1950- och 1960-talen, kommit allt längre ned på\r\nlistan över industriländernas tillväxt. Det är möjligt\r\natt vi år 1990 fortfarande har en knapp procent i\r\nreell tillväxt, men det är dess värre sannolikt att vi\r\nnästa år inte får någon tillväxt alls. Vi kommer då\r\natt ligga sämst till av alla industriländer i världen,\r\nen jumboplats som bör föranleda allvarlig\r\neftertanke. Ty tillväxt är -- vad än vänsterpartiet\r\noch miljöpartiet säger härom -- alldeles nödvändig\r\nom vårt land skall klara av sina pensionsåtaganden,\r\nköproblem inom vården, vår u-hjälp och\r\nflyktinghjälp och sist men inte minst -- en ökad\r\nvalfrihet och en ökad köpkraft till landets\r\nmedborgare.</pre><pre>Varför har Sverige halkat ned från täten på\r\ntillväxtligan till en bottenplats? Utan tvivel är ett av\r\nde tyngsta skälen härtill att vi låtit vår offentliga\r\nsektor växa på ett nästan hejdlöst sätt. Jag har en\r\nskiss som kommer från OECD. Den visar att våra\r\noffentliga utgifter stigit från 31 % av\r\nbruttonationalprodukten år 1960 till 63,5 % år\r\n1986. Inom hela OECD är motsvarande siffror\r\n28,5 % och 41 %, alltså en ökning även där, men\r\nmed 12,5 % i stället för 32,5 % som hos oss.</pre><pre>Produktivitetsökningen inom den offentliga\r\nsektorn är, om den alls finns, mycket lägre än i den\r\nprivata, konkurrensutsatta delen av samhället. Att\r\nden enorma utvecklingen av den offentliga sektorn\r\nlett till att vi halkat ned till en jumboplats i\r\ntillväxtligan har just att göra med denna skillnad i\r\nproduktivitetsutveckling. Därom borde alla kunna\r\nvara överens.</pre><pre>Herr talman! Ända sedan år 1985 har jag läst Kjell-\r\nOlof Feldts finansanalyser i varje års\r\nbudgetpropositioner. Med uppfriskande klarhet\r\nhar han där varje år påpekat nödvändigheten av att\r\nden offentliga sektorn reformeras. Analysen har\r\nvarit riktig, och storstilade reformprogram har\r\nutlovats gång på gång, men nästan ingenting har\r\nhänt i praktiken. Antalet anställda inom den\r\noffentliga sektorn har fortsatt att öka hela tiden,\r\noch det är väl först dagens skattestopp för\r\nkommuner och landsting som kommer att stoppa\r\nden utvecklingen. Men nu är det för sent. Skulle\r\ndagens akuta krisläge för Sveriges ekonomi ha\r\nundvikits, skulle reformerna och bantningen av vår\r\noffentliga sektor ha påbörjats för länge sedan.</pre><pre>I reservation nr 1räknar moderaterna, folkpartiet\r\noch centerpartiet upp ett stort antal åtgärder som\r\nomgående borde vidtas för att höja effektiviteten\r\noch moralen i den offentliga sektorn, inte minst,\r\nförvisso, genom att släppa in privata alternativ på\r\nmånga områden. I de flesta fall föreslår vi solidarisk\r\nfinansiering av sociala tjänster via skattesystemet\r\nmen decentraliserat och privatiserat utförande för\r\natt skapa konkurrens och effektivitet i\r\nproduktionen av tjänsterna. Många fördelar skulle\r\nvinnas härmed. Valfrihet skulle finnas både för\r\nmedborgarna och för dem som tjänar sitt levebröd\r\npå att arbeta med allt som i dag är monopoliserat av\r\nstat, landsting och primärkommuner.\r\nKostnadsjämförelser skulle bli möjliga, köer skulle\r\nkortas eller avskaffas och arbetsglädjen skulle bli\r\nstörre.</pre><pre>Till åtgärderna för att förbättra landets ekonomi\r\nhör förvisso också försäljningar av statliga\r\nindustrier och i vissa fall, såsom t.ex. televerket,\r\näven av statliga verk.</pre><pre>Ta som ett exempel domänverket, som i en\r\ndelårsrapport i dagarna med stolthet rapporterat\r\natt man förbättrat sitt resultat i år med 30 %\r\njämfört med fjolåret. Men under år 1989 uppgick\r\ndomänverkets skogsvinst till 231 milj.kr. på en\r\nareal om 3,8 miljoner hektar. På mindre än halva\r\ndenna areal redovisade Stora en skogsvinst samma\r\når på 465 milj.kr. och Svenska Cellulosa AB 495\r\nmilj.kr. Siffrorna måste läsas med en viss\r\nförsiktighet, eftersom begreppet skogsvinst inte är\r\nentydigt och domänverkets skogar i genomsnitt\r\nligger längre norrut än de nämnda bolagens. Men\r\navläst så att säga rakt av statistiskt, antyder\r\nsiffrorna att bolagen får fram fyra gånger så stor\r\nvinst per hektar från sina skogar som domänverket.\r\nSjälvfallet skall domänverkets alla marker ändå\r\ninte säljas ut. Men nog vore det med dagens\r\nskogspriser en mycket bra affär att sälja av även\r\nganska stora arealer? Likviden borde användas att\r\nminska statsskulden med, och därmed statens\r\nräntekostnader.</pre><pre>Det är folkpartiets uppfattning, att en\r\nreformeringen av den offentliga sektorn är en av\r\ndagens verkligt viktiga frågor för Sveriges\r\nekonomi, väl i klass med frågor av typen\r\n''anslutning till EG'' och frågan om vilken\r\nenergipolitik landet skall ha i framtiden.</pre><pre>Herr talman! Med denna motivering yrkar jag bifall\r\ntill den för moderata samlingspartiet, folkpartiet\r\noch centerpartiet gemensamma reservationen nr 1.</pre><pre>Anf. 128 GUNNAR BJÖRK (c):</pre><pre>Herr talman! Förnyelsen av den offentliga sektorn\r\när en av de allra viktigaste strukturfrågorna under\r\n90-talet. Förnyelsearbetet skall inriktas på att\r\nförena ökad valfrihet och jämlikhet. Det kan ske\r\ngenom offentlig reglering och finansiering med\r\nproduktion av olika huvudmän, såväl privata som\r\noffentliga.</pre><pre>Den offentliga sektorn skall rikta sina resurser till\r\ndet som är kärnan i det offentliga ansvaret. Hela\r\neller delar av verksamheter som gäller allmän\r\nservice eller varuproduktion skall frigöras från den\r\noffentliga sektorn. En vårdnadsersättning där det\r\nstatliga stödet till barnomsorgen fördelas direkt till\r\nföräldrarna skall införas.</pre><pre>Socialförsäkringarna skall utformas så att de ger\r\ngrundtrygghet, med möjlighet till frivillig privat\r\npåbyggnadsförsäkring. Vissa socialförsäkringar har\r\ni dag en alltför snabb kostnadsökning. Dessa\r\nförsäkringar måste reformeras.\r\nSocialförsäkringarna skall utformas så, att de ger\r\nsignaler om rätt beteende till såväl enskilda som till\r\nföretag.</pre><pre>Välfärdens fördelning är en grundläggande politisk\r\nfråga. Det är ett av de viktigaste instrumenten för\r\natt grantera medborgarna lika behandling och rätt\r\ntill samhällsservice i den offentliga sektorn.</pre><pre>Den offentliga verksamheten har vuxit snabbt\r\nunder efterkrigstiden. Den omfattar i dag en stor\r\ndel av samhällsekonomin. Till detta kommer de\r\noffentliga transfereringarna. Många uppgifter som\r\ni dag utförs inom den offentliga sektorn har lett till\r\nförbättrade levnadsvillkor för invånarna i vårt land.\r\nFramför allt har de medverkat till att skapa ett slags\r\ntrygghet för personer som drabbats av arbetslöshet\r\neller sjukdom. Det står samtidigt klart att den\r\noffentliga sektorn brottas med en rad problem som\r\när viktiga att komma till rätta med.</pre><pre>Den offentliga verksamheten och transfereringarna\r\nomfattar i dag en så stor del av ekonomin att dess\r\ntotala andel av ekonomin inte bör öka utan tvärtom\r\nminska.</pre><pre>Trots den offentliga sektorn kvarstår i dag en\r\nojämlik fördelning av resurser på vissa områden.\r\nDet gäller såväl geografiskt som mellan olika\r\nbefolkningsgrupper.</pre><pre>En del områden inom den offentliga sektorn klarar\r\ninte den service som efterfrågas. Därför behövs en\r\nförnyelse som ger mer verksamhet för insatta\r\nresurser.</pre><pre>Även om visst arbete har startats upp med att\r\nförändra och förbättra servicen t.ex. gentemot\r\nallmänheten kvarstår fortfarande mycket att göra.\r\nDet kan gälla telefontider där medborgare inte\r\nkommer fram på telefon och det kan gälla t.ex.\r\nbegränsat öppethållande.</pre><pre>Stelbenta organisationsformer och långtgående\r\nregelstyrning har utgjort påtagliga hinder för en\r\nförnyelse av den offentliga sektorn.</pre><pre>Flera områden inom den offentliga sektorn har\r\ntillåtits förfalla, det gäller t.ex. utbildnings- och\r\ntransportsektorn.</pre><pre>Regeringen har under hela 80-talet visat att man\r\nupptäckt problemen. Detta har mångordigt\r\nredovisats. Men sedan har handlingskraften från\r\nregeringens sida avstannat. Förändringsarbetet\r\nmåste nu enligt centerns uppfattning påskyndas.</pre><pre>Vi har i en gemensam icke-socialistisk reservation\r\nredovisat hur vi anser att de mål vi satt upp kan\r\nuppnås. Vi tror att monopol och specialregleringar\r\nbör avskaffas, att statliga företag kan säljas ut, att\r\nstatsbidragsregler som diskriminerar privat och\r\nkooperativ verksamhet bör ändras och vi tror också\r\natt ökad anbudsupphandling gentemot egen\r\nregiverksamhet bör förekomma.</pre><pre>Där kan det till viss del ske en förbättring genom\r\nskattereformen eftersom intresset för egen regi inte\r\nblir lika dominerande som tidigare. Vi anser därför\r\natt det är viktigt att regeringen snarast återkommer\r\nmed ytterligare konkreta förslag på de områden\r\nsom nämns i reservation 1.</pre><pre>I ett särskilt yttrande har centerns ledamöter i\r\nfinansutskottet redovisat ytterligare en del exempel\r\npå områden där vi är beredda att gå ännu längre då\r\ndet gäller viktiga delar av den offentliga sektorn.\r\nJag vill med detta, herr talman, yrka bifall till\r\nreservation nr 1.</pre><pre>Anf. 129 CARL FRICK (mp):</pre><pre>Herr talman! Det är en liten lustig debatt, eller\r\nman kanske kan säga egendomlig, därför att frågor\r\nsom har med den offentliga sektorn att göra\r\nbehandlas normalt i socialutskottet,\r\nsocialförsäkringsutskottet,\r\narbetsmarknadsutskottet och näringsutskottet med\r\nstor framgång, stor saklighet och stor kunskap. Vad\r\nvi kan göra i finansutskottet är mer att ge uttryck\r\nför ett allmänt förhållningssätt till den offentliga\r\nsektorn. På något sätt tycker jag att den här frågan\r\nhar hamnat fel.</pre><pre>Grunden för oss i miljöpartiet är att det inte är\r\nnödvändigt att det som finansieras med offentliga\r\nmedel också absolut skall skötas av det offentliga.\r\nVi tror att en förnyelse av den offentliga sektorn är\r\nalldeles utomordentligt viktig. Det kan ske genom\r\natt man försöker decentralisera, ge ökad valfrihet,\r\nuppvärdera de anställda i deras arbete och satsa på\r\nen grundtrygghet. Jag tänker inte säga så mycket\r\nmer, därför att man kan prata om detta i timmar\r\noch det skulle över huvud taget inte leda debatten\r\nnågonstans.</pre><pre>Jag känner mig litet uppfordrad av Lars De Geer\r\neftersom han för litet fantastiska resonemang. Det\r\nviktigaste för oss i Sverige är uppenbarligen var vi\r\nligger i någonting som han kallar tillväxtligan. Det\r\npåminner på något sätt om björnligan. Om man\r\ntittar på hur folk har det, tror jag faktiskt inte att vi\r\nsvenskar har det så förtvivlat dåligt trots att vår s.k.\r\nekonomiska tillväxt i vissa fall inte ligger i topp. Om\r\nman börjar med ett relativt dåligt utgångsläge kan\r\nman kanske öka sin ekonomiska tillväxt relativt\r\nsnabbt, men har man ett högt utgångsläge är det\r\ninte fullt så lätt. Jag tycker dessutom att det hade\r\nvarit klädsamt om Lars De Geer hade diskuterat\r\ntillväxtens innehåll.</pre><pre>Det är ju inte så att tillväxt är något som är bra i\r\nsig, bara därför att det är tillväxt, utan man måste\r\nfaktiskt se vad det är som växer till och om man har\r\nnågon långsiktig nytta av det, så att inte tillväxten\r\ntillfogar oss obotliga skador. Jag tycker att det\r\nborde vara en mer samlad diskussion kring vad man\r\negentligen avser med det här ständiga\r\ntillväxtökandet.</pre><pre>Sedan sade Lars De Geer någonting om att man\r\nskulle höja moralen inom den offentliga sektorn.\r\nDå måste jag fråga: Råder det en utomordentlig\r\nomoral inom den offentliga sektorn? Är man där\r\noetisk och bär sig illa åt? Vad är det för någonting\r\negentligen? Om man skall höja moralen måste man\r\nju ha ett dåligt utgångsläge. Jag menar att Lars De\r\nGeer är skyldig hundratusentals människor i det\r\nhär landet någon sorts besked om vari deras omoral\r\nbestår. Det känns ganska upprörande att säga att\r\nmoralen skall höjas. Det får han faktiskt lov att\r\nförklara.</pre><pre>Sedan har vi föreslagit att man skall ha en utredning\r\nbeträffande de naturliga monopolen. Det är viktigt\r\natt man skaffar sig klara rågångar mellan vad som\r\när monopolverksamhet och vad som kan vara\r\nkonkurrensutsatt. Jag vet att Lars Norberg, för\r\nvilken detta är en varm fråga, har för avsikt att säga\r\nnågra ord om det. Med detta vill jag yrka bifall till\r\nreservation nr 2.</pre><pre>Anf. 130 LARS DE GEER (fp) replik:</pre><pre>Herr talman! Carl Frick frågar vad jag menar med\r\natt man kan höja moralen. Med det menar jag att\r\nom man skapar t.ex. privata daghem, privata\r\nsjukvårdskliniker och privata alternativ så ger man\r\nde anställda, som nu bara kan söka tjänst i den\r\noffentliga sektorn, valmöjligheter att gå in med\r\nprivata initiativ och privata alternativ. Att de de får\r\nen valfrihet i sin anställning kommer att höja deras\r\nmoral. Jag beskyllde dem inte för någon omoral.\r\nJag sade bara att det skulle höja deras moral om de\r\nfinge flera olika arbetsmöjligheter och arbetsvägar\r\nöppna för sig.</pre><pre>Sedan frågade Carl Frick mig vad i allsin dar jag\r\nskulle med tillväxt till. Jag är litet häpen över att få\r\nfrågan när Sverige befinner sig i dagens\r\nekonomiska krisläge. Det kan väl inte ha undgått\r\nCarl Frick att vi har köer i sjukvården, att vi har\r\nbesvär med finansiering av vägar, järnvägar, försvar\r\noch bostäder. Vi har besvär med att finansiera\r\nreningsverk och miljöåtgärder. Vi skulle behöva\r\nresurser för att hjälpa Polen och de baltiska\r\nländerna med reningsverk och med\r\nmiljöskyddsåtgärder. Detta skulle kanske ge större\r\neffekt än om vi skulle lösa de sista fem procenten av\r\nvåra svenska problem. Att allt detta kan lösas\r\ngenom en tillväxt är alldeles klart.</pre><pre>Det krävs tillväxt för att klara Sveriges åtaganden\r\nmot sina pensionärer. Det är statistiskt fastställt att\r\nvi om vi skall klara ATP-pensionerna värdemässigt\r\nmåste få en tillväxt på 2 % per år. Får vi inte det\r\nkommer ATP-pensionerna att urholkas. Jag tycker\r\ndärför att det nästan är onödigt att jag skall behöva\r\nstå här och argumentera för att tillväxten är viktig.\r\nAtt den sedan skall äga rum på ett miljömässigt\r\nriktigt sätt håller jag med Carl Frick om. Detta höll\r\njag ett anförande om för en timme sedan, där jag\r\npåpekade vikten av att vi har konsekvensanalyser i\r\nmiljöavseende i våra upphandlingsregler.</pre><pre>Anf. 131 CARL FRICK (mp) replik:</pre><pre>Herr talman! Det är litet lustigt att ens moral skulle\r\nbli bättre för att man har flera alternativ. Jag förstår\r\ninte riktigt vad det har med moral att göra, men jag\r\ntror att de människor som arbetar i den offentliga\r\nsektorn är minst lika moraliska som de som arbetar\r\npå andra sätt och med olika alternativ. Jag tror inte\r\natt det beror på under vilka former man arbetar.\r\nDet är ett förhållningssätt man har som människa.\r\nDetta är mycket obegripligt.</pre><pre>Jag tror inte köerna har så mycket med tillväxten\r\natt göra. Vi har ju haft en enastående ökning av den\r\nprivata konsumtionen under 1980-talet. Från 1983\r\noch framöver har den ökat med 2,5 % om året.\r\nDetta är något av ett rekord. Samtidigt har\r\narbetslösheten gått ner till rekordlåga nivåer\r\nberoende på att industrin arbetar för fullt. Då är det\r\ninte så konstigt om man får köer och brist på\r\npersonal i daghem och på andra ställen när man\r\nbetalar skyhöga löner på andra ställen.</pre><pre>Har man en marknadsekonomi så har man den och\r\ndå får man vissa konsekvenser. Då blir det litet\r\nunderligt om man från borgerligt håll beklagar sig\r\növer det som man verkligen strävar efter i alla\r\nandra sammanhang. Det är faktiskt en konsekvens\r\nav det som man vill ha i politiken nämligen ökad\r\nkonsumtion därför att det är grunden för att man\r\nökar tillväxten. Får man då köproblem skall man\r\ninte beklaga sig egentligen. Det finns bara ett svar\r\npå detta och det är öppna slussarna så att man får\r\nin invandrarna som kan fylla dessa platser. Men det\r\nbrukar man ju inte heller vara så förtvivlat pigg på.\r\nFör mig finns ingen logik i den här sörjan som man\r\nhåller på med när man pratar om dessa frågor. Det\r\när viktigt att man har klart för sig att tillväxten\r\nställer till med stora problem. Man kan inte bara\r\nsäga att tillväxten skall öka med 2 % om året, för\r\ndet innebär faktiskt att vi om 35 år skall konsumera\r\ndubbelt så mycket som vi gör i dag. Med 2 % och\r\nmed ränta på ränta i 35 år så blir det dubbelt så\r\nmycket, och det tror jag inte vi klarar av.</pre><pre>Vi måste hitta andra vägar att lösa våra problem än\r\natt bara konsumera mera. Om 35 år lever jag\r\nkanske inte, men om jag gör det kan jag garantera\r\natt jag inte orkar konsumera dubbelt så mycket som\r\nnu -- det lovar jag. Och jag tror att det är många\r\nmed mig som kommer att känna det som om de\r\nstorknade.</pre><pre>Anf. 132 LARS DE GEER (fp) replik:</pre><pre>Herr talman! Om jag byter ut ordet ''moral'' mot\r\nordet ''arbetsglädje'' kanske jag gör Carl Frick glad.\r\nJag tror att det är roligare att arbeta inom ett\r\nyrkesområde där man kan välja mellan olika\r\nföretag eller organisationer att arbeta i än att arbeta\r\ni ett monopol där tjänsterna ofta tillsätts efter\r\nanciennitet och ålder och inte efter initiativkraft\r\noch duglighet.</pre><pre>Carl Fricks underkännande av behovet av ökade\r\nresurser kunde föranleda en debatt som vi skulle\r\nkunna hålla på med i många timmar. Låt mig bara\r\npåpeka att OECD under de senaste åren haft en\r\ntillväxt på 3 %. Vi ligger på 1 % eller lägre.</pre><pre>Det är klart att de länder som har en sådan tillväxt\r\nfår ökade resurser för sjukvård, de får ökade\r\nresurser för åldringsvård, de får ökade resurser för\r\nu-hjälp, de får ökade resurser att ta emot flyktingar.\r\nDet kan hända att Carl Frick tycker att allt det är\r\nalldeles onödigt. Jag rår inte för det; det är i så fall\r\nen uppfattning som han får stå för.</pre><pre>Anf. 133 CARL FRICK (mp) replik:</pre><pre>Herr talman! Lars De Geer talar om att man får\r\nstörre arbetsglädje om man har flera företag eller\r\norganisationer att välja emellan. Jag får en känsla\r\nav att Lars De Geer uppfattar hela Sverige som ett\r\nenda stort monopol. Det är faktiskt så att vi har en\r\nfri arbetsmarknad. Människor kan byta jobb, och\r\nde kan söka sig till olika ställen. Det är faktiskt\r\nockså vad människor gör i ganska stor omfattning.\r\nArbetsglädje kan man säkert finna. Om man inte\r\ntrivs på ett ställe kan man i de flesta fall --\r\nåtminstone på de större orterna -- ganska lätt finna\r\nsin arbetsglädje och sina arbetskamrater på ett\r\nannat ställe.</pre><pre>Det var ju skönt att Lars De Geer bytte ut ordet\r\n''moral'' mot ordet ''arbetsglädje''; det känns bra.\r\nJag tycker kanske att man skall sanera debatten och\r\nanvända ''moral'' om vad som är moral och\r\n''arbetsglädje'' om arbetsglädje.</pre><pre>Lars De Geer sade att man har en tillväxt på 3 %\r\npå kontinenten och i OECD-länderna. Jag tror att\r\nockså de kommer att hamna i oändliga problem\r\nmed denna fantastiska ökning av sin materiella\r\nkonsumtion. Med litet eftertanke måste man förstå\r\natt man helt enkelt inte kan hålla på så. De olika\r\nresurserna tar slut. Tillsammans smutsar vi ned och\r\nförgiftar i en så rasande fart att produktiviteten i de\r\nbiologiska systemen faktiskt tenderar att minska.\r\nDet är det som vi äter av, och vi kan ju faktiskt inte,\r\nsom någon sade, äta t.ex. pengar. Jag tror därför att\r\ndet är dags för ett kvalificerat omtänkande\r\nbeträffande den tillväxtfundamentalism som råder.</pre><pre>Därmed inte sagt att man inte skall lösa sina\r\nproblem. Vi måste helt enkelt tänka ut nya sätt att\r\nklara olika problem på och inte tro att vi kan klara\r\nsaker och ting genom att bara konsumera mer i\r\nvarje givet ögonblick. Det kommer vi aldrig att\r\nklara av. Gör vi så kommer det att gå oss mycket\r\nilla på sikt. Det kanske går några år till, men jag\r\nhoppas faktiskt att vi skall komma till en insikt, som\r\ngör det möjligt att lösa problemen med bl.a. vård\r\noch pension på andra sätt än genom att konsumera\r\nsönder oss själva.</pre><pre>Talmannen anmälde att Lars De Geer anhållit att\r\ntill protokollet få antecknat att han inte ägde rätt till\r\nytterligare replik.</pre><pre></pre><pre>Anf. 134 IRIS MÅRTENSSON (s):</pre><pre>Herr talman! Jag skall försöka redogöra för\r\nanledningen till att vi har avstyrkt samtliga\r\nmotioner i betänkandet om offentlig sektor.</pre><pre>Först och främst anser vi att den kritik som framförs\r\nom hur den offentliga sektorn fungerar inte alls\r\növerensstämmer med verkligheten.</pre><pre>Många av oss har säkert varit i något annat land och\r\nkanske haft tillfälle att på ett eller annat vis ta del av\r\nhur den offentliga sektorn där fungerar och kunnat\r\ngöra jämförelser. Då om någonsin måste vi erkänna\r\nför oss själva att vi har en väl utbyggd och\r\nfungerande service.</pre><pre>Carl Frick talade om att titta på hur vi svenskar har\r\ndet. Ja, det borde många svenskar verkligen göra.</pre><pre>Vi har haft en ekonomisk tillväxt som skapat\r\nutrymme för ökad såväl privat som offentlig\r\nkonsumtion. I dag har vi inte samma tillväxt. Nu\r\ndämpas utbyggnadstakten, och vi kommer att få se\r\nbetydande omställningsproblem. Arbetet att\r\nomstrukturera den offentliga sektorn är nu på\r\ngång -- men välfärden skall inte urholkas.</pre><pre>Nu skall jag säga en sak som kommer att ljuda som\r\nmusik, åtminstone i öronen på moderaterna:\r\nValfriheten skall öka. Arbetet med att införa olika\r\nformer av brukarinflytande, brukarmedverkan,\r\nföreningsdrift, självförvaltning och kooperativ skall\r\nbreddas och intensifieras. Men återigen: Kravet\r\nkvarstår att verksamheten skall hålla hög kvalitet,\r\nstyras demokratiskt och finansieras solidariskt,\r\nmen produktionen av tjänster kan ske i olika\r\nformer, både offentliga, kooperativa och privata.</pre><pre>Vi talar i dag om avreglering, ökad användning av\r\navgiftsfinansiering och anbudsupphandling. Att nu\r\nnär så mycket redan är på gång påskynda detta\r\narbete, som man från borgerligt håll i dag vill, anser\r\nvi från majoritetens sida inte vara realistiskt. Det\r\nfinns mycket i utvecklingen som inger optimism,\r\nmen det pågående utvecklingsarbetet måste få ta\r\nsin tid. Det måste finnas realism också.</pre><pre>Jag vill påminna om det vi säger i betänkandet: Ni\r\nmåste ha misstolkat intentionerna bakom de\r\nåtgärder som nu vidtas för att effektivisera den\r\noffentliga sektorn. Det pågår intressanta projekt\r\növer hela landet för att förnya den offentliga\r\nsektorn. Men mycket återstår att göra, mycket är\r\nogjort -- 1990-talet kommer att erbjuda nya grepp\r\noch möjligheter att åstadkomma mer reformer för\r\npengarna.</pre><pre>I propositionen om utveckling av offentlig sektor\r\nsägs bl.a.: Arbetet med att omstrukturera den\r\noffentliga sektorn är av utomordentlig betydelse för\r\natt välfärden inte skall urholkas. Utrymme för\r\nangelägna reformer måste i ökad utsträckning\r\nskapas genom omprioriteringar och genom ett\r\neffektivare utnyttjande. Samtidigt måste kraven på\r\nökad kvalitet, ökad tillgänglighet och valfrihet\r\ntillgodoses.</pre><pre>Detta är arbete som pågår inom ett brett fält av den\r\noffentliga verksamheten. I kommuner och\r\nlandsting sker en fortlöpande granskning och\r\nomprövning av innehållet i de tjänster som erbjuds\r\nmedborgarna. Och, herr Rydén, inom det statliga\r\nområdet prövas bl.a. inriktningen och\r\nomfattningen av transfereringssystemet. Hav\r\ntålamod, hav tålamod!</pre><pre>Anf. 135 LARS DE GEER (fp) replik:</pre><pre>Herr talman! När Iris Mårtensson säger att de\r\noffentliga tjänsterna skall kunna åstadkommas\r\ngenom produktion i offentlig, kooperativ eller\r\nprivat regi kan jag inte annat än konstatera att det\r\när en mycket trevlig överraskning att hon nu även\r\nhar privata alternativ med. Att kritisera henne på\r\nden punkten vore att slå in öppna dörrar.</pre><pre>Sedan säger Iris Mårtensson att kritiken mot den\r\noffentliga sektorn är oberättigad. Då är jag där\r\nigen: Tar inte Iris Mårtensson till i överkant när hon\r\nsäger att vår offentliga sektor är perfekt i alla\r\navseenden? Det är sant att vi i många fall har en\r\nmycket fin offentlig sektor och att den i många\r\nstycken fungerar väl. Men vore det inte att sätta\r\nskygglapparna för ögonen att glömma att vi har\r\nvårdköer, att vi har köer när det gäller\r\nhöftledsoperationer, hjärtoperationer och\r\nögonoperationer?</pre><pre>Vi har en delvis försummad infrastruktur -- jag\r\ntänker då på vårt järnvägsnät. Det finns stora\r\nbehov av vägunderhåll. Vi kan förutse att våra\r\npensionärer, som blir fler och äldre, kommer att\r\nkosta mycket pengar. Således borde vi erkänna att\r\nden offentliga sektorn har problem, även om den i\r\nmånga delar fungerar väl.</pre><pre>Anf. 136 RUNE RYDÉN (m) replik:</pre><pre>Fru talman! Iris Mårtensson sade att kritiken inte\r\növerensstämmer med verkligheten. Men Iris\r\nMårtensson, har inte den förre och den nuvarande\r\ncivilministern sagt ungefär samma saker som\r\nmoderater, folkpartister och centerpartister vid\r\nflera tillfällen har framfört om behov av\r\nförändringar i den offentliga sektorn? Sedan har\r\nministerns ord fått stå för sig själva och inte följts\r\nav handlingar. Det har kostat en minister\r\ntaburetten och det kan kosta också nästa minister\r\nhans taburett. Därför borde Iris Mårtensson ha\r\nlyssnat litet grand på vad vi tre borgerliga\r\nrepresentanter har sagt, nämligen att det finns ett\r\nbehov av att förändra den offentliga sektorn, att\r\nöka privatiseringen och att ge en ökad valfrihet för\r\nmedborgarna. Med våra metoder blir det också\r\nmöjligt att ge en bättre kvalitet på den service som\r\nsamhällets medborgare i dag har rätt att ställa krav\r\npå. Det tycks ju finnas en överensstämmelse i den\r\nuppfattningen. Eftersom socialdemokratiska\r\nlandstingsråd och kommunalråd säger detsamma,\r\nfinns det belägg för att den offentliga sektorn inte\r\nklarar att tillgodose medborgarnas behov av vård\r\noch service. Därför är det beklagligt att en sådan\r\ntrevlig riksdagsledamot som Iris Mårtensson är så\r\noförbätterlig på den här punkten. Vi har tidigare\r\ndiskuterat detta och Iris Mårtensson sade i en replik\r\ntill Filip Fridolfsson att det finns ett kalkerpapper.\r\nMen jag ser inte bara ett kalkerpapper; i det här\r\nfallet ser jag skriften på väggen. Det är beklagligt\r\noch känns litet nattståndet. Iris Mårtensson har inte\r\ntagit den minsta lärdom av denna debatt som i dag\r\nförs ute i samhället, tyvärr.</pre><pre>Anf. 137 IRIS MÅRTENSSON (s) replik:</pre><pre>Fru talman! Jag vill först yrka bifall till utskottets\r\nhemställan i betänkandet. Det glömde jag sist när\r\njag hade ordet.</pre><pre>Rune Rydén sade att orden inte följs av handlingar,\r\nmen jag försökte att ange en hel del som är på gång\r\noch som redan nu har lagts fram förslag om. Jag vill\r\nbara påminna Rune Rydén om att det i går\r\neftermiddag lades en skrivelse på riksdagens bord\r\nsom berör riktlinjer för reformer av den offentliga\r\nsektorn. Det finns inte mindre än sju program som\r\nberör just dessa områden, bl.a. skolans\r\nverksamhet, äldreomsorg, barnomsorg,\r\nsocialförsäkringssystemet. Det är väldigt mycket\r\nsom är på gång, så jag behöver inte upprepa det.</pre><pre>Som sagt, det material som lades på riksdagens\r\nbord finns ju tillgängligt också för er övriga.</pre><pre>Anf. 138 RUNE RYDÉN (m) replik:</pre><pre>Fru talman! Sent skall syndarn vakna, sade man i\r\nmin småländska hembygd en gång i tiden, och så är\r\ndet nog med dagens socialdemokrater. Man har\r\nnoterat att det krävs en förändring och genom att\r\nföreslå vissa åtgärder försöker man rädda vad som\r\nräddas kan. Tyvärr är det alltför mycket som tyder\r\npå att samma sak kommer att inträffa nu som det\r\nhar gjort tidigare när det gäller förslag till\r\nförändringar av den offentliga sektorn, nämligen\r\natt det blir en massa ord och mycket litet substans i\r\ndessa ord.</pre><pre>Iris Mårtensson, varför tog ni inte chansen? Här\r\nfanns ett betänkande, motioner och tydliga förslag.\r\nNi kunde ha hakat på dem. Det hade kunnat hjälpa\r\ner ut ur en del av era problem, men ingenting av\r\ndetta kunde skönjas. Jag tror att ni fortfarande är\r\nfast i den obotfärdiges förhinder, tyvärr.</pre><pre>Anf. 139 LARS DE GEER (fp) replik:</pre><pre>Fru talman! Nu har vi tagit krafttag och lämnat en\r\nskrivelse till riksdagen, sade Iris Mårtensson. Då\r\nvill jag precis som Rune Rydén nyss gjorde säga att\r\ndessa åtgärder har föreslagits i tio år. Nu när de\r\nskall vidtas är det för sent, och det är även för\r\nbristfälligt.</pre><pre>Anf. 140 MAGGI MIKAELSSON (v):</pre><pre>Fru talman! Det var intressant att lyssna på\r\ndebatten. Iris Mårtensson har problem att övertyga\r\nmoderaterna och folkpartiet om att\r\nsocialdemokraterna är inne på deras linje. Hon\r\ntalade om reformering av den offentliga sektorn när\r\ndet handlar om nedskärningar.</pre><pre>Vi i vänsterpartiet vill demokratisera och utveckla\r\nden offentliga sektorn, inte avveckla och\r\nprivatisera den. Det beror på att den offentliga\r\nvården och omsorgen är det enda området i\r\nsamhället som bygger på den solidariska tanken,\r\nfrån var och en efter förmåga till var och en efter\r\nbehov.</pre><pre>Vård och omsorg till alla -- oberoende av\r\nplånbokens tjocklek -- solidariskt finansierad\r\ngenom skattesystemet och styrd av demokratiskt\r\nvalda människor har varit arbetarrörelsens\r\nmålsättning, och det kommer också att vara\r\nvänsterpartiets.</pre><pre>Det är också genom den offentliga sektorns\r\nutbyggnad som kvinnorna har gjort sitt inträde på\r\narbetsmarknaden. Det är tack vare utbyggnaden av\r\nvård och omsorg som kvinnors oavlönade arbete\r\nhar lyfts fram och fått ett ekonomiskt värde,\r\nvisserligen ett alldeles för lågt värde -- kvinnorna\r\nhar alldeles för låg lön -- men det har i sin tur att\r\ngöra med att vi lever i ett samhälle med en manlig\r\nmaktstruktur. Arbetsvärdering utgår från en\r\nmanlig norm, och då blir det lägre löner inom vård-\r\noch omsorgsyrken.</pre><pre>Vi tror på den offentliga sektorn och vi tror också\r\npå dem som arbetar där. Vi tror inte att behoven av\r\nvård och omsorg klaras vare sig bättre eller billigare\r\ni fri konkurrens av marknadskrafterna. Privata\r\nalternativ kan aldrig ersätta den offentliga sektorn\r\nför den stora gruppen av befolkningen. Dessutom\r\när den fria konkurrensen en myt som inte existerar\r\ni det verkliga livet.</pre><pre>En annan myt som fått fäste i det allmänna\r\nmedvetandet är talet om valfrihet. Det är en\r\nborgerlig myt att om vi bara hade mer privat\r\nverksamhet att välja på, skulle vi få bättre och\r\nbilligare vård och omsorg. Men det ligger faktiskt\r\ninte någon automatik i detta. Däremot skulle\r\nalternativen kanske bli flera. Det är ju en enkel\r\nmatematik att räkna ut att om jag skall kunna välja\r\nt.ex. vilken skola mina barn skall gå i, förutsätter\r\nju detta att det finns både flera skolor inom rimligt\r\navstånd från där jag bor och fler platser än det finns\r\nelever, annars finns det ju inget att välja på. Då har\r\njag svårt att se hur det totalt sett skulle bli billigare.</pre><pre>Samma resonemang kan man använda när det\r\ngäller val av vårdcentral, barnomsorg eller\r\nservicehus för äldre. Vem skall betala för alla\r\nextraplatser som måste finnas om det skall vara en\r\nverklig valfrihet?</pre><pre>Därmed inte sagt att vi är emot att man skall kunna\r\nvälja vårdcentral eller skola. Det skulle säkert\r\nfungera bra på vissa orter, kanske i\r\nstorstadsområden. Vi tror dock inte att man löser\r\nnågra av de problem som finns i dag med denna\r\növertro på marknaden och konkurrensen.</pre><pre>Däremot instämmer vi i att den offentliga sektorn\r\nbehöver förnyas. Det är ju uppenbart att det finns\r\nbrister i dag, såsom köer inom sjukvården,\r\nundermåliga skollokaler och en tungrodd central\r\nbyråkrati. Där vill jag tillägga att problem med\r\nbyråkrati finns i minst lika hög grad inom privat\r\nsom offentlig verksamhet. Det är nog snarare så att\r\nden offentliga byråkratin i många fall är överlägsen\r\nden privata när det gäller effektivitet. Det är en\r\nhändelse som i och för sig ser ut som en tanke att\r\nkritiken mot den offentliga sektorn om att den\r\nfungerar sämre kommer i takt med att\r\nsocialdemokratin har anammat de borgerliga\r\nvärderingarna om att den offentliga sektorn är för\r\nstor. Det ligger litet grand av självuppfyllande\r\nprofetior i detta.</pre><pre>Vi anser att den offentliga sektorn behöver\r\ndemokratiseras och decentraliseras. Eftersom det\r\nhandlar mycket om vård och omsorg och eftersom\r\nvården och omsorgen till 80 % utförs av kvinnor, är\r\nvi övertygade om att man måste ta till vara\r\nkvinnornas kunskaper och erfarenheter. Man\r\nmåste bygga en helt annan arbetsorganisation med\r\nen mycket plattare struktur.</pre><pre>Fru talman! I det här betänkandet går\r\nsocialdemokratin ännu ett steg längre på den\r\nnyliberala vägen. Visserligen säger man att den\r\noffentliga sektorn spelar en avgörande roll för\r\nvälfärden, men samtidigt som man avstyrker de\r\nborgerliga motionerna skriver man: ''Som utskottet\r\nser det är många av de åtgärder som föreslås i de\r\nborgerliga motionerna i flera avseenden i\r\növerensstämmelse med inriktningen av det\r\nförnyelsearbete som nu pågår inom den offentliga\r\nsektorn.''</pre><pre>Därför blir det en något konstig debatt i dag.\r\nUtskottsföreträdaren måste försöka förklara att\r\nman säger nej till motionerna fast man egentligen\r\nhåller med. Jag kan förstå litet av Rune Rydéns\r\ndilemma.</pre><pre>Man menar också att centerns och folkpartiets krav\r\ntill stora delar är tillgodosedda. Jag skulle vilja\r\nfråga utskottets företrädare hur ni egentligen vill ha\r\ndet. Först talar ni om att den offentliga sektorn\r\nspelar en avgörande roll för välfärden, men i\r\npraktisk politik i verkliga livet har ni tillsammans\r\nmed folkpartiet fattat en rad beslut som medför en\r\nminskad offentlig sektor. Ni accepterar de\r\nborgerliga motionernas budskap och skriver att de\r\ni princip gått igenom. I det senaste i raden av\r\nkrispaket är det viktigaste budskapet att de\r\noffentliga utgifterna måste minska.</pre><pre>För mig går inte det här ihop. Människans behov\r\nfinns ju kvar. Det är det som är det väsentliga.\r\nMänniskor blir sjuka. Var vill ni sänka\r\nambitionerna att bota sjuka människor?\r\nUtvecklingen går mot allt bättre metoder att bota\r\nfler och fler sjukdomar. Skall inte alla människor ha\r\nen grundläggande rätt att få bästa möjliga vård?\r\nMänniskor blir gamla och behöver därmed mer\r\nhjälp för att kunna leva ett värdigt liv. Hur skall\r\nman kunna spara in på de äldres behov?</pre><pre>Det är orealistiskt att tro att allt skall kunna ske\r\nmed rationaliseringar, effektiviseringar och\r\nomstruktureringar. Jag är visserligen medveten om\r\natt man alltid måste göra prioriteringar, och det\r\ngörs hela tiden. Vi är dock inte beredda att låta\r\nmarknadskrafterna stå för dem. Vi vill styra vård\r\noch omsorg på ett demokratiskt sätt, så att alla får\r\ndel därav. Jag vet inte hur ni skall klara av det med\r\nden borgerliga valfrihetsmotionen, som ni har\r\ngodkänt, i botten.</pre><pre>Med hänvisning till budgetpropositionen skriver ni\r\natt offentlig verksamhet måste räkna med\r\nbegränsad tillgång på reala och finansiella resurser.\r\nDet är ett fantastiskt uttalande i sig. I en tid då\r\ntillgången på just reala och finansiella resurser i\r\nsamhället är större än någonsin tidigare, skall den\r\noffentliga verksamheten minska. Problemet är att\r\nni har avhänt er alla metoder att få tillgång till de\r\nreala och finansiella resurserna. De far i väg med\r\nstor fart ut ur landet. Sedan höjs räntan för att\r\npengarna skall komma tillbaka.</pre><pre>Fru talman! Vi har ingen motion till det här\r\nbetänkandet. Med ett särskilt yttrande som vi har\r\nfogat till betänkandet och det här lilla inlägget i\r\ndebatten har jag velat markera några\r\ngrundläggande byggstenar i vår syn på den\r\noffentliga sektorn.</pre><pre>Anf. 141 RUNE RYDÉN (m) replik:</pre><pre>Fru talman! En gång i tiden var jag lärare i\r\nekonomisk historia vid Lunds universitet. Jag\r\nundervisade många blivande kommunister i\r\nmarxism. Jag undrade då ibland vad det var som\r\ngjorde att de fängslades av denna lära. I dag fick jag\r\nden klara vittnesbörden om detta när jag lyssnade\r\ntill Maggi Mikaelsson. Det är en ren illusion.</pre><pre>Anf. 142 LARS NORBERG (mp):</pre><pre>Fru talman! Vi i miljöpartiet är även när det gäller\r\nserviceverksamhet för mångfald och småskalighet.\r\nDet hoppas jag att alla vet. Jag skall i dag tala om\r\nnågot speciellt, nämligen naturliga monopol. I den\r\nallmänna marknadsyra som just nu pågår i vårt land\r\nhåller man på att glömma bort att det finns något\r\nsom heter naturliga monopol. Jag vet inte om Iris\r\nMårtensson känner till definitionen på naturliga\r\nmonopol. Av utskottsutlåtandet över vår motion\r\nFi:511 verkar det inte som om man har förstått\r\nriktigt vad det är fråga om. Vi kanske har varit\r\notydliga.</pre><pre>Utskottet säger att ''motionärerna har misstolkat\r\nintentionen bakom de åtgärder som vidtagits för att\r\neffektivisera den offentliga sektorn''. I nästa rad i\r\nbetänkandet talar man om att ''staten måste bl.a.\r\nfrån fördelningssynpunkt ha ett avgörande\r\ninflytande inom flera verksamhetsområden''.</pre><pre>Jag vill börja med att anföra att detta är typiskt för\r\nutskottets slappa skrivning. Den offentliga sektorn\r\när en sak, och statens verksamhet är en annan sak.\r\nDen största delen av den offentliga sektorn ligger\r\nutanför statens verksamhet. Den ligger nämligen i\r\nkommuner och landsting. Utskottet talar om\r\neffektivisering av den offentliga sektorn. I vår\r\nmotion talas enbart om statliga naturliga monopol.\r\nDet hade varit klädsamt om utskottet hade hållit sig\r\ntill den saken.</pre><pre>Om jag tolkar utskottet snävt så menar man att\r\nmotionärerna har misstolkat statens intentioner när\r\ndet gäller statliga naturliga monopol. Med statliga\r\nnaturliga monopol menar jag reella monopol i\r\nstatlig regi, oavsett om det finns en lagstiftad\r\nmonopolrätt eller inte. Har vi misstolkat, så har\r\nregering och riskdagsmajoritet verkligen sig själva\r\natt skylla. Från miljöpartiets sida har vi under\r\nföregående riksmöte i minst fyra motioner efterlyst\r\nen policydeklaration från socialdemokratins sida --\r\nmen icke. Vi är som utskottet skriver hänvisade till\r\natt tolka utifrån diverse konkreta\r\nställningstaganden och uttaladen av verkschefer\r\ninom statliga affärsverk.</pre><pre>Det senaste är regeringens skrivelse som vi fick i\r\ngår. Man uttalar där avsikterna att bolagisera\r\nVattenfall. Det innebär att en ny monopolliknande\r\nverksamhet helt skulle ställas utanför demokratiskt\r\nkontroll. Vissa delar inom Vattenfall är av typen\r\nnaturligt monopol, andra delar kan mycket väl\r\nföras över till en marknad och utsättas för\r\nkonkurrens.</pre><pre>Det är märkligt att i USA -- som är den privata\r\nföretagsamhetens förlovade land -- har man en\r\nsträng lagstifting som ger medborgarkommissioner\r\nrätt att fastställa monopolens taxor. Här i Sverige\r\nvill man låta monopolen agera fritt utan kontroll.</pre><pre>Det är inte att undra på att televerket går ut i\r\nannons och deklarerar: ''Vi spelar hellre finans än\r\nmonopol''.</pre><pre>Fru talman! Jag tvivlar inte ett ögonblick på att\r\nTony Hagström hellre spelar finans än monopol. I\r\nvår motion vill vi dock peka på att televerket liksom\r\nposten, Vattenfalls stamlinjenät och en del andra\r\nverksamheter har reella tekniska monopol som gör\r\nmarknadslösningar praktiskt taget omöjliga. Det är\r\nhög tid att man röjer upp i denna verksamhet.</pre><pre>Sådant som kan fungera på en konkurrerande\r\nmarknad skall inte finnas i samma organisation som\r\ninnehar ett naturligt monopol. De naturliga\r\nmonopolen skall stå under strikt offentlig kontroll\r\noch kan möjligtvis vara privata. Men det ökar i så\r\nfall kraven på den offentliga kontrollen.</pre><pre>Jag bor själv i glesbygd. Jag skulle vilja se det\r\nföretag som skulle komma ut till oss och konkurrera\r\nmed televerket när det gäller att dra\r\ntelefonledningar eller det företag som skulle\r\nupprätta konkurrerande lantbrevbärarlinjer. Jag\r\nskulle också vilja se det företag som skulle sätta upp\r\nkonkurrerande stamlinjer bredvid banverkets\r\nnuvarande linjer.</pre><pre>Nej, fru talman, det behövs en skärpning hos de grå\r\npartierna i denna riksdag, så att de tar upp frågan\r\nom naturliga monopol på allvar.</pre><pre>Vi i miljöpartiet kommer att ta varje tillfälle att ta\r\nupp denna fråga. Vår nästa motion är redan\r\navlämnad. Att ha en genomtänkt politik när det\r\ngäller naturliga monopol är nämligen en\r\ndemokratisk skyldighet främst mot de svaga i\r\nsamhället, de som först drabbas när det brister i\r\nservice eller om priserna blir för höga på grund av\r\nstora monopol vinster.</pre><pre>Överläggningen var härmed avslutad.</pre><pre>(Beslut fattades under 13 §.)</pre><pre>13 § Beslut</pre><pre>Företogs till avgörande finansutskottets\r\nbetänkanden 1990/91:FiU1 och FiU2.</pre><pre>Finansutskottets betänkande FiU1</pre><pre>Mom. 1 (översyn av upphandlingsförordningen och\r\nlagreglering av kommunal upphandling)</pre><pre>Hemställan</pre><pre>Utskottets hemställan bifölls med 205 röster mot 94\r\nför hemställan i reservation 1 av Anne Wibble m.fl.</pre><pre>Motivering</pre><pre>Utskottets motivering godkändes.</pre><pre>Mom. 4 (enhetlig kommunal redovisning)</pre><pre>Utskottets hemställan -- som ställdes mot\r\nreservation 3 av Anne Wibble m.fl. -- bifölls med\r\nacklamation.</pre><pre>Mom. 5 (regional- och arbetsmarknadspolitiska\r\nmotiv för offentlig upphandling)</pre><pre>Utskottets hemställan bifölls med 246 röster mot\r\n33 för reservation 5 av Carl Frick och Maggi\r\nMikaelsson. 19 ledamöter avstod från att rösta.</pre><pre>Mom. 6 a (förändringar i\r\nupphandlingsförordningen avseende miljöpolitiska\r\nhänsyn vid upphandling)</pre><pre>Utskottets hemställan bifölls med 202 röster mot\r\n34 för reservation 8 av Carl Frick och Maggi\r\nMikaelsson. 59 ledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Finansutskottets betänkande 2</pre><pre>Mom. 1 (den offentliga sektorns förnyelse)</pre><pre>Utskottets hemställan bifölls med 172 röster mot\r\n127 för reservation 1 av Anne Wibble m.fl.</pre><pre>Mom. 2 (utredning om statliga monopol)</pre><pre>Hemställan</pre><pre>Utskottets hemställan -- som ställdes mot\r\nreservation 2 av Carl Frick -- bifölls med\r\nacklamation.</pre><pre>Motivering</pre><pre>Utskottets motivering godkändes.</pre><pre>14 § Beslut om uppskjuten votering av\r\nkvällsärenden</pre><pre>På förslag av vice talmannen medgav kammaren att\r\nde ärenden som hann debatteras färdigt under\r\nåterstoden av dagens sammanträde skulle företas\r\ntill avgörande i ett sammanhang i början av\r\nkammarens arbetsplenum onsdagen den 14\r\nnovember.</pre><pre>15 § Transporter av farligt gods</pre><pre>Föredrogs</pre><pre>försvarsutskottets betänkande</pre><pre>1990/91:FöU1Transporter av farligt gods.</pre><pre>Anf. 143 PAUL CISZUK (mp):</pre><pre>Fru talman! Jag yrkar bifall till reservationerna 1\r\noch 2 i försvarsutskottets betänkande om\r\ntransporter av farligt gods.</pre><pre>Det kan naturligtvis diskuteras om\r\njärnvägstransporter och sjötransporter generellt är\r\nsäkrare än landsvägstransporter. Helt klart är de\r\ntekniska förutsättningarna för att göra farliga\r\ntransporter säkrare större vid användning av\r\njärnväg och sjöfart än vid användning av\r\nlandsvägar. Det farliga godset kan exempelvis\r\nbättre isoleras från annan trafik och inneslutas i\r\nsäkrare men tyngre behållare tack vare större\r\nbärighet hos räls och vatten. Genom den ordning\r\ndär transporter av farligt gods prövades enligt\r\nmiljöskyddslagen skulle man på ett bättre sätt\r\nkunna beakta den specifika farligheten hos varje\r\ntyp av transport.</pre><pre>Anf. 144  IRÉNE VESTLUND (s):</pre><pre>Fru talman! Det här är ett kärt ärende, som\r\nutskottet har behandlat vid ett flertal tillfällen. Jag\r\nvill i denna behandling hänvisa till utskottets\r\nskrivning angående transporter av farligt gods. Där\r\nuppmärksammar vi som tidigare att det här är ett\r\nstort område och att det finns mängder av\r\nsituationer där faran kan vara överhängande. Men\r\nvi har också under åren som har gått sett att man\r\nförsöker efterleva och göra någonting av de beslut\r\nsom vi har fattat i riksdagen. Även om vi från\r\nutskottet i flera avseenden håller med en del av\r\nmotionärerna när det gäller beskrivningen av\r\nproblem och brister, menar vi att det för\r\nnärvarande inte föranleder något uttalande från\r\nriksdagen. Däremot har utskottet anfört att vi\r\nbehöver få en fortlöpande erfarenhetsredovisning\r\nsom skall ges oss till känna från regeringen, så att vi\r\nkan följa vad som verkligen görs ute i länen.</pre><pre>Med detta tillstyrker jag utskottets hemställan och\r\nyrkar avslag på motionerna.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>16 § Sotning</pre><pre>Föredrogs</pre><pre>försvarsutskottets betänkande</pre><pre>1990/91:FöU2 Sotning.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 14 november.)</pre><pre></pre><pre>17 § Vissa markfrågor</pre><pre>Föredrogs</pre><pre>Försvarsutskottets betänkande</pre><pre>1990/91:FöU3 Vissa markfrågor</pre><pre>Anf. 145 PAUL CISZUK (mp):</pre><pre>Fru talman! Jag yrkar bifall till reservationen, där\r\nvi förordar avveckling av Hästholmens skjutfält.\r\nJag ifrågasätter inte att krigsmakten med den\r\norganisation som ÖB föreslår har nytta av\r\nskjutfältet. Miljöpartiet de gröna föreslår\r\nemellertid en mera decentraliserad arméstruktur,\r\ndär det inte blir fråga om centraliserad utbildning\r\nav t.ex. värnförband. Arméns etablering i\r\nLinköping föreslås vidare minskad. Jag hänvisar till\r\nmotion 1989/90:Fö17.</pre><pre>Luftvärnscentrum föreslås lokaliserat till\r\nNorrtälje/Väddö. Där kan luftvärnets specifika\r\nskjutträning försiggå.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>18 § Vapenfri tjänst</pre><pre>Föredrogs</pre><pre>försvarsutskottets betänkande</pre><pre>1990/91:Fö4 Vapenfri tjänst.</pre><pre>Anf. 146 HANS LINDBLAD (fp):</pre><pre>Fru talman! Jag gick för ett tag sedan igenom en\r\ndel av Kerstin Hesselgrens anföranden, där hon\r\nsade att hon innan hon kom till riksdagen var\r\nförvånad över hur lång tid saker och ting kunde ta.\r\nHon tog exempel från England. När hon själv hade\r\nkommit till riksdagen insåg hon hur väldigt lång tid\r\ndet tog från det att en fråga aktualiserades till att\r\nden gick igenom.</pre><pre>Den politiska processen brukar liknas vid en\r\nketchupflaska. Man trycker, men det kommer\r\ningenting, kommer ingenting, och sedan kommer\r\nallting. Här har vi ett sådant fall. Det betänkande\r\nsom vi nu behandlar är faktiskt viktigt. Det står i\r\nbetänkandet ''att utskottet är berett att frångå sin\r\ntidigare restriktiva inställning till att avskaffa det\r\nnuvarande prövningsförfarandet''.</pre><pre>Den här frågan har drivits länge, den var uppe\r\nredan på 20-talet. Många har drivit frågan, framför\r\nallt från frikyrkohållet under kriget då man\r\nförsökte försvåra för vapenfria beträffande\r\nprövningsförfarandet. Den har aktualiserats år\r\nefter år. Vi har gjort från folkpartiets sida\r\npartimotioner och enskilda motioner. Andra\r\npartier har ju gjort det också.</pre><pre>I grunden kan man säga att den offentliga sektorn\r\nhar tagit på sig väldigt många uppgifter, men den\r\nallra omöjligaste är den som vapenfrinämnden har\r\nhaft, nämligen att avgöra om Anders eller Pelle har\r\ntillräckliga samvetsskäl eller inte. Myndigheten\r\nheter vapenfrinämnden -- den hade kunnat heta\r\nämbetsverk för mätande av graden av personlig\r\növertygelse hos unga män eller helt enkelt statens\r\nsamvetsverk. Tanken är att på något sätt kunna\r\navgöra någons samvetsskäl genom att se på\r\npersonen utifrån.</pre><pre>Det gjordes ett försök från riksdagen 1979 att\r\nliberalisera på det här området. Det kom en\r\nutvärdering för bara någon månad sedan. Först nu,\r\nelva år senare, har huvuddelen av den liberalisering\r\nsom riksdagen beslutade om trängt igenom. Det är\r\nalltså en oerhörd tröghet i verkställigheten på\r\nmyndighetssidan.</pre><pre>Det här är naturligtvis en viktig principiell fråga.\r\nMan kan säga att det inte går att mäta någons\r\nsamvete. Myndigheten kan säga: Dina samvetsskäl\r\när inte tillräckliga. Personen själv säger: Jag tycker\r\ndet, och jag går i fängelse.</pre><pre>Vi vet inte hur många tusen eller hur många hundra\r\ndet är. Att samhället tar på sig att gå emot individen\r\noch säga att hans eller hennes samvete inte är\r\ntillräckligt starkt är egentligen orimligt.</pre><pre>Ett huvudargument för dem som vill ha det så här\r\när: Det får vi då betala för. Några får bli felaktigt\r\nbedömda för att inte andra, som möjligen skulle\r\nkunna utnyttja systemet, på något sätt kan komma\r\nförbi.</pre><pre>I Finland har man inget prövningsanförande.\r\nErfarenheterna där är mycket goda. Vi vet att -- det\r\när det argument som försvarsutskottet har -- en\r\nväldigt stor del av dem som i formell mening skulle\r\nvara värnpliktiga inte gör sin tjänst utan åberopar\r\nalla möjliga sociala, ekonomiska, medicinska eller\r\nandra skäl. Ungefär en på tre eller fyra gör det. I\r\ngrunden är det här inte en praktisk fråga, utan en\r\nprincipfråga: Skall individens egen uppfattning,\r\negen samvetsövertygelse få gälla, eller tror vi att vi\r\nsom politiker och myndighetsföreträdare bättre\r\nkan avgöra den saken?</pre><pre>Det här förslaget är ett stort steg framåt. Man kan\r\nbeklaga att den här ketchupflaskan måste tryckas så\r\nfruktansvärt länge. Låt oss nu glädjas åt att all\r\nketchup har kommit fram på bordet.</pre><pre>Fru talman! Jag yrkar bifall till ett enhälligt utskott\r\nhemställan vad gäller prövningsförfarandet.</pre><pre>I detta anförande instämde Kerstin Ekman (fp).</pre><pre>Anf. 147 JAN JENNEHAG (v):</pre><pre>Fru talman! Det är bra att prövningsförfarandet för\r\nvapenfri tjänst nu avskaffas. Det finns inget mer att\r\norda om detta. Precis som Hans Lindblad sade är\r\ndet här en fråga som har funnits med i decennier.</pre><pre>Nu är det dags att gå vidare. Det är dags att vidga\r\nde områden där de vapenfrias engagemang och\r\nkunnande kan tas till vara. Många arbeten i\r\nvapenfri tjänst har varit meningslösa och torftiga --\r\ndet är inte tu tal om den saken. Det finns otaliga\r\nvittnesbörd i det avseendet. Dugliga och kunniga\r\npersoner har alltså sysslat med i sig totalt\r\nobehövliga uppgifter.</pre><pre>Vad som karakteriserar värnplikten är att den är en\r\npliktlag. Då bör det också vara fråga om uppgifter\r\nsom har den karaktären att människor verkligen\r\nkan känna ett engagemang och kan veta att de\r\nuppgifter som de utför är viktiga.</pre><pre>Vidare är det dags att vidga de här områdena till att\r\ngälla ett fredsarbete i vidare mening. Det finns\r\nområden som rimligtvis kan anses eftersatta och där\r\nvi på ett meningsfullt sätt kan ta till vara de\r\nvapenfrias arbete. Det gäller då freds-,\r\nnedrustnings-, miljö- och solidaritetsfrågor. Jag\r\ntycker att det från både samhällets och den\r\nenskildes synpunkt borde vara av stor betydelse att\r\nvi kan använda människor för sådana här uppgifter.</pre><pre>Jag yrkar bifall till reservationen i betänkandet.</pre><pre>Anf. 148 PAUL CISZUK (mp):</pre><pre>Fru talman! Jag instämmer gärna i vad Hans\r\nLindblad och Jan Jennehag här har sagt. Men\r\ndärutöver har jag några förklaringar och\r\nkommentarer.</pre><pre>Det är, som sagt, utomordentligt glädjande att\r\nförsvarsutskottet i enighet har kommit fram till en\r\nskrivning som innebär att nuvarande\r\nprövningsförfarande inför vapenfri tjänst\r\navskaffas. Det är gamla motionskrav som\r\ntillgodoses, som Hans Lindblad sade. Så länge vi i\r\nmiljöpartiet har varit med här har vi hjälpt till. Vi\r\nhar stöttat motionskrav genom reservationer när\r\nandra inte har orkat skriva reservationer.</pre><pre>Nu kommer det an på regeringen att mera\r\npreciserat föreslå hur den här antagningen till\r\nvapenfri tjänst skall ske. Man kan hoppas att det\r\nblir ett förslag som grundar sig på att vapenfri tjänst\r\när det naturliga. Den är ju det naturliga sett till\r\nmänniskan. Men egentligen är det här det som vi\r\nfrämst behöver och som är rationellt i dagens\r\nförsvar och som kommer att vara rationellt i\r\nframtidens försvar. Dagens samhälle är, och\r\nframtidens samhälle kommer i mångt och mycket\r\natt vara, så sårbart på grund av datateknik och\r\nelberoende att konventionellt försvar blir en\r\nfelinvestering.</pre><pre>Elektromagnetiska pulser från en kärndetonation\r\nslår ut all elektronik. Man kan bara kapsla in och\r\nskydda i mycket begränsad omfattning. Nya\r\nstrålningsvapen kommer att kunna producera ännu\r\neffektivare pulser. JAS-plan kommer aldrig att\r\nflyga, och inga kärnbrigader kommer att\r\nmobiliseras.</pre><pre>Långsiktigt är meningen med det rationella\r\nförsvaret att bygga ett mindre sårbart och mera\r\nekologiskt anpassat samhälle. Kortsiktigt måste\r\nförsvaret bygga på att vi lokalt kan sätta upp civila\r\nstyrkor som kan bemanna reservsystem för\r\nbasförsörjning med mat, vatten, värme och\r\nkommunikationer och som kan mångfaldigt\r\nförstärka civil räddningstjänst.</pre><pre>Men samtidigt växer miljöhoten. Vårt samhälles\r\nexistens hotas inte i grunden av en sovjetisk\r\ninvasion men väl av krympande ozonskikt, av surt\r\nregn och av växthuseffekten. Mot detta är civilt\r\narbete ett relevant försvar.</pre><pre>Global miljöförstöring och livsmedelsbrist\r\ngenererar politiska konflikter. Också mot detta är\r\ncivilt arbete ett relevant försvar.</pre><pre>Behovet av civilt försvarsarbete är således mycket\r\nstort. Därför har vi i miljöpartiet motionerat om\r\nden s.k. allmänna värnplikten som vi vill skall\r\nutvecklas till en allmän värntjänst för både män och\r\nkvinnor. Helt klart fordras det, tyvärr, även för den\r\nnärmaste framtiden en militär beredskap -- men det\r\nmåste vara en beredskap för att kunna sätta upp\r\nmånga små robusta förband för att försvara vårt\r\nstora territorium. Det är det enda som är militärt\r\navskräckande när det gäller att försvara vårt\r\nterritorium både mot invasion en från stormakt och\r\nmot en eventuell framtida beväpnad\r\nfolkvandringsinvasion.</pre><pre>Den allmänna värntjänsten kan erbjuda en sådan\r\nberedskap genom att miljövärnsförband och\r\nräddningstjänstförband vid behov kan ges\r\nkompletterande utbildning och beväpning. På det\r\nsättet kan man öka den militära beredskapen med\r\nvisst varsel.</pre><pre>Naturligtvis kan den allmänna värntjänsten inte\r\ninföras från den ena dagen till den andra. I väntan\r\npå utredningar av olika slag är det därför klokt att\r\nsuccessivt utvidga verksamhetsområdet för\r\nnuvarande värnplikt. Därför biträder vi de krav\r\nsom de vapenfrias organisation länge fört fram\r\nbeträffande en utvidgning här på deras område.</pre><pre>Vi biträder alltså vänsterpartiets motionsyrkande\r\noch den reservation som finns i betänkandet.</pre><pre>Det här är ett bra exempel på att man kan gå stegvis\r\nfram, även om vi väldigt snabbt skulle vilja ha en\r\nmera rationell helhetslösning i form av en allmän\r\nvärntjänst. Ett exempel på att det går stegvis framåt\r\när alltså den positiva inställning som nu finns när\r\ndet gäller att rekrytera värnpliktiga direkt till\r\ncivilförsvaret.</pre><pre>Som sagt: Det går framåt.</pre><pre>Anf. 149 ROLAND BRÄNNSTRÖM (s):</pre><pre>Fru talman! Inledningsvis yrkar jag bifall till\r\nutskottets hemställa.</pre><pre>Sedan ett par kommentarer. Jag har följt frågan\r\nunder ett tiotal år här i riksdagen. Diskussionerna\r\nkring vapenfri tjänst har tidvis varit mycket\r\nintensiva. För närvarande står vi inför ett\r\nställningstagande som jag tror är riktigt och som\r\nockså bör ses i förhållande till den förhärskande\r\nvärldsbilden. De resonemang som har förts i\r\nutskottet dokumenterar hur man ser på frågan men\r\näven det nödvändiga i att även det här området\r\ngenomgår en förändring utifrån nuvarande\r\nsituation.</pre><pre>Hans Lindblad har på ett bra sätt något beskrivit\r\ndenna problematik. Det här är ingen ny fråga.\r\nTvärtom är den här frågan utomordentligt gammal.\r\nDet framgår av riksdagens noteringar under årens\r\nlopp. Men det som alltid varit föremål för\r\ndiskussion har gällt hur man skulle kunna hantera\r\nvapenfri tjänst på ett rimligt sätt i förhållande till\r\nden pliktlag som ju ändå gäller för det här området.</pre><pre>Nu är vi alltså framme vid ett ställningstagande som\r\nmöjliggör en förändring av nuvarande\r\nprövningsförfarande. Men vi har sagt att det ändå\r\nfinns skäl att klara ut den enskilde pliktskyldiges\r\ninställning till försvarets behov av personal. Där\r\nnärmar vi oss ett av de problem som jag anser\r\nkvarstår, framför allt med tanke på de synpunkter\r\nsom framförts från miljöpartiet och vänsterpartiet.\r\nMan menar att den tänkta tjänstgöringen skall\r\nbreddas på ett sådant sätt att det här i\r\nfortsättningen inte kopplas till totalförsvarets\r\nbehov. Men det ser jag som ett avsteg, som något\r\nsom leder i en föga önskvärd riktning.</pre><pre>Jag tror inte att det är bra att på det här sättet\r\ntillgodose vissa sektorers behov av arbetskraft -- ja,\r\nkanske t.o.m. behov av billig arbetskraft. Jag vill\r\nnog beträffande en sådan här arbetsinsats att den\r\nsom åtar sig denna uppgift skall känna sig\r\nmotiverad. Man skall tycka att det är ett\r\narbetsområde där man känner att man gör nytta.\r\nSkälet till att man söker till den här verksamheten\r\nskall framför allt präglas av ett intresse och av\r\nbehov. Det skall inte vara så, att man vill undvika\r\nnågon annan form av verksamhet.</pre><pre>Jag vill alltså framhålla att det som nu är väsentligt\r\noch värdefullt är att vi lämnar det nuvarande\r\nprövningsförfarandet. Vi ger i uppdrag åt\r\nregeringen att återkomma med förslag som bättre\r\ntillgodoser dagens syn på denna problematik. Men\r\nvi går inte så långt som vänsterpartiet och\r\nmiljöpartiet kräver i reservationen.</pre><pre>Anf. 150 BERNDT EKHOLM (s):</pre><pre>Fru talman! Detta betänkande är ett viktigt steg\r\nframåt i vapenfrifrågan. Utskottet uttalar att den\r\nomständliga och orättvisa prövningen vid sökandet\r\ntill vapenfri tjänst skall ersättas med något enklare\r\noch bättre.</pre><pre>Vi som är verksamma inom Broderskapsrörelsen\r\nhälsar naturligtvis detta med glädje. Vi har inte\r\nmotionerat i januari i år men gjorde det i en stor\r\nmotion i januari 1988. Som bekant har vi drivit\r\ndenna fråga mycket länge. Vi menar att man har\r\nägnat alldeles för mycket energi åt för få\r\nmänniskor. Hanteringssättet har också skadat unga\r\nmänniskor som har fått nej. En del har fått stora\r\nproblem till följd av ett nejsvar. Det har också i\r\nmånga fall lett till totalvägran.</pre><pre>Man kan säga att vi har kommit på efterkälken\r\nbland de nordiska länderna när det gäller att ta itu\r\nmed detta problem. Jag hoppas nu att regeringen\r\nsnabbt kommer med förslag till följd av detta\r\ntillkännagivande.</pre><pre>På en punkt är vi dock inte nöjda. Det gäller just\r\ndet som har varit uppe i debatten, nämligen\r\ntjänstgöringsalternativen. Det finns\r\nvapenfrisökande som inte anser sig kunna\r\ntjänstgöra inom totalförsvaret. De kan inte\r\nacceptera de nuvarande tjänstgöringsalternativen.\r\nDet leder till totalvägran, som i sin tur leder till\r\nfängelsestraff. Vi har sett många tidningsartiklar\r\nom det runt om i landet. Jag menar att detta\r\nfrihetsberövande skadar Sveriges anseende. Det\r\navser ganska få människor, och att undvika det\r\nborde inte vara något problem.</pre><pre>I år är det vänsterpartiet som har motionerat i den\r\nhär frågan. De tar upp behovet av alternativa\r\ntjänster utanför totalförsvaret. Man pekar på\r\nalternativ som tjänstgöring inom institutioner och\r\nfolkrörelser som arbetar för fred, nedrustning,\r\nkultur, miljö, m.m. Detta är uppfattningar som vi\r\nframfört i vår motion under den allmänna\r\nmotionstiden 1988. Den starka anknytningen till\r\ntotalförsvarets myndigheter, även om de är civila,\r\nprovocerar vissa värnpliktiga till att totalvägra i\r\nstället för att göra vapenfri tjänst. Många vapenfria\r\nvill ha en tjänst inriktad på fredsbefrämjande\r\nåtgärder och fredlig lösning av konflikter. Vi ser det\r\nsom ett grundläggande krav att det är en i vid\r\nmening samhällsnyttig tjänst man skall göra. Det är\r\natt föredra en sådan lösning framför att aktuella\r\nvägrare hamnar i fängelse. I Broderskapsrörelsens\r\nnya säkerhetspolitiska program hävdar vi att även\r\ndenna samhällsnyttiga tjänst kan vara en del i\r\nlandets säkerhetspolitik. Vi menar att det är för\r\nsnävt att se tjänstgöring inom totalförsvaret som\r\ndet enda alternativet. Vi delar i allt väsentligt\r\nvänsterpartiets reservation.</pre><pre>Det kvarstående problemet måste helt enkelt\r\nåtgärdas, även om huvudinriktningen -- jag vill\r\nstryka under det -- av tjänstgöringen för de\r\nvapenfria bör ske inom totalförsvaret. Men det är\r\norimligt att vi fortsättningsvis försätter oss i en\r\nsådan situation att ett antal totalvägrare hamnar i\r\nfängelse. Man skulle kunna spinna vidare på Hans\r\nLindblads exempel med ketchuptuben. Varför inte\r\ntrycka till ordentligt, så att vi får ut även detta\r\nproblem och löser den kvarstående frågan.</pre><pre>Anf. 151 ROLAND BRÄNNSTRÖM (s)\r\nreplik:</pre><pre>Fru talman! Jag har viss förståelse för Berndt\r\nEkholms syn på totalvägrare och deras situation.\r\nDen är något speciell. Låt mig ge uttryck för\r\nnågonting som kan leda till att även den situationen\r\nförbättras något.</pre><pre>Det pågår i försvarskommittén ett arbete som i\r\nförlängningen kan leda till att man där begär en\r\növersyn av hela den problematik som har att göra\r\nmed totalförsvarets personalförsörjning. Det kan\r\nses mot bakgrund av de ställningstaganden som är\r\npå väg att växa fram till följd av ett minskat behov\r\nav personal i den militära delen av totalförsvaret.\r\nJag ser framför mig, som en direkt följd av detta,\r\natt möjligheterna till ett resonemang om\r\ntotalförsvarets personalbehov öppnas. Därmed\r\nkanske man också skulle kunna se på något som\r\nbetecknas som totalförsvarsplikt. Vi har ännu inte\r\nkommit fram till ett slutgiltigt ställningstagande i\r\nden frågan. Men jag ser personligen möjligheter till\r\nöppningar i en sådan riktning, vilket också breddar\r\nbasen för tjänstgöringsalternativen. Men låt oss\r\ninvänta att försvarskommittén slutför sina uppgifter,\r\ndå just denna frågeställning berörs där.</pre><pre>Anf. 152 BERNDT EKHOLM (s) replik:</pre><pre>Fru talman! Jag menar att det är rör sig om mycket\r\nfå människor som är aktuella i detta fall. Om\r\nhuvudinriktningen är att man som vapenfri skall\r\ntjänstgöra inom totalförsvaret återstår omkring ett\r\nhundratal som inte kan acceptera detta. Jag tycker\r\natt det är rimligt att vi söker en lösning på detta\r\nproblem, så att vi slipper sätta dessa människor i\r\nfängelse. Tidningarna skriver den ena artikeln efter\r\nden andra, och vi får mänskliga\r\nrättighetsorganisationen på oss. Det är inte värt det\r\npriset för ett sådant fåtal människor. Jag hoppas att\r\nden översyn som Roland Brännström tar upp kan\r\nleda till att även den här frågan kommer upp på\r\ndagordningen och att man diskuterar igenom den.\r\nJag hoppas verkligen att vi får en lösning, så att vi\r\nslipper föra denna debatt i framtiden.</pre><pre>Anf. 153 MARIANNE SAMUELSSON\r\n(mp):</pre><pre>Fru talman! Det är inte var dag man kan stå här\r\nframme och glädja sig över att ha fått en motion\r\ntillstyrkt av ett utskott. Därför tycker jag att det\r\nkänns så roligt att kunna gå upp i talarstolen den\r\nhär gången och instämma i det som utskottet har\r\nsagt.</pre><pre>Detta är en fråga som jag mest har studerat utifrån.\r\nSom aktiv inom freds- och ungdomsarbetet har jag\r\nsett problemet från ungdomarnas sida. De kämpar\r\nmånga gånger med sin övertygelse, med alla de\r\nproblem som det innebär att i ungdomen veta vad\r\nman vill och med rädslan inför detta\r\nprövningsförfarande. Många har faktiskt tyckt att\r\ndet är litet av ett examenstest som man inte vet om\r\nman klarar eller törs ge sig in i. Därför har man fått\r\nge sig in i en tjänstgöring som man egentligen inte\r\nhar velat.</pre><pre>Det är otroligt positivt att detta tas bort. Jag håller\r\nhelt med Berndt Ekholm om att vi måste tömma\r\nhela ketchupflaskan och se till att det finns\r\nalternativ för de ungdomar som av samvetsskäl inte\r\nvill ingå i totalförsvaret. De kanske hellre vill jobba\r\ninom fredsrörelsen eller i någon av folkrörelserna.\r\nDet är också stimulerande och viktigt för det\r\nfolkrörelsearbete som jag tror att vi behöver i detta\r\nland för att behålla en levande demokrati.</pre><pre>Detta är mycket positivt och jag yrkar bifall till\r\nutskottets hemställan, men stöder också\r\nreservationen under mom. 2.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>19 § Ajournering för middagsuppehåll</pre><pre>Kammaren beslöt kl. 17.59 att ajornera\r\nförhandlingarna till kl. 19.00 för middagsuppehåll.</pre><pre>20 § Återupptagna förhandlingar</pre><pre>förhandlingarna återupptogs kl. 19.00</pre><pre></pre><pre>21 § Vissa turistfrågor</pre><pre>Föredrogs</pre><pre>kulturutskottets betänkande</pre><pre>1990/91:KrU2 Vissa turistfrågor.</pre><pre>Anf. 154 KARIN FALKER (m):</pre><pre>Herr talman! Turismen är en näringsgren som är\r\ni tillväxt över hela världen. Det finns 170 miljoner\r\nmänniskor inom EG-länderna som reser till ett\r\nannat land under sin semester. Sex miljoner\r\nnordamerikaner och lika många turister från\r\nFjärran Östern besöker Europa. Det finns ett\r\nuppdämt behov hos människorna i det tidigare\r\nstängda Östeuropa att resa och se andra länder. Att\r\nmarknadsföra och stärka Sverige på den utländska\r\nturistmarknaden är självfallet mycket angeläget.</pre><pre>Sverige har mycket goda förutsättningar att hävda\r\nsig som ett attraktivt semesterland för såväl\r\ninhemska som utländska turister. Unika natur- och\r\nkulturupplevelser gör vårt land till ett lockande\r\nresmål. Möjligheterna att ytterligare utveckla\r\nturistverksamheten är mycket goda.</pre><pre>Det visar sig emellertid att Sverige har ett\r\nunderskott i turistbalansen som i dag uppgår till 15\r\nmiljarder kronor. För att vända på den obalansen\r\nmåste intresset hos utländska turister för Sverige\r\nväckas. Turistrådet har en viktig uppgift att\r\nmarknadsföra Sverige utomlands.</pre><pre>Turismen har blivit en alltmer betydelsefull näring\r\nför landsbygden. I många län, t.ex. i Bergslagen\r\noch i de norra delarna av landet, finns en god\r\nutvecklingspotential i turistnäringen. Men det\r\nförutsätter en politik som gagnar den svenska\r\nturistnäringens konkurrenskraft.</pre><pre>Regeringen bedriver dess värre en ekonomisk\r\npolitik som nu direkt hotar att slå undan benen för\r\nen expanderande turistnäring i vårt land. Höjd\r\nmoms på hotell- och restaurangverksamhet innebär\r\natt redan höga kostnader stiger ytterligare.</pre><pre>Höjda bensinkostnader drabbar landsbygden\r\ndubbelt upp. Dels är man där helt beroende av\r\nbilen i vardagstillvaron, dels försämras\r\nturistnäringens möjligheter av höga resekostnader.\r\nLika illa slår momsen på persontransporter och\r\nskidliftar.</pre><pre>Svenska familjer finner att en utlandsresa ofta blir\r\nett billigare semesteralternativ än en semester i\r\nSverige. Utländska turister skräms bort av\r\nkostnadsskäl.</pre><pre>Syftet med den stort uppslagna kampanjen ''Hela\r\nSverige skall leva'' motverkas av regeringens förda\r\npolitik. Den svenska turistnäringen får kämpa i ett\r\nallt kärvare klimat och får allt svårare att hävda sig\r\ni konkurrensen med utlandet. Ett i grunden gott\r\nutgångsläge blockeras.</pre><pre>\r\nModerata samlingspartiets kritik mot\r\nskattereformen var stark på de här punkterna och\r\nkritiken kvarstår. Det är närmast tragiskt att\r\nturistnäringen, som så väl behövs i landets mest\r\nutsatta områden, nu fått allvarligt försämrade\r\nvillkor.</pre><pre>Herr talman! Moderata samlingspartiet har tidigare\r\nriktat kritik mot en företeelse som haft en tendens\r\natt dyka upp i krisområden, nämligen kommunala\r\nsatsningar på näringsverksamhet med\r\nkommuninvånarnas skattepengar som insats.</pre><pre>I detta betänkande framhåller vi att kommunerna\r\nbör begränsa sina engagemang på turistområdet.\r\nTuristverksamhet skall drivas i fri konkurrens och\r\npå lika villkor. De turistverksamheter som många\r\nkommuner driver eller subventionerar på\r\nskattebetalarnas bekostnad snedvrider\r\nkonkurrensen. Många kommuninvånare har dyrt\r\nfått betala entusiastiska kommunpolitikers\r\nsatsningar på illa underbyggd turistverksamhet,\r\nt.ex. i form av stugbyar och campingplatser.</pre><pre>För moderata samlingspartiet är det viktigt att\r\nenskild företagsamhet får så goda förutsättningar\r\nsom möjligt att kunna verka och utvecklas. Det är\r\nenskilda människors idérikedom och\r\nverksamhetskraft som är turistnäringens bas.</pre><pre>I likhet med annan företagsverksamhet är\r\nturistnäringen beroende av en småföretagarvänlig\r\npolitik. Skatter, pålagor och andra hinder för\r\nföretagsamheten i vårt land hämmar den utveckling\r\nav landsbygden som en blomstrande\r\nturistverksamhet innebär.</pre><pre>Sverige har goda möjligheter att bli ett\r\nframgångsrikt turistland. Vi moderater vill ge\r\nturistnäringen bästa möjliga förutsättningar att\r\nverka och utvecklas.</pre><pre>Jag yrkar bifall till reservation 1.</pre><pre>Anf. 115 JAN HYTTRING (c):</pre><pre>Herr talman! Jag skall inte gå in på den allmänna\r\ndebatten om turistnäringen. I våras förde vi en\r\nganska omfattande debatt med anledning av det\r\nstora betänkandet om turistfrågor. Vi har också fört\r\ndebatter om de skattefrågor som rör turismen, och\r\ndessa debatter kommer att fortsätta, men i annan\r\nomfattning och vid andra tillfällen.</pre><pre>Jag skall, herr talman, närmare uppehålla mig vid\r\nföreliggande betänkande som rör vissa frågor om\r\nturismen. Det är frågor som inte behandlades i\r\nvåras men som har kommit fram nu under hösten.</pre><pre>Centern har fogat en reservation till betänkandet,\r\noch den rör information om allemansrätten.\r\nUtskottet redovisar de insatser som görs för att\r\ninformera både svenska och utländska turister om\r\nallemansrätten, som är helt unik för Sverige. Meg\r\nveterligen finns den rätten bara i vårt land. Jag tror\r\nockså att vi alla är mycket rädda om den.</pre><pre>De informationsinsatser som görs är naturligtvis\r\nvärdefulla och måste fortgå.</pre><pre>I vår reservation efterlyser vi förstärkta insatser,\r\nvilket beror på att vi har kunnat notera att det\r\nfortfarande på sina håll sker skadegörelse som inte\r\när förenlig med allemansrätten. Denna\r\nskadegörelse skapar motsättningar som är helt\r\nonödiga och som också kan få negativa\r\nkonsekvenser för turistnäringens utveckling. Vi i\r\ncentern tycker det vore synd om det skulle bli så och\r\nom denna skadegörelse skall få fortsätta att\r\nutvecklas.</pre><pre>Därför gäller det att hitta också andra vägar för\r\ninformation. Ett förslag är att man försöker\r\nupprätthålla en bättre kontakt med de utländska\r\nresearrangörerna. Många utländska turister, som\r\nägnar sig åt camping, kanotsport och liknande typer\r\nav aktiviteter ute i marker där allemansrätten\r\ngäller, kommer inte i kontakt med svenska\r\nresearrangörer. Resorna företas på eget initiativ,\r\noch många turister nås inte av informationen om\r\nallemansrätten. Det behövs alltså förstärkta\r\ninsatser inte minst via våra ambassader och från\r\nturistrådet, som kan ta direkt kontakt med\r\nresearrangörerna genom våra utlandskontor. Det\r\när kanske den viktigaste informationsinsatsen.</pre><pre>Informationsinsatserna kan också förstärkas i de\r\nkommuner som tar emot många turister. Jag tänker\r\nexempelvis på Danoområdet, som går genom både\r\nVärmland och Dalsland. Där förekommer faktiskt\r\nen ganska omfattande skadegörelse. Även där\r\nskulle informationsinsatserna kunna förstärkas\r\ngenom turistrådets medverkan.</pre><pre>Med detta, herr talman, yrkar jag bifall till\r\nreservation 3.</pre><pre>Anf. 156 MAJA BÄCKSTRÖM (s):</pre><pre>Herr talman! Det är riktigt som det är sagt här, att\r\nturismen i Sverige har ökat med 40 % de senaste tio\r\nåren, och vi kan se att utvecklingen fortfarande är\r\nsnabb. Fram till 1995 väntas den öka med ca 5 %\r\nårligen. Vi vet att turismens betydelse för samhället\r\nökar. Turismen och rekreationsnäringen är kort\r\nsagt en basindustri.</pre><pre>För vissa regioner i landet har turistnäringen\r\nspeciellt stor betydelse. Det gäller t.ex. vissa\r\nglesbygdsområden, där turismen är\r\nhuvudnäringen.</pre><pre>Sverige och svensk turism har en väl utbyggd\r\ninfrastruktur. Turistprodukterna har växt fram ur\r\nde lokala behoven av fritid och rekreation. Dessa\r\nturistprodukter står sig väl i en internationell\r\njämförelse.</pre><pre>Den vid samma internationella jämförelse lilla\r\ndestinationen, Sverige, saknar dock i stort sett\r\nförutsättningar för massturism från utlandet, och\r\ndet finns få produkter med internationell lyskraft.\r\nSverige som destination har dock samtidigt en för\r\nframtiden bra profil -- ett glesbefolkat\r\nvälfärdssamhälle med stora, orörda och ur\r\nmiljösynpunkt oförstörda naturområden.</pre><pre>Turist- och resenäringen är en blandning av många\r\nkommersiella, ideella och offentliga aktörer.\r\nMånga av aktörerna är små och är i behov av\r\nservice, och de saknar ofta resurser för egna\r\nutvecklingsinsatser.</pre><pre>Aktörerna har delvis skilda men också delvis\r\nsammanhållande intressen och referensramar. De\r\nprodukter som turisten till slut möter är resultatet\r\nav en lång kedja av insatser från dessa olika aktörer.</pre><pre>Den betydelse som turistnäringen har för regional\r\nutveckling och alltså även för landsbygdens\r\nutveckling erkänns allmänt. Ett av de uppdrag som\r\nstatsmakterna har gett till Turistrådet är ju att\r\nstödja regional utveckling och öka sysselsättningen.\r\nDet finns inga skilda uppfattningar mellan\r\npartierna i detta avseende.</pre><pre>Förslaget i motion 524 går ut på att kommunernas\r\nengagemang på turistområdet skall begränsas.\r\nMotionärerna anser att kommunerna\r\nsubventionerar turistverksamhet och på så sätt\r\nkonkurrerar ut privata näringsidkare. Låt mig säga\r\natt för några år sedan kunde detta påstående ha haft\r\nett visst fog för sig, men motionärerna har tydligen\r\ninte följt med den utveckling som skett under\r\nsenare år.</pre><pre>Enligt uppgift från Turistrådet och\r\nKommunförbundet är det i dag knappast några\r\nkommuner som har råd att göra investeringar i\r\nturistanläggningar, om det på orten finns privata\r\nföretagare som är intresserade av att göra\r\ninvesteringar i eller driva ett hotell eller en annan\r\nturistanläggning. Det förekommer att kommuner\r\ngår in och gör investeringar på turistområdet av\r\nindirekta näringspolitiska skäl.</pre><pre>Kommunen bedömer det då som angeläget av\r\nserviceskäl att det skall finnas ett hotell eller en\r\ncampingplats på orten. Det innebär att turister\r\nstannar till på orten, och det kan ge lokala\r\nföretagare/handlare ökade inkomster.\r\nKommunförbundet redovisar i ''Fakta om turism\r\noch fritid 1988'' att 52 kommuner har sett det som\r\nangeläget att stödja något eller några hotell på\r\norten.</pre><pre>Herr talman! Låt mig avsluta med att yrka bifall till\r\nkulturutskottets hemställan och avslag på de tre\r\nreservationer som är fogade till betänkandet.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>22 § Lag om tillfälliga bilförbud</pre><pre>Föredrogs</pre><pre>trafikutskottets betänkande</pre><pre>1990/91:TU4 Lag om tillfälliga bilförbud (prop.\r\n1989/90:143).</pre><pre>Anf. 157 TOM HEYMAN (m):</pre><pre>Herr talman! Kraven på miljöpolitisk lagstiftning\r\nmåste ställas högt. Riksdagen måste veta vilka\r\nlagbestämmelser som man inför, och allmänheten\r\nmåste förstå innebörden av lagarna. Det\r\nföreliggande förslaget uppfyller inte dessa krav.</pre><pre>Lagen föreskriver endast att en kommun får\r\nmeddela bilförbud för visst område. I\r\npropositionstexten begränsas lagen till att gälla tills\r\nvidare endast för Göteborg.Varför just Göteborg?\r\nVarför inte lika gärna Helsingborg, Borlänge eller\r\nSundsvall, orter som har väl så stora luftproblem\r\nsom vi har i Göteborg? Och varför just nu?</pre><pre>Biltrafiken i Göteborgs centrum har, genom den\r\nsedan länge införda zonindelningen, inte ökat utan\r\nligger kvar på 1970 års nivå. Däremot har\r\ninpendlingen från andra kommuner och\r\ngenomfartstrafiken på väg E6 ökat kraftigt. Men\r\ndessa problem löses inte av det föreliggande\r\nförslaget, eftersom det endast omfattar det centrala\r\nstadsområdet.</pre><pre>Tvärtom kommer problemen med inpendlingen att\r\nöka genom den beskattning av kollektivtrafiken\r\nsom nu skall genomföras. Att i stället slopa den\r\nbeskattningen skulle vara en konkret och\r\nmiljöriktig åtgärd.</pre><pre>Lagförslaget innebär att en avstängningsplan får\r\nsättas i kraft när akuta hälsorisker uppstår.\r\nRegeringen förutsättes bestämma vad som är akuta\r\nhälsorisker och hur mätning skall ske. I det förslag\r\ntill gränsvärden som förekommit i\r\nGöteborgsplanen är gränserna så satta att\r\ntrafikförbud inte varit aktuellt någon gång under de\r\nsenaste tio åren, trots att de föreslagna\r\ngränsvärdena är ungefär halverade jämfört med\r\nt.ex. tyska normer.</pre><pre>Luftkvaliteten i Göteborg har under de gångna\r\nåren kraftigt förbättrats, främst genom en framsynt\r\nsatsning på goda energilösningar. Men de resultat\r\nsom därigenom har uppnåtts hotas nu genom en\r\nstatlig energipolitik som stimulerar nya stora\r\nförbränningsanläggningar. Ett flertal sådana är\r\nunder projektering i Göteborg och de kommer att\r\npåverka Göteborgsluften mycket mer än biltrafiken\r\nmen är alltså inte föremål för miljöministerns\r\nintresse.</pre><pre>Herr talman! Det talas i dessa dagar mycket om\r\nbesparingar, nedskärningar och avskaffande av\r\nonödig byråkrati. Detta lagförslag är meningslöst,\r\nmen det kommer naturligtvis att skapa en mängd\r\nsysselsättning bland byråkraterna i Göteborg.\r\nTillämpningsbestämmelser skall utfärdas,\r\nskyltning -- bara den kostnadsberäknad till 20\r\nmilj.kr. -- måste genomföras och beredskapsplaner\r\nmåste upprättas. Allt för en bestämmelse som\r\naldrig kommer att tillämpas.</pre><pre>Förslaget om tillfälliga bilförbud är en meningslös\r\nlag som endast skapar en skendebatt på\r\nmiljöområdet, samtidigt som de stora\r\nmiljöproblemen lämnas olösta. Det bör därför ej\r\ngenomföras, utan regeringen bör återkomma med\r\nandra, mer genomtänkta förslag. Regeringen kan\r\nju då t.ex. få inspiration från den egna utredningen\r\n''Miljöprojekt Göteborg''. Det var många\r\npressmeddelanden som publicerades när den\r\nutredningen tillsattes. Betänkandet verkar däremot\r\ni all tysthet ha förpassats till arkivet.</pre><pre>Jag yrkar därför bifall till reservation 1 och avslag\r\npå propositionen. Skulle denna reservation falla,\r\nherr talman, kommer vi att stödja reservation 4,\r\nsom delvis har motsvarande krav.</pre><pre>Anf. 158 KENTH SKÅRVIK (fp):</pre><pre>Herr talman! I betänkandet behandlas och\r\ntillstyrks av majoriteten, i vilken folkpartiet ingår,\r\nen proposition med förslag till en lag om\r\nbemyndigande för regeringen att meddela\r\nföreskrifter som ger en kommun rätt att tillfälligt\r\nförbjuda person- och lastbilstrafik inom vissa\r\nområden i situationer då luftföroreningarna utgör\r\nett akut hot mot människors hälsa.</pre><pre>Med de problem som finns i våra större städer,\r\nkänns det riktigt att i svåra miljösituationer kunna\r\nta till denna drastiska åtgärd för att tillfälligt\r\nförbättra miljösituationen i området.</pre><pre>I första hand skall denna åtgärd nu kunna användas\r\ni Göteborg. Sveriges näst största stad har under\r\nmånga år haft problem med luftföroreningar. Detta\r\nberör ibland inte bara Göteborg utan också\r\nnärliggande kommuner som Mölndal, Partille,\r\nHärryda och Kungälv. Orsaken till dessa\r\nåterkommande problem är i hög grad det\r\ngeografiska läget i dalgångarna längs med Göta älv.</pre><pre>Det känns aldrig bra att tillgripa förbud. Därför är\r\ndet viktigt att förbudslagen i dessa fall används\r\nmycket restriktivt av kommunen, eftersom ett\r\nbilförbud givetvis kan ställa till många andra\r\nproblem, som för många invånare kan bli svåra att\r\nhantera.</pre><pre>Från folkpartiets sida hade vi hoppats att\r\nlagförslaget skulle ha granskats av lagrådet. Men\r\nvarken konstitutionsutskottet eller majoriteten i\r\ntrafikutskottet ansåg detta nödvändigt, varför vi\r\nfick böja oss.</pre><pre>Med tanke på att det numera finns en särskild\r\nutredare tillsatt för Göteborgsområdet och dess\r\ntrafiksituation hoppas vi givetvis att han skall\r\nkomma fram med förslag som regering och\r\nkommun gemensamt skall kunna använda för att\r\nlösa den besvärliga situation som faktiskt råder i\r\nhela Göteborgsområdet. Jag vill här understryka\r\nvikten av att ett förslag snarast läggs fram om en\r\nrationell trafikplanering för området.</pre><pre>Även delegationen för Miljöprojekt Göteborg har\r\ni sin redogörelse till regeringen tagit upp dessa\r\nproblem. Detta har utmynnat i en skrivelse, där\r\nregeringen lovar återkomma med åtgärder som i\r\nmöjligaste mån skall minska problemen.</pre><pre>Folkpartiet har i reservation nr 4 tillsammans med\r\nmoderaterna begärt att regeringen skall\r\nåterkomma med kompletterande åtgärder snarast.\r\nDet gäller att på ett effektivt och varaktigt sätt\r\nkomma till rätta med dessa allvarliga\r\nmiljöproblem, som inte bara gäller trafiken, utan\r\nockså utsläppen från värmeanläggningar,\r\nsopförbränning och industri.</pre><pre>Att stifta förbudslagar ger bara tillfälliga\r\nförbättringar. Att vidta åtgärder, genom vilka man\r\ntar tag i de verkliga problemen, ger däremot en\r\nvaraktig förbättring.</pre><pre>Herr talman! Jag yrkar bifall till reservation nr 4.</pre><pre>Anf. 159 EVA ZETTERBERG (v):</pre><pre>Herr talman! Jag vill för vänsterpartiets räkning\r\nbara yrka bifall till reservation 2, som Viola\r\nClaesson har fogat till betänkandet. Jag vill också\r\nunderstryka att det är vänsterpartiets uppfattning\r\natt kommunerna själva kan avgöra när och hur det\r\när nödvändigt med ett förbud mot biltrafik på grund\r\nav miljöfarorna.</pre><pre>Anf. 160 STEN-OVE SUNDSTRÖM (s):</pre><pre>Herr talman! I detta betänkande tar vi upp och\r\nbehandlar regeringsförslaget om tillfälliga\r\nbilförbud inom vissa områden vid svåra\r\nluftföroreningar.</pre><pre>I korthet innebär förslaget att kommunen tillfälligt\r\nfår förbjuda biltrafik inom vissa områden om\r\nluftföroreningar innebär akuta hälsorisker för dem\r\nsom bor där. Det förutsätter emellertid att\r\nkommunfullmäktige har antagit en beredskapsplan\r\nsom skall ange förbudsområdena och de åtgärder\r\nsom kommunen skall vidta för att lindra effekterna\r\nav ett förbud. Planen skall också ange förbudets\r\nomfattning och vilken trafik, utöver vad som följer\r\nav lagen, som skall undantas från förbudet.</pre><pre>Förhoppningsvis kommer denna lag inte att behöva\r\nanvändas annat än vid mycket speciella situationer.\r\nDen tekniska utvecklingen gör ju att vi får allt\r\nbättre reningsanordningar på våra bilar och andra\r\nfordon. Katalytisk avgasrening och en skärpning av\r\nkraven när det gäller både bussars och lastbilars\r\navgaser minskar risken för dessa akuta ingrepp.</pre><pre>Men det är viktigt att möjligheten finns, eftersom\r\nvi vet att sådana här situationer kan uppstå.</pre><pre>Kommunerna har endast möjlighet att besluta om\r\ntillfälliga bilförbud efter bemyndigande från\r\nregeringen. Trafikutskottet har alltså på denna\r\npunkt ingen annan uppfattning än lagrådet.\r\nDessutom är det viktigt att kriterierna är likvärdiga\r\noch att de används i landets olika delar när\r\nluftföroreningarna innebär risker för människors\r\nhälsa.</pre><pre>Det har i detta sammanhang också rests krav på att\r\nkommunerna skall tvingas uppfylla bestämda\r\nmiljökvalitetsnormer och begränsa andra utsläpp\r\nav luftföroreningar. Kommunernas möjligheter att\r\nallmänt bekämpa luftföroreningar har också\r\nbreddats väsentligt under senare år. Många\r\nkommuner har genom sina miljö- och\r\nhälsoskyddsnämnder tagit på sig ett mycket stort\r\nansvar, många gånger större än vad gällande\r\nlagstiftning har krävt. De utarbetar\r\nmiljövårdsplaner och samarbetar med\r\nlänsstyrelsens naturvårdsenheter. Det finns alltså\r\nett positivt kommunalt engagemang i de här\r\nfrågorna. Den nya lagen ger ännu fler möjligheter\r\natt agera för att förbättra miljön.</pre><pre>Vidare har moderaterna och folkpartisterna i detta\r\nsammanhang en gemensam reservation, i vilken de\r\nbegär kompletterande förslag som tar sikte på att\r\nkomma till rätta med ännu allvarligare\r\nmiljöproblem, som t.ex. utsläpp från\r\nvärmeanläggningar, sopförbränning och industrier.\r\nOm det vore möjligt att genom ett enda förslag till\r\nriksdagen stoppa alla luftföroreningar, vore det\r\nsäkert lätt att enas om ett sådant förslag.</pre><pre>Tyvärr är inte verkligheten så enkel. Men vi\r\nkommer successivt, i takt med den tekniska\r\nutvecklingen, att driva på för att få en bättre miljö.\r\nDet kommer självfallet att ta tid, men det kommer\r\nsäkert att lyckas. Nu tar vi vårt ansvar på\r\ntrafikområdet och bidrar med den här viktiga lagen\r\nom tillfälligt bilförbud.</pre><pre>Jag kan inte låta bli att redan i mitt huvudanförande\r\nnågot kommentera Tom Heymans inlägg i första\r\nrundan. Tom Heyman ställde ett antal frågor. Han\r\nsade att allmänheten måste förstå lagens innebörd.\r\nHan frågade: Varför just Göteborg och varför just\r\nnu, när luftkvaliteten i Göteborg aldrig har varit\r\nbättre än nu?</pre><pre>Låt mig kommentera dessa frågor och påståenden\r\ngenom att citera en notis i dagens DN under\r\nrubriken Gråbrun luft täckte Göteborg.</pre><pre>''Göteborg drabbades på tisdagen av ovanligt dålig\r\nluft. Ett gråbrunt skikt av smutsig luft med höga\r\nhalter av kvävedioxider och sot låg på förmiddagen\r\növer staden.</pre><pre>Miljömyndigheten i stan bad göteborgarna att\r\nställa bilen hemma och förberedde dessutom andra\r\nåtgärder om situationen förvärrades.</pre><pre>Någon möjlighet att förbjuda biltrafik finns ännu\r\ninte. Riksdagen väntas fatta beslut om den saken på\r\nonsdagen.''</pre><pre>Jag tycker att detta citat säger en del om att vi, även\r\nom vi har kommit långt på vägen, behöver den här\r\ntypen av lagstiftning för att kunna gripa in vid akuta\r\nsituationer.</pre><pre>Med detta, herr talman, yrkar jag bifall till\r\nhemställan i trafikutskottets betänkande på alla\r\npunkter.</pre><pre></pre><pre>Anf. 161 KENTH SKÅRVIK (fp):</pre><pre>Herr talman! Det är enligt min uppfattning riktigt\r\natt i detta läge genomföra detta bilförbud. Men jag\r\när också införstådd med att man, som Sten-Ove\r\nSundström sade, inte genom ett enda lagförslag kan\r\ntäcka hela området. Vad vi har skrivit i vår\r\nreservation och hävdat hela tiden är att detta bara\r\när en liten bit av allt som måste göras i den här\r\nfrågan för att lösa de problem som finns på just det\r\nområde som vi nu talat om.</pre><pre>Det skulle därför vara trevligt att få höra från\r\nregeringspartiets representant om han verkligen vill\r\nsätta till alla klutar, för att uttrycka det så, för att\r\ngöra någonting åt dessa problem. Vi skall väl inte\r\nfinna oss i att det nu finns ett lagförslag och låta det\r\nstanna vid det, utan vi skall verkligen försöka lösa\r\nproblemen. Jag vet att de utredare som är tillsatta\r\nbl.a. i Göteborg verkligen arbetar med detta och\r\nförsöker styra trafiken genom Göteborgsområdet\r\npå ett annat sätt än vad som är fallet i dag. Det\r\nskulle alltså vara intressant att få höra Sten-Ove\r\nSundströms åsikter i detta fall.</pre><pre>Anf. 162 TOM HEYMAN (m):</pre><pre>Herr talman! Jag har inte sagt att luften aldrig har\r\nvarit bättre i Göteborg; naturligtvis har den varit\r\ndet. Jag har sagt att luften successivt har blivit\r\nbättre under de senaste åren och framför allt sedan\r\n1982, när fjärrvärmesatsningen satte in på allvar.</pre><pre>Visst har vi inversionsproblem, och visst drabbade\r\ndet Göteborg i går, men knappast i den omfattning\r\nsom bl.a. hade inneburit ett bilförbud. Ett\r\nbilförbud enligt den rapport som har tagits fram i\r\nGöteborg är knappast heller praktiskt\r\ngenomförbart. Med de gränsvärden som har satts\r\nav utredningen hade ett förbud heller aldrig\r\ntillämpats under de senaste tio åren.</pre><pre>Lagen är onödig, och den löser inte de problem vi\r\nhar. Dessa är framför allt en följd av den statliga\r\nenergipolitiken, som nu driver fram fossileldade\r\nanläggningar mitt inne i staden.</pre><pre>Anf. 163 STEN-OVE SUNDSTRÖM (s):</pre><pre>Herr talman! Låt mig först säga till Kenth Skårvik\r\natt detta självfallet inte är ett lagförslag som löser\r\nalla problem. Vi måste naturligtvis gå vidare. Det\r\nfinns mycket att göra på detta område och många\r\nanledningar att återkomma till de problem som\r\nbilismen ställer till i vår gemensamma miljö. Detta\r\när bara ett steg i den långa rad av steg vi måste ta\r\nför att få en bättre miljö åt oss alla.</pre><pre>Jag vill till Tom Heyman säga att det citat från\r\nDagens Nyheter jag nyligen läste upp tyder på hur\r\nviktigt det är att i speciella situationer -- jag vill\r\npoängtera att det är fråga om speciella situationer --\r\nkunna ha en sådan lag i beredskap.</pre><pre>Som jag tidigare sade var det höga halter av\r\nkväveoxid och sot som besvärade Göteborg\r\nordentligt i går enligt artikeln i DN. Det är viktigt\r\natt vi kan vidta akuta åtgärder av detta slag även om\r\nsjälvfallet många fler måste till på sikt.</pre><pre>Anf. 164 ROY OTTOSSON (mp):</pre><pre>Herr talman! Jag vill fortsätta där Sten-Ove\r\nSundström nyss slutade och ta upp vad som hände i\r\ngår i Göteborg. Om jag förstått saken rätt var\r\nhalten av kväveoxider på sina håll så hög i\r\nGöteborg i går att det hade blivit aktuellt med ett\r\nbilförbud enligt den lag som vi nu diskuterar. Man\r\nvar alltså över halter på 250 mikrogram\r\nkväveoxider per m3 luft, och det är väl högt.</pre><pre>Jag kan i och för sig instämma i det Tom Heyman\r\noch andra har framfört här, nämligen att man bör\r\nta hänsyn till också andra saker än bilarnas utsläpp.\r\nMan får ta ett steg i taget.</pre><pre>Vi i miljöpartiet stödjer alltså denna proposition\r\noch att man ger de kommuner som så vill möjlighet\r\natt förbjuda biltrafik av miljöskäl. Men vi har i\r\nreservation nr 3 till betänkandet också sagt att\r\ndenna möjlighet bör utvidgas så att kommunerna\r\nfår rätt att begränsa även andra utsläppskällor. Det\r\nkan vara industrier, energianläggningar osv.\r\nKommunen skall kunna göra en prioritering över\r\nvilka utsläpp som bör dras ner i ett akut\r\nföroreningsläge, en prioritering som tar hänsyn till\r\nsåväl utsläppens sammansättning, ekonomin och\r\nrent praktiska frågor. Det kanske inte alla gånger är\r\ntrafiken som man skall gå på i första hand. Det\r\nberor på hur det ser ut lokalt.</pre><pre>Om detta skall fungera bra är det också viktigt att\r\nradikala miljökvalitetsnormer införs och att dessa\r\när sdeamma för hela landet så att det inte uppstår\r\ngodtycke i de olika kommuner som inför sådana här\r\nförbud med litet olika gränsvärden. Det är mycket\r\nviktigt att man har samma normer överallt.</pre><pre>Miljökvalitetsnormerna skall fastställas centralt\r\noch vara så pass radikala att det inte uppstår\r\nmiljöproblem och inte heller hälsoproblem. Det\r\nmenar jag skall gälla även för de människor som är\r\nlitet känsligare för luftföroreningar. Det är kanske\r\nframför allt fråga om astmatiker, men det har visat\r\nsig att många andra människor utvecklar allergier\r\ngentemot luftföroreningar om de utsätts för dessa\r\nunder en längre tid.</pre><pre>Det är viktigt att vi får ner halterna av kväveoxider\r\nlångt under de 250 mikrogram per m3 som jag\r\ntidigare talade om, kanske ända ner till 50\r\nmikrogram som dygnsmedelvärde. Det vore\r\nnaturligtvis bra att komma ännu längre ner, men jag\r\nanser att man borde kunna nå dit på kort sikt.</pre><pre>Jag noterar också att kravet på\r\nmiljökvalitetsnormer, ett krav som miljöpartiet har\r\ndrivit länge under stort motstånd från de etablerade\r\npartierna, börjar vinna gehör. Vi fick under den\r\npartiledardebatt som inledde höstriksdagen ett\r\nlöfte från statsminister Ingvar Carlsson att\r\nmiljökvalitetsnormer skall införas i Sverige och bli\r\nen vanligare metod att angripa miljöproblem med.\r\nHär har vi ett konkret exempel där detta bör bli\r\naktuellt. I majoritetens skrivning sägs också att\r\nman gärna vill se miljökvalitetsnormer som\r\nutfärdas centralt. Vi har alltså fått ett halvt gehör\r\nför detta också från trafikutskottet, men dock bara\r\nhalvt.</pre><pre>Herr talman! Med detta vill jag yrka bifall till\r\nreservation 3.</pre><pre>Anf. 165 STEN-OVE SUNDSTRÖM (s):</pre><pre>Herr talman! Jag tror att det är rätt att gå fram på\r\ndet sätt som Roy Ottosson anger: Det är viktigt att\r\nta ett steg i taget. Miljöpartiet pekar på vikten av\r\natt se till att vi också kommer till rätta med\r\nluftföroreningar från industri och\r\nenergianläggningar och att miljökvalitetsnormer\r\ninförs.</pre><pre>Det är självfallet viktigt att vi får grepp om dessa\r\nproblem från många olika håll. Det har varit viktigt\r\natt lyfta fram frågan om en möjlighet till bilförbud\r\ni den speciella region som Göteborg trots allt utgör.\r\nExemplet i går från Göteborg på vad som kan\r\nhända om man väntar för länge och de problem\r\ndetta kan åstadkomma för medborgarna, visar att\r\ndet är viktigt att lyfta fram frågan i förtid och inte\r\ninvänta fullkomliga lösningar på alla områden.</pre><pre>Vi får sedan återkomma med alla de andra åtgärder\r\nsom kan vara viktiga att genomföra. Även om det\r\nkan ta litet tid tror jag att vi är överens om greppen.</pre><pre>Anf. 166 ROY OTTOSSON (mp):</pre><pre>Herr talman! Jag tolkar Sten-Ove Sundströms\r\nreplik som att man nu inom socialdemokrattin är\r\nhelt med på noterna när det gäller\r\nmiljökvalitetsnormer, och det är naturligtvis\r\nmycket glädjande. Vi har också sett att det gjorts\r\nvissa framsteg inom miljöskyddskommittén, den\r\nutredning som ser över miljölagstiftningen i Sverige\r\njust på detta område. Miljökvalitetsnormer börjar\r\nerkännas som en bra princip i miljölagstiftning och\r\nmiljöarbetet.</pre><pre>Jag vill också framhålla en annan begränsning i\r\npropositionen, eller åtminstone i underlaget till\r\nden. Man tänker sig att det bara är i Göteborg som\r\ndet kan utfärdas bilförbud av miljöskäl. Vi i\r\nmiljöpartiet menar att det naturligtvis måste vara\r\ngenerella regler. Alla kommuner som så vill bör få\r\ndenna möjlighet.</pre><pre>Jag kommer själv från Sundsvalls kommun. Jag bor\r\ninte inne i Sundsvall, men jag vet att luften där kan\r\nbli väl så dålig som i Göteborg. Det är en liten\r\nstadskärna, och det vore relativt enkelt att tillämpa\r\nbilförbud för att få ned luftföroreningshalterna\r\nvissa dagar när man har besvär med inversion och\r\nannat. Det finns naturligtvis exempel på andra\r\nställen runt om i landet där det vore bra med ett\r\nförbud. Nu finns det i och för sig inget i den nu\r\nföreslagna skrivningen av lagen som förhindrar att\r\nregeringen tillåter detta för andra områden än\r\nGöteborg, och jag vill poängtera att det är viktigt\r\natt så sker.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>23 § Bilindustrin</pre><pre>Föredrogs</pre><pre>näringsutskottets betänkande</pre><pre>1990/91:NU3 Bilindustrin.</pre><pre>Anf. 167 PER WESTERBERG (m):</pre><pre>Herr talman! I detta betänkande behandlas ett\r\nantal motioner som berör bilindustrin. Det rör sig\r\nhuvudsakligen om krav på olika förbättringar i\r\navgasreningen och forskning om miljöeffektivare\r\nmotorer. Det finns i denna debatt anledning att\r\nförst och främst slå fast att det gjorts mycket\r\nbetydande framsteg när det gäller avgasrening för\r\nbensinmotorer, framför allt när det gäller den\r\nkatalytiska avgasreningen, och speciellt den som\r\nstyrs via lambdasonder har gjort att man fått en\r\nnärmast 90 procentig rening.</pre><pre>Tekniken fortsätter att förfinas och bli effektivare.\r\nVi får en snabb förnyelse av bilparken, och i\r\nsynnerhet gäller det de bilar som går långa sträckor\r\nvarje år, vilket innebär att luften stegvis förbättras\r\ni förhållande till hur den skulle vara om man inte\r\nfått denna förnyelse.</pre><pre>Det finns även anledning att påpeka att vi haft en\r\nkonstant bensinförbrukning till följd av\r\nbränsleeffektivare motorer under 80-talet, vilket\r\ngjort att utsläppen från bilismen har kunnat\r\nminskas. Det finns dock ett problem med denna\r\navgasrening, och det är att man inte kommer åt\r\nkoldioxidproblemet.</pre><pre>Det är därför naturligt att vi ställer ytterligare krav\r\npå bilindustrin och produktionen av bilmotorer för\r\natt försöka få fram mer miljövänliga motorer. Det\r\när därför också intressant att kunna konstatera att\r\nVolkswagen nyligen presenterat små\r\npersonvagnsdieslar som har en katalytisk\r\navgasrening som i stor utsträckning kan jämföras\r\nmed bensinmotorernas. Det intressanta med denna\r\nmotor är framför allt att man har en\r\nbränsleförbrukning som ligger nedemot hälften av\r\nmotsvarande bensinmotorers. På detta sätt skulle\r\nman kunna minska utsläppen av koldioxid högst\r\nradikalt.</pre><pre>De motioner som behandlas i betänkandet tycker vi\r\nhar kommit att handa mer om medlen hur man skall\r\nkunna förbättra dessa motorer och deras utsläpp i\r\nstället för målen. Man har förblindats av ett antal\r\nolika alternativa förslag och utvecklingslinjer och\r\nvill gärna sätta sig till doms över vilken som\r\nkommer att utvecklas bäst och var pengarna skall\r\nsatsas.</pre><pre>Vi tycker att detta är en helt felaktig syn. Vi skall\r\nsätta upp som ett mål att kunna få effektivare\r\nmotorer som ger mindre utsläpp. Medlen för hur\r\nman skall kunna uppnå detta tror jag att branschen\r\nbäst själv kan finna. De motortekniker som själva\r\nfår syssla med utvecklingen har den största\r\nfackkunskapen. Därför tycker vi också att det är\r\nväldigt viktigt att dessa mål som sätts upp politiskt\r\ninte bara blir nationella utan spänner över en större\r\ndel av världen. Det är inte bara Sverige som kan\r\nklara att få fram effektivare motorer, utan det är\r\nden totala bilindustrin och världssamfundet. Vi\r\ntycker därför att det är viktig att följa den snabba\r\nutveckling som sker i Californien. Vi hoppas att de\r\nbilföretag bl.a. där som är inblandade i forskning\r\nefter effektivare motorer skall kunna få fram en\r\nteknik, som kan appliceras på svenska förhållanden\r\noch ge oss ytterligare luftförbättringar.</pre><pre>Med detta, herr talman, vill jag yrka bifall till\r\nreservation 1 i betänkandet.</pre><pre>Anf. 168 KJELL ERICSSON (c):</pre><pre>Herr talman! Betänkandet handlar om en\r\nbegränsad del av bilindustrin. Det finns säkert\r\nanledning att beröra många frågor med anknytning\r\ntill bilindustrin, men det får vi säkert anledning att\r\nåterkomma till.</pre><pre>Vi i centern stöder ett par reservationer i\r\nbetänkandet som berör dels forskningsprogram för\r\nutveckling av miljövänliga motorer och drivmedel,\r\ndels utveckling av elbilen. Även om mycket har\r\ngjorts när det gäller rening finns det ändå mycket\r\natt göra.</pre><pre>Det är en mycket angelägen sak att ta fram mer\r\nmiljövänliga motorer och drivmedel -- inte minst\r\nmed tanke på miljön. Men det är också angeläget\r\natt få fram mer bränslesnåla motorer för att\r\nreducera bränslekostnaderna.</pre><pre>Vi har som bekant ett mycket ett högt bensinpris i\r\nvårt land. Kan man skära ned på förbrukningen av\r\nbensin per mil, gynnar det både den enskildes\r\nekonomi och miljön.</pre><pre>När det gäller bränslet skulle det också vara ganska\r\nenkelt att gå över till en mer biomassebaserad\r\nmotoralkohol än vad som i dag används. Tyvärr\r\nverkar det som om produktionen av bränslesnåla\r\noch miljövänliga motorer för kommersiellt bruk\r\nfortfarande är avlägsen. Det vore därför värdefullt\r\nmed en samlad redovisning av regeringen av hittills\r\ngjorda framsteg.</pre><pre>I dagens läge när inte minst vår svenska bilindustri\r\nhar stora bekymmer vore det värdefullt med ett\r\nstörre engagemang för att man skall kunna få fram\r\nnya bränslesnåla och miljövänliga motorer. Jag\r\nyrkar därför bifall till reservation 3.</pre><pre>Frågan om elbilen har tidigare diskuterats i\r\nkammaren. Vi tycker inte att forskningen och\r\nutvecklingen har kommit långt nog. Forsknings-\r\noch utvecklingsarbetet bör intensifieras så att vi gör\r\nsådana satsningar som ökar möjligheten för elbilen\r\natt bli kommersiellt intressant.</pre><pre>När vi nu talar om bilindustrin, vill jag också något\r\nberöra det allmänna läget för denna. Vi har under\r\nmånga år haft en uppåtgående trend för vår\r\nbilindustri. Det har också genererat mycken\r\nverksamhet hos underleverantörer och\r\nsmåföretagare. Tyvärr har det senaste årets\r\nnedgång, inte minst för den svenska bilindustrin,\r\nsatt djupa spår ute i olika bygder i vårt land. Det är\r\nhelt klart att bilindustrin har spelat en mycket stor\r\nroll för sysselsättningen på olika håll i landet.</pre><pre>Det hela började med Saabs nedgång och\r\nförsämrade lönsamhet, som bl.a. innebar\r\nnedläggning av fabrikerna i Kristinehamn och\r\nKramfors. Det senaste är nu Volvos försämrade\r\nläge -- dels den försämrade lönsamheten för den\r\nsvenska tillverkningen, dels nedgången av\r\nförsäljningen.</pre><pre>Det har nu inneburit att tusentals personer har\r\nförlorat eller riskerar att förlora sina arbeten. Det\r\ninnebär också stora påfrestningar på\r\nunderleverantörerna. Senast i förra veckan\r\nvarslades de anställda vid TVABs fabriker i Säffle\r\noch Koppom om att tillverkningen av kablaget vid\r\nbåda fabrikerna skulle läggas ned. Jag skulle kunna\r\nräkna upp många exempel. Allt detta gör att vi nu\r\nmed alla krafter måste försöka få en utveckling av\r\nvår bilindustri till stånd så att den kan vara med och\r\nkonkurrera om den framtida bilen.</pre><pre>Ett led i detta är den delegation som regeringen har\r\ntillsatt och som leds av Arne Angerlöv.\r\nDelegationen skall ta fram olika koncept som skall\r\nhjälpa bilindustrins underleverantörer att ta fram\r\nnya produkter och produktionsmetoder. Jag\r\nhoppas att denna delegation kan arbeta skyndsamt,\r\nför det brådskar verkligen om vi skall kunna vara\r\nmed och konkurrera i den framtida bilbranschen.</pre><pre>Delegationen har 150 milj.kr. att förfoga över\r\nunder treårsperiod, men jag tror inte att dessa\r\nmedel kommer att räcka. Det är ganska kraftfulla\r\ninsatser som fordras om det skall bli någon effekt.\r\nMen som jag sade inledningsvis får vi säkert\r\nanledning att återkomma till denna fråga här i\r\nkammaren. Jag nöjer mig nu med att uttrycka\r\nförhoppning om att regeringen snabbt vidtar\r\nåtgärder som är ägnade att förstärka den svenska\r\nbilindustrins möjligheter att vara med och\r\nkonkurrera i den framtida bilbranschen.</pre><pre>Anf. 169 ROLF L NILSON (v):</pre><pre>Herr talman! Det har av flera olika skäl blivit\r\nangeläget att diskutera den svenska bilindustrins\r\nframtid. Under de senaste årtiondet har den\r\nsvenska bilindustrin har används som en sorts\r\nframtidsbransch eller krislösare på industriorter där\r\ntidigare dominerande industri har slagits ut eller\r\navvecklats. Det var väl redan från början fåfänga\r\nförhoppningar. Så mycket var känt om de problem\r\nsom är förknippade med bilproduktion och om de\r\nnegativa effekterna av massbilismen, att man\r\nknappast allvar har kunnat beteckna denna bransch\r\nsom en framtidsbransch.</pre><pre>Det har ju visat sig ganska påtagligt att åtminstone\r\nden svenska bilindustrin inte är någon krislösare.\r\nMan har erfarenheter från flera håll i landet.\r\nSaabfabriken i Malmö på Kockums område och\r\nbensinmotorfabriken i Karlskrona som bara ger ett\r\nlöfte om 500 arbetstillfällen är några exempel.</pre><pre>Bilbranschen visar i dag själv påtagliga krissymtom.\r\nDet finns sårbara orter och regioner i landet som är\r\nuttalat beroende av bilindustrin. De är det antingen\r\ndirekt, därför att man producerar bilar där, eller\r\nindirekt eftersom det lokala näringslivet domineras\r\nav underleverantörer beroende av de stora svenska\r\nbilföretagen.</pre><pre>Det är vår uppfattning att detta beroende måste\r\nbrytas och industrin på dessa orter diversifieras och\r\nutvecklas i andra riktningar. Den svenska\r\nbilindustrin befinner sig någonting som kan liknas\r\nvid en krissituation, beroende på vikande\r\nmarknader. Det är en lågkonjunktur på gång.\r\nSedan ställs miljökrav som man har svårt att leva\r\nupp till. Det har kommit en oväntad oljekris --\r\nåtminstone när det gäller intensiteten. Det är\r\npåtagligt och alltmer uppenbart för alla att bilismen\r\nmåste minska.</pre><pre>Det finns flera skäl till att beroendet av svensk\r\nbilindustri måste minska. Den kan inte konkurrera.\r\nSin bristande konkurrensförmåga har bilindustrin\r\nanvänt i politiskt-ideologiska syften för att angripa\r\ndet svenska välfärdssystemet -- sjukförsäkringen,\r\nden svenska solidariska lönepolitiken och osv. utan\r\natt egentligen erkänna de egentliga orsakerna:\r\nOförmåga att utveckla produkten och oförmåga att\r\nsälja den. Det visar oförmåga att ta till vara det som\r\när unikt för den svenska arbetskraften, nämligen att\r\nden är välutbildad, medveten och tar sjukvård och\r\nkollektiv social service som en självklarhet. Det är\r\nhelt enkelt så att arbetsprocessen på många håll\r\ninom bilproduktionen är alldeles för enkel för att\r\nden skall kunna stimulera den välutbildade svenska\r\narbetskraften.</pre><pre>Ofattbart nog bygger man fortfarande -- eller\r\ngjorde alldeles nyligen -- nya\r\nsammansättningsfabriker. Man har en\r\nföretagsledning och en arbetsledning som visar\r\nmycket låg kreativitet, åtminstone på det\r\npersonalpolitiska området. Sina\r\ntillkortakommanden skyller man på personalen och\r\npå det svenska välfärdssystemet.</pre><pre>Därför krävs det att man ställer om ganska stora\r\ndelar av bilindustrin till nya produkter, produkter\r\nsom produceras på ett mer intelligent sätt. Det\r\nbehövs nya trafiksystem till kollektivtrafik -- det är\r\nett av många möjliga områden.\r\nPersonbilsproduktionen måste också ställas om\r\nsom en följd av människors krav på god miljö och\r\nlivskvalitet. Den måste ställas om till rena bilar. För\r\natt man skall lyckas krävs det här politiskt uppsatta\r\nmål och att man bryter med branschens\r\nvanetänkande.</pre><pre>Det krävs också att produktionsprocessen i sig själv\r\nblir miljömässigt ofarlig, att den blir resurssnål. För\r\natt uppnå detta har vi i vänsterpartiet krävt en\r\nparlamentariskt sammansatt utredning för att\r\nundersöka förutsättningarna för en ekologiskt\r\nanpassad produktion och en omställning av den\r\nsvenska bilindustrin.</pre><pre>Med detta vill jag yrka bifall till reservation 2 till\r\ndetta betänkande.</pre><pre>Anf. 170 PER WESTERBERG (m) replik:</pre><pre>Herr talman! Med de argument som Rolf Nilson i\r\nsitt anförande använde för att dödförklara svensk\r\nbilindustri kan han lika gärna dödförklara större\r\ndelen av svensk industri. Det är knappast genom\r\nmer av politisk planering och centralstyrning som vi\r\nkan klara sysselsättning eller framtid vare sig för\r\nbilindustrin eller för någon annan bransch.</pre><pre>Anf. 171 ROLF L NILSSON (v) replik:</pre><pre>Herr talman! Det borde ha framgått av mitt inlägg\r\natt min uppfattning är att man inom bilindustrin har\r\nägnat sig alltför mycket åt politisk och ideologisk\r\nagitation mot det svenska välfärdssystemet och\r\nalltför litet åt att utveckla sin produkt och att\r\nutnyttja den tillgång som den välutbildade svenska\r\narbetskraften är genom att utveckla en\r\nproduktionsprocess och en arbetsorganisation som\r\ntar till vara de resurserna.</pre><pre>Anf. 172 PER WESTERBERG (m) replik:</pre><pre>Herr talman! Jag tycker att det var ett ganska\r\nskamligt angrepp på de tiotusentals anställda på\r\nbåde Volvo och Saab-Scania, som gör ett\r\nutomordentligt arbete, att påstå att de\r\nhuvudsakligen skulle ha arbetat med politisk\r\nagitation i stället för att försöka driva företagen till\r\nframgång. Det tycker jag är klart orimligt och\r\nonyanserat.</pre><pre>Anf. 173 ROLF L NILSON (v) replik:</pre><pre>Herr talman! Debatten underlättas om man lyssnar\r\npå sin meddebattör. Då kan man undvika\r\nmissuppfattningar. Jag har inte sagt att de\r\ntiotusentals anställda -- konstruktörer och\r\nproduktionspersonal på verkstadsgolvet -- har\r\nägnat sig åt politisk agitation i stället för att jobba,\r\nutan att man på företagsledningsnivå alltför mycket\r\nhar gjort det. Jag vet inte om det är just detta som\r\nhar inskränkt dess förmåga att utveckla produkten\r\nså att den blivit slagkraftig, men jag misstänker att\r\ndet ligger någonting i det.</pre><pre>Jag vill också påpeka att jag uttrycker mig väldigt\r\nmodest jämfört med vad den socialdemokratiska\r\npåläggskalven Lars Engqvist gjorde när han i dag\r\ntalade till sina ombudsmän i Malmö.</pre><pre>Talmannen anmälde att Per Westerberg anhållit att\r\ntill protokollet få antecknat att han inte ägde rätt till\r\nytterligare replik.</pre><pre></pre><pre>Anf. 174 LARS NORBERG (mp):</pre><pre>Herr talman! Eftersom jag står som reservant för\r\nfem av de sex motioner som föreligger i detta ämne\r\noch dessutom avgivit tre särskilda yttranden finns\r\ndet anledning för mig att försöka ge en helhetssyn\r\npå bilen som teknisk produkt. Att jag engagerat\r\nmig så intensivt i de här frågorna kan naturligtvis i\r\nnågon mån sammanhänga med att jag är tekniker\r\nmed mångårig erfarenhet från industrin, men\r\nhuvudskälet är att bilismen har en oerhörd\r\nbetydelse för samhället samtidigt som den är ett av\r\nvår tids allra största energi- och miljöproblem.</pre><pre>Intresset för teknik är jag ingalunda ensam om\r\ninom miljöpartiet. Det kanske kan vara värt att\r\npåpeka att 20 % av partiets riksdagsgrupp har sin\r\nutbildning från teknisk högskola, och 50 % av\r\ngruppen har naturvetenskaplig\r\nuniversitetsutbildning. Jag nämner inte detta för att\r\ntala om hur duktiga vi är, utan för att visa att\r\nföreställningen att miljöpartisterna skulle vara\r\nteknikfientliga faktiskt faller på sin egen\r\norimlighet. I stället är det så att vi miljöpartister i\r\ngenomsnitt har stor kunskap om tekniksamhället\r\noch därför inser att mycken teknik är destruktiv och\r\nmåste väljas bort, under det att annan teknik kan\r\nfrämja ett miljövänligt och resurssnålt samhälle.</pre><pre>Vi är också övertygade om att det inte är\r\npolitikernas uppgift att välja teknik åt folket --\r\ndäremot att uppmuntra till valet av en resurssnål\r\noch miljövänlig teknik. Denna uppmuntran sker i\r\nförsta hand genom att man påverkar marknaden\r\ngenom att med skatteinstrumentet och med\r\nsubventioner styra konsumtionen från dålig teknik\r\ntill bra teknik.</pre><pre>I det sammanhanget kan jag instämma med Per\r\nWesterberg i att det är värdefullt om de krav som\r\nställs är internationellt förankrade. Skillnaderna\r\nmellan moderaterna och miljöpartiet gäller hur\r\nman uppnår detta. Vi vill alltså att sådana krav skall\r\nfastställas i överenskommelser mellan suveräna\r\nstater, under det att moderaterna vill att man skall\r\nunderkasta sig beslut av en odemokratisk byråkrati\r\ni Bryssel. Energiskatter, utsläppsskatter och\r\nutsläppsavgifter är de medel som vi i första hand\r\nrekommenderar. För viss teknik bör dessutom\r\nkonsessionsförfaranden och gränsvärden\r\ntillämpas -- i svårartade fall givetvis rena förbud.\r\nHär har riksdagen naturligtvis en viktig roll att\r\nspela när det gäller att fastställa principerna.</pre><pre>Vid sidan av detta finns det anledning för staten att\r\nockså genom anslag till forskning och utveckling\r\npåverka tekniken när det finns anledning att tro att\r\nutvecklingen är så långsiktig eller kraven av sådan\r\nnatur att marknadens egna drivkrafter inte kan\r\nväntas leda till tillräckliga åtgärder.</pre><pre>Huvudlinjen är alltså generella åtgärder, men när\r\ndet gäller bilindustrin, som har så oerhörd\r\nbetydelse för samhället, finns det anledning att\r\nvidta ytterligare åtgärder. Sålunda stödjer vi\r\nförslaget att regeringen skall fastställa krav på en\r\nrenare bil. Detta borde ha skett för länge sedan. Då\r\nhade kanske inte Volvo och Saab råkat ut för att bli\r\nutdömda av miljöskäl, vilket enligt vad som\r\nframgick av nyheterna häromdagen har skett i\r\nCanada. Jag yrkar bifall till reservation nr 2.</pre><pre>Vi har också stött förslagen i reservationerna 3 och\r\n4 för utveckling av miljövänligare bilar. Bilindustrin\r\nhar tyvärr varit alltför ointresserad av miljön och\r\nsnarare satsat på sådant som säljer: komfort, lyx,\r\nfart och i viss mån säkerhet -- sådant får kosta, i all\r\nsynnerhet om det är någon annan som betalar\r\nräkningen, vilket det i väldigt många fall är när det\r\ngäller just de stora och lyxiga bilarna, som svensk\r\nbilindustri tyvärr i någon mån har specialiserat sig\r\npå.</pre><pre>Jag har i två år motionerat om att staten borde\r\nutreda bilindustrins utsikter på lång och kort sikt.\r\nDe grå partierna har varit totalt ointresserade.\r\nRiksmötet 1988/89 ansåg det fortfarande att\r\nbilindustrin var en trygg framtidsindustri. I dag vet\r\nvi att det inte längre är fallet. Detta inser nog även\r\nutskottets majoritet. Förr eller senare kommer\r\nstaten att behöva ta ett ökat ansvar för denna\r\nindustri. Låt oss bara hoppas att den inte skall gå\r\nsamma öde till mötes som varvsindustrin. Den\r\nrisken finns, om de grå partierna fortsätter med sin\r\npassiva politik. Det är nu dags för staten att lägga\r\nut beställningar hos bilindustrin på alternativa\r\nprodukter som kan användas i ett mera miljövänligt\r\noch energisnålt transportsystem.</pre><pre>När det gäller behovet av att finna alternativ\r\nsysselsättning för alla dem som nu ''blir över'' inom\r\nbilindustrin, gäller det att också skapa insikter om\r\natt bilen på lång sikt inte kan vara en motor i\r\nsamhällsutvecklingen, utan att det behövs\r\nmiljövänligare och energisnålare\r\ntransportalternativ. Det gäller behovet av att\r\nomforma hela den samhällsstruktur som bilen har\r\nbyggt upp omkring sig.</pre><pre>Denna insikt behöver främjas genom ökad kunskap\r\nom teknik och samhällsutveckling. De utredningar\r\nsom vänsterpartiet och miljöpartiet har krävt i\r\nreservationerna 5 och 6 skulle kunna ge ett\r\nvärdefullt bidrag till ökad kunskap och ökad\r\nberedskap för de omställningar som förestår.</pre><pre>Herr talman! Jag yrkar bifall till reservationerna 5\r\noch 6.</pre><pre>I ett särskilt yttrande har jag instämt i önskemålet\r\natt den tekniska fordonsutvecklingen särskilt i\r\nstorstäderna påskyndas för att man skall få en\r\nbättre trafikmiljö. Jag instämmer med Ylva\r\nAnnerstedt, att det är hög tid att vidta praktiska\r\nåtgärder för att få bort färjetrafikens och annan\r\nskärgårdstrafiks starkt försmutsande utsläpp. Detta\r\när ett försummat område.</pre><pre>Samtidigt bör man dock komma ihåg att det redan\r\nnu finns stora tekniska möjligheter och att det är\r\nmyndighetskrav och ekonomiska styrmedel -- icke\r\nminst biltullar -- som skulle kunna medföra mycket\r\nstora förbättringar utan några som helst\r\nuppfinningar eller utvecklingsarbeten.</pre><pre>Anf. 175 BO FINNKVIST (s):</pre><pre>Herr talman! Jag vill börja med att yrka bifall till\r\nhemställan i näringsutskottets betänkande nr 3 och\r\navslag på samtliga reservationer.</pre><pre>Reservationerna handlar om renare bil,\r\nmiljövänliga bränslen och motorer, eldrivna bilar\r\nsamt effektivare och mer långlivade bilbatterier.\r\nMan vill också att det skall tillsättas utredningar,\r\nmen det skall jag komma till senare.</pre><pre>De tekniska frågorna -- som jag vill kalla dem för --\r\när gamla bekanta. Beträffande dessa frågor satsar\r\nju staten på olika sätt medel i samtliga\r\nutvecklingsgrenar som här berörs. Man måste\r\nockså ställa krav på att branschen är med och deltar\r\ni denna satsning. Frågorna måste också följas upp,\r\ninte minst internationellt. Bilindustrin är ute i\r\nvärlden stor, varav Sveriges bilindustri utgör en\r\nmycket liten del.</pre><pre>I två av reservationerna föreslås att det skall\r\ntillsättas utredningar. Regeringen följer\r\nutvecklingen på olika sätt. Som Kjell Ericsson\r\nnämnde har VT-delegationen inrättats. VT-\r\ndelegationen riktar särskild uppmärksamhet mot\r\nunderleverantörerna.</pre><pre>Jag har litet svårt att förstå den reservation som\r\nefterlyser en utredning, där industrin och\r\ntrafiksektorn inte skall vara representerade.\r\nTydligen skall denna utredning bestå av lekmän.\r\nJag vill nog påstå att utredningens resultat kanske\r\ninte blir så bra om den är sammansatt på det sätt\r\nsom reservationen förordar.</pre><pre>Det har här tidigare nämnts att det har gjorts\r\nbetydande framsteg på miljösidan, som ju är viktig\r\ni detta sammanhang och som också finns med i\r\nmånga motioner. Det har kommit fram mera\r\nmiljövänliga motorer och det är mycket som\r\nhänder.</pre><pre>\r\nJag har litet svårt att se skillnaden mellan\r\nutskottsmajoritetens skrivning och reservation 1,\r\nmen jag antar att den består i att\r\nutskottsmajoriteten vill ställa politiska krav. Det är\r\nnog värdefullt för att man skall få bättre och\r\nmiljövänligare bilar.</pre><pre>Kjell Ericsson talade om det allmänna läge som\r\nråder inom bilindustrin i dag. Läget är ju\r\nbesvärande på många håll i landet, inte minst på\r\nmånga orter i Värmland -- det känner jag till. Jag\r\nbeklagar verkligen de människor som blir\r\ndrabbade. Jag tycker ändå att de här människorna\r\ninte blir hjälpta genom att man dömer ut svensk\r\nbilindustri, vilket en del här har gjort enligt vad jag\r\nhar uppfattat. Jag tror t.o.m. att det kan vara till\r\nskada. Däremot kan jag konstatera att det i varje\r\nfall är fråga om en nedgång och en lågkonjunktur,\r\nmen det är också flera branscher utsatta för. Läget\r\när allvarligt för många orter, inte enbart för orter\r\nmed biltillverkning och för orter med\r\nunderleverantörer för biltillverkningen.</pre><pre>Från tid till annan är det klart att det kan påfordras\r\nutredningar i olika frågor. Jag är inte allmänt\r\nnegativ till utredningar. Men om det skall tillsättas\r\nutredningar i dag, finns det andra aktuella\r\nbranscher. Det inser man när man läser\r\ntidningsnotiserna. Det förekommer permitteringar\r\noch neddragningar även inom andra branscher.</pre><pre>Sedan vill jag säga till Lars Norberg att jag inte kan\r\npåstå att jag har någon byggteknisk utbildning eller\r\nliknande, men däremot vill jag påstå att jag har åkt\r\nmycket bil. Jag har även reparerat bilar. På det viset\r\nkan jag bilar, men mina erfarenheter är mera\r\npraktiska.</pre><pre>Jag vill avsluta med att säga att bilen inte upplevs\r\nav människor enbart som ett problem, vilket Lars\r\nNorberg framställt det som. Han talade om bilen\r\nfrån miljösynpunkt och allt möjligt annat. Bilen\r\nupplevs av de människor som bor i områden utan\r\neller med dålig kollektivtrafik som ett väldigt\r\nvärdefullt föremål. De vill ha kvar bilen, och jag,\r\noch jag antar alla som deltar i denna debatt, hoppas\r\npå att bilen med tiden skall bli ännu renare än den\r\nvarit hittilldags. Vi har nått en bit på väg, men vi\r\nbehöver nå längre.</pre><pre>Anf. 176 LARS NORBERG (mp):</pre><pre>Herr talman! Jag underskattar ingalunda Bo\r\nFinnkvists erfarenhet av bilar. Jag vill inte heller\r\npåstå att bilen är enbart ett problem. Jag är lika\r\nmedveten som Bo Finnkvist om att bilen för många\r\nmänniskor är en stor tillgång. Men vi behöver se\r\nbåda sidor av myntet.</pre><pre>Det är dock problemen som vi skall tala om, för det\r\när dem vi är här för att lösa. Det som fungerar bra\r\noch är värdefullt behöver vi inte diskutera. Själv\r\nbor jag i glesbygd och vet precis hur viktigt det är\r\nmed bil för dem som bor i glesbygd, men det finns\r\noerhört stora möjligheter att minska biltrafiken på\r\nmånga håll i landet, om man satsar på alternativa\r\ntransportmedel.</pre><pre>Jag skulle vilja fråga Bo Finnkvist varför han inte\r\nanser att utskottet kan instämma i den\r\nsocialdemokratiska motionen som säger att\r\nregeringen bör ställa upp krav på en ny bil. Det går\r\nbra i Kalifornien. Varför skulle det inte gå bra även\r\ni Sverige?</pre><pre>Jag dömer inte på något sätt ut svensk bilindustri,\r\nmen jag anser att den mår väl av kritik, precis som\r\nalla verksamheter mår väl av kritik i rimliga\r\nproportioner.</pre><pre>Bo Finnkvist frågade varför den utredning som\r\nskulle utreda bilindustrins framtid skulle undvika\r\natt ta med folk som är direkt engagerade i industrin.\r\nDet är därför att de blir ganska enögda. De ser inte\r\nalltid verkligheten som den är. Det finns mycket\r\nduktigt folk som man kan välja, som skulle kunna\r\njobba med en sådan här utredning. Om man trodde\r\natt goda lösningar alltid måste komma från\r\nsakkunnigt folk, hur skulle man då kunna välja en\r\nperson som Stig Larsson till SJ-chef? Han kom från\r\nett dataföretag. Det finns många exempel på hur\r\nmänniskor kan komma från andra branscher och se\r\nmycket klarare än de som sitter fast i\r\nslentriantänkande inom den egna branschen.</pre><pre>Anf. 177 ROLF L NILSON (v):</pre><pre>Herr talman! Bo Finnkvist sade att jag och Lars\r\nNorberg dömde ut svensk bilindustri. Även i min\r\nbild av framtida svensk industri finns bilindustrin\r\nkvar, men den är krympt. Man kan knappast kalla\r\nbilindustrin för en framtidsbransch eller en\r\nframsynt bransch. Som jag sade i mitt anförande\r\nfinns det anledning att banta industrin och att verka\r\nför att bilismen minskar.</pre><pre>Per Westerberg nämnde i sitt anförande det stora\r\nkvarvarande miljöproblem som är förknippat med\r\nbilismen, särskilt massbilismen. Det gäller\r\nproblemet med koldioxiden, som leder till drivhus-\r\neller växthuseffekt. Enligt vad jag kan förstå är\r\ningen lösning i sikte. Man måste minska bilåkandet.</pre><pre>Yrkande om utredningar av andra branschers\r\nframtid kan nog vara befogade. Det är dock\r\nknappast befogat i anslutning till ett betänkande\r\nsom handlar om bilindustrin. Man får återkomma\r\neller också får vi ta upp det i anslutning till framtida\r\nnäringspolitiska propositioner.</pre><pre>Anf. 178 BO FINNKVIST (s):</pre><pre>Herr talman! Jag tror att alla vill ha renare bilar\r\noch miljö. Jag vill nog påstå att meddebattörerna\r\nhåller med om att bilarna har blivit litet renare och\r\näven litet bättre. Det har i alla fall jag upptäckt.\r\nUtvecklingen går i rätt riktning.</pre><pre>Vad vi egentligen talar om är hur fort det skall gå\r\noch hur mycket pengar staten skall satsa på\r\nutvecklingen. Oppositionspartierna vill i många fall\r\natt staten skall satsa ännu mera. Majoriteten tycker\r\natt även branschen skall vara med och finansiera\r\ndetta och ta fram lösningar också när det gäller\r\nersättningssysselsättning. Det är ett naturligt krav,\r\ntycker vi. Jag hoppas att ni övriga ställer upp på det.</pre><pre>Lars Norberg, exemplet med Stig Larsson var väl\r\nganska dåligt. Han är chef för ett stort företag och\r\nsysslar inte med teknikfrågor, lägger räls, byter\r\nväxlar m.m. Han administrerar helt enkelt. Det\r\nefterlyses att man skall ta fram en ny, renare bil.\r\nTill det tror jag faktiskt att man skall anlita folk som\r\nkan det som de håller på med.</pre><pre>Anf. 179 LARS NORBERG (mp):</pre><pre>Herr talman! Bo Finnkvist har uppenbarligen icke\r\nläst vår motion om den utredning som vi begär. Då\r\när det inte så lätt att gå i polemik. Den utredning\r\njag har föreslagit är en övergripande utredning om\r\nbilindustrins framtid. Den siktar inte främst på\r\ntekniken utan på den totala situationen för bilismen\r\nmed hänsyn till tillgängligheten till bränsle på lång\r\nsikt, miljöproblemen och den\r\nsysselsättningssituation som bilismen skapar. Man\r\nbehöver då det allmänkunnande som personer av\r\nStig Larssons typ besitter. Det behövs folk som kan\r\nse på lång sikt och som kan se utöver gränserna för\r\ndet egna snäva arbetsområdet.</pre><pre>Jag tycker att det är klart att det inte bara är fråga\r\nom att det skall plockas fram pengar till en\r\nutveckling av bättre bilar. I någon mån har vi yrkat\r\npå det, men det är framför allt fråga om att staten\r\nskall ställa krav. Jag frågar återigen: Varför kan inte\r\nutskottsmajoriteten instämma i den\r\nsocialdemokratiska motion som säger att staten\r\nskall ställa krav på att branschen skall få fram bättre\r\nbilar? Det går bra i Kalifornien. Varför skulle det\r\ninte kunna gå bra även i Sverige?</pre><pre>När det gäller bränsleproblemen och\r\nutsläppsproblemen säger Bo Finnkvist att bilarna\r\nhar blivit bättre. Ja, katalysatorerna har\r\nnaturligtvis inneburit en förbättring. Vi har\r\nfortfarande ett dominerande problem med\r\nkoldioxiden. Därtill kommer att vi har ett\r\nlångvarigt beroende av importerad olja som kanske\r\nskulle kunna förskräcka även Bo Finnkvist i dessa\r\ndagar. Varje dag ängslas man för vad som skall\r\nhända i Persiska viken. En del av bränslet kan\r\nnaturligtvis ersättas med inhemsk energi, metanol\r\neller etanol från inhemska bränslen. Det räcker\r\nsäkert inte för att upprätthålla den bilism som vi har\r\ni dag. Med hänsyn till att oljetillgångarna ingalunda\r\när eviga, vårt oljeberoende och miljön måste vi\r\nbara beredda på att söka andra trafiklösningar.</pre><pre>Anf. 180 ROLF L NILSSON (v):</pre><pre>Herr talman! Jag är enig med Bo Finnkvist om att\r\nbranschen måste ta ett stort ansvar. Egentligen\r\nborde den ta hela ansvaret både för att ta fram\r\nmiljövänliga och resurssnåla produkter och för att\r\nta fram omställnings- eller alternativproduktion.\r\nStaten har aktivt bidragit till lokalisering och\r\nutveckling av svensk bilindustri, bl.a. som\r\nkrisöverbryggare på f.d. varvsorter, t.ex Malmö\r\noch Uddevalla. Man har mycket aktivt arbetat för\r\natt lokalisera bilindustrin dit i tron att det skulle\r\nvara en framtidsbransch. På grund av detta åvilar\r\ndet staten och regeringen ett stort ansvar att bidra\r\ntill utvecklingen av produktionen och produkterna\r\noch att få fram ersättningsproduktion när man\r\nbehöver dra ner.</pre><pre>Anf. 181 BO FINNKVIST (s):</pre><pre>Herr talman! När det gäller det som sades om nya\r\nbilar och att man måste ställa krav, kommer det\r\nsäkert sådana krav längre fram. Det sägs även i\r\nbetänkandet. Däremot är vi inte överens om\r\ntidpunkten. För övrigt tror jag att jag har svarat på\r\nde frågor som har ställts.</pre><pre>Anf. 182 LARS NORBERG (mp):</pre><pre>Herr talman! Jag tycker inte att Bo Finnkvist har\r\nsvarat på frågorna. Hans senaste inlägg leder till en\r\nny fråga: Varför skulle det i dag inte vara möjligt att\r\nställa krav på en ny bil i Sverige när det är möjligt i\r\nKalifornien?</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>24 § Kärntekniklagens förbud mot vissa\r\nförberedande åtgärder</pre><pre>Föredrogs</pre><pre>näringsutskottets betänkande</pre><pre>1990/91:NU5 Kärntekniklagens förbud mot vissa\r\nförberedande åtgärder.</pre><pre>Anf. 183 PER WESTERBERG (m):</pre><pre>Herr talman! Detta betänkande handlar om lagen\r\nom kärnteknisk verksamhet. Det är framför allt 6 §\r\nsom behandlas. Den berör få människor, men den\r\när enligt mitt förmenande desto skamligare. Den\r\ninnebär nämligen att forskning, planering och\r\nprojektering av kraftproduktion baserad på\r\nkärnteknik skall förhindras. Förmodligen omfattar\r\nlagen samma sak när det gäller forskningsreaktorer.\r\nFrån principiella utgångspunkter anser vi\r\nmoderater att denna paragraf är djupt upprörande.\r\nVi anser att paragrafen omedelbart bör utgå ur\r\nlagen och att straffsanktionen, hotet om två års\r\nfängelse om man forskar, planerar eller projekterar\r\ni fråga om kraftproduktion med kärnteknik,\r\nknappast kan vara rimlig. Vi tycker att det skall\r\nfinnas energiforskning på alla områden, även inom\r\nkärntekniken, av säkerhetsskäl, men också för att\r\nman skall kunna utröna om det finns bättre\r\ntekniska lösningar för framtiden.</pre><pre>Herr talman! Den här frågan har varit uppe till\r\nbehandling i kammaren ett antal gånger tidigare,\r\noch jag tänker därför nöja mig med detta och yrkar\r\nbifall till reservationen.</pre><pre>Anf. 184 LARS NORBERG (mp):</pre><pre>Herr talman! Det är inte fråga om energiforskning\r\ni största allmänhet, och det är inte ens fråga om\r\nkärnteknisk forskning i största allmänhet som\r\nberörs i den moderata motionen och reservationen,\r\nutan det är fråga om projektering av anläggningar\r\nhär i landet som är geografiskt placerade, och det\r\när fråga om stora projekteringsarbeten som måste\r\nvara avsedda för byggande av kärnkraftverk. Det\r\nföranleder mig att citera ur linje 1:s valsedel vid\r\nfolkomröstningen för tio år sedan. Där står det\r\nbl.a.:</pre><pre>''Kärnkraften avvecklas i den takt som är möjlig\r\nmed hänsyn till behovet av elektrisk kraft för\r\nupprätthållande av sysselsättning och välfärd.''</pre><pre>Så inleds valsedeln. På samma valsedel står det\r\nockså att ''ingen ytterligare kärnkraftsutbyggnad\r\nskall förekomma.''</pre><pre>Nu vill moderaterna att de stats- eller kommunägda\r\nföretag som driver kärnkraftverk skall få tillstånd\r\natt projektera nya konkreta\r\nkärnkraftsanläggningar här i landet. Vad betyder\r\ndetta? Har moderaterna övergivit sin inställning\r\nfrån folkomröstningen och menar nu att det skall\r\nbyggas nya kärnkraftverk här i Sverige, eller\r\nbetyder det att moderaterna anser att dessa\r\noffentligt ägda företag skall förslösa miljoner på en\r\nmeningslös verksamhet?</pre><pre>Anf. 185 PER WESTERBERG (m) replik:</pre><pre>Herr talman! Vi anser att 6 § är djupt stötande.\r\nDen berör inte bara offentliga företag, utan den\r\nberör även privata företag. Den berör inte så\r\nmånga personer. Men att man försöker förhindra\r\natt någon får utarbeta konstruktionsritningar,\r\nberäkna kostnader, beställa utrustningar eller vidta\r\nandra åtgärder i förberedande syfte för att inom\r\nlandet uppföra en kärnreaktor och att detta skulle\r\nvara kriminellt och kunna leda till två års fängelse\r\nhar inte med svensk rättstradition att göra.</pre><pre></pre><pre>Anf. 186 LARS NORBERG (mp) replik:</pre><pre>Herr talman! Fortfarande kvarstår min fråga om\r\nPer Westerberg kan ge mig några tips på vilka andra\r\nföretag som skulle kunna tänkas vilja projektera\r\nkonkreta anläggningar som inte, enligt\r\nmoderaternas egen valsedel i folkomröstningen,\r\nkommer att få byggas. Det finns väl några gränser\r\nför vad man kan begära med hänvisning till\r\nyttrandefrihet och liknande ting. Jag kan inte\r\nkomma ifrån att det här antyder att moderaterna\r\nhar övergivit vad som stod på valsedeln 1980,\r\nnämligen att ''ingen ytterligare\r\nkärnkraftsutbyggnad skall förekomma.''</pre><pre>Det vore värdefullt om Per Westerberg kunde ge\r\nsvar på den frågan. Har moderaterna övergivit\r\ndenna ståndpunkt eller inte?</pre><pre>Anf. 187 PER WESTERBERG (m) replik:</pre><pre>Herr talman! Vi har inte övergivit den\r\nståndpunkten, den står fast. Men 6 § handlar inte\r\nom att moderaterna skulle vare sig projektera eller\r\nplanera uppbyggnaden av någon kärnkraftsreaktor.\r\nVi vill skapa den fullständiga frihet som bör finnas\r\ni ett fritt samhälle för dem som så önskar att vidta\r\nde åtgärder som beskrivs i 6 § utan att behöva hotas\r\nmed två års fängelse för denna planering eller\r\nprojektering. Det tycker vi är självklart.</pre><pre>Anf. 188 LARS NORBERG (mp) replik:</pre><pre>Herr talman! Det hela är ju en teoretisk\r\nspekulation om moderaterna avser något annat än\r\nde företag som har anledning och resurser att syssla\r\nmed detta. Jag frågade Per Westerberg: Finns det\r\nnågra andra företag, utöver de kärnkraftsföretag\r\nsom finns i dag, som kan tänkas vilja och som har\r\nmöjlighet att lägga ut miljoner på ett sådant\r\nprojekteringsarbete? Jag fick inget svar på den\r\nfrågan.</pre><pre>Talmannen anmälde att Per Westerberg anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 189 BARBRO ANDERSSON (s):</pre><pre>Herr talman! Som framgått av den tidigare\r\ndebatten så behandlas i detta betänkande två\r\nmotioner, båda från moderaterna, om ändring i\r\nkärnteknisk verksamhet. Det handlar om den del i\r\nlagen om kärnteknisk verksamhet som gäller\r\nförbud att utarbeta konstruktionsritningar,\r\nberäkna kostnader, beställa utrustning eller vidta\r\nandra sådana förberedande åtgärder i syfte att inom\r\nlandet uppföra en kärnkraftsreaktor.</pre><pre>I motion N415 kan man läsa:</pre><pre>''Lagen är en skam för ett land som vill hävda\r\nyttrandefrihet och den demokratiska debattens\r\nideal. Den strider mot varje medborgares rätt att\r\nformulera och underbygga åsikter och är\r\ndärigenom ett uttryck för politisk\r\nmaktfullkomlighet. Den är ett exempel på hur\r\nsymbolpolitik kan undergräva rättsstatens respekt\r\nför den enskilde.''</pre><pre>Så skriver motionärerna, med Gunnar Hökmark\r\nsom första namn.</pre><pre>Jag tycker, herr talman, att motionärerna tar\r\nmycket stora ord i sin mun. Vad det handlar om är\r\nfaktiskt att man inte skall rita och projektera nya\r\nreaktorer, vilket vore ett enormt slöseri med\r\nresurser, eftersom vi har ett beslut om att inga nya\r\nreaktorer skall byggas.</pre><pre>1980 hade vi en folkomröstning om kärnkraften i\r\nSverige. Resultatet blev att en majoritet ville\r\navveckla den, vilket sedermera också blev\r\nriksdagens beslut. Slutåret sattes till 2010, och\r\nfrågan om avveckling beslutades genom en fri och\r\nöppen debatt.</pre><pre>Senare infördes lagen om kärnteknisk verksamhet,\r\noch den kompletterades 1987 med en bestämmelse\r\nom att tillstånd att uppföra en kärnkraftsreaktor\r\ninte får meddelas. Den del i lagen som här\r\ndiskuteras är klart avgränsad, och den inskränker\r\ninte på krav på yttrandefrihet. Den som vill, får i tal\r\noch skrift tala för kärnkraften.</pre><pre>De genomarbetade och kostnadskrävande\r\nalternativ som motionärerna efterlyser kan med\r\nfördel gälla andra energislag som vi faktiskt\r\nbehöver i dag och kommer att behöva i framtiden.</pre><pre>Herr talman! Jag yrkar bifall till hemställan i\r\nbetänkandet och avslag på reservationen.</pre><pre>Anf. 190 PER WESTERBERG (m):</pre><pre>Herr talman! Helt kort vill jag säga att vi tycker att\r\nett upphävande av 6 § kärntekniklagen skulle vara\r\nett sätt att döda debatten om möjligheterna till\r\nandra alternativ, typ kärnkraft, än vad man nu\r\npläderar för och har beslutat om i riksdagen.\r\nYttrande- och debattfriheten kräver väl\r\ngenomarbetade alternativ. Vi anser inte att\r\nriksdagen genom lagstiftning skall få förhindra\r\nnågon att utarbeta alternativ eller komma med\r\nandra tekniska lösningar.</pre><pre>Anf. 191 BARBRO ANDERSSON (s):</pre><pre>Herr talman! Som det har sagts tidigare i debatten\r\nhandlar det inte om yttrandefriheten utan om hur\r\nman på bästa sätt skall använda sina resurser för att\r\nfå fram vettiga energislag.</pre><pre>Anf. 192 PER WESTERBERG (m):</pre><pre>Herr talman! Det handlar faktiskt även om\r\nyttrande- och debattfriheten. Det står ju vem som\r\nhelst fritt -- enligt vår uppfattning skall det i alla fall\r\nvara så -- att lägga ned sina resurser på projektering\r\noch på beräkningar av kostnaderna för det\r\nalternativ som man själv vill arbeta för. Den\r\nmöjligheten skall inte någon försöka ta bort via\r\nlagstiftning och hot om fängelsestraff.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>25 § Försäljning av mark från domänverket</pre><pre>Föredrogs</pre><pre>näringsutskottets betänkande</pre><pre>1990/91:NU19 Försäljning av mark från\r\ndomänverket.</pre><pre>Anf. 193 LARS DE GEER (fp):</pre><pre>Herr talman! Domänverket skall enligt\r\nregeringens förordning 1988/366 bedriva sin\r\nverksamhet så , att på lång sikt bästa möjliga\r\nekonomiska utbyte erhålles. Har man lyckats\r\nhärmed?</pre><pre>Man kan göra en bedömning med statistiska\r\nmetoder, som ger ett mycket dåligt resultat för\r\ndomänverket i jämförelse med privata skogsägare\r\nsom har stora skogsinnehav. Alla värden som kan\r\nuppvisas här avser kalenderåret 1989 -- sista\r\ntillgängliga statistik gäller just det kalenderåret. Då\r\nhade domänverket, med ett markinnehav om 4\r\nmiljoner hektar, en skogsvinst på 231 milj. kr.\r\nSTORA, med en areal om 1,6 miljoner hektar,\r\nhade 465 milj. kr. i skogsvinst. Svenska Cellulosa\r\nAktiebolaget, med en areal om 1,8 miljoner hektar,\r\nhade 495 milj. kr. i skogsvinst.</pre><pre>Dessa uppgifter är dock inte helt rättvisande, enär\r\ndomänverkets skogar i genomsnitt ligger längre\r\nnorrut och därför ger mindre tillväxt än företagets\r\nskogar. Dessutom omfattar siffrorna för SCA även\r\ndetta företags numera ganska begränsade\r\nsågverksrörelse. Men hur man än vänder på\r\nsiffrorna är det uppenbart att domänverkets\r\navkastning per hektar och år ligger långt -- ja,\r\nmycket långt -- under företagens motsvarande\r\nresultat. Rena lönsamhetsskäl talar alltså här för att\r\nskogarna skulle ge en större avkastning om de\r\növerfördes i bolagens ägo. Men all sannolikhet talar\r\nför att de i privatpersoners ägo skulle ge ännu större\r\navkastning än hos bolagen.</pre><pre>Det är dock inte bara fråga om den årliga\r\navkastningen utan också om vad utförsäljningar av\r\nen del av domänverkets skogar skulle betyda för\r\nstatens finanser. Nuvarande mycket höga\r\nskogspriser skulle medföra att staten vid försäljning\r\nskulle tillföras mycket stora belopp, vilka lämpligen\r\nskulle kunna användas till att amortera av på\r\nstatsskulden. Därmed skulle man besparas stora\r\nränteutgifter.</pre><pre>Men avkastning och kapitalintäker är inte den\r\nviktigaste anledningen till att moderanterna,\r\nfolkpartiet och centern i en gemensam reservation\r\nyrkar på en successiv utförsäljning av delar av\r\ndomänverkets skogsinnehav. Om det blir en\r\nförsäljning till privatpersoner och mindre företag\r\nkan denna också motverka avfolkningen av och\r\nskapa en positiv utveckling i våra glesbygder. Den\r\nkan där skapa underlag för många aktiviteter i\r\nbygder där skogen ofta är det enda realistiska\r\nsysselsättningsalternativet och där mindre\r\nskogsägare kan förväntas bedriva ett intensivare\r\noch mera högproduktivt skogsbruk än vad\r\ndomänverket eller stora bolag kan förväntas göra.</pre><pre>Vid planläggningen av utförsäljning av delar av\r\ndomänverkets skogar måste dock ett flertal viktiga\r\nfaktorer beaktas. Miljöhänsyn är härvidlag kanske\r\nallra viktigast: Fjällnära skogar, urskogar, sällsynta\r\nlövängr samt för flora och fauna viktiga våtmarker\r\nbör endast avyttras om köparen kan förmås att\r\nacceptera för dessa marker speciella skötselregler,\r\nvilket sällan torde bli fallet. Om det kan anses att\r\nskogsområdena av andra skäl bör tillföras\r\nnationalparker eller naturskyddsområden av skilda\r\nslag bör de heller inte säljas. Arronderingsfrågor är\r\nvidare av stor vikt: Mindre skogsägares behov av\r\nkompletteringsmark bör, på förmånliga\r\nbetalningsvillkor, tillgodoses före företag och andra\r\nskogsköpande organisationer. Mindre\r\nskogsindustriföretag -- företrädesvis mindre\r\nsågverk med eller utan manufakturering av sågade\r\noch hyvlade varor till trähus, snickerier och\r\nliknande -- bör också ges förtur till skogsinköp. De\r\nrepresenterar ju ofta viktiga stödpunkter för\r\ntransporter och sysselsättning i de glesbygder där\r\nde ligger.</pre><pre>Alla dessa restriktioner gör att reservationen\r\ningalunda innebär att en utförsäljning av mycket\r\nstora skogsinnehav omedelbart är att\r\nrekommendera. Man måste ju börja med dessa\r\nutförsäljningar så snart som möjligt och bedriva\r\ndem med beaktande av miljöproblem,\r\narronderingsfrågr och sysselsättningseffekter. I fjol\r\nföreslogs ett årligt utförsäljningstempo -- exkl.\r\nmarkbyten i arronderingssyften: 400 milj.kr. per år.\r\nMed hänsyn till de snabbt stigande priserna på\r\nproduktiv skogsmark bör nog denna siffra justeras\r\nen bra bit uppåt. Men den exakta\r\nförsäljningsvolymen får avgöras beroende av i\r\nvilken utsträckning förut uppräknade restriktioner\r\nkan avklaras. Av prissskäl är det vidare inte\r\nönskvärt att på en gång lämna ut stora arealer till\r\nförsäljning, enär skogsmarkspriserna då skulle\r\npressas nedåt.</pre><pre>Vad som i reservationen avses är alltså en försiktig\r\nförsäljning av domänverkets skogsmark, med\r\nhänsyn tagen till miljö, arronderingsfrågor,\r\nglesbygdens infrastruktur och befolkning,\r\nsysselsättningsproblem samt bygdeutveckling.\r\nÄven med alla dessa restriktioner erhålles som en\r\nvärdefull biprodukt bättre lönsamhet för\r\nskogsbruket och bättre finanser för staten.</pre><pre>Herr talman! Med nämnda motiveringar yrkar jag\r\nbifall till reservation nr 1.</pre><pre>Anf. 194 KJELL ERICSSON (c):</pre><pre>Herr talman! Jag instämmer i det som Lars De\r\nGeer har anfört i det här ärendet.</pre><pre>Detta med domänverkets markinnehav har\r\ndiskuterats i denna kammare vid åtskilliga\r\ntillfällen. Vi borgerliga har velat sälja ut mark. Men\r\nsocialdemokraterna har sagt nej, och så verkar vara\r\nfallet även denna gång.</pre><pre>Vi, det gäller då de tre borgerliga partierna, anser\r\natt staten bör minska sina ägarintressen inom\r\nnäringslivet. Detta har framförts i olika motioner\r\noch reservationer under årens lopp, och det är lika\r\naktuellt i dag. Egentligen borde detta vara ännu\r\nmera aktuellt även från socialdemokraternas sida.</pre><pre>En del av det krispaket som nu diskuteras borde,\r\ntycker jag, också innehålla en utförsäljning av\r\nstatliga företag. Det skulle också ge inkomster till\r\nstaten. Men så är inte fallet. Det finns inte med i\r\nresonemanget från socialdemokraternas sida. Vi\r\nmenar att huvuddelen av den affärsverksamhet som\r\nnu bedrivs i verks- eller bolagsform skall avyttras.\r\nSom ett led i en sådan avyttring, och det har\r\nframförts i aktuella motioner, bör domänverkets\r\nmarkinnehav överföras i enskild ägo. Denna\r\nutförsäljning bör ske successivt, som Lars De Geer\r\nhär har beskrivit.</pre><pre>Försäljning, anser vi, skall i första hand ske för att\r\nförstärka enskilda jord- och skogsbruk. Det skulle\r\nvara värdefullt, inte minst i dessa tider då det är\r\nkämpigt för jordbrukare på många håll i vårt land.</pre><pre>När det gäller att kunna utveckla och behålla en\r\nlevande landsbygd är en utförsäljning av\r\ndomänverkets markinnehav bra stimulans.\r\nSamtidigt frigörs även statliga resurser som kan\r\nanvändas för andra ändamål.</pre><pre>En utförsäljning av domänverkets marker får alltså\r\nflera positiva effekter: Vi medverkar till en\r\nutveckling av landsbygden genom att bättre\r\nmöjligheter skapas för enskilda jord- och\r\nskogsbrukare. Avfolkningen av glesbygden\r\nmotverkas, och miljöfördelar uppnås. Vi kan\r\nsåledes på det viset längre behålla det öppna\r\nlandskapet.</pre><pre>Med stöd av vad jag här har angivit yrkar jag bifall\r\ntill reservation nr 1.</pre><pre>Anf. 195 LARS NORBERG (mp):</pre><pre>Herr talman! Miljöpartiet har sedan vi kom in i\r\nriksdagen regelbundet motionerat om att\r\ndomänverket skall försälja mark till enskilda\r\nbrukare med bo- och brukarplikt. De borgerliga\r\npartierna har, om jag skall tro Lars De Geer och\r\nKjell Ericsson, en mycket miljövänlig attityd till\r\ndessa försäljningar. De farhågor som vi har hyst,\r\nnämligen att det skulle bli fråga om relativt snabba\r\noch storskaliga överföringar av domänverkets mark\r\ntill andra stora ägare, har uppenbarligen inte varit\r\nhelt befogade. Det var glädjande att höra. Men vi\r\nmenar att man måste gå ett steg längre. Man måste\r\nse till att det blir ett samband mellan ägandet och\r\nbrukandet. Därför vill vi konsekvent säga ifrån att\r\nbo- och brukarplikt är målsättningen när det gäller\r\natt utförsälja domänverkets mark.</pre><pre>Domänverkets sätt att sköta sina skogar har med\r\nrätta kritiserats ganska intensivt av miljörörelser\r\noch står ofta i konflikt med naturvärden. Som ett\r\ninslag i detta är det naturligtvis värdefullt att\r\nminska domänverkets inflytande. Tyvärr kan vi inte\r\nräkna med att bo- och brukarplikten kan gälla de\r\nstörre delarna av de arealer som svenska staten äger\r\ngenom domänverket, nämligen alla våra\r\nfjällområden. Det gäller att med andra medel se till\r\natt vi får en miljövänlig skötsel av dessa marker.</pre><pre>Jag yrkar bifall till reservation nr 2.</pre><pre>Anf. 196 LEIF MARKLUND (s):</pre><pre>Herr talman! Jag vill börja med att yrka bifall till\r\nnäringsutskottets hemställan i betänkande 19 om\r\nförsäljning av mark från domänverket. Syftet med\r\nårets motioner från centern och moderaterna är\r\ndetsamma som tidigare år. Det är ett led i en allmän\r\nprivatisering av statlig affärsverksamhet. Utskottet\r\nfinner fortfarande icke någon anledning för\r\nriksdagen att ompröva tidigare ställningstagande i\r\nfrågan. Principerna för domänverkets markpolitik\r\nbör därför ligga fast.</pre><pre>Herr talman! Under senare år har motivet för ett\r\nstatlig ägararrangemang ökat genom den ökade\r\ninternationaliseringen av det privata näringslivet.\r\nDet är ett argument som vi bör föra fram ordentligt.\r\nDet är ett nationellt intresse att det finns en statlig\r\nförmögenhet och att denna förmögenhet förvaltas\r\nbra och genererar pengar till statskassan. Därför är\r\ndet mycket förvånande att höra Kjell Ericsson säga\r\natt vi skall använda utförsäljningen för att klara de\r\nåtgärder som behövs. Det är i princip som att sälja\r\nmjölkkossan ur ladugården.</pre><pre>Den beskrivning som Lars De Geer gör av\r\navkastningen på domänverkets förmögenhet och\r\nkapital är helt riktig, man har haft lägre\r\navkastningskrav än normalt företagande. Men i det\r\nåtgärdsprogram som regeringen föreslår skärper vi\r\nnaturligtvis kraven även på domänverket. Det\r\nkommer också att leda till att domänverket i sitt\r\nhandlingssätt måste likna ett normalt skogsföretag.</pre><pre>Men man skall ha klart för sig, Lars De Geer, att\r\ndomänverkets marker ligger betydligt sämre till än\r\nandras, oavsett om de ligger i södra Sverige eller i\r\nnorra Sverige. De marker som låg bäst till gick\r\nunder baggböletiden över från bönderna till\r\nbolagen. Jag vill också säga att statligt företagande\r\nbehövs alltmer som en motvikt till den allt större\r\nprivata maktkoncentration som pågår inom övrig\r\nskogsindustri och beträffande markägande.</pre><pre>Av domänverkets riktlinjer för mark- och\r\nfastighetsaffärer framgår att man aktivt deltar i\r\nförbättringen av den fastighetsstruktur som Kjell\r\nEricsson efterlyser. Under en redovisningsperiod\r\npå 80-talet har 50 % av de markförändringar som\r\ngjorts gällt avyttring till enskilda brukare. Vid\r\nundersökning hos enskilda lantbruksnämnder har\r\ndet visat sig att det i stort sett inte finns någon brist\r\npå skogsmark för att stärka de enskilda\r\nfastigheterna. Jag tycker också att Kjell Ericsson\r\nskall vara litet försiktig. Han kommer från\r\nskogsbygden och är fullt medveten om att det är ett\r\nstort risktagande att börja avyttra mark, för det är\r\nkapitalstarka intressen, utbor, som kommer att\r\nvara köpare och inte de enskilda bönderna.\r\nFöljaktligen tas arbetstillfällena från dem som\r\nredan finns ute i skogsbygderna, kanske till ett\r\nordentligt passivt skogsägande. Jag vill därför påstå\r\natt detta skulle minska arbetstillfällena i\r\nskogsbygden. Utskottet avvisar således tanken på\r\nutförsäljning av domänverkets mark, som föreslås i\r\nmotionerna. Domänverket bör dock nu liksom\r\ntidigare kunna medverka till att förstärka enskilda\r\nfastigheter genom köp, försäljning och markbyte.</pre><pre>Med det anförda yrkar jag bifall till utskottets\r\nhemställan och avslag på de två reservationer som\r\nfogats till betänkandet.</pre><pre>Anf. 197 KJELL ERICSSON (c):</pre><pre>Herr talman! Leif Marklunds slutsatser tycker jag\r\ndet är litet svårt att förstå. Det är\r\ninternationaliseringen, säger han, som gör att vi\r\nmåste behålla mer statlig mark här i Sverige. Det\r\nförstår jag inte riktigt. Det jag har sagt är att vi i\r\nförsta hand skall sälja ut denna mark till skogs- och\r\njordbrukare ute i skogsbygderna för att förstärka\r\nderas möjlighet att överleva. Han säger också att\r\ndet inte är någon brist på skogsmark. Varje gång\r\ndet finns en skogsfastighet till salu, nog finns det\r\nköpare till den. Det finns också många brukare som\r\nvill köpa mer mark, men det finns ingen att köpa.</pre><pre>Jag kommer själv från en bygd där vi inte har någon\r\nstatlig mark, men många enskilda ägare. Där är det\r\nockså en stor aktivitet i skogen. Jag tror att det är\r\natt föredra på många ställen. Får man många ägare,\r\nsprider man också ägarintressena. Vi vill ha ett\r\nboende och brukande på landsbygden även i\r\nfortsättningen. Om ni förstärker de jord- och\r\nskogsbruk som redan finns, försämrar det inte läget\r\nför dem, utan tvärtom förbättras det. Detta har två\r\nsyften.</pre><pre>Lars De Geer talade om vilken lönsamhet\r\ndomänverkets skogar har. Det är mycket låg\r\nlönsamhet. Om man säljer dem skulle man få en\r\nbättre räntabilitet. Det finns inget som är\r\nmotsägande i det fallet. Jag förstår egentligen inte\r\nLeif Marklunds attityd.</pre><pre>Anf. 198 LARS DE GEER (fp):</pre><pre>Herr talman! Leif Marklund säger att den gamla\r\npolitiken duger ännu. Det är något av ett signum\r\nför socialdemokraternas situation i dag. Man anser\r\natt den gamla politiken duger fortfarande. Men,\r\nLeif Marklund, har inte det som har hänt i\r\nÖsteuropa under det senaste året visat att kossan\r\nmjölkar bättre i privat regi än i allmän regi? Det är\r\ni alla fall en slutsats som många har dragit av det\r\nsom har hänt i Östeuropa.</pre><pre>Kjell Ericsson har redan bemött det mesta av det\r\nsom behöver bemötas i Leif Marklunds inlägg, men\r\njag vill påpeka att när han säger att domänverkets\r\nmark i södra Sverige är av dålig kvalitet, är det\r\nfaktiskt fel. I södra Sverige har domänverket\r\nförstklassiga skogsmarker. Däremot har Leif\r\nMarklund rätt när han säger att markerna i övre\r\nNorrland är lågproduktiva.</pre><pre>När han säger att vi kommer att koncentrera\r\nskogarna på få händer och på internationella\r\nföretag, bortser han från det både Kjell Ericsson\r\noch jag har sagt, nämligen att man i första hand\r\nskall sälja kompletteringsmark till mindre företag\r\noch se till att glesbygderna på det viset får eget liv,\r\ninte till storbolag. De kan byta marker och\r\narrendera marker, men man skall inte i stor\r\nutsträckning sälja till dem.</pre><pre>Slutligen vill jag också instämma i Kjell Ericssons\r\npåpekande att behovet av kompletterande\r\nskogsmark, i varje fall i södra Sverige, är nästan\r\nobegränsat. Om ett skogsskifte är till salu kommer\r\n10--15 intressenter. I varje fall i södra och mellersta\r\nSverige föreligger ett stort behov av\r\nkompletterande skogsmark.</pre><pre>Anf. 199 LARS NORBERG (mp):</pre><pre>Herr talman! Leif Marklund anförde risken för att\r\nutbor skulle köpa marken om man säljer ut\r\ndomänverkets mark. Det kan i varje fall inte gälla\r\nmed de principer som jag förfäktar. Vi har klart sagt\r\natt försäljning skall förknippas med bo- och\r\nbrukarplikt. Då bortfaller den risken.</pre><pre>Leif Marklunds inställning är att allt stort är\r\nvackert. Vi har alltså en annan inställning i\r\nmiljöpartiet. Vi menar att litet är vackert, dvs. att\r\nen måttlig skala och ett samband mellan ägande och\r\nbrukande ger det bästa bruket av de oskattbara\r\nnaturresurser som våra svenska skogar utgör.</pre><pre>Anf. 200 LEIF MARKLUND (s):</pre><pre>Herr talman! Jag må säga att det är ganska\r\nbegripligt för kammarens ledamöter om Kjell\r\nEricsson inte förstår mig, eftersom våra ideologier\r\nligger långt ifrån varandra. Kjell Ericsson ger en\r\nbeskrivning som gör att man nästan tror att han är\r\npå den yttersta högerkanten när det gäller\r\nprivatiseringar. Det har också framgått av de\r\nmotioner som centern har väckt om utförsäljning av\r\nstatliga företag.</pre><pre>Sedan skall man vara på det klara med att -- detta\r\nvill jag säga även till Lars De Geer -- de\r\navsättningar som är gjorda med bevarandeintressen\r\naldrig skulle ha varit möjliga att göra om det inte\r\nhade varit statens marker, där domänverket har\r\nmedverkat till inrättande av nationalparker och\r\nandra bevarade områden. I dag kan vi skryta med\r\nväldigt stora områden som kan visas upp för all\r\nframtid.</pre><pre>Jag tycker faktiskt, Lars De Geer, att det är en\r\ngammal drapa som inte hör hemma i den här\r\ndebatten att dra fram östeuropeiska modeller.\r\nSverige är ingen kommandoekonomi och har aldrig\r\nvarit en sådan, utan våra statliga företag har skötts,\r\nåtminstone under socialdemokratiska regeringar,\r\nmed hög kompetens hos företagsledare och\r\nanställda. Vi har ingenting att skämmas över. I dag\r\ngenererar de statliga företagen pengar och bidrar\r\npå det sättet till att förvalta statens förmögenhet\r\nbra.</pre><pre>Anf. 201 LARS DE GEER (fp):</pre><pre>Herr talman! När Leif Marklund säger att vi inte\r\nskall bry oss om vad som har hänt i Östeuropa är\r\ndet väl mer än en strutspolitik. Om hela 300\r\nmiljoner i Östeuropa finner att marknadsekonomi\r\när bättre än planhushållning eller\r\nkommandoekonomi, måste det vara en händelse\r\nsom vi skall ta hänsyn till i det här landet som ligger\r\nså nära Östeuropa. Jag kan inte dela Leif\r\nMarklunds uppfattning i detta fall.</pre><pre>Däremot tycker jag att han har rätt i att de\r\nnaturvårds- och nationalparksavsättningar som har\r\ngjorts från domänverkets mark har varit mycket\r\nvärdefulla. Jag har i mitt huvudanförande påpekat\r\natt sådana hänsyn måste tas innan man avvecklar\r\neller säljer ut av domänverkets skogsinnehav.</pre><pre>Anf. 202 KJELL ERICSSON (c):</pre><pre>Herr talman! Leif Marklund placerade mig på\r\nhögerkanten därför att jag vill sälja ut statliga\r\nskogar. Det var litet konstigt. Jag är själv född i\r\nskogen och uppväxt i skogsbygden. Jag har jobbat\r\ni skogen. Där har jag sett att det många gånger är\r\nmycket större aktivitet i det privata skogsbruket.\r\nDär är det också större liv då det kommer folk som\r\nbor och brukar ute i bygderna. Då tycker jag att det\r\när riktigt att man säljer ut till enskilda jord- och\r\nskogsbrukare i olika bygder och kanske också till\r\nsmå sågverk som behöver mer skog. Även de kan\r\nköpa en del. Jag har ingenting emot det. Det är inte\r\nfråga om storskaliga utförsäljningar utan i så fall\r\nbyten, som Lars De Geer sade. I första hand vill vi\r\nsälja ut småskaligt. Att det skulle göra att man\r\nanser mig ligga ute på högerkanten förstår jag inte.</pre><pre>Anf. 203 LEIF MARKLUND (s):</pre><pre>Herr talman! Till Lars De Geer vill jag åter säga\r\natt vi inte är, och har aldrig varit, någon\r\nkommandostat. Följaktligen är det fel att dra in\r\nösteuropeiska modeller över huvud taget när det\r\ngäller hanterandet av den statliga verksamheten. Vi\r\nger de statliga företagen ramar att arbeta efter. Vi\r\njobbar hela tiden för att förbättra strukturen och ge\r\nbra avkastning på statens förmögenhet.</pre><pre>Till Kjell Ericsson: Jag kan också skryta med att jag\r\nhar jobbat i skogen i 25 år. Jag har varit anställd i\r\ndomänverket. Jag har faktiskt sett att domänverket\r\när aktivt i sitt skogsbruk, inte passivt. Domänverket\r\nhar en jämn och fin skogskvalitet och genererar\r\nskog och virke på ett jämnare sätt än någonsin en\r\nprivat skogsägare kan göra. Det privata\r\nskogsägarna har alltid behäftats -- jag skäller inte,\r\nde är bra i Sverige och sköter sina skogar -- med\r\npenningen som grund. Det skall vi ha klart för oss.\r\nDen dagen konjunkturen går ner och man får för\r\ndåligt betalt för skogen får den stå. Då växer\r\nförmögenheten på rot och inte genom avverkning.</pre><pre>Vi skall även ha klart för oss att de fina skogar som\r\nvi har på privata områden har blivit finare med\r\nstatliga medel under AMS-perioder. Alltför mycket\r\nskryt över hur man sköter privata skogar skall man\r\nhålla inne. Jag är litet av skogsbrukare och vet\r\nungefär vad som har hänt.</pre><pre>Anf. 204 LARS DE GEER (fp):</pre><pre>Herr talman! Om Leif Marklund förnekar mig\r\nrätten att dra paralleller med Östeuropa tvingar\r\nhan över mig på svensk mark. Då vill jag påminna\r\nom vad jag sade i mitt huvudanförande, nämligen\r\natt domänverkets avkastning per hektar är ungefär\r\nen femtedel av avkastningen i Stora och Norrlands\r\nSkogsägares Cellulosa AB. Om vi ser på\r\nvidareförädlingen kan vi konstatera att NCB och\r\nASSI har en avsevärt mycket sämre lönsamhet än\r\nde privatägda skogsbolagen. Så det finns exempel,\r\nLeif Marklund, från Sverige på att avkastning och\r\nskötsel är sämre på den offentliga sidan än på den\r\nprivata.</pre><pre>Anf. 205 KJELL ERICSSON (c):</pre><pre>Herr talman! Leif Marklund antydde att små och\r\nmedelstora skogsbrukare på något vis skulle vara\r\nkapitalister. Jag vill påstå att de som har sitt jord-\r\noch skogsbruk och verkar ute i bygderna sköter\r\nskogarna mycket bra. De måste ha skogen för att\r\nklara en utkomst. För att kunna leva på\r\nlandsbygden måste man ha tillgång till skog. Om\r\nman kan komplettera och köpa mera skog skulle\r\ndet vara en fördel för dem -- inget missbruk på\r\nnågot sätt.</pre><pre>Det är större avkastning på de privata skogarna. De\r\nger större vinst. Det vet vi som har sett.</pre><pre>Sedan säger Leif Marklund att staten har hjälpt till\r\natt förbättra skogarna. Det kan man nog diskutera.\r\nHur är det med skogsavgifterna egentligen? 450\r\nmiljoner tas av skogsägarna om året. Hur mycket\r\nav dessa miljoner har vi gett tillbaka? Det är bara\r\nett fåtal miljoner. Jag tycker tvärtom att staten har\r\nsugit ut de privata skogsägarna.</pre><pre>Anf. 206 LEIF MARKLUND (s):</pre><pre>Herr talman! Jag kan inte hålla med om att statens\r\nskogar sköts sämre. Jag såg en artikel i veckan där\r\nman har kommit fram till att kyrkan, som också\r\nbetecknas som offentlig, hade gett den bästa\r\navkastningen, även bättre än enskilda privata\r\nskogsägare och skogsbolag. Jag påstår inte att man\r\nsköter skogarna dåligt på privat mark. Men jag\r\nsäger att domänverket inte sköter sina skogar på\r\nnågot sätt sämre. Domänverket är en trygg\r\nleverantör till sågverken och massaindustrier.\r\nFortfarande, Lars De Geer, ställer vi mindre krav\r\npå domänverket när det gäller avkastning, och det\r\nhar rörelsefrihet att generera pengar in i andra\r\nverksamheter, vilket kanske har lett till att man kan\r\nvisa upp sämre avkastning. Vi kommer att ställa\r\nhårdare krav i framtiden på domänverket, som\r\nförvaltar statens förmögenhet. Domänverket\r\nsköter den med stor respekt för de mål som riksdag\r\noch regering har fastställt.</pre><pre>Anf. 207 LARS DE GEER (fp):</pre><pre>Herr talman! Det var intressant att höra att Leif\r\nMarklund ansåg att domänverket är en mycket\r\npålitlig leverantör av timmerråvara till de mindre\r\nsågverken i Norrland. Jag har blivit uppvaktad av\r\nett tiotal skogsägare som säger att domänverket har\r\ndragit ner på sina leveranser kolossalt med kort\r\nvarsel och gynnat ASSIs och domänverkets sågar.\r\nDet var en intressant nyhet.</pre><pre>När det gäller domänverkets skötsel av skogar har\r\ningen här, varken Kjell Ericsson, Lars Norberg\r\neller jag, sagt att domänverket sköter skogarna\r\ndåligt. Vi har sagt att verket sköter dem så att de\r\nger lägre avkastning än det privata skogsbruket.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre></pre><pre>26 § Fastighetsbildning för landsbygdens behov\r\nm.m.</pre><pre>Föredrogs</pre><pre>bostadsutskottets betänkande</pre><pre>1990/91:BoU3 Fastighetsbildning för landsbygdens\r\nbehov m.m. (prop. 1989/90:151).</pre><pre>Anf. 208 BERTIL DANIELSSON (m):</pre><pre>Herr talman! Det är en intressant iakttagelse man\r\nkan göra om man analyserar socialdemokraternas\r\nställningstaganden i en rad frågor på den senaste\r\ntiden. En påtaglig förändring äger nämligen rum.\r\nFörändringen består i att en positionsförflyttning\r\nsker från vänster till höger. Det som i fjol och i\r\nförfjol var förkastligt är nu högsta visdom. Gamla\r\nmoderatförslag, som betraktades som ett hot och\r\nhelt oförenliga med socialdemokratisk politik,\r\nstöps nu om och görs till propositionstexter.</pre><pre>Vi skall för den skull inte för ett ögonblick tro att\r\nsocialdemokraterna är i färd att bli ett högerparti.\r\nAlls icke! Samtidigt som vissa ståndpunkter\r\nförflyttas höger ut fyller man på med nya friska\r\nsocialistiska förslag från vänster. Balansen är inte\r\nhotad, och kvoten vänsteridéer är oförändrat stor.</pre><pre>I bostadsutskottets betänkande om\r\nfastighetsbildning för landsbygdens behov kan\r\nkonstateras att regeringen något lättat på\r\nförbudsmentaliteten och nu vill tillåta sådant som\r\ntidigare var förbjudet. Men tyvärr tar\r\nsocialdemokraterna alltför små och tveksamma\r\nsteg. Fortfarande återstår åtskilligt. Varför inte\r\nmed en gång acceptera våra moderata\r\nståndpunkter, när det ändå är en tidsfråga när detta\r\nsker? Förnuft och opinionstryck gör ju att det ändå\r\när där ni till slut hamnar.</pre><pre>Även om vi ur moderat synvinkel nått viss\r\nframgång med vår politik när det gäller\r\nfastighetsbildning på landsbygden, tvingas vi\r\nreservera oss på de avsnitt där vi vill gå längre och\r\nmera uttryckligt värna om de enskilda\r\nmänniskornas önskemål och berättigade\r\nfrihetskrav.</pre><pre>När det gäller lönsamhetsvillkoret för bildande av\r\njordbruksfastighet har en viss uppmjukning skett.\r\nDet heter numera att den verksamhet som skall\r\nbedrivas på fastigheten skall bli ekonomiskt\r\ngodtagbar.</pre><pre>Vi anser att det över huvud inte ankommer på en\r\nmyndighet eller ett statligt organ att lägga sig i dessa\r\nfrågor. Förutsättningarna är så skiftande för olika\r\ntyp av fastigheter. Brukarnas egna förutsättningar\r\nkan också vara så olika att några mallar eller av\r\nmyndigheter fastlagda riktlinjer varken kan eller\r\nfår styra fastighetsbildningen. Vi tilltror den\r\nenskilde brukaren att själv avgöra hur lönsamheten\r\nkan bli, och själv avgöra vilka kriterier som kan\r\ngälla för att just hans företag skall ge en god\r\navkastning. Detta går inte för utomstående att i\r\nförväg avgöra och framför allt inte av ett statligt\r\norgan.</pre><pre>Den som bäst kan avgöra lönsamhetsvillkoren är\r\nägaren själv. Statlig styrning och förmynderi\r\navvisar vi moderater här som på så många andra\r\nområden.</pre><pre>En annan fråga, som fortfarande är\r\notillfredsställande löst, är fastighetsbildning av\r\nstörre fritidsfastigheter. Propositionen synes utgå\r\nifrån att fritidsfastigheter över huvud taget inte\r\nskall bildas på landsbygden.</pre><pre>Det är sedan länge känt att socialdemokraterna\r\nogillar enskilda fritidshus. Varför det är så är\r\nobegripligt. Men faktum är att många människor\r\njust vill ha sitt fritidsboende ordnat på detta sätt,\r\nmed ett eget ägt fritidshus. Denna boendeform har\r\nmånga fördelar, och eftersom tillgången på mark är\r\nstor i vårt land kan trängselproblemet inte vara\r\nsärskilt påtagligt.</pre><pre>Vi anser att det skall vara möjligt att skapa ganska\r\nstora tomter på landsbygden, inte bara för\r\npermanentboende utan också för fritidsboende.\r\nMindre odlingar för eget behov och hållande av\r\nexempelvis en häst på den egna fastigheten är\r\neftersträvansvärda mål i detta sammanhang.</pre><pre>Även om utskottet delvis går oss tillmötes är det\r\ninte tillräckligt. Vi anser att fastigheten i\r\nförekommande fall bör kunna göras så stor att en\r\ngod boendemiljö totalt sett uppnås. Därför kan viss\r\nskyddszon behöva skapas runt fastigheten.</pre><pre>Herr talman! Slutligen vill jag understryka vad som\r\nsägs i reservationerna 10 och 12. Vi moderater vill\r\nbl.a. slå vakt om den enskilde husägaren och hans\r\nrätt att själv få avgöra om, när och hur samverkan\r\nskall ske vid gemensamma angelägenheter i\r\nboendeområdet, t.ex. i ett storkvarter.</pre><pre>Herr talman! Det här var några korta synpunkter\r\nsom vi moderater har på frågan på\r\nfastighetsbildningen. Det är med beklagande som\r\njag konstaterar att socialdemokraterna inte orkat,\r\neller kanske inte vågat, gå med oss mer än ett kort\r\nstycke. Rörelseriktningen är dock påtaglig, och det\r\när glädjande. Jag förväntar mig att flera steg tas i\r\ndenna riktning längre fram.</pre><pre>Med detta yrkar jag bifall till reservationerna 1 och\r\n6. Givetvis stöder jag och övriga moderater alla\r\nandra reservationer som har undertecknats av\r\nmoderater.</pre><pre>Anf. 209 INGRID HASSELSTRÖM NYVALL\r\n(fp):</pre><pre>Herr talman! Första gången jag läste propositionen\r\n151 blev jag riktigt glad och fick ungefär samma\r\nkänsla som Bertil Danielsson. Även om jag inte\r\nkände att det gick så långt åt höger, så gick det i alla\r\nfall i rätt riktning. Det var en välkommen insats för\r\natt stödja den förändring som man ser framför sig\r\ninom jord- och skogsbruket. Lönsamheten skall\r\nspela mindre roll vid bedömningen av\r\nfastighetsbildningen. Regionalpolitiska synpunkter\r\noch hänsyn till natur och miljövård skall få ökad\r\nbetydelse.</pre><pre>Vid en andra läsning upptäckte jag att man hade\r\nkunnat gå längre. Den liberalisering som vi inom\r\nfolkpartiet hade önskat var inte för handeln.</pre><pre>Utskottsbetänkandet speglar en viss klåfingrighet i\r\ntillståndsgivningen, och det motsätter vi oss. Vad\r\nsom är ekonomiskt godtagbart kan vara helt olika\r\nför olika människor, inte minst för företagare som\r\ndet handlar om i detta sammanhang. De flesta\r\njordbrukare är ju numera företagare. Men även\r\nprivatpersoner som vill leva på ett annorlunda sätt\r\noch har inkomster från andra områden, kan vilja ha\r\nen fastighet som passar dem. Människornas eget\r\nansvar borde vara tillräckligt. Den\r\nlämplighetsprövning som finns i\r\nfastighetsbildningslagens 1 § kap. 3 är helt\r\ntillräcklig. 5 § bör därför utgå, vilket också framgår\r\nav reservation 1.</pre><pre>Folkpartiet har också anslutit sig till reservation 5,\r\ninnebärande att de nya möjligheterna att bilda\r\nstörre bostadsfastigheter på landsbygden skall\r\nomfatta även fritidsfastigheter. Människor lever i\r\ndag så olika. En del föredrar att bo i södern under\r\nvinterhalvåret, medan andra föredrar att bo på\r\nlandet under hela sommarhalvåret. Många\r\npensionärer vill också ha sysselsättning. Det är\r\ngivet att all fastighetsbildning, vilket också\r\nframhålls i betänkandet, bör anpassas till lokala och\r\nregionala förhållanden. En person som ärvt en\r\nfastighet av sådan storlek att den möjliggör\r\ndjurhållning eller odling på fritiden kan få ägna sig\r\nåt detta, samtidigt får inte personer, som inte\r\nbefinner sig i samma lyckligt lottade situation,\r\nnybilda en liknande fastighet genom att t.ex.\r\nförvärva åkerareal som inte längre brukas.</pre><pre>Det är bra att utskottet uppmanar till ökad klarhet\r\nvad gäller förutsättningarna för bildande av större\r\nbostadsfastigheter på landsbygden. Någon\r\nåtskillnad mellan permanentboende och\r\nfritidsboende skall inte behövas göras, vilket också\r\nframgår av reservation 5.</pre><pre>Herr talman! Reservationerna 10 och 11, de två\r\növriga reservationer som folkpartiet har\r\nundertecknat, handlar om hyresgästinflytande.\r\nDen frågan debatterade vi här så sent som för två\r\nveckor sedan. Även om dagens frågor är något\r\nannorlunda, finner jag inte anledning att ta upp en\r\nny debatt. Folkpartiets ståndpunkter på detta\r\nområde är väl kända, och vår uppfattning är att det\r\nkommer att bli allt viktigare för enskilda\r\nmännniskor att mer kunna påverka sin\r\nboendesituation.</pre><pre>Därmed uttalar jag mitt stöd för dessa\r\nreservationer liksom för övriga reservationer som\r\nhar undertecknats av folkpartister.</pre><pre>Anf. 210 BIRGER ANDERSSON (c):</pre><pre>Herr talman! Det betänkande som vi nu diskuterar\r\nrör fastighetsbildning, och den proposition som\r\nutgör den huvudsakliga grunden för betänkandet\r\nhar rubriken Fastighetsbildning för landsbygdens\r\nbehov. I propositionen behandlas frågor om\r\nfastighetsbildning för jordbruk och skogsbruk,\r\nfastighetsbildning för bostadsändamål och\r\nfastighetsbildning för naturvårdens eller\r\nkulturvårdens intressen.</pre><pre>Men betänkandet går något utanför propositionen.\r\nI betänkandet behandlas nämligen fem\r\nmotionsyrkanden från den allmänna motionstiden i\r\njanuari 1990, och jag vill inleda med att något\r\nberöra de motioner som behandlar boinflytandet.</pre><pre>Våren 1989 diskuterades i denna kammare\r\nändringar i fastighetsbildningslagen och i\r\nangränsande lagstiftning. Regeringen hade lagt en\r\nproposition som huvudsakligen byggde på\r\nfastighetsbildningsutredningens betänkanden.\r\nSyftet med förslaget till förändringar i\r\nlagstiftningen var att effektivisera\r\nförrättningsverksamheten. Förenklingar och\r\neffektiviseringar i verksamheten är bra, och\r\ncentern stödde därför i stor utsträckning innehållet\r\ni regeringens proposition, men vi hade också\r\nskiljaktiga meningar som i första hand gällde\r\nboinflytandefrågor. Från centerns sida vill vi vidga\r\nboinflytandet för alla boende. Ett ökat\r\nboinflytande gör att de boende kan engagera sig\r\nmer i sitt boende.</pre><pre>I reservation 10, som är gemensam för centern,\r\nfolkpartiet och moderaterna, behandlas\r\nhyresgästinflytandet enligt anläggningslagen.\r\nDenna lag ger möjlighet att inrätta anläggning som\r\när gemensam för flera fastigheter och som\r\ntillgodoser ändamål av stadigvarande betydelse för\r\ndem, s.k. gemensamhetsanläggning. Vi i centern\r\ntycker att det är mycket viktigt att boende som är\r\nberörda av en verksamhet i sin närmiljö får ett\r\nstarkt inflytande, och vi vill därför ändra\r\nanläggningslagen, 7 §, så att inflytande- och\r\npåverkansmöjligheter läggs närmare dem som är\r\nberörda av besluten än vad som i dag är fallet enligt\r\nanläggningslagen.</pre><pre>Vi vill ge hyresgästerna i berörda fastigheter rätt att\r\nutöva inflytande enskilt eller genom frivillig\r\nsamverkan i föreningsform, och jag vill ställa en\r\nfråga till socialdemokraternas företrädare här:\r\nVarför vill inte socialdemokraterna ge\r\nhyresgästerna ökat inflytande?</pre><pre>I reservation 11 tar vi upp småhusägarnas\r\ninflytande över inrättandet av\r\ngemensamhetsanläggning i s.k. storkvarter.\r\nProblemet i dag är att markanvändningen och\r\nbehovet av gemensamhetsanläggningar har\r\navgjorts på planeringsstadiet. Alla avgörande\r\nbeslut är alltså fattade innan inflyttning sker i\r\nområdet. Enligt centern bör småhusägarnas\r\ninflytande över inrättande av\r\ngemensamhetsanläggningar stärkas, och en\r\nframkomlig väg att stärka småhusägarnas ställning\r\nkan vara att ge dem, kanske i form av\r\nvillaföreningar, samma besvärsrätt över\r\nkommunala beslut som bostadsrättsinnehavare,\r\nhyresgäster och hyresgästsammanslutningar har\r\nenligt nuvarande lagstiftning.</pre><pre>Herr talman! Jag övergår nu till att kommentera\r\nfastighetsbildningsfrågor för landsbygdens behov. I\r\nbetänkandet föreslås att fastighetsbildningslagens\r\nregler om villkor för fastighetsbildning anpassas till\r\ndagens förhållanden på landsbygden. Underlaget\r\nför det beslut vi fattar här i kammaren är till stor del\r\nen rapport, ''Fastighetsbildning för landsbygdens\r\nbehov'', som utarbetats av statens lantmäteriverk.\r\nRapporten har varit ute på en bred remiss. Det\r\nstora flertalet remissinstanser är positiva till\r\nlantmäteriverkets förslag och tillstyrker att\r\nförslaget läggs till grund för lagstiftning.</pre><pre>Vi i centern tillstyrker också i huvudsak\r\npropositionen. Vi tycker att det är riktigt att det\r\nskall vara möjligt att på landsbygden bilda\r\nbostadsfastigheter som har tillgång till mark för\r\nnäringsverksamhet eller för hobbyverksamhet,\r\nt.ex. i form av hobbyhästar eller annan mindre\r\ndjurhållning. Vi tycker också att det är riktigt att\r\nhänsyn tas till intresset av att vårda natur- och\r\nkulturmiljön vid bedömningen av om ett\r\nlantbruksföretag blir ekonomiskt godtagbart enligt\r\nfastighetsbildningslagen.</pre><pre>Det finns också möjligheter att bilda\r\nmarksamfälligheter eller inrätta\r\ngemensamhetsanläggningar, om behovet av\r\nlandskapsvård är av stadigvarande betydelse för\r\nflera fastigheter. Här i riksdagen togs i juni ett\r\njordbrukspolitiskt beslut som kommer att medföra\r\nstora förändringar av det svenska landskapet, och\r\ndet beslut som vi här kommer att fatta kan bidra till\r\natt det öppna landskapet kan bevaras. Beslutet kan\r\nockså bidra till att den stora omställning som det\r\nsvenska jordbruket står inför i någon mån kan\r\nunderlättas.</pre><pre>Herr talman! Jag står bakom de reservationer som\r\ncentern finns med på i detta betänkande, men jag\r\ninskränker mig till att yrka bifall till reservation 10.</pre><pre>Anf. 211 EVA ZETTERBERG (v):</pre><pre>Herr talman! För vänsterpartiets del vill jag tala\r\nom att jag står bakom reservation 8, som är\r\ngemensam för centern och vänsterpartiet, men\r\nyrkar bifall enbart till reservation 4 om\r\nfiskefastigheter.</pre><pre>Anf. 212 KJELL DAHLSTRÖM (mp):</pre><pre>Herr talman! Det här betänkandet behandlar alltså\r\nförutsättningar för att lättare kunna bilda nya\r\nfastigheter på landsbygden för vitt skilda\r\nverksamheter. Det tycker vi är bra, och flera talare\r\nhar varit inne på att arbetet är inriktat på att gå åt\r\nsamma håll, även för socialdemokraterna som ju\r\nstår bakom den förändring som föreslås.</pre><pre>Däremot är man inte med hela vägen på att\r\nlönsamhetsvillkoret i lämplighetsbedömningen vid\r\nden här fastighetsbildningen helt skall tas bort.\r\nHitintills är det bara moderaterna, folkpartiet och\r\nmiljöpartiet som tycker så, och jag undrar var\r\ncenterpartiet och vänsterpartiet står i den frågan.\r\nJag förstår inte att det skulle vara emot deras\r\nintressen eller deras ideologi att ställa upp på detta\r\nockså, och det vore ju fint om de kunde göra det.</pre><pre>Den viktigaste invändningen vi har utifrån vår\r\nideologiska synpunkt framkommer i vår\r\nreservation 3 om bo- och brukarplikt. Vi menar\r\nnämligen att man vid mycket fler\r\nfastighetsbildningar på landsbygden också måste se\r\ntill att det finns en bo- och brukarplikt. Vi har\r\ndiskuterat det tidigare vad gäller skogen i samband\r\nmed frågan om eventuell utförsäljning av\r\ndomänverkets marker.</pre><pre>Vi tycker att det är väldigt viktigt att få till stånd en\r\nbo- och brukarplikt. Emellertid sägs det i\r\nbetänkandet att detta inte skulle vara möjligt. Bo-\r\noch brukarplikten skulle helt enkelt strida mot\r\ngrundlagen, mot regeringsformen. Jag är inte så\r\nsäker på att den gör det, för i förvärvslagen finns\r\ndet möjligheter, åtminstone i en frivillig\r\növerenskommelse, för en köpare att acceptera bo-\r\noch brukarplikt under en viss begränsad tid. Det är\r\njust vad vi föreslår att man skulle göra. Skulle det\r\nkrävas en grundlagsändring för att kunna tillåta\r\nmer av bo- och brukarplikt, är vi intresserade av att\r\ndriva den frågan vidare.</pre><pre>Det kan röra sig om vitt skilda verksamheter, om\r\nman släpper lönsamhetsvillkoret, men från\r\nmiljöpartiets sida kan vi inte acceptera att\r\nslopandet av det villkoret skulle generellt omfatta\r\näven fritidsfastigheter, vilket moderaterna och\r\nfolkpartiet tycker i en reservation här.</pre><pre>Boendet och sättet att leva i Sverige i dag förändras\r\nganska kraftigt, och snart kan man kanske inte\r\nriktigt skilja på vad som är permanentboende och\r\nfritidsboende. Det kan i framtiden bli ganska svårt,\r\ndet måste jag erkänna, att se skillnaden. Men vi kan\r\ninte gå med på moderaternas och folkpartiets\r\ntankar på stora fritidsfastigheter som bara används\r\njust som fritidsfastigheter. Detta hänger väl\r\nsamman med vår syn på en bo- och brukarplikt.</pre><pre>Vi kan dock stödja vänsterpartiets krav på en\r\nutredning om förutsättningarna för bildande av\r\nfiskefastigheter. Det tycker vi är en intressant\r\nutveckling. Vi kan även stödja centerns och\r\nvänsterns förslag om att vidga båtnadsvillkoret för\r\nfastighetsbildning till sådant som kan ha regional\r\noch lokal betydelse och inte bara är en förbättring\r\nav fastighetsindelningen eller markanvändningen\r\npå ett eller annat sätt.</pre><pre>Låt mig sedan övergå till ett par synpunkter på\r\nprecisionen i språket. Jag har i vissa delar stött mig\r\npå användningen av språket i betänkandet. Detta\r\nkanske kan uppfattas som marginellt, men jag vill\r\nändå ta upp det. Man talar inte bara i det här\r\nsammanhanget utan ofta om regionalpolitiska\r\nintressen, man talar om socialpolitiska intressen\r\noch kulturpolitiska intressen. Det är en slarvighet i\r\nspråket, i precisionen av språket, som vi enligt min\r\nuppfattning gott kan sluta med. Vi behöver inte\r\nföra in den typen av ordsammanställningar i\r\nlagtext.</pre><pre>''Regionalpolitiska intressen'', vad är det? Det\r\nmåste vara något som avgörs av väljarna i val. Får vi\r\nen majoritet för att vi skall beskoga hela det öppna\r\nlandskapet, så är det ett regionalpolitiskt intresse.\r\nMen är det ett regionalt intresse? Jag menar att vad\r\nsom är regionalpolitiska intressen eventuellt växlar\r\nfrån val till val. Därför bör man i stället tala om\r\nregionala intressen, ett begrepp som syftar på något\r\nmycket större än ''regionalpolitiska intressen''.</pre><pre>Vi menar också att det är en luddighet att man vid\r\nlämplighetsprövning skall utgå från en ''planmässig\r\nbedömning''. Vad är det? Vi kan ha alla möjliga\r\nsorters planer som skulle kunna tillämpas i det här\r\nsammanhanget. Vad jag tror att man menar, och\r\nframför allt vad vi menar, är att man skall utgå från\r\nett ekologiskt och miljömässigt godtagbart\r\nbetraktelsesätt. Vi hade velat uttrycka det på det\r\nsättet.</pre><pre>Slutligen har jag själv en motion och en reservation\r\nsom handlar om obrukad järnvägsmark. Jag\r\nföreslår att man, genom en speciell lagstiftning, i\r\nmöjligaste mån skall bevara bandformade\r\nfastigheter, som i en framtid mycket väl kan komma\r\natt användas till nya järnvägar eller till olika typer\r\nav ledningsdragningar, promenadstigar, osv. Vi\r\nmenar att det är olyckligt att utan vidare återföra\r\ndessa bandformade fastigheter till jordbruksmark.\r\nDe har nu legat där i drygt 100 år, och man har väl\r\ni ganska stor utsträckning vant sig vid dem. Det\r\ninnebär inget större hinder för jordbrukare att ta sig\r\növer dem, eftersom spåren, rälerna, ofta är\r\nborttagna.</pre><pre>Det var våra synpunkter på betänkandet. Jag yrkar\r\nbifall endast till vår reservation 3 i mom. 3 och\r\nkommer givetvis att stödja bifall till reservation 1,\r\nsom jag förstår att moderaterna kommer att begära\r\nvotering på.</pre><pre>Anf. 213 INGRID HASSELSTRÖM NYVALL\r\n(fp) replik:</pre><pre>Herr talman! Jag tycker att Kjell Dahlström skulle\r\nfundera ett tag över om det är så förskräckligt att\r\nfolk får bruka en fritidsfastighet halva året. Han\r\nsäger själv att det i dag är svårt att skilja på vad som\r\när permanenta bostäder och vad som är\r\nfritidsboende. Man kanske bor halva året i vardera.\r\nMånga gånger är det väl bättre för både miljön och\r\nen levande landsbygd att människor bor på ett ställe\r\noch brukar marken där halva året än att det kanske\r\ni annat fall inte blir bebott alls.</pre><pre>Därmed har vi från folkpartiet naturligtvis inte sagt\r\natt det behöver vara fråga om några jättelika\r\nställen. Men vi vill inte att lagen skall vara så snäv\r\natt den som vill köpa en fastighet inte själv skall\r\nkunna bestämma ungefär hur stort han vill ha det,\r\nom det nu finns tillgång till mark.</pre><pre>Jag tror att det passar nutidens människor bättre att\r\nfå göra dessa val själva än att ha en bo- och\r\nbrukarplikt. Den dag man inte trivs längre och inte\r\nhar möjlighet att sälja blir fastigheten kanske inte\r\nbebodd, och då uppstår samhällskonflikter på\r\ngrund av det.</pre><pre></pre><pre>Anf. 214 KJELL DAHLSTRÖM (mp)\r\nreplik:</pre><pre>Herr talman! Nej, Ingrid Hasselström Nyvall, vi\r\nhar ingenting emot att man brukar gårdar som\r\nfritidsfastigheter i den mån de inte kan brukas på\r\nnågot annat sätt. Men vad vi talar om här är ju\r\nfastighetsbildning. Och vi menar att detta är\r\nonödigt för rent fritidsändamål.</pre><pre>Jag drar mig till minnes att vi av bostadsutskottets\r\nordförande Agne Hansson fick en levande bild av\r\nhur illa det kan gå när stockholmare kommer ut i\r\nSmåland och köper upp obrukade byagårdar\r\nframför näsan på lokala ungdomar som kanske\r\nhade kunnat bruka gårdarna. Det finns enligt min\r\nuppfattning anledning att litet hålla emot den typen\r\nav fritidsfastighetsspekulation.</pre><pre>Anf. 215 INGRID HASSELSTRÖM NYVALL\r\n(fp) replik:</pre><pre>Herr talman! Om man hade använt den gård som\r\nAgne Hansson beskrev halva året, hade man fått en\r\nlevande landsbygd åtminstone under den tiden, och\r\nman hade fått en helt annan vård av det stället. Nu\r\nblev det inte bebott alls, och det kan bli så även i\r\nmånga andra fall.</pre><pre>Jag tycker att vi skall vara öppna för att ge\r\nmänniskor möjlighet att använda sin fritid och den\r\nmark de kan förfoga över så som de själva vill.</pre><pre>Anf. 216 KJELL DAHLSTRÖM (mp)\r\nreplik:</pre><pre>Herr talman! Jag är ledsen över att behöva säga att\r\nIngrid Hasselström Nyvall ändå är litet naiv. Vi har\r\nju, särskilt runt storstadsområdena, ett väldigt\r\nproblem i och med att kapitalstarka människor där\r\nköper upp gårdar och på det sättet gör det omöjligt\r\nför ungdomar att komma åt gårdar som de skulle\r\nkunna bruka på ett annat vis än vad som i praktiken\r\när fallet med dessa kapitalstinna uppköpare.</pre><pre>Tredje vice talmannen anmälde att Ingrid\r\nHasselström Nyvall anhållit att till protokollet få\r\nantecknat att hon inte ägde rätt till ytterligare\r\nreplik.</pre><pre>Anf. 217 MAGNUS PERSSON (s):</pre><pre>Herr talman! Det betänkande vi nu behandlar är\r\negentligen en tidigare beställning från\r\nbostadsutskottet om en översyn av\r\nfastighetsbildningslagen. Riksdagen följde den\r\ngången bostadsutskottet, och frågan har behandlats\r\nav lantmäteriverket, remissbehandlats i sedvanlig\r\nordning och fått en ganska hygglig remissomgång.</pre><pre>I betänkandet behandlas frågan om\r\nfastighetsbildning för landsbygdens behov.\r\nPropositionen är inte något annat än en modifiering\r\noch en modernisering, och syftet är i långa stycken\r\natt åstadkomma en bättre anpassning till dagens\r\nbehov. Utskottet godkänner principerna för\r\nbildande av större bostadsfastigheter på\r\nlandsbygden och ger också vidgade möjligheter för\r\nbildande av jordbruks- och skogsbruksfastigheter,\r\nvilket här föreslås.</pre><pre>Ett antal motioner har aktualiserats från skilda\r\npartier. Kraven har i sedvanlig ordning behandlats,\r\noch efter noggrant övervägande har samtliga\r\nmotioner avvisats. Regeringens ursprungliga\r\nförslag landar därmed på riksdagens bord med\r\nförtydligade uttalanden på vissa punkter. Jag skall\r\nsåledes närmare kommentera de reservationer som\r\nhar tagits upp i inläggen här i dag.</pre><pre>Folkpartiet och moderaterna vill i reservation nr 1\r\ngemensamt gå ett stycke längre och mer eller\r\nmindre helt släppa vissa krav när det gäller\r\nlönsamhetsvillkoret som förordas i propositionen\r\nför just fastighetsbildning för jord- och skogsbruk.</pre><pre>Herr talman! Reservanterna säger visserligen att\r\nregeringsförslaget är ett steg i rätt riktning, men\r\nsteget är inte tillräckligt långt. Det är självfallet\r\noppositionens strävan att alltid gå längre än\r\nregeringsförslaget. Det gör man också, och det har\r\nframkommit i debatten. Utskottsmajoriteten\r\nmenar att detta förslag är tillräckligt långtgående.\r\nDet är ett bra förslag. Vi delar också\r\njordbruksutskottets bedömning i frågan.</pre><pre>Jag vill understryka att vi från majoritetens sida inte\r\nstänger alla dörrar för framtiden. Vi kan tänka oss\r\nförändringar och nya ställningstaganden i\r\nframtiden. Jag citerar utskottet: ''När effekterna av\r\nden nya livsmedelspolitiken får fullt genomslag och\r\nom jordförvärvslagen -- -- -- får en annan\r\ninriktning än den nu har, kan det finnas skäl att åter\r\növerväga frågan -- -- --''.</pre><pre>Herr talman! Jag vill påminna kammarens ärade\r\nledamöter, och då inte minst oppositionens\r\nföreträdare, att det här finns en skrivning som man\r\nkan gå vidare med. Med denna motivering yrkar jag\r\navslag på reservation nr 1.</pre><pre>Reservation nr 2 av miljöpartiet gäller närmast en\r\nfråga om språkbruk. Vare sig vi använder uttrycket\r\nregionala eller regionalpolitiska intressen så lär det\r\nkvitta. Jag menar att den text som propositionen\r\nhär förordar är betydligt starkare än den\r\nmiljöpartiet föreslår. Begreppet regionalpolitiska\r\nintressen är och förblir ett vedertaget begrepp som\r\nriksdagen framdeles bör slå vakt om. Man är i\r\nmiljöpartiet ganska ensamma om sin tolkning att\r\nregionalpolitiska intressen skulle vara någonting\r\nskumt. Jag yrkar därmed avslag på reservation nr 2.</pre><pre>Förslagen i reservation nr 3 om bo- och brukarplikt\r\nskulle innebära en inskränkning av de\r\ngrundläggande fri- och rättigheterna och strider\r\ndärmed med 2 kap. 8 § i regeringsformen. Vi\r\nbehöver inte orda mer om detta. Jag yrkar därmed\r\navslag även på reservation nr 3.</pre><pre>När det gäller Eva Zetterberg och vänsterns\r\nyrkande fisket och fiskeodlingar avvisar utskottet\r\nvänsterns förslag i denna del. Vi menar att man\r\nredan i dag kan ha fisket som en biinkomst ute på\r\nlandsbygden och att vi inte behöver utreda frågan\r\nvidare.</pre><pre>Reservation nr 5 gäller bildande av större\r\nfritidsfastigheter på landsbygden. Där vill man\r\nytterligare vidga möjligheterna att på landsbygden\r\nbilda större bostadsfastigheter inte bara för\r\npermanentboende utan även för fritid. Jag vill i\r\ndetta sammanhang, herr talman, peka på den\r\nytterst viktiga nyheten i regeringsförslaget, där det\r\nnu klart framhålles att mark för mindre\r\ndjurhållning, mindre odling och liknande eller\r\nannan viss näringsverksamhet bör kunna tillföras\r\nen bostadsfastighet på landsbygden om ändamålet\r\när varaktigt och fastighetsbildningen inte strider\r\nmot starka motstående intressen.</pre><pre>Herr talman! Detta har varit en följetong och en\r\nlisa i denna debatt. Jag tycker att oppositionen nu\r\nskulle lugna ner sig och se att man här har\r\ntillmötesgått deras tidigare krav. Dessutom\r\nunderstryker departementschefen att\r\nvaraktighetskravet inte bör överdrivas och att\r\nlämplighetsprövningen även framdeles bör kunna\r\nske på ett planmässigt sätt.</pre><pre>Herr talman! Utskottsmajoriteten menar att\r\nförhållandena också kan variera. Självfallet är\r\ntrycket på dessa fastigheter betydligt större i\r\nnärheten av tätorter än långt uppe i\r\nglesbygdsområdena. Här får den lokala\r\nbedömningen alltid spela in, och den bör man ta till\r\nvara. Det är också ett av skälen till att vi är relativt\r\nkallsinniga till en ytterligare generell utvidgning av\r\narealerna för fritidsboende. Vi vill med andra ord\r\ninte säga ja och amen till att vad oppositionen här\r\nsäger, utan vi vill skynda litet långsamt. Det är vårt\r\nförslag. Jag yrkar därmed avslag på reservation nr\r\n5.</pre><pre>I reservation nr 6 om skyddszoner är moderaterna\r\nensamma i sin klagan. Övriga partier anser att\r\nförslaget är bra. Jag behöver inte orda mer om\r\ndetta.</pre><pre>Så till reservation nr 7 som behandlar\r\nlämplighetsprövningen och där miljöpartiet är ute\r\noch mer eller mindre cyklar. Självfallet kommer de\r\nekologiska och miljömässiga problemen att väga\r\nallt tyngre, och de väger allt tyngre i den nu\r\npågående miljöpolitiska debatten. Jag vet att de\r\nherrar och damer som bestämmer i kommunerna\r\nockså lyssnar till dessa argument. Det är en logisk\r\nföljd av den ökade miljödebatten. Jag yrkar\r\ndärmed avslag på reservation nr 7.</pre><pre>Så till båtnadsvillkoret. Vad innebär\r\nbåtnadsvillkoret? Det är, herr talman, en\r\nskyddsregel för enskilda intressen vid\r\nfastighetsreglering. Villkoret är tillämpningsbart\r\nendast i en tvångssituation och kan endast\r\ngenomföras tvångsvis om lämpligare\r\nfastighetsindelning eller ändamålsenlig\r\nmarkanvändning vinns. Utskottsmajoriteten anser\r\nnog att centerpartiet överdriver farhågorna. Det\r\nfinns inga dokumenterade skäl för det som\r\nreservanterna förespeglar i sin reservation.</pre><pre>Ärligt och uppriktigt anser jag att centern ser\r\nspöken mitt på ljusa dagen och att reservanterna\r\nalldeles ensamma i onödan oförtrutet framhärdar\r\nmed sina teoretiska skrupler genom att företräda en\r\nsådan linje. Jag yrkar därmed avslag på reservation\r\nnr 8.</pre><pre>I reservation nr 9 vill miljöpartiet ha en annan\r\ntingens ordning när det gäller nedlagda obrukade\r\njärnvägsvallar. Vad innebär detta, herr talman? I\r\nmitt eget hemlän t.ex. där NKLJ nyligen har lagt\r\nner banan, vilket berör tre kommuner -- Hagfors,\r\nMunkfors och Forshaga. Här skulle man alltså driva\r\nnågot slags helig linje och säga att denna mark för\r\nall framtid skall vara fridlyst. Detta kan, herr\r\ntalman, inte vara vettigt och riktigt.</pre><pre>Detta är en fråga som kommunerna skall pröva\r\nenligt NRL och PBL, dvs. enligt naturresurslagen\r\noch plan- och byggnadslagen. De skall självfallet\r\nbedöma frågan utifrån sina egna ståndpunkter, och\r\ndet finns inga vattentäta skott kommunerna\r\nemellan. Man har ett samråd vid kommungränsen:\r\nVad tycker ni att vi skall göra med den delen? Med\r\nandra ord anser utskottet att det är överflödigt med\r\nen sådan bestämmelse, och jag yrkar avslag på\r\nreservation nr 9.</pre><pre>Reservationerna 10, 11 och 12 berör i första hand\r\nboendeinflytande och hyresgästinflytande enligt\r\nanläggningslagen. Utan att alltför långt gå in på\r\nsjälva sakfrågan vill jag säga följande.\r\nHyresgästerna företräds av de representativa\r\norganisationer som har att se till att deras intressen\r\nbejakas. Om nu mot all förmodan\r\nförhandlingsordning inte gäller, är det den\r\nrikstäckande organisationen som har att ta vara på\r\ndessa synpunkter. Boendeinflytandet är därför\r\ngaranterat på ett mycket bra sätt.\r\nUtskottsmajoriteten anser med andra ord att\r\nlagarna fungerar på ett mycket tillfredsställande\r\nsätt.</pre><pre>Så till frågan om småhusägarna. Centerns\r\nrepresentant Birger Andersson säger att deras\r\ninflytande är långt ifrån tillfredsställande. Men,\r\nherr talman, dessa intressen tillvaratas via PBL och\r\nde detaljbestämmelser om samrådsskyldighet som\r\nfinns i plan- och bygglagen. Småhusägarnas intresse\r\nvid bildandet av gemensamhetsanläggningar har\r\nockså diskuerats i en utredning. Där fann man\r\negentligen inte någon lösning på hur man skulle\r\nkomma till rätta med detta problem. Samtliga\r\npartier som är representerade i kammaren känner\r\nväl till problemställningen.</pre><pre>Vilket är då regeringens förslag? Vad man kan säga\r\när att det förslaget inte löser problemen, utan det är\r\nbara litet kosmetika som oppositionen föreslår. Vi\r\nanser alltså att oppositionens argument är långt\r\nifrån bärande. De håller inte enligt vårt\r\nförmenande. Också enligt många andras\r\nbedömningar är de helt ohållbara. Därmed yrkar\r\njag avslag på reservationerna 10, 11 och 12\r\nsamtidigt som jag yrkar bifall till hemställan i dess\r\nhelhet.</pre><pre>Jag skall till sist något kommentera de inlägg som\r\nhar varit.</pre><pre>Bertil Danielsson säger i sin inledning att det är en\r\nintressant iakttagelse att socialdemokraterna nu\r\nglider från vänster till höger. Men, herr talman, det\r\nhär är ju en beställning som vi har gjort för drygt\r\nett år sedan! Nu har lantmäteriet som myndighet i\r\nvanlig ordning gjort en utredning, och vi har fått\r\nden på riksdagens bord. Vi tycker att det är ett\r\nhyggligt förslag. Därför lägger vi fram det för\r\nkammaren. Att moderaterna sedan vill gå längre\r\nmå vara deras sak. Vi tycker att vi har gått så långt\r\nsom vi nu kan gå.</pre><pre>Ingrid Hasselström Nyvall säger att det är ett steg i\r\nrätt riktning och att hon läste förslaget med en viss\r\nglädje. Hon anser dock att det finns en viss\r\nklåfingrighet ifrån regeringens sida. Jag tycker inte\r\ndet. Jag tycker att det är ett bra förslag. Jag tycker\r\natt det tillmötesgår precis vad riksdagen tyckte för\r\nett år sedan, och jag tycker att ni skall säga ja och\r\namen till förslaget.</pre><pre>Birger Anderssons förslag om att vidga\r\nboinflytandet tycker jag är att slå blå dunster i\r\nögonen på folk. Vi tycker att\r\nhyresgästorganisationen är den representativa\r\ndemokratin. Det tillvaratar hyresgästernas\r\nintressen på ett tillfredsställande sätt.</pre><pre>Samtliga partier, även moderaterna, folkpartiet och\r\ncenterpartiet, har mer eller mindre sagt att\r\nriktningen på kompassen nog är bra. Den pekar åt\r\nrätt håll, men förslaget går kanske inte tillräckligt\r\nlångt. Jag tror att det här är oppositionens sätt att\r\nuppträda i den parlamentariska situationen. Man\r\nskall driva frågan så långt som möjligt; man tycker\r\natt regeringen inte har gått tillräckligt långt.</pre><pre>Utan att det förknippas det med regeringens nu\r\naviserade krispaket har man aktualiserat en\r\növersyn av jordförvärvslagen. Kanske kan någon\r\nav frågorna förknippas med den debatt som nu\r\nfinns i samband med fastighetsbildning osv. Låt oss\r\nföra den diskussionen i ett senare skede.</pre><pre>Herr talman! Jag tycker avslutningsvis att det är ett\r\nbra förslag. Jag yrkar bifall på det och avslag på\r\nsamtliga reservationer fogade till betänkandet.</pre><pre>Anf. 218 BERTIL DANIELSSON (m):</pre><pre>Herr talman! Magnus Perssons anförande gladde\r\nmig delvis. Han sade att han tyckte att dessa förslag\r\nvar tillräckligt långtgående.</pre><pre>Han menade att socialdemokraterna skyndar litet\r\nlångsammare än oppositionen men inte stänger\r\nnågra dörrar för framtiden. Det inger ju faktiskt en\r\nhel del förväntningar och förhoppningar. Det är\r\nbara tiden som verkar, och om ett år kommer vi\r\nförmodligen att kunna räkna med ytterligare stöd\r\nför våra idéer. Det är bara en fråga om hastighet och\r\ntid.</pre><pre>Däremot blir jag litet bekymrad när Magnus\r\nPersson så ihärdigt hävdar att hyresgästernas\r\ninflytande skall kanaliseras genom och deras röster\r\nförmedlas och företrädas av deras organisationer.\r\nDär har vi faktiskt en helt annan uppfattning. Vi\r\ntycker att de enskilda hyresgästerna, de boende,\r\nhusägarna, skall företräda sig själva och inte\r\nföreträdas av någon anonym organisation som de i\r\nvissa fall inte ens är medlemmar i. Där är\r\nrörelseriktningen obefintlig, och där står\r\nsocialdemokraterna kvar vid den gamla\r\nståndpunkten.</pre><pre>Jag vill då gå över till en annan fråga, nämligen\r\nbegreppet godtagbar lönsamhet. Menar Magnus\r\nPersson att det här är tillräckligt bra och att det\r\nskall vara så här? Vad betyder egentligen\r\ngodtagbart? För vem är någonting godtagbart? Är\r\ndet för myndigheten som den beräknade\r\navkastningen kan vara godtagbar?</pre><pre>Själva ordet godtagbar innebär ju att någon skall\r\ngodtaga. Man skall göra en egen bedömning av\r\nvissa förhållanden. Kan Magnus Persson förklara\r\nvad godtagbart är i de enskilda fallet?</pre><pre>Kan ett statligt organ, aldrig så välkomponerat och\r\nsammansatt, bättre avgöra för den enskilde vad\r\nsom för denne är godtagbart? Jag tror att det här\r\nkräver en förklaring. Jag tycker att det är ett\r\notillfredsställande uttryck som aldrig kan fylla den\r\nfunktion som möjligen var tänkt. Det är bättre att\r\nmönstra ut detta uttryck och låta den enskilde själv\r\navgöra om han anser att ett förvärv kan vara rimligt\r\noch godtagbart ur sin egen -- inte myndighetens --\r\nsynvinkel.</pre><pre>Anf. 219 INGRID HASSELSTRÖM NYVALL\r\n(fp):</pre><pre>Herr talman! Magnus Persson läste upp det stycke\r\nsom står på s. 6 om effekterna av den nya\r\nlivsmedelspolitiken när den får fullt genomslag etc.\r\nDet finns då skäl att överväga frågan om\r\nfastighetsbildningen.</pre><pre>Jag har också fäst mig vid att det finns en positiv\r\nskrivning på denna punkt. Men man säger ju\r\nsamtidigt när den nya livsmedelspolitiken får fullt\r\ngenomslag. Jag har sett att det\r\nfastighetsbildningsförslag som nu föreligger\r\nkommer att vara en hjälp under den omställning\r\nsom den nya livsmedelspolitiken kommer att kräva.</pre><pre>Det är därför jag tycker att lagen skall spegla en\r\nliberal inställning så att folk får bedöma själva om\r\nden lönsamhet som kan uppnås kan bli tillräcklig.\r\nJag håller helt med Bertil Danielsson om att detta,\r\natt någon annan skall sitta och tycka om den\r\nlönsamhet som jag vill ha ut av ett projekt, är ett\r\nuttryck för, förmyndarmentalitet som jag tycker att\r\nvi skall lägga av med. Allan Larsson har sagt att den\r\noffentliga sektorn skall minskas med 10 %. Kunde\r\nvi inte ta bort dessa människor som skall sitta och\r\ntycka om andras lönsamhet och på så sätt verkligen\r\nhjälpa till att uppfylla minskningen på 10 %?</pre><pre>Anf. 220 BIRGER ANDERSSON (c):</pre><pre>Herr talman! Av Magnus Persson fick jag intrycket\r\natt han i förväg hade bestämt vad han skulle säga\r\nhär oberoende av vad vi tidigare hade sagt i\r\ntalarstolen. Jag får väl upprepa vad jag sade när det\r\ngäller propositionen och betänkandet om\r\nfastighetsbildning för landsbygdens behov m.m.\r\nJag sade att vi i centern i huvudsak tillstyrker\r\npropositionen.</pre><pre>Det flesta remissinstanser har ju varit väldigt\r\npositiva till den rapport som statens lantmäteriverk\r\nhar utarbetat. Jag vill bara säga det så att det inte\r\nskall uppstå alltför stora missförstånd i debatten.</pre><pre>Sedan vill jag övergå till en helt annan sak,\r\nnämligen hyresgästinflytandet. Där skiljer sig\r\ncenterns uppfattning väldigt starkt från\r\nsocialdemokraternas. Vi vill ha en ändring av\r\nanläggningslagens 7 §. Vi vill att enskilda\r\nhyresgäster och sammanslutningar av hyresgäster\r\nutanför etablerade hyresgästorganisationer skall ha\r\nmöjlighet att också vara med och diskutera och ha\r\ninflytande över bildandet av\r\ngemensamhetsanläggningar.</pre><pre>Det hoppas jag att Magnus Persson funderar lite\r\ngrand över. Vi i centern tycker att besluten och\r\ninflytandet skall ligga så nära de enskilda\r\nmänniskorna och de som är berörda av\r\ngemensamhetsanläggningen som möjligt. På den\r\npunkten hoppas jag verkligen att\r\nsocialdemokraterna tänker om till ett kommande\r\når.</pre><pre>Vi har ju i bostadsutskottet glädjande nog ibland\r\nupplevt att socialdemokraterna har lyssnat till\r\nandra partiers synpunkter och så småningom\r\nanslutit sig till dem. Jag tycker inte att det är något\r\nfel i att göra det -- som jag sade i en tidigare debatt\r\ntycker jag att det finns anledning att tro, hoppas\r\noch vara övertygad om att vi i alla partier försöker\r\nlägga fram så bra förslag som möjligt, och det finns\r\ningen anledning att tro att enbart det största partiet\r\nlägger fram bra förslag -- det gör säkert också\r\növriga partier här i kammaren, oberoende av\r\nstorlek.</pre><pre>Jag vädjar därför till Magnus Persson att fundera\r\nlitet mer på hyresgästinflytandet och boinflytandet.\r\nDet finns faktiskt mycket goda skäl att företa den\r\nändring i anläggningslagens 7 § som vi från centern\r\nönskar oss.</pre><pre>Anf. 221 MAGNUS PERSSON (s):</pre><pre>Herr talman! Bertil Danielsson sade att det gladde\r\nhonom att vi till viss del kan komma att ändra oss\r\ninom ett år. Men den dagen den sorgen. Vi får nu\r\navvakta utvecklingen när det gäller\r\nfastighetsbildning, jordförvärvslag, osv., och\r\nåterkomma till eventuella förändringar i framtiden.</pre><pre>Sedan till en sak som jag inte tror att vi kan enas\r\nom -- det gäller både moderaterna och centern:\r\nMan säger sig måna om den enskilde hyresgästen.\r\nVi tycker att den representativa demokratin är och\r\nförblir det bästa. Det är den rikstäckande\r\norganisationen som tillvaratar hyresgästernas\r\nintressen på ett bra och hyggligt sätt. Det kan den\r\ngöra också i framtiden.</pre><pre>Sedan frågar Bertil Danielsson: Vad är godtagbar\r\nlönsamhet? Godtagbar lönsamhet är en lönsamhet\r\nsom är godtagbar för samtliga berörda, såväl\r\nmyndigheterna som den enskilde. -- Det är svaret\r\npå den frågan.</pre><pre>Till Ingrid Hasselström Nyvall vill jag säga: Det är\r\nklart att lagar kan ändras tid efter annan. Vi har\r\nalltid från socialdemokratins sida varit\r\npragmatiska: Vi har kunnat ändra oss. Vi kan i ett\r\nsenare skede se andra synpunkter som har vävts in\r\ni beslutsprocessen. Självfallet skall vi då inte envist\r\nhålla fast vid att det ursprungliga har varit det allra\r\nbästa.</pre><pre>Till Birger Andersson vill jag bara säga att vi som\r\ndet största partiet inte alltid har de bästa\r\nmodellerna -- oftast har vi det, herr talman, men\r\ninte alltid. Vi är lyhörda för oppositionens\r\nsynpunkter.</pre><pre>Men låt mig då när det gäller hyresgästernas och\r\nsmåhusägarnas intressen och när det gäller\r\nbildandet av gemensamhetsanläggningar säga att\r\njag inte tycker att ni har den Aladdins lampa som ni\r\ni utskottssammanhang och i andra debatter påstår.\r\nDet är och förblir ett svårlöst problem, eftersom\r\nsmåhusägarna kommer inflyttande långt efter\r\nplaneringsprocessen. En utredning har jobbat med\r\ndet här och egentligen inte kommit fram till något\r\nförslag. Då skall man inte göra det så lätt för sig\r\nsom herrar och damer folkpartister, moderater och\r\ncenterpartister gör i den här debatten.</pre><pre>Herr talman! Låt mig bara säga att jag tycker att det\r\när ett bra förslag som vi nu kan gå vidare med.\r\nEftersom jag förhoppningsvis är den siste talaren i\r\nkvällens debatt ber jag att få önska mina\r\nmedarbetare, mina meddebattörer, talmannen och\r\nalla andra god natt.</pre><pre>Anf. 222 BERTIL DANIELSSON (m):</pre><pre>Herr talman! Ännu har jag inte somnat in riktigt.</pre><pre>Den representativa demokratin är en princip som\r\nsjälvfallet också vi hyllar. Men hyresgästinflytandet\r\när väl ett illa valt exempel på representativ\r\ndemokrati -- det är väl inte obekant ens för Magnus\r\nPersson att hyresgästorganisationerna skall\r\nrepresentera hyresgäster som inte ens är med i\r\ndessa organisationer och som alltså inte har haft\r\nmöjlighet att vara med och utse sina\r\nrepresentanter. Det är det vi vänder oss emot. Det\r\nmåste självfallet vara upp till varje hyresgäst eller\r\nhusägare att avgöra om och på vilka villkor han\r\nskall låta sig representeras av någon eller något\r\norgan.</pre><pre>Jag tror inte att klarheten om vad som är\r\n''godtagbar'' lönsamhet är större efter Magnus\r\nPerssons inlägg. Magnus Persson säger att\r\nlönsamheten skall vara godtagbar för båda parter.\r\nMen lagstiftningen säger att det är den\r\ntillståndsgivande myndigheten som avgör om den\r\när godtagbar. Jag fick inte någon godtagbar\r\nförklaring till vad som egentligen avses med\r\n''godtagbar''. Vilket lönsamhetskrav skall man\r\nställa? Kan en myndighet verkligen gå in i enskilda\r\nfall, som kan vara så skiftande, och göra en\r\nbedömning i förväg? Det är ett förmynderi som vi\r\ninte vill vara med om.</pre><pre>Anf. 223 BIRGER ANDERSSON (c):</pre><pre>Herr talman! Jag vill återkomma till boinflytandet.\r\nMagnus Persson håller hårt fast vid att det är en\r\nriksorganisation av hyresgäster som i det här\r\nsammanhanget skall företräda hyresgästerna. Vi\r\nfrån centern säger i vår motion:</pre><pre>''Enskilda hyresgäster och sammanslutning av\r\nhyresgäster utanför etablerad\r\nhyresgästorganisation har enligt gällande\r\nbestämmelser i anläggningslagen i praktiken\r\nberövats inflytande över bildande av\r\ngemensamhetsanläggning. Centerpartiet anser att\r\nanläggningslagen bör ändras så att hyresgästerna\r\nsjälva eller genom frivillig samverkan i\r\nföreningsform ges rätt att utöva inflytande. Enligt\r\nvår uppfattning bör inflytande och\r\npåverkansmöjligheter läggas så nära som möjligt\r\ndem som berörs av besluten, i detta fall\r\nhyresgästerna.''</pre><pre>Om den goda viljan finns hos Magnus Persson går\r\ndet -- det är jag helt övertygad om -- att utan\r\nsvårigheter ändra 7 § i anläggningslagen så att våra\r\nönskemål kan tillgodoses.</pre><pre>Anf. 224 MAGNUS PERSSON (s):</pre><pre>Herr talman! Bertil Danielsson är ju en aktiv\r\nbonde i Kalmar. Han utövar säkert sitt medlemskap\r\ni bonderörelsen via sin representativa organisation.\r\nJag fattar inte varför moderater och centerpartister\r\nofta gnäller på hyresgäströrelsen. Det är en\r\nrepresentativ organisation, som gör ett slitigt\r\nvardagsjobb, och som tillvaratar den enskilda\r\nhyresgästens intressen precis lika bra som Bertil\r\nDanielssons organisation tillvaratar hans intressen\r\nsom bonde i Kalmar. Det skall man acceptera,\r\ntycker jag. Därför behöver inte 7 § i lagen ändras.\r\nJag tycker att det är de organisationerna som även\r\nfortsättningsvis skall tillvarata de enskildas\r\nintressen, oavsett om de råkar ha ett jobb eller vara\r\nbonde, oavsett om de råkar bo i en lägenhet i\r\nKalmar, i Karlstad eller på något annat ställe. Det\r\när vår principiella uppfattning.</pre><pre>Anf. 225 BERTIL DANIELSSON (m):</pre><pre>Herr talman! Till Magnus Persson vill jag säga att\r\njag inte låter mig representeras av någon som jag\r\ninte själv har valt. Jag väljer själv om jag skall vara\r\nmed i en organisation eller stå utanför den. Det är\r\nskillnaden.</pre><pre>Överläggningen var härmed avslutad.</pre><pre>(Beslut skulle fattas den 14 november.)</pre><pre>27 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:52 Användning av genteknik på människa,\r\nm.m.</pre><pre>1990/91:54 Kvarvarande frågor i reformeringen av\r\ninkomst- och företagsbeskattningen, m.m.</pre><pre>1990/91:56 Tillfällig höjning av fastighetsskatten,\r\nm.m.</pre><pre>Motionerna</pre><pre>med anledning av prop. 1990/91:41 Ändrade\r\nkassakravsavgifter</pre><pre>1990/91:Fi12 av Lars Tobisson m.fl. (m)</pre><pre>1990/91:Fi13 av Anne Wibble m.fl. (fp)</pre><pre></pre><pre>28 § Anmälan om interpellation</pre><pre>Anmäldes att följande interpellation framställts</pre><pre>den 7 november</pre><pre>1990/91:81 av Eva Zetterberg (v) till\r\nsocialministern om ensamstående föräldrars\r\nsituation:</pre><pre>Under hela 80-talet har klasskillnaderna ökat\r\nkraftigt. En grupp som påtagligt fått det sämre är\r\nensamstående föräldrar, som till större delen består\r\nav lågavlönade kvinnor.</pre><pre>Den skattereform som träder i kraft den 1 januari\r\n1991 utgör inget undantag, den gynnar\r\nhöginkomsttagare, medan lågavlönade mest\r\nkommer att märka av den genom högre hyror,\r\ndyrare mat och kläder.</pre><pre>Ensamstående föräldrar pådyvlas ofta i den sociala\r\ndebatten en skuld. ''Det är synd om barn som bara\r\nväxer upp med en förälder, det är för lätt att skiljas.\r\nVarför låter kvinnor den egna utvecklingen gå före\r\nbarnens trygghet?'' osv. är vanliga kommentarer.\r\nAtt barn och ungdomar med svåra sociala problem\r\ni många fall kommer från familjer med en förälder\r\ntas ofta till intäkt för hur dåliga dessa föräldrar är.\r\nPressens behov av att höja sina upplagessiffror\r\ntycks oändligt, och jag har tappat räkningen på alla\r\nde eländesskildringar om ungdomar på sned från\r\nsplittrade familjer som kvällstidningarna har frossat\r\ni.</pre><pre>Att däremot analysera och identifiera samhällets\r\nbristande skuld i form av utebliven satsning på\r\ndaghem, skola, extra hjälp hemma osv. säljer inte\r\nlika många lösnummer.</pre><pre>De problem som de flesta ensamstående föräldrar\r\nbrottas med är väl kända: ekonomin, tid, ork och\r\nandra vuxna att dela ansvaret med. Inget av dessa\r\nproblem är oöverkomligt. Det bästa är naturligtvis\r\nallmänna förutsättningar som alla har glädje av: sex\r\ntimmars arbetsdag, uppvärdering av traditionella\r\nkvinnoarbeten, osv. Om nu sådana lösningar anses\r\nför kostsamma så måste samhället sätta in speciella\r\ninsatser. Det går att mycket tidigt se vilka barn och\r\nfamiljer som skulle behöva extra stöd. Men i dag\r\ntvingas det förebyggande sociala arbete som ändå\r\nexisterar alltmer att gå till reträtt ute i kommuner\r\noch landsting.</pre><pre>Socialtjänsten tvingas att ägna sig alltmer åt de mest\r\nakuta insatserna för barn och ungdom. Regler för\r\nsocialbidrag varierar för olika kommuner, men på\r\nmånga håll krävs exempelvis att ensamstående skall\r\narbeta heltid innan kompletterande socialbidrag\r\nkan betalas ut. Först efter en individuell bedömning\r\nkan detta krav åsidosättas. Sextimmarsdag för\r\nsmåbarnsföräldrar existerar bara för dem som har\r\nråd.</pre><pre>Det av regeringen i dagarna presenterade\r\nkrispaketet fortsätter beklagligtvis att drabba\r\nensamstående och låginkomsttagare. Det är väl\r\nkänt att småbarn ofta är sjuka de första åren på\r\ndaghem. De förr relativt vanligt förekommande\r\nbarnvårdare som gick hem till sjuka barn, så att\r\nföräldrar kunde arbeta trots att barnen var sjuka,\r\nhar försvunnit i de flesta kommuner och är inget att\r\nräkna med för de flesta föräldrar. Motiveringen har\r\nvarit att föräldrar har rätt att vara hemma med\r\nsjuka barn och inte skulle drabbas ekonomiskt. Det\r\när ofta svårt nog för en förälder att vara borta\r\nmycket på grund av barns sjukdom. Att dessutom\r\ndrabbas ekonomiskt när man saknar marginaler är\r\nhårt.</pre><pre>Skatteomläggningen innebär bl.a. att den särskilda\r\nskattereduktionen med 1 800 kr. tas bort. När\r\nriksdagen fattade beslut i juni 1990 om\r\nskatteomläggningen lovade regeringen att behovet\r\nav stöd till ensamföräldrarna skulle ses över. Vad\r\nhar hänt där?</pre><pre>Nedskärningarna i den förebyggande\r\nverksamheten inom det sociala området och inom\r\nskolan ökar de sociala problemen. Samhällets\r\nresurser inriktas på att ta hand om akuta problem\r\noch ordna behandling/omhändertagande av barn\r\noch ungdomar där det gått snett. Även där saknas\r\nnödvändiga resurser inom kommuner och\r\nlandsting, så att olika nödlösningar måste tas till.\r\nResultatet blir dyrare vård och vård på den privata\r\nmarknaden med starka vinstintressen.</pre><pre>Till detta kommer att Kommunförbundet i en\r\nskrivelse till regeringen bett om en översyn av\r\nbiståndsparagraferna i socialtjänstlagen. Tanken är\r\natt kommunerna skall få större möjlighet att låta\r\nekonomin styra biståndet. De vill ha en ändring av\r\n3 och 6 §§ SoL.</pre><pre>Jag vill därför fråga socialministern:</pre><pre>1.  Är regeringen beredd att ta initiativ så att vi får\r\nbiståndsregler som är lika för hela landet?</pre><pre>2.  Är regeringen beredd att ta initiativ så att\r\nekonomiskt bistånd kan ges fullt ut även när en\r\nensamstående förälder har deltidsarbete, och då\r\nutan någon individuell prövning?</pre><pre>3.  Är regeringen beredd att ändra skattereformen\r\nså att inte de ensamstående föräldrarna drabbas?</pre><pre>4.  Hur kommer regeringen se till att krispaketet\r\ninte drabbar föräldrar som är hemma med sjuka\r\nbarn?</pre><pre>29§ Anmälan om frågor</pre><pre>Anmäldes att följande frågor framställts</pre><pre>den 6 november</pre><pre>1990/91:159 av Hugo Hegeland (m) till\r\njustitieministern om köerna vid kriminalvården:</pre><pre>Vilka åtgärder avser justitieministern att vidtaga\r\neller föreslå i syfte att minska köerna till\r\nfångvården?</pre><pre>den 7 november</pre><pre>1990/91:160 av Gudrun Schyman (v) till\r\nförsvarsministern om JAS-projektet:</pre><pre>Enligt uppgifter i Dagens Nyheter den 11 november\r\nkan ett regeringsbesked om JAS-projektets framtid\r\nkomma redan före årsskiftet. Uppgiften är\r\noroande, eftersom det skulle innebära att beslut om\r\natt fullfölja delserie II kan fattas utan att frågan\r\ndiskuteras i riksdagen.</pre><pre>Med tanke på den kritik som finns mot att projektet\r\nfullföljs vore det rimligt med ett nytt\r\nparlamentariskt beslut innan beslut om delserie II\r\nfattas.</pre><pre>Jag vill därför fråga:</pre><pre>Är försvarsministern beredd att medverka till en\r\nparlamentarisk debatt om JAS-projektet innan\r\nbeslut fattas om delserie II?</pre><pre>1990/91:161 av Annika Åhnberg (v) till\r\njordbruksministern om jordförvärvslagen:</pre><pre>En särskild statsrådsgrupp har bildats med uppgift\r\natt befrämja näringslivets utveckling.</pre><pre>''Näringslivets internationalisering och ett aktivt\r\ndeltagande i den europeiska integrationen är en\r\nviktig utgångspunkt för näringspolitiken''. Så\r\nuttrycks ambitionen i ett för statsrådsgruppen\r\ngemensamt pressmeddelande. Där presenteras som\r\nen konkret åtgärd förändringar i\r\njordförvärvslagstiftningen. Förslagen uppges leda\r\ntill rationellt markutnyttjande och innebära\r\nbetydande förenklingar.</pre><pre>Riksdagen har upprepade gånger hävdat att för\r\nförvärv av jordbruksfastigheter skall bo- och\r\nbrukarprincipen gälla. Det betyder att aktivt\r\njordbruk skall ges företräde före markförvärv i\r\nkapitalplaceringssyfte. Jag undrar om de nu\r\naviserade förändringarna innebär att regeringen\r\növerger denna princip och att den svenska\r\nlandsbygden i framtiden reduceras till semesterort\r\nför rika européer.</pre><pre>Jag vill därför fråga:</pre><pre>Vilka förändringar i jordförvärvslagstiftningen\r\navser regeringen föreslå?</pre><pre>1990/91:162 av Annika Åhnberg (v) till statsrådet\r\nMargot Wallström om konsumentinflytandet på\r\nlivsmedelspolitiken:</pre><pre>Våren 1990 anslog riksdagen, tack vare en motion\r\nfrån vänsterpartiet, medel för att underlätta\r\nframväxten av en aktiv konsumentrörelse som kan\r\nhävda konsumenternas intressen när det gäller\r\nlivsmedelspolitiken.</pre><pre>Medlen skall förmedlas via konsumentverket. Runt\r\nom i vårt land växer nu protesterna mot höga\r\nmatpriser och bristande konsumentinflytande.\r\nIdeella organisationer arbetar ofta med knappa\r\nekonomiska möjligheter. De av riksdagen anslagna\r\nmedlen kan här fylla en viktig funktion.\r\nFörutsättningen är dock att möjligheten att ansöka\r\nom bidrag är känd. Information om denna\r\nmöjlighet förefaller inte ha nått ut.</pre><pre>Jag vill därför fråga:</pre><pre>Avser regeringen vidta åtgärder för att öka\r\nkännedomen om anslagna medel för att stimulera\r\nett ökat konsumentinflytande?</pre><pre>1990/91:163 av Margitta Edgren (fp) till\r\nutbildningsministern om Ystads teater:</pre><pre>I Ystad drivs en teater helt på ideella grunder. Den\r\nger ett brett och vitalt bidrag till kulturlivet i Ystad\r\noch i hela Skåne. Besökssiffrorna 1989 visar att\r\nvarje ystadsbo eller var fjärde boende i regionen\r\nvarit på Ystads teater. Teatern är en av två scener i\r\nSkåne utanför de stora städerna som har stor scen,\r\ndvs. kan ta emot stora uppsättningar. Lokalen är\r\ngammal, den fyller 100 år den 12 februari 1994, och\r\ndärför behöver den renoveras och rustas upp.\r\nRedan 1985 skrev teaterns styrelse till staten om\r\nsina ekonomiska bekymmer och sökte stöd. Flera\r\ngånger har någon från styrelsen mött\r\nkulturministern för att diskutera läget och varje\r\ngång fått hopp om positiv behandling av sin\r\nskrivelse från 1985. Det senaste är att deras\r\nframställan överlämnats till plan- och\r\nbostadsverket.</pre><pre>Jag vill fråga om kulturministern är villig att\r\npåskynda ärendet, så att Ystads teaterstyrelsen kan\r\nfå ett besked om statsbidrag.</pre><pre>1990/91:164 av Ylva Johansson (v) till\r\njustitieministern om registrerat partnerskap för\r\nhomosexuella:</pre><pre>I juni presenterade socialstyrelsen ett förslag till lag\r\nom registrerat partnerskap, som innebär att ett\r\nhomosexuellt par kan låta registrera sitt\r\nförhållande. Enligt lagförslaget skall äktenskapets\r\nalla rättsverkningar, med några få undantag, främst\r\ngällande möjligheten till gemensam adoption, bli\r\ntillämpliga för parterna i ett registrerat\r\npartnerskap. En liknande lag finns sedan ett år\r\ntillbaka i Danmark.</pre><pre>Redan år 1973 uttalade riksdagen att en samlevnad\r\nmellan två parter av samma kön är en från\r\nsamhällets synpunkt fullt acceptabel\r\nsamlevnadsform. En stor grupp homosexuella par\r\nväntar nu på att få möjlighet att reglera sitt\r\nförhållande på ett sätt som motsvarar\r\nheterosexuella pars möjligheter.</pre><pre>Mot bakgrund av detta vill jag fråga\r\njustitieministern:</pre><pre>Avser regeringen att presentera ett lagförslag om\r\nregistrerat partnerskap för homosexuella under\r\ninnevarande riksmöte?</pre><pre>1990/91:165 av Annika Åhnberg (v) till\r\nkommunikationsministern om SJs användning av\r\nvissa träslag:</pre><pre>Skövlingen av de tropiska regnskogarna är ett av\r\nvärldens största miljöhot. I stället för att okritiskt\r\nimportera träet från sådant kortsiktigt skogsbruk,\r\neller rättare sagt missbruk, bör de industrialiserade\r\nländerna lätta på den orättfärdiga ekonomiska\r\nskuldbörda som tredje världens länder tvingas\r\nbära. Därigenom skapas förutsättningar för dessa\r\nländer att bygga upp långsiktigt hållbara\r\nproduktionssystem.</pre><pre>Nyligen har möbelindustri och möbelhandlare i\r\nSverige beslutat att upphöra med import av\r\ntropiska träslag om inte träet kommer från ett\r\nekologiskt anpassat skogsbruk. Samtidigt redovisar\r\nstatens järnvägar att man skall tillverka nya\r\nperrongbänkar av ädelträ från hotade skogar!\r\nBorde inte denna statligt ägda verksamhet ha\r\nföregått med gott exempel? Bör inte SJ åtminstone\r\nnu sälla sig till dem som inte importerar ädelträ från\r\nhotade skogar?</pre><pre>Jag vill därför fråga:</pre><pre>Vilka åtgärder avser regeringen vidta med\r\nanledning av SJs beslut?</pre><pre>1990/91:166 av Åke Gustavsson (s) till\r\nkommunikationsministern om kollektivtrafiken\r\nmellan Nässjö och Jönköping:</pre><pre>Förhandlingar har avslutats mellan transportrådet,\r\nSJ och Länstrafiken i Jönköpings och Skaraborgs\r\nlän utan att överenskommelse träffats om trafiken\r\nför kommande trafikår.</pre><pre>SJ, som i dag har 12 dubbelturer på banan Nässjö--\r\nFalköping, aviserade en väsentlig nedskärning av\r\njärnvägstrafiken. Transportrådet var för sin del inte\r\nberett att teckna ett nytt avtal med\r\nLänstrafikbolagen och SJ. Konsekvenserna för\r\ninvånarna i Jönköpings län är allvarliga:</pre><pre>*  50 000 vagnskm tas bort, motsvarande 11 bussar\r\ni dubbeltur/dag på sträckan Jönköping--Nässjö</pre><pre>* miljöbelastning ökar markant</pre><pre>*  trafiksäkerheten blir lägre då trafikbelastningen\r\npå en av länets mest olycksdrabbade vägar ökar</pre><pre>*  möjligheten till en smidig anslutning till tåg till\r\nStockholm, Göteborg och Malmö försämras</pre><pre>* fler resenärer avstår från kollektiva trafikmedel</pre><pre>Vilka åtgärder avser kommunikationsministern att\r\nvidta för att invånarna i Jönköpings län även\r\nfortsättningsvis skall ha tillgång till goda kollektiva\r\ntransporter på sträckan Nässjö--Jönköping?</pre><pre>1990/91:167 av Marianne Jönsson (c) till\r\narbetsmarknadsministern om Samhall:</pre><pre>Företaget Samhall har under den senaste tiden\r\nkritiserats för att inte fungera på ett helt\r\ntillfredsställande sätt. Enligt kritiken, som bl.a.\r\nkommit till uttryck i en debattbok av Eva Rådahl,\r\när det ett fåtal -- mellan 4 och 5 % -- som senare\r\nkommer ut i den reguljära arbetsmarknaden.\r\nSamhall utgör därmed inte något effektivt medel\r\nför att motverka förtidspensionering och\r\nutslagning.</pre><pre>Om Samhall skall fungera på ett meningsfullt sätt\r\noch skapa utvecklande arbeten åt\r\narbetshandikappade krävs att regeringen tar sitt\r\nfulla ansvar för verksamheten. En svår ekonomisk\r\nsituation får inte gå ut över de arbetshandikappades\r\nrätt till ett aktivt liv.</pre><pre>Med anledning av ovanstående vill jag ställa\r\nföljande fråga till arbetsmarknadsministern:</pre><pre>Hur ser statsrådet på kritiken mot Samhall, och\r\nvilka åtgärder ämnar regeringen vidta för att\r\nutveckla och förnya verksamheten?</pre><pre>30 § Kammaren åtskildes kl. 21.59.</pre><pre>Förhandlingarna leddes</pre><pre>av  tredje vice talmannen från sammanträdets\r\nbörjan t.o.m. 4 § anf. 5 (delvis,</pre><pre>av  andre vice talmannen därefter t.o.m. 5 § anf. 28\r\n(delvis,</pre><pre>av  tredje vice talmannen därefter t.o.m. 6 § anf. 50\r\n()delvis),</pre><pre>av  andre vice talmannen därefter t.o.m. 7 § anf. 68\r\n(delvis),</pre><pre>av  förste vice talmannen därefter t.o.m. 8 § anf. 99,</pre><pre>av  talmannen därefter t.o.m. 12 § anf. 135,</pre><pre>av  förste vice talmannen därefter t.o.m. 19 §,</pre><pre>av  talmannen därefter t.o.m. 25 § anf. 197 (delvis)\r\noch</pre><pre>av  tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}