{"dokumentstatus":{"dokument":{"hangar_id":"2387672","dok_id":"GG0940","rm":"1992/93","beteckning":"40","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"40","slutnummer":"0","datum":"1992-12-08 00:00:00","systemdatum":"2005-10-27 13:53:23","publicerad":"1992-12-08 00:00:00","titel":"Riksdagens snabbprotokoll 1992/93:40 Tisdagen den 8 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{1F36D468-40C0-4126-B5F2-D4EB8C02C3F1}","dokument_url_text":"http://data.riksdagen.se/dokument/GG0940/text","dokument_url_html":"http://data.riksdagen.se/dokument/GG0940","dokumentstatus_url_xml":"http://data.riksdagen.se/dokumentstatus/GG0940","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:40</div>\r\n<div class=\"sidhuvud_datum\">Tisdagen den 8 december</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 2 december.</pre><pre>2 §  Svar på fråga 1992/93:266 om utrikes- och\r\nbiståndspolitiken</pre><pre>Anf. 1  Statsrådet ALF SVENSSON (kds):</pre><pre>Herr talman! Ian Wachtmeister har frågat mig om\r\nregeringen tänker hålla fast vid den nuvarande\r\nutrikesoch biståndspolitiken där man negligerar det\r\nakuta behovet av aktiv hjälp att bygga upp\r\ndemokratin i våra grannländer.</pre><pre>Ian Wachtmeisters utgångspunkt är att Sverige ger\r\nför mycket bistånd till Afrika, där den verkliga\r\nhjälpen bara till en bråkdel når fram, och för litet\r\ntill länderna i närområdet. Hjälpen skulle där,\r\nenligt Ian Wachtmeister, kunna vara av varaktig\r\nnytta och kostnadseffektiv.</pre><pre>Ian Wachtmeister för ett antingen-eller-\r\nresonemang som jag anser vara felaktigt.\r\nRegeringens politik är att ge bistånd till dem som är\r\ni störst behov av hjälpen och där hjälpen bedöms\r\nkunna vara till nytta. Det skulle te sig demokratiskt\r\notillständigt att gradera människors värde utifrån\r\ngeografiska avstånd. Eftersom de fattigaste\r\nmänniskorna finns i tredje världen går en större del\r\nav biståndet dit. Principer för detta bistånd har lagts\r\nfast. Således styrs biståndet av sådana riktlinjer\r\nsom mottagarlandets vilja att arbeta för att skapa\r\nfungerande marknadsekonomiska system, fasta\r\ndemokratiska strukturer och respekten för\r\nmänskliga rättigheter. Under det senaste året har\r\nregeringen lagt ökad vikt vid effektiviteten i\r\nbiståndet. Det är utifrån dessa kriterier som\r\nsamarbetet med ett land bestäms.</pre><pre>Samtidigt är det regeringens politik att vid sidan av\r\nhjälpen till u-länder bistå Sveriges grannländer\r\ngenom att fullfölja det treårsprogram om 3\r\nmiljarder kronor som presenterades förra året.\r\nUnder året som gått har Sverige givit viktiga bidrag\r\ntill reformprocessen i öst genom ett bilateralt\r\nsamarbete med grannländerna Estland, Lettland,\r\nLitauen, Polen och Ryssland. Sverige har ingått\r\nfrihandelsavtal med samtliga baltiska stater. Ett\r\nbaltiskt investeringsprogram har dessutom\r\ntillkommit, och stöd har getts till de baltiska\r\nvalutorna, osv. Sverige har också lämnat ett\r\nomfattande katastrofbistånd till Baltikum och till\r\nRyssland för inköp av mediciner och drivmedel. De\r\nbaltiska länderna kan påräkna ett lika nära\r\nsamarbete under det kommande året. Beredskap\r\nfinns för nya katastrofinsatser om akuta behov\r\nskulle uppstå.</pre><pre>Svensk biståndspolitik måste ses i ett större\r\nsammanhang. Vi måste gemensamt arbeta för att\r\nsåväl länderna i närområdet som i tredje världen får\r\ndet bistånd de behöver. Vi får inte, som Ian\r\nWachtmeister, utgå från ett antingen eller. Fred,\r\nsäkerhet och utveckling hör ihop vare sig det gäller\r\nSomalia eller Estland. Det är detta tänkande som\r\nstyr vår biståndspolitik.</pre><pre>Anf. 2  IAN WACHTMEISTER (nyd):</pre><pre>Herr talman! Jag tackar för svaret.</pre><pre>Min fråga handlade om Ryssland och Östeuropa\r\noch vad som händer där. Ett exempel är att\r\nLandsbergis förlorade valet i Litauen på grund av\r\natt han fick för litet hjälp. Den här frågan handlar\r\nom inriktningen av biståndspolitiken, som nu\r\nplötsligt måste genomföras i vår närhet.\r\nVerkligheten är här i vår närhet nu. Det vet Alf\r\nSvensson, och jag har påpekat det för honom.</pre><pre>Jag graderar inte människors värde, men jag\r\ngraderar svensk politik. Jag talar om hur vi politiker\r\nskall använda skattebetalarnas pengar, och jag talar\r\nom hur svenska intressen skall skyddas och\r\nutnyttjas i det här läget. Det finns också fantastiska\r\nmöjligheter. Men verkligheten är här.</pre><pre>Det sägs att principerna för biståndet har lagts fast.\r\nJag vet det, men jag vet också att man har\r\nmisslyckats med biståndet. När man ser att något\r\ninte lyckas ändrar man på det hela. Man vi menar\r\natt vi måste göra det nu. Verkligheten springer\r\nannars ifrån oss.</pre><pre>Alf Svensson har genomfört insatser i Baltikum,\r\noch de var säkert väl menade. Men de har inte hänt\r\nså mycket. Det behövs t.ex. exportkreditgarantier\r\nför att kunna hjälpa Baltikum.</pre><pre>Vidare måste den svenska biståndspolitiken ses i ett\r\nsvenskt sammanhang. Man säger alltid att politiken\r\nskall ses i ett större sammanhang. Ja, vi ser hela\r\ntiden politiken i ett jättestort sammanhang. Vi skall\r\nhjälpa hela världen! Men vi kan kanske inte hjälpa\r\nhela världen. Däremot har vi en skyldighet,\r\nnämligen att folk i Sverige gör vad som är klokt för\r\nSverige. Det är den insikten jag försöker väcka. Jag\r\ntror att biståndsministern vet vad jag talar om. Vi\r\nfår väl se.</pre><pre>Anf. 3  Statsrådet ALF SVENSSON (kds):</pre><pre>Herr talman! Jag vet mycket väl vad Ian\r\nWachtmeister talar om. I all vänlighet: Jag har hört\r\ndet förr!</pre><pre>Vidare säger Ian Wachtmeister att verkligheten är\r\nhär i vår närhet. Ja, verkligheten är ju verklighet\r\nför varje individ, vare sig individen finns här eller\r\nlångt borta. För somaliern är verkligheten\r\nförfärande. Samma sak gäller moçambikiern.\r\nMoçambikierns, min och Ian Wachtmeisters\r\nverklighet stämmer inte överens. Men nog\r\nupplever somaliern och moçambikiern sin\r\nverklighet.</pre><pre>Ian Wachtmeister säger svepande att biståndet har\r\nmisslyckats. En del biståndsinsatser har förvisso\r\ninte lyckats i den mån vi skulle önska. Men det\r\ngäller allt vad vi människor företar oss. En del\r\nlyckas vi med, annat misslyckas vi med.</pre><pre>Det är ofantligt svårt att syssla med bistånd. Man\r\nmöter ju ofta regimer i mottagarländer vars\r\nadministrationer lämnar mycket övrigt att önska.\r\nMen jag kan absolut inte ställa upp på att\r\nbiståndsinsatserna har varit misslyckade.</pre><pre>Jag är överens med Ian Wachtmeister att om det\r\nvore möjligt skulle vi ge mer till Baltikum. Men det\r\när ändå fråga om två olika karaktärer av bistånd.\r\nLänderna i Baltikum är inte u-länder. Estland,\r\nLettland och Litauen är inte u-länder. Därför är det\r\nbistånd som ges till Baltikum av något annan\r\nkaraktär. Men jag håller gärna med om att\r\nbiståndet borde vara större och mer omfattande.</pre><pre>Vi vet alla att vi har en viss knapphet att hantera.\r\nSom alla vet går detta ut över biståndet i nästa års\r\nbudget. Dess värre är det fråga om 1,5 miljarder\r\nkronor. Hade Ian Wachtmeister och hans parti fått\r\nsin vilja fram hade det naturligtvis varit fråga om\r\nmer.</pre><pre>Vi gör så gott vi kan, och vi vet att vi kommer till\r\nkorta. En hel del har ju ändå gjorts visavi Baltikum.</pre><pre>Anf. 4  IAN WACHTMEISTER (nyd):</pre><pre>Herr talman! Jag vet att Alf Svensson är förvånad\r\növer att jag talar om bistånd när han är här i\r\nkammaren. Men det beror faktiskt på att han är\r\nbiståndsminister. Det är naturligt att ta upp den\r\nfrågan just när Alf Svensson är här. Jag tackar för\r\natt jag fick delvis rätt.</pre><pre>Jag vill säga något om Somalia och andra länder.\r\nVisst skall Sverige hjälpa Somalia. Vi i Ny\r\ndemokrati har föreslagit att svenskt bistånd skall\r\ndelas upp i en tredjedel multilateralt bistånd via FN\r\noch andra organisationer, en tredjedel\r\nkatastrofbistånd via t.ex. Röda korset och en\r\ntredjedel riktad till vår närhet, dvs. verkligheten på\r\nandra sidan Östersjön.</pre><pre>Vi har föreslagit att katastrofbrigader skall inrättas.\r\nVi har sagt att ungdomar skall få lära sig att hjälpa\r\nfolk i nöd i stället för att slå ihjäl dem. Värnpliktiga\r\nkan användas för dessa saker. Vi har kommit med\r\nen mängd konstruktiva förslag.</pre><pre>Sverige måste sticka ut huvudet och göra något\r\nrealistiskt och verkligt i Baltikum. Folk i allmänhet\r\noch industrin måste få chansen. Där kan vi som\r\npolitiker hjälpa till. Vi måste inse hur allvarligt det\r\nsom sker i Baltikum är. Vår verklighet är grym.</pre><pre>Anf. 5  Statsrådet ALF SVENSSON (kds):</pre><pre>Herr talman! Nej, jag är icke ett uns förvånad över\r\natt Ian Wachtmeister talar biståndspolitik med mig\r\nnär vi möts i kammaren. Jag tycker snarare att det\r\när trevligt. Det skulle vara skojigt om Ian\r\nWachtmeister lade på en annan platta någon gång.\r\nJag har redan hört denna.</pre><pre>I och för sig skall väl världen frälsas med hjälp av\r\nupprepning, och det är väl den tesen som Ian\r\nWachtmeister arbetar efter. Men det går icke att\r\ndela upp klotet -- det är min absoluta uppfattning --\r\ni ett närområde, dvs. norra halvklotet, och mer\r\neller mindre nonchalera södra halvklotet. De två\r\nhänger ihop.</pre><pre>När vi talar om framtiden och vår överlevnad, är\r\njag för min del bergfast övertygad om, att vi säkrar\r\ninte framtiden för vare sig Sverige, EG eller Europa\r\nom vi inte bryr oss mer om södra halvklotet än vad\r\nvi för närvarande gör. Det handlar om\r\nlångsiktighet. Det handlar inte enbart om att rycka\r\nut vid katastrofer.</pre><pre>Anf. 6  IAN WACHTMEISTER (nyd):</pre><pre>Herr talman! Jag tycker också att det är trevligt att\r\nfå diskutera med biståndsministern om bistånd. Jag\r\nlovar att byta platta -- statsrådet hade hört den här\r\nplattan för ofta -- och stift när regeringen byter\r\npolitik. Det lovar jag. Det tråkiga är att\r\nverkligheten, som den har beskrivts, finns, och den\r\nmåste vi göra något åt.</pre><pre>Vårt ansvar inför de svenska väljarna är att göra det\r\nsom från vår synpunkt är klokt. Jag har inte sagt att\r\nvi skall avstå från att ge bistånd på annat håll, utan\r\njag har sagt att biståndet skall effektiviseras. Jag\r\nhar sagt att vi skall sätta in katastrofbrigader och att\r\nvi skall arbeta hundra gånger bättre än tidigare, och\r\natt vi skall sluta hjälpa en massa tokiga diktatorer,\r\nvilka vi hjälper i dag. Jag vill dock peka på\r\nproblemen som finns i vår närhet i Europa, på\r\nandra sidan Östersjön.</pre><pre>Anf. 7  Statsrådet ALF SVENSSON (kds):</pre><pre>Herr talman! Sverige hjälper inte tokiga diktatorer.\r\nVi försöker emellertid göra så gott vi kan när det\r\ngäller att hjälpa arma människor, som saknar det\r\nmest elementära, som är analfabeter, som är sjuka\r\noch som inte har någon infrastruktur. Det är dessa\r\nmänniskor som vi inriktar oss på att hjälpa. Det är\r\ndärför litet trist att ständigt höra dessa svepande\r\nformuleringar som att vi hjälper tokiga diktaturer\r\noch att bara något litet av hjälpen når fram.</pre><pre>Vi skall bry oss om de svenska väljarna i Sverige.\r\nJag kan försäkra Ian Wachtmeister om att de\r\nsvenska väljarna i Sverige bryr sig om människor\r\nsom bor långt borta. Jag får dagliga bevis på att man\r\när bedrövad över att vi skär ned biståndet. Många\r\nmänniskor tycker att vi i stället borde öka biståndet\r\ntill de sämst ställda.</pre><pre>Herr talman! Låt mig i all hast få redovisa att under\r\nförra budgetåret gick 1 320 miljoner kronor till\r\nbistånd i Öst- och Centraleuropa, varav 200\r\nmiljoner gick till katastrofhjälp. I årets budget går\r\n870 miljoner via Östeuropasekretariatet och 200\r\nmiljoner via katastrofhjälpsanslaget, och till detta\r\nskall läggas 150 miljoner kronor som går via\r\nkatastrofanslaget till Jugoslavien. Det blir 1 220\r\nmiljoner kronor.</pre><pre>Anf. 8  IAN WACHTMEISTER (nyd):</pre><pre>Herr talman! Jag tror inte ett ögonblick att\r\nbiståndsministern inte menar väl. Han menar väl,\r\nmen gör fel. Hjälpen går faktiskt till regimer, även\r\nom den avses att gå till andra människor. Hjälpen\r\ngår till regimer som sätter in pengarna på banken,\r\nköper vapen, osv. Jag tror säkert att ni vill ändra på\r\ndetta.</pre><pre>Det måste emellertid ske nu, men inte\r\nnödvändigtvis genom att anslå en massa pengar,\r\nutan genom att effektivisera det som man nu sysslar\r\nmed. Det är fantastiska belopp i rörelse, genom\r\nbiståndsministerns departement. Det är där som\r\ndet hela skall attackeras, nämligen i formen och\r\neffektiviteten. Jag tycker att man skall börja med\r\nen mycket populär och riktig åtgärd, nämligen att\r\nlägga ned SIDA, vilket jag har sagt tidigare. Jag\r\nbyter inte stift förrän så skett.</pre><pre>Anf. 9  Statsrådet ALF SVENSSON (kds):</pre><pre>Herr talman! Jag tycker att man i alla sammanhang\r\nalltid bör effektivisera, i biståndssammanhang och\r\ni alla andra tänkbara sammanhang -- ju effektivare\r\ndesto bättre.</pre><pre>Det innebär emellertid inte att man samtidigt kan\r\ngöra gällande att biståndet därmed kan skäras ned.\r\nVi vet att det, när det väl har effektiviserats,\r\nåterstår ett ofantligt stort behov av insatser. Vi\r\ntänker, herr talman, fortsätta med dessa insatser.</pre><pre>Anf. 10  IAN WACHTMEISTER (nyd):</pre><pre>Herr talman! Jag har inte fått svar på allt. Det\r\ntrodde jag inte heller att jag skulle få, men jag\r\nhoppas att jag än en gång har väckt den här frågan.\r\nJag hoppas att biståndsministern är ytterligare\r\növertygad om att jag kommer att hänga efter\r\nhonom och bita honom i benet till dess någonting\r\nhänder.</pre><pre>Anf. 11  Statsrådet ALF SVENSSON (kds):</pre><pre>Herr talman! Den dag som vi är överens i de här\r\nfrågorna är jag mycket ängslig för, och jag hoppas\r\natt den dagen inte randas, såvida Ian Wachtmeister\r\ninte byter åsikt.</pre><pre>3 §  Svar på fråga 1992/93:171 om assyriernas\r\nsituation i Mellanöstern:</pre><pre>Anf. 12  Statsrådet ALF SVENSSON (kds):</pre><pre>Herr talman! Berndt Ekholm har frågat mig om\r\nregeringen avser ta några initiativ för att påtala\r\nförföljerserna och övergreppen mot assyrierna i\r\nTurkiet. Assyrier är beteckningen för en kristen\r\nminoritet i Irak som även finns representerad i små\r\ngrupper i Syrien och Turkiet, och som bekänner sig\r\ntill den nestorianska grenen av kristendomen.\r\nÄven de syrisk-ortodoxa kristna från samma\r\nområde, de s.k. syrianerna, kallas ibland assyrier.\r\nBerndt Ekholms fråga hänför sig till syrianerna i\r\nsydöstra Turkiet.</pre><pre>Herr talman! Syrianerna har, liksom även\r\nkurderna, från turkiska regeringens sida utsatts för\r\nen periodvis hårdhänt nationell\r\nasssimileringspolitik. De har under det senaste\r\nårtiondet minskat betydligt i antal till följd av en\r\nomfattande utvandring till Europa. I dag\r\nuppskattas deras antal i sydöstra Turkiet uppgå till\r\nomkring 2 500, av totalt runt 80 000 kristna i hela\r\nlandet. I de pågående striderna i sydöstra Turkiet\r\nutsätts syrianerna, liksom den övriga\r\ncivilbefolkningen, för ett dubbelt tryck från såväl\r\nden turkiska militären som från PKK. Deras utsatta\r\nställning utnyttjas också av de grupper i området\r\nsom med hot och våld försöker driva ut syrianerna\r\noch ta över deras egendomar.</pre><pre>Det finns indikationer på att de upptrappade\r\nstriderna mellan turkisk militär och PKK har fått till\r\nresultat att respekten för de mänskliga\r\nrättigheterna i sydöstra Turkiet har utvecklats i\r\nnegativ riktning på senare tid. Detta visades bl.a. i\r\nAmnesty Internationals senaste rapport om\r\nTurkiet.</pre><pre>Utrikesminister Margaretha af Ugglas och jag själv\r\nhar från denna talarstol vid frågestunderna den 13:e\r\noch den 20:e oktober redogjort för regeringens syn\r\npå respekten för de mänskliga rättigheterna i\r\nTurkiet. Assyrierna och syrianerna har en självklar\r\nrätt att få sin mänskliga rättigheter respekterade,\r\ninkl. rätten att utöva sin egen religion utan att\r\nriskera någon form av diskriminering.</pre><pre>Sverige följer noga utvecklingen av syrianernas och\r\nkurdernas situation i sydöstra Turkiet genom vår\r\nambassad i Ankara. Respekten för de mänskliga\r\nrättigheterna i Turkiet är en ständigt\r\nåterkommande punkt på dagordningen vid våra\r\nbilaterala kontakter med Turkiet.</pre><pre>Anf. 13  BERNDT EKHOLM (s):</pre><pre>Herr talman! Jag tackar biståndsministern för ett\r\npositivt svar, men vill ändå kommentera svaret\r\nnågot. I den begreppsvärld som jag uppfattat är\r\nassyriernas egen inkluderas inte endast nestorianer,\r\nutan även de folkgrupper som ursprungligen\r\nkommer från Mesopotamien, som kaldéer, syrisk-\r\nortodoxa och syrisk-katolska grupper.</pre><pre>Det är folkgrupper där varje grupp är en avgränsad\r\nminoritet med egen identitet, eget språk, egen\r\nkultur, egen religion och social struktur. Som jag\r\nuppfattat det är de en socialt sammanhållen etnisk\r\ngrupp. De flesta av dem bor inte i Turkiet, utan de\r\nbor i andra länder, som Irak, Syrien och Iran.</pre><pre>Deras histora är mycket dyster. Om man går\r\ntillbaka till tiden under första världskriget finner\r\nman att det var fråga om rena folkmordet -- såvitt\r\njag har förstått på hundra tusentals assyrier -- och\r\ntyvärr fortsätter dessa mord och trakasserier. Precis\r\nsom framgår av svaret är detta en folkgrupp som\r\nkommer i kläm mellan den turkiska och den\r\nkurdiska regimen, framför PKK.</pre><pre>Många människor i Mellanöstern har flytt till\r\nEuropa, Sovjet, USA osv. Enligt min mening har vi\r\ni Sverige av någon anledning inte brytt oss om att\r\nuppmärksamma denna grupp, utan vår diskussion\r\nhar i anslutning till de olika händelser som skett i\r\nMellanöstern mycket ensidigt handlat om\r\nkurderna. Kurderna är visserligen den största\r\ngruppen, speciellt i Turkiet, men om man\r\ninkluderar hela området spelar assyrierna -- jag\r\nanvänder det samlingsnamnet -- en viktig roll. Det\r\när förvånande att regeringen inte ägnat den här\r\nfrågan större intresse.</pre><pre>Jag vill fråga biståndsministern: Varför agerar inte\r\nSverige mer kraftfullt när det gäller den här kristna\r\nminoriteten?</pre><pre>Anf. 14  Statsrådet ALF SVENSSON (kds):</pre><pre>Herr talman! Som Berndt Ekholm naturligtvis\r\nredan har anat håller jag inte med om att vi inte har\r\nägnat den här minoriteten tillräcklig\r\nuppmärksamhet.</pre><pre>För att tala om Turkiet mer explicit -- vi kan\r\ndärefter också tala om de andra länderna var för sig\r\nom så önskas -- kan det inte råda något tvivel om att\r\nnär regeringen, utrikesministern och jag själv, ofta i\r\negenskap av MR-minister, tar upp de här frågorna\r\nexkluderas ingen minoritet i Turkiet. Vi ställer krav\r\npå att man i Turkiet börjar respektera mänskliga\r\nfri- och rättigheter för varenda individ som bor i\r\nlandet, oberoende av ras, kön, ålder, intellekt, osv.</pre><pre>Jag kan försäkra Berndt Ekholm om att vid de\r\ntillfällen som jag har haft möjlighet att ta upp detta\r\nmed företrädare för den turkiska regeringen inte\r\nför den ena eller den andra gruppen har strykit\r\nunder nödvändigheten av respekt för människors\r\nintegritet och fri- och rättigheter, utan talat å alla\r\nminoriteters vägnar -- inklusive syrianer, eller\r\nassyrier om man vill använda det uttrycket.</pre><pre>Anf. 15  BERNDT EKHOLM (s):</pre><pre>Herr talman! Det är precis som biståndsministern\r\nsäger här, att man klumpar ihop alla folkslag i en\r\ngrupp. I det sammanhanget är det helt uppenbart\r\natt det är kurderna man har ägnat det största\r\nintresset. Det är inte fel med det intresset, det är\r\nlegitimt och riktigt. Men det är förvånande att man\r\naldrig hör några citat eller får del av texter där\r\nassyrierna omnämns som en grupp som har kommit\r\ni kläm.</pre><pre>Vi har fått en FN-rapport som är skriven den 18\r\nfebruari 1992 rörande läget i Irak, hur assyrierna\r\nkommer i kläm där. Jag kan inte förstå varför det\r\ninte är möjligt att vara mer konkret när det gäller\r\ninsatserna för assyrierna. Kan biståndsministern\r\npeka på några andra konkreta åtgärder som just\r\nberör assyrierna än de mer allmänna för hela\r\nTurkiet?</pre><pre>Anf. 16  Statsrådet ALF SVENSSON (kds):</pre><pre>Herr talman! De konkreta åtgärderna -- det säger\r\njag igen, herr talman -- exkluderar varken syrianer\r\neller assyrier utan inkluderar dem i allra högsta\r\ngrad.</pre><pre>För någon tid sedan -- jag ber om ursäkt att jag inte\r\nminns exakt om det var en eller två månader\r\nsedan -- hade vi besök av bl.a. Turkiets MR-\r\nminister, som dessutom själv är kurd. Jag hade all\r\nanledning att vid ett samtal med honom ta upp\r\nsituationen för alla minoriteter som jag känner till,\r\noch det inrymde också dem vi talar om i dag. Nu vet\r\nvi att det i sådana sammanhang och samtal förfäktas\r\ndet mest positiva man kan uppamma från det egna\r\nlandet. Viss förbättring kan man väl hitta i varje fall\r\ni vissa delar av Turkiet. Men det finns åtskilligt\r\növrigt att ta upp.</pre><pre>Jag kan vara så generös att jag säger till Berndt\r\nEkholm att bara det att frågan om syrianerna -- så\r\nborde den i huvudsak vara betitlad -- i dag tagits\r\nupp naturligtvis har ett värde. Jag kan försäkra att\r\njag fortsättningsvis skall erinra mig vårt\r\nmeningsutbyte här.</pre><pre>Anf. 17  BERNDT EKHOLM (s):</pre><pre>Herr talman! Jag tycker att det är positivt att\r\nbiståndsministern verkar vara engagerad i frågan.\r\nSkam vore väl annars.</pre><pre>Jag står på mig alltså. Mot bakgrund av vad jag\r\nhittills har sett har regeringen inte varit tydlig när\r\ndet gäller assyriernas situation. Man kan läsa det\r\nena materialet efter det andra om kurdernas\r\nsituation, men man får ta del väldigt litet om den\r\nlilla folkspillra som handlar om assyrierna och\r\nsyrianerna. Det senaste jag hörde för någon vecka\r\nsedan var att förföljerserna och morden fortsätter.\r\nEn ledande personlighet -- om han var borgmästare\r\neller om han hade varit borgmästare är jag osäker\r\npå -- hade mördats på ett mycket grymt sätt. Det\r\när bara ett i leden av flera olika mord som måste\r\nuppmärksammas, liksom situationen för\r\nassyrierna, inte bara för kurderna.</pre><pre>Jag tar den här debatten till intäkt för att\r\nbiståndsministern kommer att aktualisera den här\r\nfrågan mer i fortsättningen.</pre><pre>Anf. 18  Statsrådet ALF SVENSSON (kds):</pre><pre>Herr talman! Jag har aldrig varit om det vid någon\r\nfrågestund att någon tycker att jag gör tillräckligt\r\nför någon minoritet eller grupp. Jag kan bara lova,\r\nherr talman, att vi skall fortsätta att agera också för\r\nsyrianernas situation.</pre><pre>Överläggningen var härmed avslutad.</pre><pre>4 §  Svar på fråga 1992/93:265 till\r\nutrikesministern om FN-soldater till Somalia</pre><pre>Anf. 19  Statsrådet ALF SVENSSON (kds):</pre><pre>Herr talman! Kristina Svensson har frågat\r\nutrikesministern om den svenska regeringen nu\r\nkommer att ompröva sitt beslut att inte skicka FN-\r\nsoldater till Somalia. Frågan har överlämnats till\r\nmig.</pre><pre>Situationen i Somalia är utomordentligt allvarlig.\r\nDet mänskliga lidandet är närmast ofattbart. Det är\r\ntyvärr också svårt att skönja en politisk lösning --\r\ndärmed förblir också det humanitära läget prekärt.\r\n300 000 människor har redan dött i Somalia och\r\nytterligare 1,5 miljoner hotas av svältdöden.</pre><pre>FN:s bistånd till Somalia har haft mycket stora\r\nsvårigheter med att nå fram till de nödlidande.\r\nSkälet är den totala bristen på lag och ordning. För\r\natt bedriva hjälparbete krävs skydd av\r\nsjälvutnämnda beväpnade grupper som begär hög\r\nbetalning i dollar och i form av mat. Det är ingen\r\növerdrift att likna de i Somalia verksamma\r\nhjälporganisationerna, inkl. FN:s olika organ, vid\r\ngisslan.</pre><pre>De 500 FN-soldater som nu befinner sig i\r\nMogadishu har inte kunnat motverka vare sig\r\nlaglösheten i form av drogpåverkade gäng eller\r\nkrigsherrarnas mer organiserade gäng.\r\nFörhandlingar om utplaceringen av ytterligare\r\n3 000 FN-soldater inom ramen för UNOSOM har\r\ninte gett några positiva resultat.</pre><pre>Herr talman! Det är mot bakgrund av den alltmer\r\nohållbara situationen i Somalia som FN:s\r\nsäkerhetsråd den 3 december i resolution 794\r\nuppmanar medlemsstaterna att vidta alla\r\nnödvändiga åtgärder, under kap. 7 i FN:s stadga,\r\nför att säkerställa att den humanitära hjälpen når\r\nfram till de nödlidande. Säkerhetsrådet uppmanar\r\nvidare alla stater, som kan göra det, att bidra med\r\nmilitära styrkor och att lämna bidrag, finansiellt\r\neller in natura. Då säkerhetsrådets beslut innefattar\r\nen uppmaning att vidta åtgärder för att säkerställa\r\ninternationell fred och säkerhet är det bindande för\r\nmedlemsstaterna.</pre><pre>Den militära styrka som till följd av säkerhetsrådets\r\nbeslut nu sänds till Somalia förutses avlösas med\r\nFN:s fredsbevarande operation, UNOSOM, så\r\nsnart läget är under kontroll.</pre><pre>Genom säkerhetsrådets beslut och den militära\r\nstyrka om ca 40 000 man som nu sätts upp, och vars\r\nkärna utgörs av amerikanska styrkor, skapas\r\nförutsättningar för effektiva insatser mot det\r\nhänsynslösa våldet. Därigenom skapas möjligheter\r\natt lindra svälten i Somalia och på lång sikt bidra till\r\nåteruppbyggnad och utveckling.</pre><pre>Herr talman! Jag anser att det nu är rätt tidpunkt\r\nför ett svenskt militärt engagemang i Somalia.\r\nDäremot visar utvecklingen att det inte hade varit\r\nrätt att sända svenska förband tidigare.\r\nLaglösheten har medfört att de FN-förband som\r\nsänts hitintills inte kommit till insats över huvud\r\ntaget. En tidigare svensk insats hade kostat pengar\r\nutan att ge resultat. Det bör påpekas att i stället för\r\nen sådan militär insats skickade Sverige ett antal\r\npersoner ur specialenheten för katastrofhjälp,\r\nSwedrelief, som är en del av beredskapsstyrkan för\r\nFN-tjänst. De har arbetat framgångsrikt med\r\nmathjälp och insatser inom hälsovård och vatten.</pre><pre>Regeringen bereder nu frågan om ett svenskt\r\ndeltagande i FN-styrkan i Somalia med en i första\r\nhand militär sjukvårdsenhet på ca 135 man. Det\r\nsvenska erbjudandet har mottagits mycket positivt\r\ni FN och i den amerikanska administrationen.\r\nKostnaden för den svenska insatsen uppgår till 50\r\nmiljoner kronor och finansieras över\r\nbiståndsbudgeten.</pre><pre>Herr talman! Det svenska stödet till Somalia har i\r\nförsta hand utgått i form av ett omfattande\r\nhumanitärt bistånd. Sverige intar i dag en ledande\r\ninternationell ställning som bidragsgivare till det\r\nsomaliska folket, och har hittills bidragit med\r\nomkring 233 miljoner kronor för stöd i Somalia\r\neller till somalier i grannländerna. Pengarna har\r\nframför allt kanaliserats via FN och Röda korset,\r\nmen även via andra svenska enskilda\r\norganisationer. Vid den biståndskonferens om\r\nSomalia, som hölls i Addis Abeba den 3--5\r\ndecember, framförde Sverige att beredskap finns\r\nför ytterligare stöd på mellan 30 och 50 miljoner\r\nkronor.</pre><pre>Vid sidan av dessa humanitära insatser har Sverige\r\nbidragit finansiellt till det uppdrag som Liv och\r\nFredsinstitutet i Uppsala fått av\r\ngeneralsekreterarens särskilda sändebud för\r\nSomalia. Uppdraget innebär att försöka få parterna\r\natt försonas så att en process kan inledas mot fred.\r\nI detta syfte har ett par konferenser hållits i regi av\r\nLiv och Fredsinstitutet. Vid en av dessa har de olika\r\nsomaliska grupperingarna haft möjlighet att under\r\nlugna former sitta ner och diskutera Somalias\r\nframtid.</pre><pre>Herr talman! Det svenska bidraget till Somalia har\r\nhittills varit utformat med syftet att dels lindra den\r\nofantliga nöden, dels bidra till den politiska\r\nförsoningsprocessen. Båda dessa handlingslinjer\r\nhar varit av fundamental betydelse. I samband med\r\natt FN nu med kraft tar sig an säkerhetssituationen\r\nöppnar sig en ny möjlighet. Genom den nu aktuella\r\nmilitära FN-insatsen är det regeringens\r\nförhoppning att hjälpen når sina mottagare, att\r\nförutsättningar för nationell försoning skapas och\r\natt den långsiktiga återuppbyggnaden av landet\r\nskall tryggas. I denna debatt och i media förefaller\r\nibland deltagandet i militära operationer vara\r\nviktigare än det humanitära biståndet. Så är det\r\nsjälvfallet inte.</pre><pre>Anf. 20  KRISTINA SVENSSON (s):</pre><pre>Herr talman! Jag får tacka biståndsministern för\r\nsvaret. Det är positivt på så sätt att regeringen nu\r\näntligen har omprövat sitt beslut att medverka till\r\nfredsskapande åtgärder i Somalia. Svaret är långt\r\noch uttömmande. Det berör samtliga våra insatser\r\ndär nere. Det är bra att få en redovisning av dem.</pre><pre>Vi känner alla till bakgrunden med svält och\r\nlaglöshet och att det internationella samfundet har\r\nställt upp med mat, hjälptransporter och mediciner.\r\n80 % av dessa transporter har inte nått fram.\r\nDärför agerade generalsekreteraren. Han vädjade\r\ntvå gånger till den svenska regeringen om insatser\r\nför att skydda transporterna. Två gånger avvisade\r\nden svenska regeringen generalsekreterarens\r\nförfrågan. Varför? Den frågan vill jag gärna ha svar\r\npå.</pre><pre>Regeringen har tidigare sagt att detta var alltför\r\nriskfyllt. Det är en märklig kommentar, tycker jag.\r\nLitar den svenska borgerliga regeringen inte på\r\ngeneralsekreterarens omdöme? Norge, däremot,\r\nombesörjde mobilisering för medverkan för\r\nfredsskapande åtgärder. Såvitt jag vet är detta\r\nförsta gången som en svensk regering har sagt nej\r\ntill generalsekreterarens förfrågan. Det är mycket\r\nanmärkningsvärt.</pre><pre>Det finns en tradition i Sverige att ställa upp i\r\nsådana här sammanhang. 50 000 svenskar har\r\ndeltagit i fredsbevarande operationer -- för\r\nnärvarande är det ca 800 svenskar. Den svenska\r\nregeringen avvisade emellertid\r\ngeneralsekreterarens förfrågan. Jag tycker att det\r\nvar ett cyniskt besked. Under tiden fick\r\nmänniskorna i Somalia lida ännu mera.</pre><pre>Jag vill fråga: När kommer sjukhuset på plats? Hur\r\när det politiska mandatet formulerat? Hur kommer\r\ndetta att följas upp?</pre><pre>Anf. 21  Statsrådet ALF SVENSSON (kds):</pre><pre>Herr talman! Jag är faktiskt utomordentligt\r\nförvånad över vad Kristina Svensson står här och\r\nsäger. I dag har vi facit i hand. Det torde inte vara\r\nsvårt för någon som vill göra en objektiv\r\nbedömning att se att regeringen fattade ett klokare\r\nbeslut än vad vi kanske rent utav begrep. Om vi\r\nhade svarat ja på generalsekreterarens tidigare\r\nförfrågningar, hade vi satsat miljontals kronor som\r\ninte hade gjort någon nytta utan hade runnit ut i\r\nsanden. Nu är det läge att gå in, och vi har inte\r\nförslösat några miljoner.</pre><pre>Nej, faktum är att den här kampanjen som Pierre\r\nSchori och andra drog i gång mot regeringen har\r\nmisslyckats. Den har fallit platt till marken. Nu är\r\ndet läge att göra någonting. De 500 pakistanierna\r\nhar ännu inte kommit i tjänst, och inte heller\r\nkanadensarna. Norrmännen mobiliserar, men inte\r\nheller de har kommit i tjänst. Det är först nu som\r\ndet finns möjlighet att göra någonting som inte bara\r\nslukar pengar utan att man åstadkommer\r\nnågonting. Jag är övertygad om att detta kommer\r\natt sluka pengar, men det kommer också att vara till\r\ngagn.</pre><pre>Den svenska regeringen ställde sig skeptisk till de\r\ntidigare önskemålen från FN:s generalsekreterare.\r\nI dag kan vi se att vi gjorde en riktig bedömning.\r\nJag är utomordentligt till freds över att dessa\r\nsummor finns kvar för att användas till de insatser\r\nsom behöver göras. Det är ju lätt att säga nu, men\r\njag hade inte tänkt att yvas över att vi fattade det\r\nkloka beslut som vi gjorde. Men Kristina Svensson\r\nfortsätter att anklaga oss för att vi inte fattade ett\r\nbeslut som odiskutabelt hade varit felaktigt. Det\r\nrätta beslutet fattades då, och jag tror att det är det\r\nrätta beslutet som fattas nu.</pre><pre>Anf. 22  KRISTINA SVENSSON (s):</pre><pre>Herr talman! Men vad har hänt under tiden? Man\r\nkan inte skicka ner deltagare i sådana här\r\noperationer från en dag till en annan. Min fråga är:\r\nHur mycket kommer detta ytterligare att fördröjas\r\ninnan militärsjukhuset kommer på plats? Det är\r\nden ena frågan.</pre><pre>Jag vill också veta hur det politiska mandatet är\r\nformulerat.</pre><pre>Varför skall detta finansieras över\r\nbiståndsbudgeten? Handlar det inte om en militär\r\noperation?</pre><pre>Anf. 23  Statsrådet ALF SVENSSON (c):</pre><pre>Herr talman! Detta är alltså en insats som\r\nutomordentligt väl kan finansieras inom\r\nbiståndsanslaget enligt de regler som gäller. Det är\r\nhelt legitimt och rimligt att så sker.</pre><pre>Vi utgår ifrån att insatsen skall göras så snart som\r\nmöjligt, dvs. i början av nästa år. Det finns ingen\r\nsom kan säga exakt dag. Men man får inte glömma\r\natt insatsen är möjlig, därför att FN nu har fattat\r\ndet beslut som man har gjort och därför att\r\namerikanerna och en del andra -- men i synnerhet\r\nUSA -- ställer upp med sina massiva insatser. Ingen\r\nvill väl tro att en insats, kostnadsberäknad till 50\r\nmiljoner kronor, från svensk sida hade gjort det\r\nmöjligt att sanera bort det våld och den terror som\r\nfinns nere i Somalia.</pre><pre>Vår insats är möjliggjord på grund av FN:s beslut\r\noch de breda insatser som därmed kommer att\r\ngöras.</pre><pre>Anf. 24  KRISTINA SVENSSON (s):</pre><pre>Herr talman! Svaret betyder alltså att\r\nmilitärsjukhuset är på plats i början av nästa år. De\r\nbedömningar som amerikanerna har gjort talar för\r\natt detta rör sig om en kort operation, som skulle\r\nslutföras inom loppet av en månad. Vi kommer\r\nfram ganska sent, tycker jag, om det nu skulle röra\r\nsig om en kort operation. Själv tror jag att det i och\r\nför sig handlar om en längre operation.</pre><pre>Jag beklagar verkligen finansieringen över\r\nbiståndsbudgeten, vilket är en hållning som\r\nSocialdemokraterna står för.</pre><pre>Det är mycket besvärande att vi ställer upp först när\r\namerikanerna går in med sin massiva insats. Vi\r\nställde inte upp när FN:s generalsekreterare\r\nfrågade oss. Jag tror innerst inne att vi alla vill\r\nstärka FN. Detta hade kunnat vara ett led i det\r\narbetet.</pre><pre>Hur kommer detta att följas upp när de\r\nfredsbevarande aktiviteterna dras in?</pre><pre>Anf. 25  Statsrådet ALF SVENSSON (kds):</pre><pre>Herr talman! Det är ju FN som har fattat beslutet\r\noch ber oss ställa upp. Och det är i FN:s regi som vi\r\nställer upp. Vi måste vara så pass klara över det\r\nhela att vi tillstår att det är tack vare den massiva\r\ninsatsen från USA som detta är möjligt. Jag är\r\növertygad om att vi alla borde känna en viss\r\ntacksamhet över FN:s generalsekreterare.</pre><pre>Jag är säker på att militärsjukhuset kommer att\r\nbehövas för lång tid framöver. Jag vill snarast\r\nuttrycka en viss ängslan över att tiden kan bli\r\nalldeles för lång, om man ser till kostnaden. Men\r\nvi skall göra allt vad vi kan för att hjälpa de arma\r\nmänniskor som naturligtvis ännu den 20 januari\r\nbefinner sig i en situation där det behövs sjukvård.</pre><pre>Anf. 26  ANDRE VICE TALMANNEN:</pre><pre>Jag föreslår ytterligare ett inlägg från vardera.</pre><pre>Anf. 27  KRISTINA SVENSSON (s):</pre><pre>Herr talman! Då skulle jag vilja ha ett klargörande\r\nnär det gäller det politiska mandatet i den här\r\noperationen.</pre><pre>Anf. 28  Statsrådet ALF SVENSSON (kds):</pre><pre>Herr talman! I morgon sammanträder\r\nUtrikesnämnden, alltså innan beslutet tas upp i\r\nregeringen på torsdag.</pre><pre>Överläggningen var härmed avslutad.</pre><pre>5 §  Svar på fråga 1992/93:244 om Kambodja</pre><pre>Anf. 29  Utrikesminister MARGARETHA AF\r\nUGGLAS (m):</pre><pre>Herr talman! Bertil Måbrink har mot bakgrund av\r\nFN:s svårigheter att förmå de röda khmererna\r\n(PDK) att delta i fredsprocessen frågat mig vilka\r\ninitiativ regeringen avser att ta i FN för att förstärka\r\noch eventuellt förlänga FN-insatsen i Kambodja.</pre><pre>Herr talman! Det historiska fredsavtalet om\r\nKambodja, som undertecknades i Paris i oktober\r\n1991, utgör grunden för beslutet av FN:s\r\nsäkerhetsråd i februari i år att inrätta United\r\nNations Transitional Authority in Cambodia\r\n(UNTAC). UNTAC är den hittills mest omfattande\r\nfredsbevarande och fredsbyggande FN-insatsen.\r\nMandatet sträcker sig över en 18-månadersperiod.\r\nMålet är fria och rättvisa val till en konstituerande\r\nförsamling i maj 1993.</pre><pre>Sju månader efter FN-insatsens inledande har dock\r\ngeneralsekreteraren tvingats konstatera att\r\nfredsplanens bestämmelser om uppsamling i läger,\r\navväpning och demobilisering av de väpnade\r\nstyrkorna avbrutits. Detta utgör ett allvarligt hot\r\nmot fredsplanens genomförande och har sin grund\r\ni PDK:s vägran att i praktiken fortsättningsvis delta\r\ni fredsprocessen.</pre><pre>Trots de betydande politiska problem som PDK:s\r\nobstruktionspolitik mot FN lett till kan ändå\r\nkonstateras att UNTAC gjort betydande framsteg i\r\ngenomförandet av andra delar av fredsplanen. Jag\r\nvill särskilt framhålla att utplacerandet av styrkans\r\n16 000 soldater och 5 000 civila har fullföljts.\r\nValförberedelserna fortgår som planerat och ca\r\n25 % av de röstberättigade har registrerats.\r\nNämnas bör även att av totalt 350 000 flyktingar har\r\n170 000 nu repatrierats under tillfredsställande\r\nformer. Enligt planerna skall samtliga flyktingar ha\r\nåtervänt till Kambodja före valen i maj 1993.</pre><pre>FN:s säkerhetsråd har under de senaste veckorna\r\ndiskuterat vilka åtgärder som kan och bör vidtas för\r\natt förmå PDK att delta i fredsprocessen. Detta har\r\nlett till att säkerhetsrådet den 30 november, dvs.\r\nefter det att herr Måbrinks fråga ställdes, antog\r\nresolution 792. I denna slås fast, att samtidigt som\r\nden politiska dialogen med PDK förs vidare skall\r\nUNTAC:s valförberedelser slutföras. PDK:s ovilja\r\natt samarbeta i fredsprocessen tillåts således inte\r\nhindra genomförandet av UNTAC:s mandat som\r\nhelhet. Säkerhetsrådets beslut innefattar även vissa\r\nrestriktioner mot dem som inte efterkommer\r\nfredsplanens militära bestämmelser och hotar\r\nuttryckligen med sanktionsåtgärder mot PDK om\r\nrörelsen fortsätter att försvåra implementeringen\r\nav fredsplanen.</pre><pre>Efter Parisavtalets undertecknande har Sverige på\r\nolika sätt stött fredsprocessen i Kambodja främst\r\ngenom finansiering och personal till UNTAC samt\r\ngenom ett omfattande bistånd såväl multilateralt\r\nsom bilateralt.</pre><pre>Sverige bidrar med 40 civilpoliser i UNTAC. Deras\r\nfrämsta uppgift är att i nära samarbete med lokala\r\nmyndigheter upprätthålla lag och ordning.\r\nOmkring 65 % av de totalt ca 3 400 civilpoliserna är\r\nnu helt engagerade i röstregistreringen inför valet\r\noch gör därigenom en viktig insats för upprättande\r\nav demokrati.</pre><pre>Sverige ger sedan många år bistånd till Kambodja i\r\nform av insatser genom FN och genom enskilda\r\norganisationer främst inom det humanitära\r\nområdet. Jag vill särskilt peka på vårt stöd till\r\nUNICEF och till UNHCR:s repatrieringsprogram.\r\nTotalt uppgår det svenska biståndet till Kambodja\r\nunder innevarande budgetår till drygt 100 miljoner\r\nkronor.</pre><pre>Jag vill slutligen understryka att Sverige efter\r\nParisöverenskommelsen uttryckt sitt starka\r\npolitiska stöd för FN och signatärmakterna i\r\ngenomförandet av fredsplanen, vars syfte är att\r\nbereda vägen för en demokratisering av Kambodja.\r\nRegeringen välkomnar mot denna bakgrund\r\nsäkerhetsrådets kraftfulla beslut i resolution 792\r\noch de åtgärder som där anges för att driva\r\nfredsprocessen mot fria och rättvisa val i maj 1993.\r\nDessa val utgör grunden för ett framtida fritt och\r\ndemokratiskt Kambodja. Svenska regeringen\r\nkommer att se positivt på en förlängd FN-insats om\r\ndetta skulle visa sig vara nödvändigt för\r\nfredsplanens genomförande.</pre><pre>Anf. 30  BERTIL MÅBRINK (v):</pre><pre>Herr talman! Jag tackar utrikesministern för ett\r\nlångt och utförligt svar. Det är bra att vi får den här\r\nredovisningen i kammaren.</pre><pre>Jag noterar som särskilt positivt och viktigt det sista\r\nsom utrikesministern sade, att Sverige skall ställa\r\nsig positivt till att FN:s insats förlängs om det skulle\r\nvisa sig behövas.</pre><pre>Frågan är också vad som händer nu, efter att\r\nsäkerhetsrådet den 30 november antagit\r\nresolutionen om handelssanktioner, om de röda\r\nkhmererna inte följer fredsplanen. Sanktionerna\r\ngäller de kambodjanska områden som kontrolleras\r\nav de röda khmererna vid gränsen mot Thailand,\r\noch det handlar om att inte exportera olja till de\r\nröda khmererna och att dessa inte skall kunna sälja\r\ntimmer.</pre><pre>Frågan är om FN i dag har resurser för att effektivt\r\nkunna se till att sanktionerna verkar mot den här\r\nmördargruppen, som de röda khmererna utgör -- vi\r\nvet ju historien. Jag tror inte det, utan det finns\r\nvissa svårigheter.</pre><pre>Det finns thailändska militära kretsar och\r\naffärsintressenter som handlar med khmererna och\r\ntjänar mycket stora pengar, och de är inte ett dugg\r\nintresserade av sanktionerna. Dessutom har\r\nofficerskretsar och andra som står den thailändska\r\nregeringen nära sagt att de inte kan bevaka\r\ngränsen. FN måste ges ordentliga resurser också\r\nnu, så att de röda khmererna förstår att det är allvar\r\nbakom säkerhetsrådets resolution -- annars blir den\r\nhelt tandlös. Det är en kärnfråga, hur Sverige\r\ntänker agera så att säkerhetsrådets resolution kan\r\nrespekteras.</pre><pre>Anf. 31  Utrikesminister MARGARETHA AF\r\nUGGLAS (m):</pre><pre>Herr talman! Trots att det var ett långt svar\r\nberättade jag inte allt om det svenska\r\nengagemanget. Det kan finnas anledning att här\r\nockså tillägga, eftersom vi i den allmänna debatten\r\nbör tala om FN:s aktioner och sanktioner, att\r\nSveriges årliga bidrag till den hitintills största\r\noperationen belöper sig till inte mindre än 100\r\nmiljoner kronor. Det var inte de hundra miljoner\r\nsom jag talade om tidigare, utan de går via FN-\r\norgan till humanitär hjälp och återuppbyggnad.\r\nBara till själva FN-operationen betalar Sverige dels\r\nför sina 40 civilpoliser, dels 100 miljoner kronor för\r\natt hålla hela denna FN-apparat i gång.</pre><pre>Det kan vara nyttigt för oss, inte minst när vi är här\r\ni kammaren, att fundera på det stora engagemang\r\nsom vi har på många fronter och att det också\r\nkostar svenska skattebetalare en del.</pre><pre>Jag vill också nämna för Bertil Måbrink att jag\r\nträffade prins Sihanouk när jag var i Jakarta i\r\nseptember och hade möjlighet att föra samtal med\r\nhonom om Kambodjafrågan. Han förutsåg ungefär\r\nden här utvecklingen.</pre><pre>Vad sedan gäller FN:s möjligheter att följa upp, är\r\ndet naturligtvis svårt att bedöma detta, men\r\nUNTAC har alltså fått i uppdrag att vidta lämpliga\r\nåtgärder för att sanktionsbesluten skall träda i\r\nkraft. Jag noterade tidigare att det är 3 400\r\ncivilpoliser som finns på plats plus en stor\r\navdelning, så det är en massiv FN-närvaro. Trots\r\nallt borde det finnas vissa möjligheter.</pre><pre>Vi kan också notera att det finns ett potentiellt hot\r\nfrån FN om att gå vidare vad gäller sanktioner, och\r\ndet är att FN skulle kunna fatta ett nytt beslut i\r\nsäkerhetsrådet, vilket skulle innebära frysning av\r\nde röda khmerernas tillgångar utomlands. Det är\r\nsäkert också ett viktigt potentiellt vapen att ha med\r\ni bakgrunden.</pre><pre>Anf. 32  BERTIL MÅBRINK (v):</pre><pre>Herr talman! Jag tackar för de ytterligare\r\nkompletteringarna. Vi vet var Pol Pot har kläckt sin\r\nstrategi. Han har myntat följande talesätt, som bör\r\nkomma till protokollet: När marken översvämmas\r\näter fisken upp myrorna. När vattnet drar sig\r\ntillbaka äter myrorna upp fisken.</pre><pre>Herr talman och utrikesministern! Vattnet drog sig\r\ntillbaka. Vietnam tog hem sina trupper, efter starka\r\ninternationella påtryckningar, även svenska. De\r\npåtryckningarna var nödvändiga. Nu väntar\r\nmyrorna på att få äta upp fisken. Vi har ett ansvar\r\nför att de inte skall få tillfälle att göra det. Då sätter\r\nPol Pot och de röda khmererna sin plan i verket,\r\nnämligen det han har sagt: Kvinnorna skall vi spara\r\nför återväxten, männen skall vi använda som\r\ngödsel.</pre><pre>Jag tror att utrikesministern och jag, och alla andra,\r\när överens om att de aldrig skall få den möjligheten.</pre><pre>Anf. 33  Utrikesminister MARGARETHA AF\r\nUGGLAS (m):</pre><pre>Herr talman! En viktig faktor i sammanhanget är\r\nockså att de röda khmerernas tidigare\r\ninternationella stöd från vissa håll har försvunnit.\r\nDet är en mycket avgörande faktor för att vi skall\r\nfå se fred i Kambodja.</pre><pre>Anf. 34  BERTIL MÅBRINK (v):</pre><pre>Herr talman! Det är riktigt, och det är naturligtvis\r\nviktigt att man kan fullfölja det här ytterligare. Men\r\nvi får inte glömma bort att starka thailändska\r\nintressen har mycket omfattande\r\nhandelsförbindelser med de röda khmererna.\r\nDessa kontrollerar rubingruvor, som thailändska\r\nindustriintressen är med om att exploatera. Det är\r\nmycket farligt. Jag tror också att det är nödvändigt\r\natt Thailand och dess regering då och då får en\r\npåminnelse om vad de håller på med.</pre><pre>Anf. 35  Utrikesminister MARGARETHA AF\r\nUGGLAS (m):</pre><pre>Herr talman! Det är just därför som FN:s\r\nsanktionsbeslut är viktigt.</pre><pre>Överläggningen var härmed avslutad.</pre><pre>6 §  Svar på fråga 1992/93:293 om\r\nkrigsförbrytelser i forna Jugoslavien</pre><pre>Anf. 36  Utrikesminister MARGARETHA AF\r\nUGGLAS (m):</pre><pre>Herr talman! Ingela Mårtensson frågar om jag vid\r\nESK:s ministermöte eller i FN avser att driva frågan\r\nom att upprätta en tribunal som granskar\r\nkrigsförbrytelser i det forna Jugoslavien. Hon\r\nhänvisar till den s.k. Corellmissionens\r\nrekommendation och till den svenska läkaren\r\nChristina Doctares uppgifter om övergrepp mot\r\nkvinnor.</pre><pre>Regeringen stöder tanken att inrätta en tribunal för\r\natt granska krigsförbrytelser i det forna\r\nJugoslavien. De ansvariga för de grymheter som\r\nbegås måste ställas till svars. I de internationella\r\norgan, dvs FN, ESK och Genèvekonferensen, som\r\nnu söker finna ett slut på kriget, verkar regeringen\r\npå olika sätt för att ansvar skall utkrävas. Vi gör det\r\nbåde i våra bilaterala kontakter med\r\nmedlemsstaterna i dessa fora och på det\r\nmultilaterala planet.</pre><pre>Rättschefen Corell i UD företog i oktober på ESK:s\r\nuppdrag tillsammans med en norsk och en\r\nösterrikisk kollega en undersökningsmission till\r\nKroatien. Den kan komma att följas av en andra\r\nmission till Bosnien. Gruppen har i sin rapport\r\ndokumenterat de avskyvärda brott mot humanitär\r\nrätt och krigets lagar som begås i den väpnade\r\nkonflikten i det forna Jugoslavien och föreslagit\r\ninternationella åtgärder, bl.a. inrättandet av en\r\ndomstol, för att straffa de skyldiga. FN:s\r\nsäkerhetsråd uppdrog genom resolution 780 åt\r\ngeneralsekreteraren att tillsätta en\r\nexpertkommission för att mottaga och analysera\r\ninformation om brott mot humanitär rätt och\r\nkrigets lagar och lämna förslag till hur denna\r\ninformation skall hanteras. Till denna\r\ninformationsinsamling bidrar även Sverige. Genom\r\ntillsättandet av expertkommissionen har en grund\r\nlagts för det fortsatta arbetet med denna viktiga\r\nfråga.</pre><pre>ESK:s ämbetsmannakommitté beslöt vid sitt möte\r\nden 6 november att hela Corellmissionens rapport\r\nskulle överlämnas till FN:s generalsekreterare,\r\nvilket nu också skett. Därtill beslöt\r\nämbetsmannakommittén att Corellmissionen skulle\r\nrapportera direkt till FN:s expertkommission. Dess\r\nnästa möte äger rum den 14 december. Corell har\r\nhaft tillfälle att för ledamöterna i FN:s kommission\r\nredogöra för missionens rapport.</pre><pre>Den fortsatta behandlingen av frågan i ESK får\r\ngivetvis bedömas i ljuset av resultaten av dessa\r\nkontakter och möten.</pre><pre>Inför ESK:s ministermöte i Stockholm pågår\r\nintensiva konsultationer för att föra frågan om\r\nbehandlingen av en tribunal för krigsförbrytelser\r\nvidare. Det är viktigt att ge stöd för det arbete som\r\nnu bedrivs inom FN.</pre><pre>Frågan om en tribunal att granska krigsförbrytelser\r\nhar många svåra politiska och juridiska\r\ndimensioner som gör att den primärt är en fråga för\r\nvärldssamfundet i dess helhet, dvs. FN. Sverige och\r\nmånga andra stater finner det dock synnerligen\r\nangeläget att frågan ges en snabb behandling så att\r\nett maskineri snarast kan upprättas. Om FN-vägen\r\nvisar sig inte ge resultat finns det anledning att\r\nåterföra frågan till en europeisk förhandling.</pre><pre>De som begår brutalt övervåld mot civila inte minst\r\nkvinnor och barn, i krigets Jugoslavien bör veta att\r\nde kommer att få stå till svars för sina handlingar.</pre><pre>Anf. 37  INGELA MÅRTENSSON (fp):</pre><pre>Herr talman! Jag ber att få tacka för svaret. Jag är\r\nmycket glad och tacksam över att utrikesministern\r\nställer sig bakom förslaget om ett upprättande av en\r\ntribunal. Av svaret framgår att hela regeringen\r\nstöder denna tanke, vilket jag tycker är mycket bra.</pre><pre>Det är viktigt att världssamfundet tar avstånd från\r\ndet som händer i det forna Jugoslavien. De brott\r\nsom begås där är fruktansvärda. Både\r\nCorellmissionens rapport och Christina Doctares\r\nbelyser speciellt kvinnornas situation. Mycket unga\r\nkvinnor, många gånger tonårsflickor, blir våldtagna\r\noch förstörda för livet. Detta måste bekämpas på\r\nett kraftfullt sätt. Det måste klargöras för\r\nförbrytarna att man inte, utan att ställas till svars,\r\nkan fortsätta begå sådana här brott.</pre><pre>Det finns också Amnestyrapporter som tar upp just\r\nfrågan om våldtäkterna. Det är mycket svårt att få\r\nde unga kvinnorna att över huvud taget vittna om\r\nvåldtäkterna, därför att händelserna är så\r\ntraumatiska.</pre><pre>Jag läste att Läkare utan gränser har gjort en studie\r\nom de tio etniska grupper som är mest utsatta för\r\nkrig och våld. En av dessa grupper är bosnierna.\r\nDet finns därför all anledning att Lars Corells\r\nmission gör samma slags studie i Bosnien.\r\nLäkargruppen rapporterar att minst 24 000 bosnier\r\nhar dödats.</pre><pre>Själv var jag nyligen i Slovenien för att övervaka\r\nvalet. Där tog man i en MR-kommitté upp att det\r\nborde bildas en internationell domstol för dessa\r\nfrågor. Man talade också om att säkerhetszoner\r\nborde finnas så att människorna kan vara i området\r\noch ändå känna sig något så när skyddade.</pre><pre>På vilket sätt kommer Sverige att agera i FN för att\r\nen tribunal verkligen kommer till stånd?</pre><pre>Anf. 38  Utrikesminister MARGARETHA AF\r\nUGGLAS (m):</pre><pre>Herr talman! Jag kan försäkra Ingela Mårtensson\r\nom att det ligger i Sveriges intresse att vara\r\npådrivande i den här frågan, vilket vi också är och\r\nkommer att vara såväl bilateralt vid samtal med\r\nandra länder -- eftersom det är viktigt med en bred\r\noch stark uppslutning -- som naturligtvis även\r\nmultilateralt i FN.</pre><pre>Anf. 39  INGELA MÅRTENSSON (fp):</pre><pre>Herr talman! Jag ber att få tacka för det svaret och\r\nhoppas att en tribunal verkligen kommer till stånd\r\noch att Sverige kommer att bli initiativtagare och\r\npådrivande i denna fråga. Svaret var också i den\r\nriktningen.</pre><pre>Anf. 40  Utrikesminister MARGARETHA AF\r\nUGGLAS (m):</pre><pre>Herr talman! Jag vill bara tillägga, vilket Ingela\r\nMårtensson säkert också förstår, att det är viktigt\r\natt vi får en bred uppslutning. Det är det vi måste\r\nverka för.</pre><pre>Överläggningen var härmed avslutad.</pre><pre>7 §  Svar på fråga 1992/93:274 om det statliga\r\nstödet vid omlokalisering av industriell\r\nverksamhet</pre><pre>Anf. 41  Arbetsmarknadsminister BÖRJE\r\nHÖRNLUND (c):</pre><pre>Alf Eriksson har frågat näringsministern om det är\r\nmöjligt att utnyttja statligt stöd om man lägger ner\r\nverksamhet på en ort inom landet och bygger upp\r\nsamma verksamhet i ett stödområde.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Bakgrunden till frågan är enligt frågeställaren att\r\nföretagsledningen för Monark har beslutat inleda\r\nförhandlingar om nedläggning av all\r\ncykeltillverkning i Varberg. I företagsledningens\r\nförslag ligger också att flytta tillverkningen till\r\nVansbro som ingår i stödområdet.</pre><pre>Det direkta svaret på Alf Erikssons fråga är nej.\r\nRegeringens linje är att inte ge stöd till flyttning av\r\nindustriell verksamhet till en ort inom stödområdet\r\nsom innebär arbetslöshet på en annan ort i landet.</pre><pre>Anf. 42  ALF ERIKSSON (s):</pre><pre>Herr talman! Jag tackar statsrådet för svaret. Jag är\r\nganska nöjd med den ståndpunkt som ministern har\r\ntagit och den linje som regeringen har valt.</pre><pre>Det är mycket värdefullt att alla aktörer på\r\nmarknaden får ett klart besked, nämligen att det\r\ninte går att få några stöd via NUTEK genom att\r\nflytta arbetslöshet från en ort till en annan i landet.</pre><pre>Skall jag tolka detta svar så, att inget företag kan\r\npåräkna sådana här stöd i framtiden från denna\r\nregering? Detta sett utifrån den planeringsperiod\r\nom fem år som företagen brukar ha.</pre><pre>Anf. 43  Arbetsmarknadsminister BÖRJE\r\nHÖRNLUND (c):t</pre><pre>Herr talman! Vi skall inte flytta arbetslöshet, utan\r\ndet är med nytillkommande verksamhet som man\r\nbör hjälpa sysselsättningssvaga orter.</pre><pre>Anf. 44  ALF ERIKSSON (s):</pre><pre>Herr talman! Jag har för närvarande inget mer att\r\ntillägga i denna fråga. Jag tycker att svaret var\r\nklargörande. En del av de som hotas av\r\narbetslöshet kommer säkert att känna sig litet\r\ntryggare genom det här svaret.</pre><pre>Överläggningen var härmed avslutad.</pre><pre>8 §  Svar på fråga 1992/93:288 om bristen på\r\nmedel till arbetslöshetsutbildningen</pre><pre>Anf. 45  Arbetsmarknadsminister BÖRJE\r\nHÖRNLUND (c):</pre><pre>Herr talman! Laila Strid-Jansson har frågat mig vad\r\njag avser att göra åt att arbetsförmedlingarna har\r\ndragit åt svångremmen och inte längre säger sig ha\r\nråd att köpa utbildningar till arbetslösa.</pre><pre>Uppgörelsen mellan regeringen och\r\nSocialdemokraterna resulterade i en proposition\r\ndär det föreslås att ca 10 miljarder kronor skall\r\nanvisas för arbetsmarknadspolitiska åtgärder varav\r\nca 8 miljarder kronor tilldelas AMS. Detta skall\r\nläggas till de ca 20 miljarder kronor som AMS\r\ndisponerar under innevarande budgetår. AMS har\r\naldrig tidigare haft så mycket resurser för att\r\nbekämpa arbetslösheten.</pre><pre>Vidare föreslås i propositionen att en ny åtgärd\r\ninförs. Arbetslösa skall få möjlighet att delta i olika\r\naktiviteter med ersättning från arbetslöshetskassan\r\nfr.o.m. årsskiftet 1992/93. Denna åtgärd kommer\r\nsåledes inte att belasta arbetsförmedlingens\r\nresurser. Jag förutsätter att många arbetslösa\r\nkommer att delta i denna åtgärd.</pre><pre>Den arbetsmarknadspolitiska åtgärden --\r\nutbildningsvikariat -- belastar inte heller\r\narbetsförmedlingens resurser. Arbetsgivarna får\r\nhär göra avdrag på arbetsgivaravgifterna. För\r\nnärvarande sysselsätts ca 9 000 personer i\r\nutbildningsvikariat. Ambitionen skall vara att\r\nbetydligt fler personer skall sysselsättas i denna\r\nåtgärd.</pre><pre>Uppföljning och kontroll av hur de\r\narbetsmarknadspolitiska medlen och åtgärderna\r\nanvänds är enligt min uppfattning av mycket stor\r\nvikt. Arbetsmarknadsverket kommer under år 1993\r\natt dels ta i bruk ett nytt bidragssystem, dels införa\r\nett nytt lokalt ekonomisystem. Dessa system\r\nkommer att väsentligt förbättra verkets uppföljning\r\noch kontroll.</pre><pre>Jag vill slutligen också nämna att regeringen i\r\noktober i år gav AMS och AMU-styrelsen i\r\nuppdrag att vidta åtgärder för att minska\r\nkostnaderna för anordnandet av\r\narbetsmarknadsutbildning. Det har redan, genom\r\nen överenskommelse mellan AMS och AMU-\r\ngruppen, gett till resultat att betydligt fler kommer\r\natt få tillgång till utbildning för anslagna medel.</pre><pre>Anf. 46  LAILA STRID-JANSSON (nyd):</pre><pre>Herr talman! Jag tackar arbetsmarknadsministern\r\nför svaret, men det var inte riktigt det svar jag hade\r\nväntat mig. Jag vidhåller att AMS och\r\nlänsarbetsnämnderna inte har något budgetansvar.\r\nDeras datasystem, Lokalsekin, räknar alltså bara ut\r\nkostnaderna per månad och inte per budgetår.</pre><pre>Länsarbetsnämnderna har hand om alla\r\nutbetalningar, och arbetsförmedlingarna får en\r\ngång i månaden en diskett med ett ekonomiskt\r\nprogram som talar om hur mycket pengar de har\r\ngjort av med för att köpa utbildningsplatser. När\r\nman räknar ut kostnaden för en utbildningsplats tar\r\nman alltså inte med kostnaden för\r\nutbildningsbidragen. Kostnaden för\r\nutbildningsplatserna har länsarbetsnämnderna\r\nhand om, medan arbetsförmedlingarna har hand\r\nom utbildningsbidragen.</pre><pre>Som gammal företagare häpnar man, och först\r\ntrodde jag att det inte var sant. Undra på att\r\nbudgeten inte håller, när man inte har en totalbild\r\nav de verkliga kostnaderna.</pre><pre>På vissa kontor har det resulterat i att man redan\r\nefter ett kvartal har gjort slut på de pengar som\r\nskulle ha räckt ett helt år. Måste varje\r\narbetsförmedling göra en egen årsbudget, eftersom\r\nman inte kan lita på länsarbetsnämnderna och\r\nAMS?</pre><pre>Det finns kontor som tack vare denna brist på\r\nkoordination har överskridit sin årsbudget med 30\r\nmiljoner. Tänker arbetsmarknadsministern vidta\r\nåtgärder som rättar till detta? Menar ministern\r\nverkligen att de har budgetansvar? Har ministern\r\nfunderat på hur det är ställt med datasystemet?</pre><pre>Anf. 47  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag är medveten om att det har varit\r\nproblem när det gäller Arbetsmarknadsverket och\r\ndess redovisning. Arbetsmarknadsverket är utsatt\r\nför ett kolossalt tryck i och med den besvärliga\r\narbetsmarknaden. Det resulterade i att\r\nArbetsmarknadsverket under föregående budgetår\r\növerskred sin budget med ungefär en halv miljard.\r\nDetta kommer riksdagen inom kort att få\r\nsynpunkter på.</pre><pre>Nu jobbar man med nya system i syfte att klara\r\nsaker och ting. Arbetsmarknadsverket har skrivit\r\ntill länsarbetsnämnderna och sagt att de har att följa\r\nsin budget. Men Rom byggdes inte på en dag.</pre><pre>I slutomgången finns Riksrevisionsverket, som\r\nskall revidera och se till att ekonomiskt ansvar tas.\r\nJag kan bara notera att jag vet att\r\nArbetsmarknadsverket för närvarande jobbar\r\nstenhårt med dessa frågor. Men jag är medveten om\r\natt det har funnits brister och att det naturligtvis\r\nfinns en och annan brist kvar.</pre><pre>Anf. 48  LAILA STRID-JANSSON (nyd):</pre><pre>Herr talman! Enligt RRV har\r\nupphandlingsansvaret under senare år i varierande\r\ngrad delegerats till AF, dvs. arbetsförmedlingarna.\r\nJag är tacksam att arbetsmarknadsministern tog\r\nupp detta. Jag skall citera ur RRV:s rapport:\r\n''Enligt RRV är det angeläget att ytterligare stärka\r\nAF:s inflytande över upphandlingen. Detta\r\nförutsätter att AF:s resultatansvar tydliggörs, och\r\natt AF ges en effektiv kontroll över de medel för\r\nvilka utbildning kan upphandlas. En sådan\r\nförändring skulle skapa förutsättningar för ett\r\nbättre utnyttjande av den kompetens om den lokala\r\nmarknaden som AF besitter, bl.a. vid utformning\r\nav anbudsförfrågan.''</pre><pre>Ju mer jag läser i RRV:s rapport om\r\neffektivitetsproblem i\r\narbetsmarknadsutbildningen, desto mer inser jag\r\natt den motion vi skrev i januari i år om att avskaffa\r\nlänsarbetsnämnderna, eller i varje fall ordentligt se\r\növer rutinerna, har sin relevans i dag. I motionen\r\nstod även att arbetsförmedlingarna borde få ett\r\nstörre ansvarsområde samt i ett yrkande att\r\nriksdagen hos regeringen begär en utredning om\r\nlänsarbetsnämnderna i syfte att rationalisera\r\nverksamheten.</pre><pre>Anf. 49  Arbetsmarknadsminister BÖRJE\r\nHÖRNLUND (c):</pre><pre>Herr talman! Relationerna mellan\r\nArbetsmarknadsverket och AMU har varit\r\nsyskonrelationer, med styrelserepresentation. De\r\nhar en gång i tiden varit mycket nära varandra. En\r\nutredning har gjorts om AMU. Utredningsmannen\r\nföreslår att AMU skall bolagiseras. Jag kommer att\r\nse till att alla förbindelser bryts, i\r\nstyrelsesammanhang och annat, så att det blir ett\r\nregelrätt agerande gentemot AMU, på samma sätt\r\nsom mot andra utbildningsanordnare. Det är\r\nviktigt att effektivisera upphandlingen av\r\nutbildning.</pre><pre>Anf. 50  LAILA STRID-JANSSON (nyd):</pre><pre>Herr talman! Jag tackar arbetsmarknadsministern\r\nför det förhoppningsfulla svaret. Jag skulle vilja ge\r\nett litet tips. Norge har ett mycket bra datasystem\r\nför detta ändamål. Varför inte ta lärdom där? Där\r\nkan man nämligen räkna ut hur mycket det kostar\r\nför en person med utbildningsplats och\r\nutbildningsbidrag, vilket jag hävdar borde vara en\r\nsjälvklarhet även i Sverige.</pre><pre>Den motion vi skrev i januari slogs naturligtvis\r\nbort, ett förfarande som jag efter ett år i riksdagen\r\nhar lärt mig är nästan legio. Vi kör väl om motionen\r\nigen. Vem vet, det kanske har mognat, så att man\r\nkan få gehör för den.</pre><pre>Annars har jag också fått lära mig i detta hus att\r\nfem år är en kort tid när det gäller förändring. När\r\ndet gäller den fråga vi har behandlat här i dag har\r\nman ingen tid kvar alls. Detta borde aldrig ha hänt,\r\nom det från början skötts på ett effektivt sätt.</pre><pre>Överläggningen var härmed avslutad.</pre><pre>9 §  Svar på fråga 1992/93:295 om statsbidrag till\r\nStockholms stad för komvux</pre><pre>Anf. 51  Arbetsmarknadsminister BÖRJE\r\nHÖRNLUND (c):</pre><pre>Herr talman! Eva Zetterberg har frågat statsrådet\r\nBeatrice Ask när och hur Stockholms stad kommer\r\natt få del av de 143 miljoner kronor som finns att\r\nfördela till komvux. Arbetet inom regeringen är så\r\nfördelat att det är jag som skall svara på frågan.</pre><pre>I den proposition som blev resultatet av\r\nuppgörelsen mellan regeringen och\r\nSocialdemokraterna föreslås, bland en rad andra\r\nåtgärder, att AMS skall tilldelas 316 miljoner\r\nkronor för ytterligare utbildningsinsatser vid\r\nkomvux, gymnasieskolan och folkhögskolan.</pre><pre>Dessa medel beräknas räcka till statsbidrag, till en\r\ndel av utbildningskostnaden, till kommuner och\r\nfolkhögskolor för totalt 23 000 heltidsplatser.\r\nDärav har 143 miljoner kronor beräknats för att\r\n13 000 arbetslösa skall kunna erbjudas kurser inom\r\nkomvux.</pre><pre>Det är AMS som svarar för att fördela de\r\narbetsmarknadspolitiska medlen, som beslutas av\r\nriksdagen, mellan länen utifrån situationen på\r\narbetsmarknaden i varje län. Stockholms stad bör\r\ndärför, i likhet med andra kommuner, ta kontakt\r\nmed länsarbetsnämnden för ansökan om dessa\r\nmedel.</pre><pre>Jag anser det ytterst angeläget att kommunerna tar\r\ntill vara de ökade förutsättningar som nu har\r\nskapats för att ge de arbetslösa en möjlighet till\r\nkompletteringar av sin tidigare utbildning.</pre><pre>Anf. 52  EVA ZETTERBERG (v):</pre><pre>Herr talman! Jag vill först tacka\r\narbetsmarknadsministern för svaret, även om jag\r\nhade ställt min fråga till skolministern. Jag vill\r\ninledningsvis påminna om att de statsbidrag vi nu\r\ntalar om, som går tillbaka till\r\nutbildningsverksamhet i Stockholm, skall ställas\r\nmot de statsbidrag som Stockholms stad förlorar\r\ngenom indragningen av ca 2 miljarder nästa år.</pre><pre>Indragningen har en mycket negativ betydelse för\r\nStockholms stad. Det betyder att en rad människor\r\nvarslas om uppsägning från sina jobb inom den\r\nkommunala sektorn. Det gör att behovet av andra\r\ninsatser ökar desto mer.</pre><pre>Jag kan inte låta bli att konstatera att det beslut som\r\nhar fattats om insatser för sysselsättningen innebär\r\nen rundgång av pengar. Stockholms stad har\r\ntidigare beslutat om nedskärningar på grund av\r\nminskade statsbidrag. Nu kommer pengarna\r\ntillbaka i form av sysselsättningspengar. Jag vill\r\ndärför fråga arbetsmarknadsministern om han\r\ntycker att detta förfaringssätt är särskilt lyckat.</pre><pre>Jag vill också fråga arbetsmarknadsministern om\r\nhan anser det vara ett bra sätt, att kommunen får\r\nsöka pengar hos länsarbetsnämnden. I december\r\nhar man i Stockholm ännu inte fått veta var\r\npengarna skall komma ifrån. Man har ännu inte fått\r\nbesked av regeringen. Självfallet kan man vända sig\r\ntill länsarbetsnämnden. Men ligger det inte på\r\nregeringen och myndigheter att informera berörda\r\norgan som skall ta emot pengarna?</pre><pre>Anf. 53  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag sade att Stockholms kommun\r\nskall ta kontakt med länsarbetsnämnden. Med den\r\nstorlek som förvaltningen i Stockholms kommun\r\nhar är man där säkert medveten om vad som sker i\r\ndenna kammare. Det skall också vara kontakt från\r\nandra hållet. Länsarbetsnämnden bör kontakta\r\nregionens kommuner för att försöka se till att\r\nutbildningsplatserna kommer till stånd.</pre><pre>Jag tror att vi lämnar de stora ekonomiska frågorna\r\nutanför i dagens debatt, de som har att göra med\r\nvårt budgetunderskott på ca 160 miljarder kronor.</pre><pre>Jag förutsätter att olika aktörer i dag väl känner till\r\ndet beslut som skall komma. Min uppgift, när vi nu\r\ndiskuterar det s.k. sysselsättningspaketet inom de\r\nbåda stora uppgörelserna, är att vidta en rad\r\nåtgärder inom ramen för ordinarie budget -- mitt\r\nbudgetansvar -- för att så många som möjligt skall\r\nfå utbildning och arbete under dessa dåliga tider.</pre><pre>Anf. 54  EVA ZETTERBERG (v):</pre><pre>Herr talman! Vi kan lämna de stora frågorna\r\ndärhän, men jag vill bara konstatera att de\r\nnaturligtvis har stor påverkan på landets\r\nkommuner. De påverkar också den kommun som i\r\nhögsta grad berör mig, nämligen Stockholms stad.\r\nNedskurna statsbidrag ökar i allra högsta grad en\r\nredan illavarslande arbetslöshet i Stockholms stad\r\noch i Stockholms län.</pre><pre>Jag återkommer till frågan om besked till\r\nkommunerna. Det är klart att Skolstyrelsen och\r\nStockholms stad ligger på för att få besked om\r\npengarna. Det är ändå litet märkligt att regeringen\r\noch de berörda myndigheterna ännu inte har givit\r\nbesked. Jag fick häromdagen beskedet att man i\r\nStockholms stad ännu inte har hört någonting i\r\nfrågan, utan övervägde om det skulle komma\r\nbesked från Utbildningsdepartementet,\r\nArbetsmarknadsdepartementet eller från\r\nytterligare instanser. Om man ser bort från\r\nprincipfrågan har det också rent praktiskt skötts\r\nrätt illa.</pre><pre>Anf. 55  Arbetsmarknadsminister BÖRJE\r\nHÖRNLUND (c):</pre><pre>Herr talman! Detta kan bero på att\r\nutbildningsutskottet hamnade i ett\r\nställningstagande i fråga om utbildningspengarna\r\noch arbetsmarknadsutskottet i ett annat. Då kan\r\ndet uppstå en viss osäkerhet ett kort tag, innan\r\nfinansutskottet slutligen slår fast vilken linje som\r\nskall gälla.</pre><pre>Anf. 56  EVA ZETTERBERG (v):</pre><pre>Herr talman! Jag hoppas att det rent praktiskt snart\r\nordnar sig, och att vi är överens om att det är viktigt\r\natt lämna besked.</pre><pre>Jag vill slutligen fråga arbetsmarknadsministern om\r\nvi är överens om att det är viktigt att satsa på\r\nvuxenutbildningen i denna situation av ökad\r\narbetslöshet. Det finns en OECD-rapport som\r\nanger att Sverige ligger i absoluta toppen vad gäller\r\nvuxenutbildningen. Vi har världens bästa skola på\r\nvuxenutbildningens område. Den stora,\r\növerväldigande delen studerande som bedriver\r\nvuxenstudier gör det just för att få ett jobb eller för\r\natt förkovra sig inför vidare studier.</pre><pre>Är det också arbetsmarknadsministerns\r\nuppfattning att det är av oerhörd vikt att satsa på\r\nvuxenutbildningen och att inte ytterligare minska\r\nresurserna på det området?</pre><pre>Anf. 57  Arbetsmarknadsminister BÖRJE\r\nHÖRNLUND (c):</pre><pre>Herr talman! Kompetensutveckling avgör hur\r\nSverige skall klara sig ute i världen under åren\r\nframöver. Dessutom är det också viktigt för\r\nenskilda människor att få del av det kunskapsutbud\r\nsom ändå finns.</pre><pre>Överläggningen var härmed avslutad.</pre><pre>10 §  Svar på frågorna 269 och 272 om\r\nnedläggningen av F 13</pre><pre>Anf. 58  Försvarsminister ANDERS BJÖRCK\r\n(m):</pre><pre>Herr talman! Lars Stjernkvist har frågat mig om jag\r\när beredd att medverka till att nedläggningen av\r\nBråvalla flygflottilj -- F 13 -- senareläggs, för att på\r\ndetta sätt underlätta för personalen att finna\r\nalternativa arbetsuppgifter.</pre><pre>Pehr Löfgreen har -- med utgångspunkt i risken att\r\nflygvapnets långsiktiga organisation inte är klarlagd\r\ninnan flyttningen från Bråvalla genomförs -- också\r\nfrågat om möjligheterna att senarelägga\r\nnedläggningen.</pre><pre>Jag besvarar frågorna i ett sammanhang.</pre><pre>Med stor majoritet bestämde riksdagen genom\r\n1992 års försvarsbeslut (prop. 1991/92:102, bet.\r\n1991/92:FöU12, rskr. 1991/92:337) att F 13 skulle\r\navvecklas i stället för Västgöta flygflottilj, F 6, som\r\nregeringen hade föreslagit. Riksdagen lade också\r\nfast att avvecklingen skulle inledas den 1 juli 1992\r\noch vara genomförd senast den 1 juli 1994.</pre><pre>För att kunna avveckla F 13 i den takt riksdagen\r\nhade bestämt, beslutade regeringen i 1992 års\r\nregleringsbrev att flygverksamheten på Bråvalla\r\nskall ha upphört senast den 30 juni 1993.</pre><pre>I enlighet med riksdagens uttalande (bet.\r\n1991/92:FöU12, s. 106) angav regeringen vidare i\r\nregleringsbrevet att chefen för F 13 skall svara för\r\natt avvecklingsarbetet bedrivs flexibelt. Enligt vad\r\njag har erfarit, och det framgår också av Lars\r\nStjernkvists fråga, bedriver chefen för F 13\r\navvecklingsarbetet helt i linje med\r\nriksdagsbeslutet.</pre><pre>Den främsta anledningen till beslutet att avveckla\r\nF 13 är att försvaret måste spara. Det är i det\r\nrådande statsfinansiella läget nödvändigt att\r\nbesparingarna åstadkoms snabbt.</pre><pre>En senareläggning av tidsplanen innebär ökade\r\nkostnader för försvaret. I en tid när alla måste\r\nspara, nu senast aktualiserat i det s.k. krispaketet\r\n(prop. 1992/93:50 om åtgärder för att stabilisera\r\nden svenska ekonomin), är det nödvändigt att\r\nundvika fördyrande åtgärder.</pre><pre>Den gällande planeringen för flygvapnet utgår ifrån\r\nförsvarsbeslutets långsiktiga inriktning. Med\r\nhänsyn till det s.k. krispaketet har planeringen fått\r\nrevideras i vissa delar. I planeringen ingår bl.a.\r\nomflyttning av flygdivisioner, omskolning av piloter\r\ntill annat flygsystem och byggnadsinvesteringar på\r\nmottagande flygflottiljer.</pre><pre>För att flygvapnet skall kunna gå in i den\r\norganisation som beslutats och för att minimera de\r\nnegativa konsekvenser som oundgängligen följer av\r\nomflyttningar, är det angeläget att den tidsplan som\r\nhar beslutats verkligen hålls. En ändring av\r\ntidsplanen för F 13:s avveckling skulle därför --\r\nförutom att den orsakar merkostnader -- medföra\r\npåtagliga olägenheter för arbetet med att forma\r\nflygvapnets organisation i krig och fred.</pre><pre>Anf. 59  LARS STJERNKVIST (s):</pre><pre>Herr talman! Jag tackar statsrådet för svaret. Jag\r\ninser att beslutet från i våras är oåterkalleligt, även\r\nom jag gör det med viss smärta. Det är naturligtvis\r\nen politisk realitet.</pre><pre>Min fråga handlar inte om möjligheterna att riva\r\nupp beslutet, utan om tidsplanen.</pre><pre>I Norrköping har man efter chocken över beskedet\r\natt F 13 skall läggas ned påbörjat arbetet med att\r\nförbereda livet efter F 13. Det finns en rad uppslag\r\noch idéer om vad man skulle kunna göra av området\r\nsedan flygverksamheten har lämnat det. Det finns\r\nbl.a. planer på och diskussioner om en\r\nkriminalvårdsanstalt. Det förs diskussioner om att\r\nförlägga statlig utbildningsverksamhet till området,\r\ndär förhoppningsvis bl.a. försvaret kan medverka.\r\nDet finns planer på att utveckla ett friluftscentrum.\r\nDet finns en rad idéer, närmare bestämt ett tjugotal,\r\nbland de anställda om ny småföretagsverksamhet.</pre><pre>Det är viktigt att komma ihåg att en flygflottilj inte\r\nbara innehåller militärer, utan att det finns\r\nkompetenser inom en rad olika områden. Den\r\nspringande punkten och det stora bekymret just nu\r\när att tiden för att utveckla detta område inte finns.\r\nJag upplever det som mycket viktigt att man kan\r\nutveckla de nya idéerna samtidigt som den\r\nnuvarande verksamheten försvinner, så att man\r\ninte får en övergångsperiod då området förvandlas\r\ntill en öken.</pre><pre>För att man skall få tid på sig att utveckla\r\nverksamheten behöver nedläggningen\r\nsenareläggas. Jag inser att försvarsbudgeten är\r\nansträngd. Därför vill jag komplettera min fråga\r\nmed följande: Är statsrådet beredd att föra en\r\ndiskussion med Arbetsmarknadsdepartementet om\r\natt ianspråkta pengar därifrån för att möjliggöra\r\ndenna senareläggning?</pre><pre>Anf. 60  PEHR LÖFGREEN (m):</pre><pre>Herr talman! Jag skall be att få tacka statsrådet för\r\nsvaret, även om det inte riktigt är vad jag hade\r\nhoppats. Jag vill till statsrådet framföra att vi över\r\npartigränserna arbetar för F 13 i Norrköping, helt i\r\nenighetens tecken. Vi är helt eniga.</pre><pre>Min fråga är motiverad mot bakgrund av de stora\r\nproblem en nedläggning av F 13 medför för\r\npersonalen och för säkerhetspolitiken. Det vet jag\r\natt försvarsministern är medveten om.</pre><pre>Jag anser att det är nödvändigt att man gör en total\r\növersyn av flygvapnets framtida organisation och\r\nuppgifter innan man sätter i gång en omfattande\r\nflyttkarusell. Det är inte bara materiel som skall\r\nflyttas runt i Sverige, utan också personal --\r\nmänniskor och deras familjer.</pre><pre>Vi har ett ansvar gentemot alla människor som\r\nberörs av riksdagens ogenomtänkta\r\nbesparingsbeslut. Det är ett anständighetskrav att\r\nriksdagen fattar långsiktiga beslut som rör vårt\r\nförsvar, så att personalen och omvärlden vet vad\r\nsom gäller något år åt gången.</pre><pre>Jag hävdar fortfarande att beslutet om nedläggning\r\nav F 13 var felaktigt. Det måste jag få säga i den här\r\nlilla debatten. Den ytterst instabila situationen i\r\nRyssland, där det finns risk för snabba förändringar\r\nav det politiska etablissemanget, gör att kungl.\r\nBråvalla flygflottilj är viktigare än någonsin.</pre><pre>Jag önskar att statsrådet än en gång tittar på den här\r\nfrågan. Jag önskar framför allt att själva\r\navvecklingen icke sker så snabbt, utan att det finns\r\nen möjlighet för de människor som är knutna till\r\nF 13 att i god tid planera för försäljning av bostad,\r\nvilla eller radhus och att se till att de kan få ett\r\narbete.</pre><pre>Jag tackar statsrådet än en gång.</pre><pre>Anf. 61  Försvarsminister ANDERS BJÖRCK\r\n(m):</pre><pre>Herr talman! Det är knappast någon hemlighet att\r\njag tillhörde dem som ville bevara F 13 i\r\nNorrköping. Jag lade också fram förslag om det i\r\nriksdagen. Det är knappast heller någon hemlighet\r\natt jag är föga förtjust över det sparpaket som har\r\nlagts fram, som innebär att det ruckas på en del av\r\nförsvarsbeslutet. Detta är dock realiteter, och\r\nytterst är det självfallet inte jag, utan riksdagen som\r\nbeslutar om detta.</pre><pre>Nu är försvarets ekonomi ansträngd på grund av de\r\nbeslut som har fattats av riksdagen i samband med\r\ndet s.k. krispaketet. Det finns helt enkelt inte några\r\nextra pengar att använda till livstidsförlängande\r\nåtgärder. Jag beklagar detta, eftersom de\r\nmänniskor som finns inom försvaret -- och även\r\nderas familjer -- drabbas mycket hårt när det råder\r\nosäkerhet om vilka förband som skall leva kvar och\r\nvilka som skall försvinna.</pre><pre>Riksdagen beslutade emellertid att\r\navvecklingsarbetet på de förband som berörs skulle\r\nske flexibelt. Och regements- och\r\nflottiljledningarna vid de utpekade\r\nnedläggningsförbanden har fått stor frihet att själva\r\nbesluta om den kvarvarande förbandsproduktionen\r\ni syfte att finna nya verksamheter för de anställda.</pre><pre>Jag hoppas naturligtvis att också\r\narbetsmarknadsmedel skall användas i detta syfte.\r\nJag är dock tveksam till möjligheten att\r\narbetsmarknadsmedel skall användas till en ren\r\nförlängning av driften. Men om det finns andra\r\ninfallsvinklar må detta prövas.</pre><pre>Anf. 62  LARS STJERNKVIST (s):</pre><pre>Herr talman! Min poäng är inte att staten som\r\narbetsgivare behöver mer resurser för att\r\nsenarelägga. Det jag ifrågasätter är om man genom\r\natt lägga ner statlig verksamhet, under den djupaste\r\nlågkonjunkturen sedan 30-talet, egentligen tjänar\r\nnågra pengar. I försvarsbudgeten gör man\r\nnaturligtvis det, men jag ifrågasätter om man\r\nsamhällsekonomiskt egentligen tjänar några\r\npengar om man just nu avvecklar statlig\r\nverksamhet.</pre><pre>Statsrådet betonar själv i sitt svar vikten av att vi\r\ntänker långsiktigt. Det som måste vara mest\r\nförödande på lång sikt är att vi nu fattar ett beslut\r\nsom vi sedan, när vi i lugn och ro kan studera\r\nkonsekvenserna, finner vara felaktigt, dvs. att vi\r\nhar flyttat verksamheten dit, där den på lång sikt\r\ninte skall finnas.</pre><pre>Låt mig gripa det lilla halmstrå som ändå dök upp.\r\nStatsrådet säger att han är tveksam till att använda\r\narbetsmarknadsmedel. Jag tolkar det positivt, som\r\nom det ändå finns en liten möjlighet att det även för\r\nen senareläggning går att använda\r\narbetsmarknadsmedel.</pre><pre>Anf. 63  PEHR LÖFGREEN (m):</pre><pre>Herr talman! Jag vill än en gång tacka statsrådet för\r\nhans synpunkter beträffande F 13. Det är ingen\r\nhemlighet att försvarsministern har gjort sitt\r\nyttersta för att förbandet skulle få finnas kvar. Men\r\nså blev tyvärr inte beslutet.</pre><pre>Det är bara en liten fråga som jag ånyo vill ställa till\r\nförsvarsministern: Är det verkligen rimligt, när det\r\när så pass ovisst, att genomföra hela denna\r\nförändring -- förflyttning av flygplan och piloter\r\nosv. -- till den 1 juli?</pre><pre>Jag vädjar till försvarsministern att än en gång\r\nfundera över detta.</pre><pre>Anf. 64  Försvarsminister ANDERS BJÖRCK\r\n(m):</pre><pre>Herr talman! Arbetsmarknadsmedlen är till för\r\nbygginvesteringar i första hand. Det handlar om\r\nplanerade investeringar som, genom att man\r\ntidigarelägger dem, kan ge en viss\r\nsysselsättningseffekt. Det är därför som jag är\r\ntveksam till om arbetsmarknadsmedel -- som inte\r\njag disponerar över -- verkligen kan användas till en\r\nsenareläggning. Till detta kommer problemet med\r\natt en del av de människor, den utrustning och de\r\nflygplan som finns vid F 13 nu skall förflyttas till\r\nandra förband. Förändringar i denna tidsplan kan\r\ndå leda till att det blir en förryckning av\r\nverksamheten på andra orter.</pre><pre>Jag kan emellertid bedyra att jag följer\r\nverksamheten så noga som det är möjligt. Om jag\r\nhar några möjligheter att hjälpa till skall jag\r\nsjälvfallet medverka till det.</pre><pre>Anf. 65  LARS STJERNKVIST (s):</pre><pre>Herr talman! Jag noterar det sista med\r\ntillfredsställelse och konstaterar att det finns\r\nutrymme för att fortsätta diskussionen om att få till\r\nstånd en så bra avveckling av flygflottiljerna som\r\nmöjligt -- både ur arbetsmarknadssynpunkt och ur\r\nförsvarspolitisk synpunkt.</pre><pre>Tack för svaret.</pre><pre>Överläggningen var härmed avslutad.</pre><pre>11 §  Svar på fråga 1992/93:279 om anstånd med\r\nvapenfri tjänstgöring</pre><pre>Anf. 66  Försvarsminister ANDERS BJÖRCK\r\n(m):</pre><pre>Herr talman! Iréne Vestlund har frågat mig om\r\nvapenfria tjänstepliktigas anståndsansökningar\r\nprövas på ett strängare sätt än anståndsansökningar\r\nav dem som fullgör värnpliktstjänstgöring.</pre><pre>Enligt kungörelsen (1966:414) med vissa\r\nbestämmelser om vapenfria tjänstepliktiga skall en\r\nansökan om anstånd med vapenfri tjänstgöring\r\nprövas enligt samma grunder som gäller för\r\nvärnpliktiga.</pre><pre>I kungörelsen (1969:380) om värnpliktigas\r\ntjänstgöring m.m. föreskrivs att anstånd skall\r\nbeviljas vissa kategorier av tjänstepliktiga. Det\r\ngäller bl.a. tjänstemän eller sakkunniga i vissa\r\ninternationella organisationer och sjömän. I övrigt\r\nkan anstånd beviljas en tjänstepliktig om\r\ntjänstgöringen skulle medföra avsevärt avbräck i\r\npåbörjade studier eller vålla väsentlig olägenhet i\r\nhans arbete eller bereda honom, eller nära anhörig\r\ntill honom, väsentliga svårigheter.</pre><pre>Förutsättningarna för anstånd är alltså desamma\r\nför vapenfria tjänstepliktiga som för värnpliktiga.</pre><pre>Beslut om anstånd för vapenfria tjänstepliktiga\r\nfattas av Vapenfristyrelsen. Dessa beslut kan\r\növerklagas hos Totalförsvarets tjänstepliktsnämnd,\r\nvars beslut inte får överklagas.\r\nTjänstepliktsnämnden är sista instans även vid\r\nprövningen av värnpliktigas anståndsansökningar.</pre><pre>Principen skall vara att den vapenfria\r\ntjänstgöringen är likställd med\r\nvärnpliktstjänstgöringen. Detta skall självfallet\r\ngälla även i fråga om anstånd med tjänstgöring.</pre><pre>Den omständigheten att förutsättningarna för\r\nanstånd är desamma och att den slutliga prövningen\r\ngörs av samma myndighet skapar goda\r\nförutsättningar för en enhetlig bedömning.</pre><pre>De enskilda fall som Iréne Vestlund nämnt kan jag\r\ninte uttala mig om, men av vad jag har sagt följer\r\natt det inte skall göras någon skillnad för\r\nbedömningen om ansökan gjorts av en vapenfri\r\ntjänstepliktig eller en värnpliktig.</pre><pre>Anf. 67  IRÉNE VESTLUND (s):</pre><pre>Herr talman! Jag tackar försvarsministern för\r\nsvaret. Jag tror att det kan uppmuntra ganska\r\nmånga som är i den belägenheten att de är\r\nvapenfria och ansöker om anstånd.</pre><pre>Självfallet kan inte försvarsministern känna till de\r\nfall som jag diskuterar. Jag, liksom många andra,\r\nfår många samtal om sådana här saker. För den\r\nenskilde är detta en stor fråga, även om det i ett\r\nannat perspektiv kan synas vara av mindre dignitet.</pre><pre>En vapenfri tjänstepliktig som har kommit in på en\r\nutbildning kanske får göra ett avbräck efter en\r\ntermin för vapenfri tjänstgöring och förlorar\r\nkanske i och med det den första terminens\r\nutbildning. Det kan ju vara så att situationen\r\nförändras under den tiden. De tycker då att det är\r\nlitet märkligt att de inte visas samma ''generositet''\r\nsom de vapenföra värnpliktiga. Det är klart att en\r\nsådan här diksussion kommer i gång. De vapenfria\r\nkänner sig litet mer utsatta, när de enskilda fallen\r\nprövas.</pre><pre>Jag skulle naturligtvis kunna nämna flera olika fall,\r\nmen jag tycker att det är mer på sin plats att glädjas\r\nåt att försvarsministern så tydligt har uttalat hur det\r\nförhåller sig med det här. Vid samtal med den sista\r\ninstansen har Totalförsvarets tjänstepliktsnämnd\r\nsagt att man i nämnden är klart medveten om\r\nproblemet. Men på grund av lagstiftningen är man\r\nförhindrad att agera i den riktning som jag här har\r\nanfört. Man säger också att den här frågan\r\ndiksuteras mycket ivrigt på varje sammanträde, och\r\nman tycker kanske att praxis lägger hinder i vägen\r\nför en generösare prövning.</pre><pre>Anf. 68  Försvarsminister ANDERS BJÖRCK\r\n(m):</pre><pre>Herr talman! Gällande bestämmelser medger inte\r\natt jag här diskuterar enskilda fall. Ansvariga\r\nmyndigheter har naturligtvis att göra en mycket\r\ngrannlaga bedömning när det gäller att ta ställning\r\ntill anståndsfrågor. Ytterst sällan, eller kanske\r\naldrig, är fallen helt identiska. Det är mycket\r\nbesvärligt. Jag har förståelse för att man ibland\r\nuppfattar det som om särbehandling har skett.\r\nInom parentes sagt är detta ingenting ovanligt här i\r\nlivet, och det gäller sannerligen inte bara denna\r\nverksamhet. I all kommunikation med myndigheter\r\ntycker man att man själv har ett särskilt gott skäl.</pre><pre>Den princip som måste gälla är att det skall vara en\r\nenhetlig behandling. Myndigheterna måste sträva\r\nefter detta. Det får inte förekomma någon\r\ndiskriminering av någon kategori på detta\r\nområde -- självfallet inte heller av vapenfria\r\nvärnpliktiga.</pre><pre>Anf. 69  IRÉNE VESTLUND (s):</pre><pre>Herr talman! Jag tycker att det här är mycket bra.\r\nDet ger mig stöd i de resonemang som jag kanske\r\näven i fortsättningen kommer att föra med\r\nrepresentanter för vapenfria och för dem som har\r\nbegärt anstånd. Jag kan då hänvisa till att det inte\r\nfinns några skilda regler i lagstiftningen och till att\r\nvi har haft den här diskussionen i kammaren. Jag\r\ntackar för detta, och jag tror att det här är bra för\r\nden fortsatta hanteringen av dessa fall.</pre><pre>Överläggningen var härmed avslutad.</pre><pre>12 §  Svar på fråga 1992/93:296 om utbildningen\r\nav vapenfria</pre><pre>Anf. 70  Försvarsminister ANDERS BJÖRCK\r\n(m):</pre><pre>Herr talman! Hans Lindblad har ställt en fråga till\r\nmig om utbildning av vapenfria tjänstepliktiga och\r\nföreslagit att det, i avvaktan på ny lagstiftning,\r\nmedges att utbildningen avbryts för den vapenfrie\r\ndå denne nått den utbildningsnivå som krävs för\r\nkrigsplacering i avsedd tjänst. Han hänvisar här\r\nbl.a. till att liknande skett när det gällde\r\nvärnpliktsutbildningen.</pre><pre>Riksdagen har nyligen med anledning av\r\nregeringens prop. 1991/92:101 beslutat om en\r\nsänkning av lägsta antal tjänstgöringsdagar för\r\nvapenfria tjänstepliktiga från 270 till 220 dagar.\r\nDenna ändring gäller fr.o.m. den 1 juli 1992, alltså\r\ni år.</pre><pre>Jag delar Hans Lindblads åsikt om att\r\nutbildningsmålet bör vara styrande för\r\nutbildningstidens längd och att utbildningen bör\r\nvara advekat för avsedd krigsplacering. Frågan\r\nförtjänar att ytterligare övervägas och handlar\r\nförvisso inte bara om utbildningstidens längd och\r\nom att åstadkomma besparingar.</pre><pre>Det Hans Lindblad berör aktualiseras inom kort i\r\nsamband med att pliktutredningen lägger fram sitt\r\nförslag. Jag vill därför inte nu ta ställning till Hans\r\nLindblads förslag.</pre><pre>Anf. 71  HANS LINDBLAD (fp):</pre><pre>Herr talman! Jag tackar försvarsministern för\r\nsvaret.</pre><pre>Principiellt är vi överens. Utbildningstiden skall\r\nstyras av krigsuppgiften. Utbildningstiden blir då\r\ndifferentierad beroende på uppgiftens art och\r\nindividens bakgrund. Men så är det inte i dag.</pre><pre>Om man är vapenfri skall man ha en viss\r\nutbildningstid. Den beror på att man är vapenfri\r\noch inte på uppgiften.</pre><pre>Efter sparpaketet har ÖCB sagt att man i detta läge\r\nbara tar in ungefär hälften av de vapenfria. Vi kan\r\nta Kalle och Pelle som exempel. Båda behövs i\r\nkrigsorganisationen. Men om de skall utbildas\r\nunder en viss tid har man nu bara möjlighet att ta in\r\nPelle. Pelle får då en för lång utbildning, medan\r\nKalle inte utbildas alls. Detta är inte i linje med de\r\nlångsiktiga idéerna.</pre><pre>Försvarsministern hänvisar till Pliktutredningen.\r\nDen utredningen kommer med mycket bra förslag,\r\nmen det är ännu så länge hemligt. Förslagen skall\r\nremissbehandlas innan de kommer till riksdagen.</pre><pre>ÖCB har kommit med förslag om vad som skall\r\nhända nästa budgetår, dvs. från den 1 juli. Man\r\nskall få reda på att man skall kallas in sex månader\r\ni förväg. Inkallelserna som gäller tiden efter den 1\r\njuli kommer från den 1 februari och framåt. Då har\r\nvi kvar det gamla systemet. De som skall kallas in\r\nskall utbildas lång tid. Pengarna räcker inte, och\r\ndärför kallar man bara in varannan. De som inte\r\nutbildas får bilda något slags kö.</pre><pre>Om vi, försvarsministern, är överens om hur det\r\nbör vara, varför måste det i så fall vara fel under ett\r\når framåt?</pre><pre>Anf. 72  Försvarsminister ANDERS BJÖRCK\r\n(m):</pre><pre>Herr talman! Det här är ytterligare ett exempel på\r\natt krispaketet ställer till ett och annat problem i\r\nden praktiska hanteringen på bl.a.\r\nförsvarsområdet. Regeln har dock ändrats så sent\r\nsom den 1 juli i år. En del av det som Hans Lindblad\r\när ute efter, nämligen en rimligare korrelation\r\nmellan tjänstgöringstid och arbetsuppgift i\r\nkrigsorganisationen eller i krig, har i någon mån\r\nredan uppnåtts.</pre><pre>Om jag är rätt underrättad kommer\r\nPliktutredningen att lägga fram sina förslag om\r\nnågra veckor. Jag hoppas att en del av förslagen\r\nskall kunna göras till föremål för beslut så snart som\r\nmöjligt. I det läget tycker jag att det vore fel att nu\r\nföregripa utredningen.</pre><pre>Jag kan bara lova Hans Lindblad att jag är lika\r\nangelägen som han om att spara på onödiga ting\r\ninom försvaret. Jag skall göra vad jag kan för att det\r\nfattas beslut så snabbt som möjligt. I sådana här\r\nsituationer kan det dock aldrig undvikas att det\r\nibland, av bl.a. rättssäkerhetsskäl, tar litet längre\r\ntid än både Hans Lindblad och jag innerst inne\r\nhoppas.</pre><pre>Anf. 73  HANS LINDBLAD (fp):</pre><pre>Herr talman! Alla i riksdagen är överens om\r\nkrispaketet. Bör man då inte gör kloka saker i\r\nstället för dumma saker?</pre><pre>Vad är då bakgrunden till min fråga?\r\nFörsvarsministern skickade själv hem ett ganska\r\nstort antal värnpliktiga som inte placerades som\r\nvapenfria. Jag tycker att man skall ge dessa\r\nmänniskor den utbildning som behövs och därefter\r\nfår de åka hem. Jag inser naturligtvis att det står i\r\nlagen att om man är vapenfri skall man ha en viss\r\nutbildningstid. Men det gäller både Pelle och Kalle\r\ni mitt exempel. Kalle får beskedet att han inte får\r\nnågon utbildning alls, eftersom pengarna inte\r\nräcker. Han får vänta. Vi vet att väntan innebär\r\nobehag för Kalle. Han får det svårare med\r\nfamiljebildning, utbildning och jobb.</pre><pre>Lagen säger visserligen att Kalle skall utbildas ett\r\nvisst antal dagar. Man kanske ändå kan säga att\r\nKalle kan få utbildning i 150 dagar. Det är då\r\nunderförstått att han enligt lagen måste få\r\nytterligare 70 dagar. Alla vet dock att lagen\r\nkommer att ändras. Kalle vet också att han inte\r\nkommer att bli inkallad för de resterande 70\r\ndagarna.</pre><pre>Om man vore litet praktisk skulle man kunna lösa\r\nproblemet på ett sätt som vore bra för Pelle -- som\r\nfår kortare utbildning --, Kalle -- som kommer till\r\nanvändning --, statsfinanserna och försvaret. Detta\r\nkan man åstadkomma om man inte är rigid och\r\ntillämpar det gamla systemet.</pre><pre>Anf. 74  Försvarsminister ANDERS BJÖRCK\r\n(m):</pre><pre>Herr talman! Det ''gamla'' systemet är bara några\r\nmånader gammalt. Ändringarna skedde så sent\r\nsom den 1 juli i år. Pliktutredningen kommer med\r\nsina förslag om några veckor.</pre><pre>Jag delar Hans Lindblads principiella uppfattning.\r\nJag kan bara än en gång lova att se till att frågan\r\nbereds så snabbt som det över huvud taget är\r\nmöjligt.</pre><pre>Anf. 75  HANS LINDBLAD (fp):</pre><pre>Herr talman! Jag tycker att det är möjligt att göra\r\ndet mycket snabbt. Försvarsministern har i andra\r\nsammanhang visat att han kan ta initiativ. Varför\r\ndröja den här gången?</pre><pre>Anf. 76  Försvarsminister ANDERS BJÖRCK\r\n(m):</pre><pre>Herr talman! Vi vet ännu inte, Hans Lindblad, hur\r\nlänge vi behöver dröja. Jag kan bara konstatera att\r\njag tidigare i dag har fått två frågor där man tyckte\r\natt jag skulle gå betydligt långsammare fram. Nu får\r\njag en fråga av Hans Lindblad, som tycker att jag\r\nskall gå snabbare fram. Jag skall försöka göra en\r\nrimlig avvägning. Jag hoppas att Hans Lindblad\r\nändå tror på min goda vilja att i det här avseendet\r\nförsöka skapa den effektivitet som behövs. Men jag\r\nvill göra det i laga ordning och efter att ha sett vad\r\nPliktutredningen kommer fram till.</pre><pre>Anf. 77  HANS LINDBLAD (fp):</pre><pre>Herr talman! Använd förnuftet. Vänta inte på\r\nutredningen. Den är klok. Det vet vi redan i dag.</pre><pre>Överläggningen var härmed avslutad.</pre><pre>13 §  Svar på fråga 1992/93:289 om ombyggnad\r\nav Vänerskolan</pre><pre>Anf. 78  Statsrådet BEATRICE ASK (m):</pre><pre>Herr talman! Marianne Andersson har frågat mig\r\nnär regeringen avser att bevilja medel till\r\nombyggnad av Vänerskolan.</pre><pre>Enligt ännu under innevarande budgetår gällande\r\nordning skall Byggnadsstyrelen lämna in\r\nframställan om att få utföra ombyggnader. En\r\nsådan framställan för Vänerskolan har inte\r\ninkommit till regeringen. Jag kan därför inte lämna\r\nnågon tidpunkt för regeringens beslut.</pre><pre>En förutsättning för att ombyggnad av Vänerskolan\r\nskall kunna göras är att de ökade årliga\r\nlokalkostnaderna på grund av ombyggnaden ryms\r\ninom ramen för anvisade medel för\r\nspecialskolorna. Resurser för specialskolornas\r\nlokaler prövas i samband med pågående\r\nbudgetarbete och kommer att redovisas för\r\nriksdagen i 1993 års budgetproposition.</pre><pre>Anf. 79  MARIANNE ANDERSSON (c):</pre><pre>Herr talman! Statsrådet säger att\r\nByggnadsstyrelsen inte skulle ha inlämnat en\r\nframställan. Enligt de uppgifter jag fått har man\r\ngjort det. Den är i varje fall på väg.</pre><pre>Jag är naturligtvis medveten om att resurserna\r\nprövas i samband med budgetarbetet, och det är\r\ndärför som jag har ställt frågan. SIH, dvs. Statens\r\ninstitut för handikappfrågor i skolan, har\r\nprioriterat Vänerskolan, och denna prioritering är\r\növerlämnad till Utbildningsdepartementet.</pre><pre>Det är en ganska lång lidandets historia som\r\nVänerskolan har innan man kom fram till beslut om\r\nhur det skulle vara. Det var främst den gamla\r\nregeringen som orsakade detta. Det är nu av högsta\r\nvikt att byggnationen kommer till stånd.</pre><pre>Skolan måste handikappanpassas. Man har tvingats\r\natt säga nej till rörelsehindrade elever, och\r\nunderhållet är eftersatt. Skolan har otillräcklig\r\nteknisk utrustning, vilken inte är lämplig att\r\ninstallera i de lokaler som nu finns. Lokalerna är\r\notidsenliga och utspridda i fyra byggnader, vilket\r\ngör undervisningen mycket splittrad och ineffektiv.</pre><pre>Det finns också stort behov av en samlad lösning\r\nmed förskoleverksamhet, och även det ingår i\r\nprojektet tillsammans med Landstinget. Dessutom\r\nskulle ett bygge i Vänersborg vara ett mycket\r\nvälkommet tillskott i det mycket svåra\r\narbetsmarknadsläge som råder i fyrstadsområdet,\r\nspeciellt med tanke på krisen i bilindustrin. Jag vill\r\ndärför vädja till Beatrice Ask att göra allt för att\r\ndetta projekt skall genomföras så snart som\r\nmöjligt.</pre><pre>Anf. 80  Statsrådet BEATRICE ASK (m):</pre><pre>Herr talman! Det är precis som jag sade\r\ninledningsvis: regeringskansliet har inte fått någon\r\nframställan från Byggnadsstyrelsen om annat än\r\nTomtebodaskolan och Åsbackaskolan. Jag har\r\ndock fått även SIH:s bedömningar.</pre><pre>Med den ordning som i dag gäller för de\r\nförändringar som är på gång när det gäller statliga\r\nbyggnader, måste frågan prövas enligt den nya\r\nordningen. Det finns vissa förhoppningar om att\r\nSIH skall kunna genomföra prioriteringen inom de\r\nramar som vi arbetar med. Men innan budget och\r\nannat är klart är det svårt att ge några löften.</pre><pre>Även de prioriteringar som Byggnadsstyrelsen har\r\ngjort är angelägna. I viss mån är det litet olika\r\nturordning hos Byggnadsstyrelsen och hos SIH.\r\nDet har att göra med synpunkter från\r\nyrkesinspektion och annat. De prioriterade\r\nombyggnadsprojekt som finns är nog rätt\r\nangelägna över huvud taget.</pre><pre>Det är självklart att vi skall försöka förverkliga\r\ndessa ombyggnader så snabbt som möjligt. Men det\r\nblir en fråga mellan ansvarig myndighet och de som\r\nefter förändringarna tar hand om de statliga\r\nbyggnaderna. Vad vi nu kan göra är att ange de\r\nramar som gör det möjligt, i detta fall för SIH.</pre><pre>Anf. 81  MARIANNE ANDERSSON (c):</pre><pre>Herr talman! Jag skall berätta litet grand om den\r\nhistorik som ligger bakom. Redan 1978 fick\r\nLänsskolnämnden i Älvsborg SÖ:s uppdrag att\r\nutreda en eventuell lokalmässig integrering av\r\ndövskolan i Vänerskolan med grundskolan i\r\nVänersborg. År 1981 fanns ett färdigt förslag, och\r\nman förordade då att det skulle genomföras. Men\r\nsedan hände ingenting, och därefter hände\r\ningenting. Den förra regeringen kunde inte besluta\r\nsig för om detta projekt skulle genomföras eller\r\ninte.</pre><pre>Frågan är naturligtvis mycket kontroversiell. Det\r\nvar den då, och det är den fortfarande. Regeringen\r\nkunde inte besluta sig, och det var\r\notillfredsställande. Jag ställde år 1990 en fråga, och\r\njag fick slutligen till svar att projektet inte skulle\r\ngenomföras. Först då började man att arbeta med\r\nett annat alternativ. Det är detta som gjort att\r\nunderhåll och annat har blivit eftersatt under denna\r\ntid.</pre><pre>Jag hoppas verkligen att en ombyggnad kommer till\r\nstånd så snabbt som möjligt. Det finns ett mycket\r\nstort behov. Det visar också SIH:s prioritering, där\r\ndetta projekt kommer på andra plats.</pre><pre>Anf. 82  Statsrådet BEATRICE ASK (m):</pre><pre>Herr talman! Jag vill bara bekräfta att skolan är i\r\nbehov av underhåll och ombyggnad. Vi arbetar\r\nmed dessa frågor, men jag vill inte gå in och göra en\r\nprioritering. Vi måste förlita oss på myndigheterna.</pre><pre>Tyvärr har ekonomi och förändringar i ansvaret för\r\nbyggnaderna spelat in, och det gör att vi i dag inte\r\nkan ge ett klart besked på den fråga som Marianne\r\nAndersson ställt. Men vi arbetar med att\r\nförverkliga detta, och sedan får vi se hur långt vi\r\nkommer.</pre><pre>Överläggningen var härmed avslutad.</pre><pre>14 §  Svar på fråga 1992/93:286 om förbud att\r\nanvända blyhagel</pre><pre>Anf. 83  Miljöminister OLOF JOHANSSON\r\n(c):</pre><pre>Herr talman! Ylva Annerstedt har frågat mig om\r\njag är beredd att verka för att blyhagel förbjuds i\r\nSverige.</pre><pre>Låt mig först nämna att riksdagen har beslutat\r\n(prop. 1990/91:JoU30, rskr. 338) att en övergång\r\nfrån användning av blyhagel till hagel som inte är\r\nmiljöfarliga skall ske genom i huvudsak frivilliga\r\növerenskommelser och vara genomförd i början av\r\n2000-talet. Totalt används per år 130 ton blyhagel\r\nvid jakt och 850 ton vid sportskytte.</pre><pre>En mindre del av blyhagelanvändningen sker vid\r\njakt inom våtmarker. Det är likafullt angeläget att\r\nblyhagelanvändningen i dessa marker snarast\r\nupphör med hänsyn till de särskilda risker som\r\nföreligger. Jag har erfarit att Statens\r\nnaturvårdsverk förbereder förslag till förbud mot\r\njakt med blyhagel inom landets 30 särskilt\r\nskyddsvärda våtmarksområden.</pre><pre>Det är angeläget att all blyhagelssanvändning\r\navvecklas såväl vid övrig jakt som vid banskytte.\r\nJakt- och skytteorganisationerna har fått ansvar för\r\natt en avveckling sker.</pre><pre>Jag vill också nämna att regeringen har gett Statens\r\nnaturvårdsverk och Kemikalieinspektionen i\r\nuppdrag att senast den 1 juli 1993 redovisa hur\r\navvecklingen av bly- resp. kvicksilveranvändningen\r\nfortgår. Myndigheterna skall i förekommande fall\r\nföreslå de ytterligare åtgärder som kan krävas för\r\nen sådan avveckling.</pre><pre>Jag är självfallet beredd att verka för att\r\nblyhagelanvändning förbjuds i Sverige om en\r\navveckling inte kan nås på frivillig väg.</pre><pre>Anf. 84  YLVA ANNERSTEDT (fp):</pre><pre>Herr talman! Jag tackar miljöministern för svaret.\r\nJag tolkar det som mycket positivt när det gäller att\r\nman skall vara restriktiv med användningen av\r\nblyhagel, och det andas en vilja att vidta ytterligare\r\nåtgärder om de frivilliga överenskommelserna inte\r\nvisar sig ge effekt.</pre><pre>Det har kommit fram en del relativt nya rön,\r\nnämligen att blyhagel bryts ned och inte oxideras,\r\nvilket man trodde tidigare. De\r\nblykarbonatföreningar som utfälls i vår natur kallas\r\nockså för blyvite och är förbjudet för användning i\r\nindustrin över huvud taget, eftersom det är för\r\ngiftigt.</pre><pre>Vi öser ut nästan 1000 ton bly i naturen genom jakt\r\noch sportskytte. Finns det mot bakgrund av dessa\r\nnya uppgifter inte anledning att ompröva den\r\nfrivilliga avvecklingsmodellen?</pre><pre>Anf. 85  Miljöminister OLOF JOHANSSON\r\n(c):</pre><pre>Herr talman! Det är mot denna bakgrund som\r\nregeringen via myndigheterna uppmärksamt följer\r\nutvecklingen. Jag vill hänvisa till ett\r\npressmeddelande som kom för några dagar sedan\r\nfrån Kemikalieinspektionen, den 4 december, där\r\nman just åberopar nya rön om att bly frigörs\r\nbetydligt fortare än vad man tidigare trott. Därför\r\nmåste all användning som leder till utsläpp av bly\r\nminska, säger Kemikalieinspektionen.</pre><pre>Det är just detta som har ifrågasatts från en del håll,\r\nbl.a. från en del jägarorganisationer. Nu har vi ett\r\nannat underlag för att pressa på ytterligare. I den\r\nsituationen tycker jag att de under det närmaste\r\nhalvåret skall få visa vilka resultat de har uppnått\r\nresp. vilka ågärder de är beredda att vidta. Därefter\r\nfår vi en rapport från Naturvårdsverket i denna\r\nfråga, och därefter tar vi ställning till ett förbud.</pre><pre>Jag har principiellt den uppfattningen, att om man\r\nkan få människor att förstå bakgrunden till varför\r\ndet är nödvändigt att vidta vissa åtgärder, och då\r\nofta restriktiva åtgärder som begränsar deras frihet,\r\när det bra. Vi slipper då att betunga regelsystemet\r\nmed för många förbud. Men händer ingenting skall\r\nman vara hård, dvs. man ger en reaktionstid, och\r\ndärefter måste samhället kunna gå in med förbud\r\nom inte tillräckligt mycket händer.</pre><pre>Anf. 86  YLVA ANNERSTEDT (fp):</pre><pre>Herr talman! Jag håller med statsrådet om att det\r\när bäst om man kan nå en fungerande\r\növerenskommelse på frivillig väg. Men den\r\nfrivilliga överenskommelsen säger att avvecklingen\r\nskall vara klar i början av 2000-talet. Då kan man\r\nställa sig frågan: När är det, år 2005 eller år 2010?\r\nEn femtonårig avvecklingsperiod betyder ju\r\nfaktiskt att ytterligare 15 000 ton bly släpps ut i vår\r\nnatur. Jag har svårt att förstå varför man skall vänta\r\nså länge när det faktiskt finns alternativ. Det är inte\r\nså att det inte finns alternativ, utan de finns. Vad är\r\nskälet till denna långa väntan?</pre><pre>Anf. 87  Miljöminister OLOF JOHANSSON\r\n(c):</pre><pre>Herr talman! Skälet är naturligtvis det vi berörde\r\ntidigare, nämligen att man förut trodde att\r\nfrigörelsen av bly i naturen tog längre tid. Man\r\nuppfattade då inte faran på samma sätt som vi gör i\r\ndag, med de nya rön som har kommit fram. Detta\r\nvar vad riksdagen beslutade, med uppgångspunkt i\r\nden tidigare regeringens agerande.</pre><pre>Det är därför jag lägger betydande vikt vid vad\r\nmyndigheterna kommer att rapportera under 1993.\r\nNu har vi ett nytt läge, och det kan mycket väl\r\ninnebära att vi just kortar ner den period man får\r\npå sig. Vi har lärt oss en sak, nämligen att om årtal\r\nsätts för långt fram i tiden, fungerar de inte som en\r\npress. Jag för nu samma diskussion inom ramen för\r\nkretsloppspropositionen, så jag vet ungefär hur\r\ndebatten kan föras. Det är i varje fall min\r\nuppfattning att man måste ha tidspress.</pre><pre>Anf. 88  YLVA ANNERSTEDT (fp):</pre><pre>Herr talman! Jag är mycket tacksam för det\r\nbeskedet. Därmed förstås alltså, att när den här\r\nrapporten kommer kan de omtalade ytterligare\r\nåtgärderna också innefatta en betydligt tidigare\r\navveckling av användningen av blyhagel.</pre><pre>Överläggningen var härmed avslutad.</pre><pre>15 §  Svar på fråga 1992/93:267 om statsbidragen\r\noch kommunernas löneavtal</pre><pre>Anf. 89  Finansminister ANNE WIBBLE\r\n(fp):</pre><pre>Herr talman! Arne Jansson har frågat\r\ncivilministern om hon är beredd att medverka till\r\nen sänkning av statsbidragen så att förutsättningar\r\nför en bättre lönemoral kan skapas i kommunerna.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Arne Jansson ställde motsvarande fråga\r\nbeträffande landstingen till statsrådet Könberg för\r\nnågon vecka sedan. Han svarade nej på frågan. Jag\r\ngör detsamma beträffande kommunerna. Svaret är\r\nalltså nej.</pre><pre>Anf. 90  ARNE JANSSON (nyd):</pre><pre>Herr talman! Jag tackar finansministern för svaret.</pre><pre>Riksdagen har under våren 1992 antagit\r\nregeringens förslag om ett nytt statsbidragssystem\r\nför kommuner och landsting. I propositionen\r\nföreslogs att kommunerna ges ett ökat ansvar för\r\nsin verksamhet, detta genom att kommunerna ges\r\nstörre handlingsfrihet när det gäller verksamhetens\r\nutformning samt prioritering mellan olika\r\nverksamhetsområden. Den kommunala\r\nverksamheten kan härmed enligt propositionen\r\nbedrivas på ett effektivare sätt. En stor del av de\r\ntidigare specialdestinerade statsbidragen till olika\r\nkommunala verksamheter skall avvecklas och\r\nersättas av ett generellt bidrag till kommunen.</pre><pre>Under 1990 motsvarade statsbidragen ca 25 % av\r\nkommunernas totala inkomster. Av färska exempel\r\nframgår att kommunala höga chefer och\r\nadministratörer får oproportionerligt höga löner,\r\nförmåner samt dessutom fallskärmsavtal, som\r\nfinansministern här undviker att ta upp. Att staten\r\noch skattebetalarna skall belastas med dessa\r\növerlöner, förmåner och fallskärmsavtal kan inte\r\naccepteras. Staten kan naturligtvis inte direkt\r\nbestämma lönerna i kommunerna. Staten har\r\ndäremot möjlighet och styrmedel att förhindra\r\neventuella missbruk.</pre><pre>Vid upprepade tillfällen har finansministern samt\r\nstatsministern, nu senast i ett nyhetsprogram i TV\r\nden 30 november, gjort uttalanden som inneburit\r\natt man med kraft skall verka för att förhindra\r\nfallskärmsavtal.</pre><pre>Herr talman! Det är därför jag till min förvåning av\r\nsvaret att döma nu kan konstatera att\r\nfinansministern tvärtemot alla tidigare utsagor\r\nindirekt stöder kommunernas och landstingens\r\nfortsatta teckningar av fallskärmsavtal samt\r\növerlöner, alltmedan krispaketen avlöser varandra.</pre><pre>Anf. 91  Finansminister ANNE WIBBLE\r\n(fp):</pre><pre>Herr talman! Jag skulle kunna instämma i vartenda\r\nord som Bo Könberg sade i den debatt han hade\r\ntidigare med Arne Jansson. Som framgick av den\r\ndebatten är de medel Arne Jansson uttalar sig för\r\nhelt malplacerade i detta sammanhang, även om\r\nman ogillar fallskärmsavtal av skilda slag. Det vore\r\nfaktiskt helt galet att ge sig till att dra in på\r\nstatsbidragen till kommunerna på grund av att det\r\nförekommer vissa fallskärmsavtal som man ogillar.\r\nMan behöver faktiskt inte ta till stora kanoner för\r\natt påverka olika saker. Det skulle i hög grad strida\r\nmot den kommunala självstyrelsen, och det skulle\r\nenligt min uppfattning skapa ett oerhört\r\ncentraldirigerat samhälle om staten skulle lägga sin\r\nnäsa i blöt genom lagstiftning eller bidragsregler på\r\nalla områden.</pre><pre>Jag tycker att det är oerhört angeläget att man inte\r\nhar olika typer av fallskärmsavtal. Detta har jag\r\ngivit uttryck för vid flera tillfällen, och det kommer\r\nockså att framgå av svaret på nästa fråga, som just\r\nberör fallskärmsavtalen. Men Arne Jansson väljer\r\nalldeles galet medel för att bekämpa det han ogillar.\r\nFallskärmsavtalen togs inte heller upp i den fråga\r\nArne Jansson ursprungligen ställde. Den handlade\r\nom en bättre lönemoral, och det framställdes som\r\natt det gällde lönesättningen i kommuner och\r\nlandsting rent allmänt.</pre><pre>Man kan i det sammanhanget konstatera att den\r\nallmänna lönenivån i kommuner och landsting inte\r\när osedvanligt hög. Det finns de som tycker att den\r\nmed fördel kunde ha en annan profil. Jag brukar\r\ninte lägga mig i själva lönesättningen och skall inte\r\nheller göra det. Jag menar att Arne Janssons tanke\r\natt man med statsbidragsreglerna skall detaljstyra\r\nlönesättningen strider både mot den kommunala\r\nsjälvstyrelsen och mot principen att det är\r\narbetsmarknadens parter som förhandlar om\r\nlönerna.</pre><pre>Anf. 92  ARNE JANSSON (nyd):</pre><pre>Herr talman! Finansministern kanske går för djupt\r\ni sak. Jag är inte ute efter någon detaljreglering av\r\nlöner inom kommunerna, utan jag är ute efter de\r\ns.k. överlönerna och de fallskärmsavtal som\r\nförekommer.</pre><pre>När nu kommunerna skall spara mer och mer, går\r\ndetta ut över skattebetalarna genom att\r\nbesparingarna läggs ut exempelvis inom vården och\r\nåldringsvården. Samtidigt kan man konstatera att\r\nvissa personer sitter med väldigt kraftiga överlöner\r\noch fallskärmsavtal. Det rimmar inte. På något sätt\r\nstämmer det inte. Det rimmar inte om en kommun\r\nanvänder sig av de icke destinerade medlen till att\r\nsäkra överlöner och fallskärmsavtal för att få folk\r\noch sedan drar in på andra saker. Staten har ju ett\r\nstyrmedel för att hjälpa till att justera sådant.</pre><pre>Anf. 93  Finansminister ANNE WIBBLE\r\n(fp):</pre><pre>Herr talman! Arne Janssons fråga ställs i alldeles fel\r\nproportioner. Att jämföra den summa som kan\r\nutgå i eventuella överlöner med den summa som\r\nutgår i statsbidrag är alldeles galet. Vad Arne\r\nJansson egentligen tycks vilja är att staten eller\r\nriksdagen för varje enskild kommun skall gå in och\r\npåpeka om lönesättningen är orimlig och i så fall\r\ndra ner på statsbidragen till kommunen. Detta är\r\nett för mig principiellt stötande ingrepp i den\r\nkommunala självstyrelsen, och det strider\r\ndessutom i hög grad mot det Arne Jansson själv\r\nanförde ursprungligen, nämligen påsprincipen,\r\ndvs. att kommunerna själva skall få välja hur\r\npengarna skall användas.</pre><pre>Jag tror att det är oerhört mycket mer effektivt att\r\nföra en debatt om fallskärmsavtal och att bidra till\r\nen öppenhet i redovisningen. Det tror jag har\r\noerhört mycket större positiva effekter. Framför\r\nallt undviker man på så sätt att staten eller\r\nriksdagen lägger sin näsa i blöt i varenda liten\r\nsmåsak inom kommun och landsting.</pre><pre>Anf. 94  ARNE JANSSON (nyd):</pre><pre>Herr talman! Det är samma sak i fråga om detta,\r\nfinansministern. Jag är inte ute efter att vi skall\r\nlägga oss i varje liten småsak, utan det gäller de\r\nstörre frågorna.</pre><pre>Jag fick just se vad som skrivs i tidningen om det\r\ngigantiska fallskärmsavtalet för 1,2 miljoner\r\nanställda, som vid 45 års ålder har möjlighet att\r\npensionera sig. Det kanske inte hör till frågan, men\r\ndet kanske ändå kan tas upp inom ramen för min\r\nfråga. Det här är ju också en viss form av\r\nfallskärmsavtal. Skulle det här avtalet träda i kraft,\r\nskulle en som är 45 år och har jobbat i 17,5 år i\r\nkommunen använda sig av den här rätten att\r\npensionera sig, då skulle det ju bli en våldsam\r\neffekt.</pre><pre>Anf. 95  Finansminister ANNE WIBBLE\r\n(fp):</pre><pre>Herr talman! Det Arne Jansson tar upp nu,\r\nnämligen 1985 års avtal, har ett helt annat innehåll\r\nän vanliga fallskärmsavtal. Det är ett inslag i de\r\nkommunalanställdas trygghetsregler. Det avtalet\r\ngäller faktiskt alla, hög som låg, oberoende av\r\nställning inom arbetslaget. I det avseendet är det\r\nhelt annorlunda.</pre><pre>Jag har noterat att Kommunförbundet i\r\nkommentarer till dessa tidningsreportage har sagt\r\natt man avser att aktualisera den här\r\navtalskonstruktionen eller avtalspassusen i de\r\navtalsförhandlingar som nu förestår. Det tycker jag\r\nverkar bra.</pre><pre>Överläggningen var härmed avslutad.</pre><pre>16 §  Svar på fråga 1992/93:291 om de s.k.\r\nfallskärmsavtalen</pre><pre>Anf. 96  Finansminister ANNE WIBBLE\r\n(fp):</pre><pre>Fru talman! Hugo Bergdahl har frågat mig om\r\nregeringen avser att vidta åtgärder som motverkar\r\natt det även i fortsättningen upprättas orimliga\r\nfallskärmsavtal.</pre><pre>Jag har vid flera tillfällen gett uttryck för att de s.k.\r\nfallskärmsavtal som förekommit i bl.a. bankerna är\r\nupprörande. Regeringen avser nu att försöka få till\r\nstånd en ändring av sådana avtal i den bank där\r\nstaten är ensam ägare, nämligen Nordbanken.</pre><pre>Fallskärmsavtalen är civilrättsliga avtal mellan\r\nbankerna och de enskilda tjänstemännen. Det är de\r\navtalsslutande parterna som kan åstadkomma\r\nändringar av avtalsvillkoren. En aktieägare,\r\noavsett om det handlar om staten genom\r\nFinansdepartementet eller en enskild fysisk person,\r\nhar däremot enligt aktiebolagslagens bestämmelser\r\ninte någon självklar rätt att ens få ta del av avtalen\r\noch saknar möjlighet att begära jämkning av dem.</pre><pre>Staten är genom Förvaltningsaktiebolaget\r\nVenantius ensam ägare till Nordbanken.\r\nNordbankens styrelse har låtit jurister granska\r\nfallskärmsavtalen. Det har därvid inte framkommit\r\nskäl för Nordbankens styrelse att vidta någon\r\nåtgärd.</pre><pre>Jag finner detta otillfredsställande. Jag har därför\r\nefter samråd med Nordbankens styrelseordförande\r\ntagit initiativ till en förnyad granskning av\r\nfallskärmsavtalen.</pre><pre>Finansdepartementet kommer därför inom kort att\r\nutse en fristående utredare som skall granska\r\nanställningsavtalen, avtalen om avgångsvederlag\r\nsamt eventuella andra avtal mellan Nordbanken\r\noch de berörda direktörerna.</pre><pre>Vidare skall utredaren analysera de rättsliga\r\nförutsättningarna för att avtalen eller delar av dessa\r\nskall kunna förklaras ogiltiga eller bli föremål för\r\njämkning.</pre><pre>Utifrån denna analys skall utredaren sedan göra en\r\nbedömning av möjligheten att få fallskärmsavtalen\r\neller delar av dessa ogiltigförklarade eller jämkade.</pre><pre>Nordbankens styrelse har beslutat att ställa det\r\nutredningsmaterial som finns i Nordbanken till\r\nutredarens förfogande. Styrelsen har vidare\r\nbeslutat att följa de rekommendationer som\r\nutredaren kan komma att ge.</pre><pre>På detta sätt åstadkoms en grundlig juridisk\r\nprövning av fallskärmsavtalen. Om det finns\r\nmöjligheter att få avtalen upphävda eller ändrade,\r\nkommer så att ske.</pre><pre>Jag hoppas att andra banker sedan följer detta\r\nexempel. Om det visar sig att ändringar eller\r\nupphävande av avtalen är möjliga, kommer staten\r\nockså verka för att sådana ändringar åstadkoms i de\r\nbanker där staten på olika sätt engagerar sig för att\r\nstärka stabiliteten i banksystemet.</pre><pre>Genom att på detta sätt uppmärksamma frågan om\r\navgångsvederlag kan också nya orimliga\r\nfallskärmsavtal motverkas. I övrigt tror jag att\r\nöppenhet i dessa frågor är det bästa sättet att\r\nmotverka nya orimliga avtal. Jag välkomnar därför\r\nde initiativ som tagits av Börsstyrelsen och\r\nFöreningen Auktoriserade Revisorer om att\r\nfallskärmsavtal skall redovisas mer öppet än i dag.</pre><pre>Anf. 97  HUGO BERGDAHL (fp):</pre><pre>Fru talman! Jag vill först tacka finansministern för\r\nsvaret. Jag tycker att det i många stycken är ett bra\r\noch klargörande svar som jag har fått. Jag\r\nuppskattar det mycket.</pre><pre>Svaret visar nämligen att finansministern inser det\r\nallvarliga i att det i vårt demokratiska samhälle\r\nexisterar spelregler i fråga om premiering och\r\npensioner för vissa anställda, som är helt\r\noacceptabla för den breda allmänheten, nämligen\r\ns.k. fallskärmsavtal.</pre><pre>När anställda i höga chefsbefattningar tillskansar\r\nsig avtal som strider mot moral och anständighet, är\r\ndet förståeligt att medborgarna reagerar och visar\r\nsin upprördhet. Upprördheten har också varit\r\nomfattande ute bland folket.</pre><pre>Allmänhetens förtroende kräver att det finns\r\nordentliga spelregler, precis som finansministern\r\nantydde, och en öppen redovisning när det gäller\r\nförmåner av olika slag för personer i chefsställning.\r\nDet gäller personer i bankvärlden, men även i\r\nnäringslivet i övrigt liksom inom den offentliga\r\nsektorn. Jag vill gärna understryka att dessa\r\nproblem inte bara finns inom bankvärlden. De\r\nfinns inte minst inom den offentliga sektorn i många\r\nkommuner och landsting.</pre><pre>Jag hävdar att spelregler finns i alltför liten\r\nomfattning i dag. De är också i många fall oklara.</pre><pre>Avslutningsvis vill jag fråga finansministern om\r\nman utöver från bankvärlden, dvs. från näringslivet\r\ni övrigt eller från den offentliga sektorn redovisat\r\nnågon som helst vilja till åtgärder som motverkar\r\natt det i fortsättningen upprättas helt orimliga s.k.\r\nfallskärmsavtal.</pre><pre>Anf. 98  Finansminister ANNE WIBBLE\r\n(fp):</pre><pre>Fru talman! Som svar på Hugo Bergdahls sista\r\nfråga, vill jag säga att jag tror att det absolut bästa\r\nsättet att undvika att det tillkommer nya orimliga\r\navtal och för att lösa upp eventuella problem som\r\nfinns i de existerande, är precis den här typen av\r\ndebatt som vi har nu. En diskussion där det från alla\r\nhåll påtalas hur stötande den här typen av inslag är.\r\nDet tycker jag är rimligt och bra. Dessa inslag\r\nförekommer tyvärr oftare än vad man tror.</pre><pre>Därför kan de initiativ som tagits av Börsstyrelsen\r\noch Föreningen Auktoriserade Revisorer göra\r\noerhört mycket för att få en öppenhet och en\r\nredovisning i dessa frågor. Därmed kan vi få\r\nändringar till stånd. Jag hoppas att andra banker\r\nkommer att följa det som utredaren kan komma att\r\nrekommendera.</pre><pre>Jag tycker att det är oerhört stötande och förfärligt\r\norättvist att det förhåller sig på det här viset. Många\r\nvanliga människor blir av med jobbet utan andra\r\nvillkor än de helt vanliga vid permitteringar, medan\r\nett antal högre bankdirektörer i det här fallet, som\r\nsannerligen inte har utmärkt sig för någon speciellt\r\nskicklig yrkesutövning, får förfärligt mycket\r\npengar.</pre><pre>Det är skälet till att jag är ganska envis med att få\r\ndet här prövat. Man kan inte vara säker på vad\r\nutredaren kommer fram till, men jag hoppas att han\r\nskall komma fram till att det blir möjligt att\r\nantingen ändra på dem, göra dem ogiltiga eller\r\njämka dem på olika sätt.</pre><pre>Jag är mycket glad över att Nordbankens styrelse\r\nhelt och fullt delar denna uppfattning. Den har\r\nförklarat sig beredd att följa de rekommendationer\r\nsom utredaren kan komma fram till.</pre><pre>I övrigt tror jag att öppenhet och allmän diskussion\r\när det bästa botemedlet.</pre><pre>Anf. 99  HUGO BERGDAHL (fp):</pre><pre>Fru talman! Jag uppskattar att finansministern\r\ndeklarerar att hon är envis i den här frågan. Jag\r\nhoppas att den envisheten leder till att inte bara\r\nNordbanken och andra banker rensar upp bland\r\ndessa problem.</pre><pre>En sådan debatt som vi för här nu och en sådan\r\nupprensning på banksidan skulle vara en signal till\r\nnäringslivet i övrigt och även till den offentliga\r\nsektorn att man måste följa vissa strikta linjer när\r\ndet gäller dessa avtal.</pre><pre>Jag tackar för den debatt som vi haft här, även om\r\nden inte blev långdragen. Jag hoppas att\r\nfinansministern når sina mål på det här området.\r\nDet är viktigt för allmänheten också.</pre><pre>Överläggningen var härmed avslutad.</pre><pre>17 §  Svar på fråga 1992/93:271 om bilindustrins\r\nexport</pre><pre>Anf. 100  Näringsminister PER\r\nWESTERBERG (m):</pre><pre>Fru talman! Sten Andersson i Malmö har frågat mig\r\nvilka åtgärder jag är beredd att medverka till för\r\nsvenskt vidkommande, så att det inte utomlands\r\nuppfattas som om Sverige för en protektionistisk\r\npolitik.</pre><pre>Jag är enig med Sten Andersson om att Sverige är\r\nstarkt beroende av sin exportmarknad. Regeringen\r\nverkar på flera sätt för att stärka svenskt näringslivs\r\nförutsättningar och konkurrenskraft. Regeringen\r\när givetvis medveten om vikten av den nödvändiga\r\noch fruktbärande växelverkan som bör finnas i\r\nhandelsutbytet länder emellan.</pre><pre>Bland grundläggande och för framtiden\r\nbetydelsefulla åtgärder på detta område vill jag\r\nfrämst nämna det EES-avtal, som efter\r\nomförhandling bör kunna träda i kraft inom ett\r\nhalvår. De kommande förhandlingarna om\r\nSveriges EG-medlemskap visar bl.a. också vår\r\nöppna attityd till handel över gränserna.</pre><pre>Jag anser att vårt deltagande i internationella\r\növerenskommelser av detta slag klart visar att vi tar\r\navstånd från protektionism och i stället ytterligare\r\nfrämjar en gränslös handel.</pre><pre>Anf. 101  STEN ANDERSSON i Malmö\r\n(m):</pre><pre>Fru talman! Det är bra att statsrådet så klart\r\nunderstryker vikten av att vi i Sverige har en\r\nfungerande exportmarknad.</pre><pre>Bakgrunden till min fråga är alltså det sätt på vilket\r\nfacken vid våra två största biltillverkningsföretag\r\nhar agerat. Man har gått ut med annonser i pressen\r\noch sagt att politiker i allmänhet skall köpa och\r\nköra svenska bilar. Om ett sådant agerande blev\r\nkänt utomlands, skulle det kunna straffa sig vida\r\nvärre än man i de här båda verkstadsklubbarna\r\ntydligen tänkt sig. 80 % av de bilar som tillverkas i\r\nSverige exporteras nämligen till länder där man\r\nockså tillverkar bilar och där bilindustrin har\r\nproblem.</pre><pre>Om man utomlands alltså agerade likadant och\r\ndärmed uppnådde den effekt där som de svenska\r\nbilfacken efterlyser, vore katastrofen total för den\r\nsamlade svenska bilindustrin.</pre><pre>Jag hoppas att man, innan man gör en ny aktion av\r\ndet här slaget, tänker efter ytterligare ett varv. Det\r\nborde man ha gjort, men det har man alltså inte.</pre><pre>Till slut en fråga till statsrådet: Har man på Metall\r\ncentralt tagit kontakt med departementet eller med\r\nstatsrådet och beklagat nämnda agerande från stora\r\nlokala medlemsföretag?</pre><pre>Anf. 102  Näringsminister PER\r\nWESTERBERG (m):</pre><pre>Fru talman! Jag har inte haft några sådana\r\nkontakter med Metall centralt.</pre><pre>Jag är fullt medveten om att vi har en ganska\r\nbetydande nettoexport av bilar och om att en liten\r\nhemmamarknad gör att de flesta stora svenska\r\nföretag är helt beroende av frihandeln för att kunna\r\nvara konkurrenskraftiga och därmed kunna\r\nutvecklas. Därför är en av de viktigaste sakerna för\r\nsmå välindustrialiserade länder att slå vakt om den\r\nfria handeln över gränserna.</pre><pre>Överläggningen var härmed avslutad.</pre><pre>18 §  Svar på fråga 1992/93:282 om\r\nutförsäljningen av statliga företag</pre><pre>Anf. 103  Näringsminister PER\r\nWESTERBERG (m):</pre><pre>Fru talman! Leif Marklund har frågat mig om jag\r\nkommer att avbryta förberedelsearbetet\r\nbeträffande privatiseringsprogrammet.</pre><pre>Den överenskommelse som träffats mellan\r\nregeringen och Socialdemokraterna innehåller en\r\npassus om privatisering av statliga företag. Parterna\r\nvar överens om att det av marknadsskäl inte var\r\nlämpligt att nu gå ut med breda publika\r\nerbjudanden. Parterna var också överens om att\r\nindustriella strukturaffärer skulle kunna\r\ngenomföras. Företrädare för Socialdemokraterna\r\nhar givits viss information om det pågående\r\narbetet. Regeringen har också åtagit sig att\r\nsamråda med Socialdemokraterna före beslut om\r\nprivatiseringar.</pre><pre>Svaret på Leif Marklunds fråga är således nej.</pre><pre>Anf. 104  LEIF MARKLUND (s):</pre><pre>Fru talman! Jag tackar näringsministern för\r\nsvaret -- ett svar som jag uppfattar som närmast\r\nnonchalant, med tanke på krisuppgörelsens\r\ninnehåll. Här talas det om en passus i\r\nprivatiseringsarbetet.</pre><pre>Näringsministern talar också om samråd och gör\r\ndet på ett sådant sätt att min följdfråga måste bli:\r\nAnser näringsministern att samrådet skall mynna ut\r\ni att man är överens innan privatisering kan ske?</pre><pre>Anf. 105  Näringsminister PER\r\nWESTERBERG (m):</pre><pre>Fru talman! Vi slår vakt om exakt det protokoll som\r\nundertecknats av resp. parter. I det protokollet står\r\ndet mycket tydligt att med hänvisning till\r\nmarknadsläget bör man nu icke genomföra\r\nprivatiseringar. Däremot diskuteras i protokollets\r\nparagraf att strukturaffärer kan bli aktuella och att\r\nprivatiseringar skall ske efter samråd. Ett samråd\r\nsyftar naturligtvis till att man är överens, men det\r\när inte ett absolut krav.</pre><pre>Anf. 106  LEIF MARKLUND (s):</pre><pre>Fru talman! Näringsministern säger att ett samråd\r\nsyftar till att man är överens. Jag måste få ett\r\nklarare besked. I vårt parti tolkas\r\növerenskommelsen så, att vi skall vara överens om\r\nförändringar.</pre><pre>Min fråga blir då: Vad är det som gäller -- ''syftar''\r\neller ''skall vara överens''?</pre><pre>Anf. 107  Näringsminister PER\r\nWESTERBERG (m):</pre><pre>Fru talman! Jag har redan svarat på frågan: syftar\r\ntill att vara överens.</pre><pre>Anf. 108  LEIF MARKLUND (s):</pre><pre>Fru talman! Jag måste ställa ytterligare en fråga till\r\nnäringsministern: Vore det inte mera övertänkt att\r\navbryta förberedelsearbetet och skrota\r\nPrivatiseringskommissionen i en tid då\r\nägandeförhållandet är helt oväsentligt och då det\r\nfaktiskt i stället behövs en utveckling av svensk\r\nindustri och svenskt näringsliv?</pre><pre>Den passivitet som Näringsdepartementet nu står\r\nför är en katastrof för svensk industri. Min fråga\r\nblir: Avser inte näringsministern att skrota den dyra\r\nPrivatiseringskommissionen och att i stället tillsätta\r\nen utvecklingskommission för svenskt näringsliv?</pre><pre>Anf. 109  Näringsminister PER\r\nWESTERBERG (m):</pre><pre>Fru talman! Vi har sett till att Sverige i dag har\r\nOECD-områdets mest konkurrenskraftiga\r\naktibolagsbeskattning. Vi är på väg att skapa\r\nmotsvarande regler för de mindre företagen. Den\r\nsvenska inflationsnivån är en av de lägsta i Europa.\r\nVi har genomfört sänkningar av\r\narbetsgivaravgiften. Vi har via förändringar i\r\nvalutakurser fått en ytterligare förstärkt\r\nkonkurrenskraft. Vi gör avsevärda förbättringar för\r\nde mindre och medelstora företagen genom\r\ninrättandet av riskkapitalbolag, portföljbolag. Vi\r\ngör fördubblingar av Industri-  och\r\nnyföretagarfonden.</pre><pre>Det handlar alltså om mycket stora insatser -- större\r\nän vad som gjorts på mycket lång tid -- för att stärka\r\nsvenskt näringsliv. Vi ser privatiseringen som något\r\nsom stärker de enskilda företagens konkurrenskraft\r\noch förmåga att konkurrera även i framtiden. Det\r\nhär är således positivt för svenskt näringsliv i dess\r\nhelhet.</pre><pre>Anf. 110  LEIF MARKLUND (s):</pre><pre>Fru talman! Detta envisa upprepande av vad som\r\ngjorts och som syftar till en förstärkning finns det\r\ningen tilltro till, vare sig från vårt partis sida eller\r\nfrån näringslivet eller samhället i övrigt.\r\nNäringsministerns och Näringsdepartementets\r\npassivitet håller på att förkväva svensk industri och\r\nnäringspolitik.</pre><pre>Vore det inte på sin plats att näringsministern toge\r\nsitt ansvar i en lågkonjunktur och i likhet med vad\r\nsom sker i övriga länder började syssla litet med\r\nnärings-  och industripolitik?</pre><pre>Anf. 111  Näringsminister PER\r\nWESTERBERG (m):</pre><pre>Fru talman! Jag har just upprepat en lång rad\r\nprogram som vi genomför för att stärka svenskt\r\nnäringslivs konkurrenskraft och som står i\r\nutomordentligt god överensstämmelse med det\r\nsvenska näringslivets organisationer -- t.ex.\r\nIndustriförbundet och Arbetsgivareföreningen --\r\noch stärker deras företags konkurrenskraft.</pre><pre>Jag är medveten om att Leif Marklund och hans\r\npartikolleger inte uppskattar den typ av politik som\r\nstärker företagen och som även möter ett gott\r\ninstämmande från dem. Men det är den politiken\r\nvi tänker driva för att stärka konkurrenskraften och\r\ndärmed möjligheterna att under de kommande\r\nåren återfå en god ekonomisk tillväxt.</pre><pre>Anf. 112  LEIF MARKLUND (s):</pre><pre>Fru talman! I fråga om den hearing som varit i\r\nnäringsutskottet kan det konstateras att det\r\nnäringsministern tror sig veta och säger om\r\nIndustriförbundets uppfattning om\r\nnäringspolitiken inte är sant. Man har en misstro till\r\nden effekt som näringsministern här talar om. Det\r\nbekräftar bara riktigheten när det gäller vår syn på\r\nsaken.</pre><pre>Jag är mycket besviken över att näringsministern i\r\nsitt departement inte tar ansvar för de problem som\r\nfinns i det här landet.</pre><pre>Anf. 113  Näringsminister PER\r\nWESTERBERG (m):</pre><pre>Fru talman! Jag åt frukost med Industriförbundets\r\nledning så sent som i morse och konstaterade då att\r\ndet program som vi genomför för att stärka svenskt\r\nnäringsliv står i utomordentligt god\r\növerensstämmelse med Industriförbundets\r\nprogram för det stora lyftet i syfte att stärka svenskt\r\nnäringslivs konkurrenskraft.</pre><pre>Vi har haft en del olika uppfattningar om hur\r\nIndustrifonden skall konstrueras. Men vi är numera\r\nense om hur de reglerna skall vara. Jag är helt\r\növertygad om att de åtgärder som vi nu vidtar\r\nkommer att ha en bestående och positiv effekt för\r\nsvenskt näringslivs utveckling och förmåga att växa\r\noch att stärka den industriella basen i Sverige i\r\nframtiden.</pre><pre>Vi avser därför att fortsätta med denna politik -- i\r\nstället för att säga nej till en ökning av\r\ntillväxtkapitalet beträffande de mindre och\r\nmedelstora företagen, nej till skattesänkningar för\r\nsvenskt näringsliv och nej till en lång rad åtgärder\r\nsom vi har föreslagit och voterat för i riksdagen i\r\nsyfte att stärka konkurrenskraften och därmed vår\r\nförmåga till ekonomisk återhämtning.</pre><pre>Anf. 114  TALMANNEN:</pre><pre>Jag föreslår att överläggningen avslutas efter det att\r\ntalarna haft ytterligare var sitt inlägg.</pre><pre>Anf. 115  LEIF MARKLUND (s):</pre><pre>Fru talman! Jag skulle faktiskt vilja rekommendera\r\nnäringsministern att läsa vår motion på området\r\ninnan han upprepar alla nej. Vi talar faktiskt om\r\nutveckling i vår motion när det gäller\r\nförstärkningen av näringslivet. Det vore på sin plats\r\natt visa respekt för andra partier och för Sveriges\r\nriksdag genom att sätta sig in i vad som sägs i våra\r\nmotioner.</pre><pre>Anf. 116  Näringsminister PER\r\nWESTERBERG (m):</pre><pre>Fru talman! Det är exakt vad vi har gjort, och vi har\r\nblivit fullständigt perplexa över bristen på\r\nalternativ från svensk socialdemokrati. Den\r\nsittande regeringen gör utomordentligt stora\r\nsatsningar för att stärka konkurrenskraften, för att\r\nse till att få låg inflation och för att systematiskt\r\narbeta för att driva ned räntorna.</pre><pre>Överläggningen var härmed avslutad.</pre><pre>19 §  Svar på fråga 1992/93:285 om Cityvarvet i\r\nGöteborg</pre><pre>Anf. 117  Näringsminister PER\r\nWESTERBERG (m):</pre><pre>Fru talman! Erling Bager har frågat\r\narbetsmarknadsministern om regeringen avser att\r\nta något initiativ för att förutsättningarna för\r\nfortsatt verksamhet vid Cityvarvet i Göteborg\r\nutreds.</pre><pre>Arbetet inom regeringen är så fördelat att det är jag\r\nsom skall svara på frågan. Jag har vid olika tillfällen\r\nhär i kammaren, och senast den 1 december i år,\r\nsagt att det ankommer på företagens styrelser och\r\nledningar att besluta om den framtida inriktningen\r\noch utvecklingen av de statliga företagens\r\nverksamhet. Regeringen kommer därför inte att nu\r\nta något initiativ i den aktuella frågan.</pre><pre>Det är självfallet min förhoppning att det skall gå\r\natt finna förutsättningar för fortsatt verksamhet vid\r\nCityvarvet.</pre><pre>Anf. 118  ERLING BAGER (fp):</pre><pre>Fru talman! Jag vill tacka näringsministern för\r\nsvaret. Som näringsministern förstår är jag inte\r\nnöjd med svaret.</pre><pre>En rekonstruktionsgrupp på Götaverken-\r\nCityvarvet har arbetat fram ett förslag för att rädda\r\ndriften vid varvet. I förslaget visar man på att det\r\nkan gå att driva Götaverken-Cityvarvet vidare.\r\nGöteborgs kommunstyrelse och länsstyrelsen i\r\nGöteborgs och Bohus län har vädjat till\r\nnäringsministern att snabbutreda förslaget. Man\r\nhar fått ett svar på två rader att regeringen inte\r\nämnar vidta några åtgärder.</pre><pre>Detta svar bekymrar mig. Jag tycker att\r\nnäringsministern borde göra allt för att undersöka\r\nmöjligheterna för att Götaverkan-Cityvarvet skall\r\nkunna fortsätta att drivas. I detta fall vill de\r\nanställda gå in och ta ansvar, och de har gjort ett\r\nstort förslag där de har visat, och även fått gehör\r\nför, att detta kan gå.</pre><pre>Jag tycker att regeringen borde ta ett övergripande\r\ngrepp i dessa frågor och se till att man kan klara\r\ndetta. Det är ändå staten som nu är ägare till varvet\r\ngenom Celsius. En vink från näringsministern till\r\nCelsius styrelse skulle kunna medverka till en\r\nuppgörelse där man kan ge ett klartecken till ett\r\nförsök att driva varvet vidare. Det tycker jag att\r\nnäringsministern skall bidra till.</pre><pre>Anf. 119  Näringsminister PER\r\nWESTERBERG (m):</pre><pre>Fru talman! Först vill jag säga att det inte var på två\r\nrader utan på två sidor som jag motiverade den\r\nsamlade regeringens avslag på att regeringen skall\r\ngå in och utreda Cityvarvets eventuella möjligheter\r\natt överleva.</pre><pre>De borgerliga partierna i denna kammare har varit\r\nense om att vi skall låta varje enskilt statligt företag\r\nagera på samma villkor som motsvarande privata\r\nföretag och att det är orimligt att regeringen\r\nförsöker att agera företagsledning. Det måste vara\r\nupp till varje företagsledning att fatta de beslut som\r\nden är avsedd att fatta, nämligen det som är bra för\r\nföretagets långsiktiga överlevnad.</pre><pre>Uppenbarligen har Celsius styrelse för närvarande\r\nuppfattningen att den inte anser det vara rimligt att\r\ndriva Cityvarvet vidare. Styrelsen har självfallet\r\nrättigheten och skyldigheten att se om det går att\r\nfinna andra alternativa lösningar som möjligen\r\nskulle kunna få Cityvarvet att leva vidare. Men det\r\när inte heller förenligt med en strikt\r\nkonkurrensneutralitet att ge särskilda subventioner\r\ntill ett varv som hotar att sätta andra varv i konkurs.\r\nDärför måste det vara marknadsekonomiska\r\nprinciper som gäller och som Celsius industrier\r\nsjälvfallet försöker följa även i detta fall.</pre><pre>Anf. 120  ERLING BAGER (fp):</pre><pre>Fru talman! I detta svar till Göteborgs\r\nkommunstyrelse och länsstyrelsen, som jag har i\r\nmin hand, är motiveringen till förslaget att man\r\nskall snabbutreda på bara två rader. Detta har jag\r\nreagerat mot.</pre><pre>Det är ju staten som sitter med trumfkortet i denna\r\nfråga, nämligen som ägare till dockorna, till\r\nflytdockorna och till de fasta anläggningarna för att\r\ndriva varvet. Om man menar allvar med att försöka\r\nhjälpa till borde man ge denna arbetsgrupp\r\nmöjligheten att visa om dess förslag håller. Då\r\nborde Näringsdepartementet och näringsministern\r\nge en vink till Celsius styrelse att det gäller att\r\nkunna hjälpa till och på något sätt bidra till att klara\r\nvarvet från en nedläggning och se till att komma till\r\nrätta med denna mycket svåra\r\narbetsmarknadspolitiska situation. Vi vet ju att om\r\nvarvet läggs ned får ett annat departement,\r\nArbetsmarknadsdepartementet, ta och betala\r\nmycket stora kostnader. Detta borde samordnas\r\nbättre.</pre><pre>Anf. 121  Näringsminister PER\r\nWESTERBERG (m):</pre><pre>Fru talman! Det finns uppenbarligen två brev med\r\nmotiv. Det ena är det formella avslagsyrkandet, att\r\nregeringen lämnar förslaget utan åtgärd. Det andra\r\när ett brev på två sidor där vi utvecklar våra motiv\r\ntill att vi inte går in i Cityvarvet.</pre><pre>Jag kan bara konstatera att regeringens uppfattning\r\när att de statliga företagen skall skötas på samma\r\nvillkor som motsvarande privata företag. Om man\r\nfattar beslut och vidtar åtgärder som inte är\r\nföretagsekonomiska, kommer man att sätta något\r\nannat varv, som har gjort motsvarande upprop,\r\nbl.a. i Landskrona, i en utomordentligt besvärlig\r\nsituation som i stället kan leda till detta företags\r\nkonkurs och till arbetslöshet.</pre><pre>Jag hoppas att det går att finna en lösning på frågan\r\nom Cityvarvet. Men den får icke leda till en osund\r\nkonkurrens, där man på osunda villkor skickar in\r\npengar som hotar arbetstillfällen på andra varv på\r\nandra ställen i landet. Det är därför som vi försöker\r\ndriva detta efter företagsekonomiska principer och\r\ndärmed följa kammarens rekommendationer och\r\npolicy att statliga företag skall ha samma villkor\r\nsom privata företag.</pre><pre>Anf. 122  ERLING BAGER (fp):</pre><pre>Fru talman! Låt mig först konstatera att\r\nGötaverken-Cityvarvet inte kräver något statligt\r\nvarvsstöd. Man borde från statens sida, från Celsius\r\nsida, kunna visa litet smidighet när det gäller att\r\nfinna former för hur man skulle kunna ''leasa ut''\r\nexempelvis dockorna och de fasta anläggningarna\r\nför att kunna arbeta vidare och se om man kan\r\nfortsätta driften där nere. Det borde man kunna om\r\ndet fanns smidighet för att finna lösningar. Ett sätt\r\nkan vara att ''leasa''. Ett annat sätt kan vara att få\r\nanstånd en tid med att betala kostnaderna för\r\ndockorna, som nu uppges till 100 miljoner kronor.\r\nMan kan finna lösningar. Men om man bogserar\r\nbort dockorna från Göteborgs hamn och säljer ut\r\ndem, kommer man för all framtid att ha slagit\r\nsönder varvsindustrins möjligheter i Göteborg att\r\nleva vidare. Det är ett för varvsindustrin i Sverige\r\nmycket oklokt beslut.</pre><pre>Anf. 123  Näringsminister PER\r\nWESTERBERG (m):</pre><pre>Fru talman! Det måste vara upp till Celsius\r\nindustrier att fatta beslutet om hur man skall ta till\r\nvara de värden som kan finnas på Cityvarvet och\r\nvad det kan finnas för möjligheter att minimera\r\nkostnader och eventuellt kunna driva varvet vidare\r\ni annan regi. Jag har förtroende för styrelse och\r\nledning i Celsius industrier. De kan föra denna\r\ndiskussion och de företagsekonomiska resonemang\r\nsom är erforderliga. Jag upplever att de försöker\r\nhitta lösningar. Men det vill också till att det finns\r\nandra finansiärer som är beredda att gå in med eget\r\nkapital för att därmed kunna visa på en tilltro till\r\ndetta och att de även är beredda att satsa eget\r\nkapital och att ta egna risker i ett nytt projekt.</pre><pre>Anf. 124  ERLING BAGER (fp):</pre><pre>Fru talman! Jag upplever att näringsministern har\r\nen mycket viktig roll och kan ge en vink till Celsius\r\nstyrelse att försöka vara litet mer smidig än vad man\r\nhittills har varit. Det går att finna lösningar, och\r\nman borde låta arbetsgruppen få en chans att visa\r\natt dess förslag håller. Enligt gruppens förslag går\r\nman ned när det gäller lönekostnader och när det\r\ngäller övriga fackliga krav som man tidigare har\r\nställt. Man är beredd att göra allt som går för att\r\nvisa att varvet kan leva vidare.</pre><pre>Arbetsgruppen har lagt fram ett trovärdigt förslag.\r\nJag vill betona att det moderata företagarrådet i\r\nGöteborg och Moderata samlingspartiet också tror\r\npå förslaget. Jag tror även att det i Dagens Industri\r\ni dag finns en artikel från ett moderat företagarråd\r\nsom har granskat siffrorna och som menar att\r\nförslaget är trovärdigt.</pre><pre>Jag tror att näringsministern genom en vink till\r\nCelsius styrelse kan få den till att visa litet smidighet\r\noch ge de anställda en chans att driva varvet vidare.</pre><pre>Anf. 125  Näringsminister PER\r\nWESTERBERG (m):</pre><pre>Fru talman! Vi har haft ett antal kontakter med\r\nCelsius. Jag tror inte att det finns någon dålig vilja\r\ni något avseende därifrån att försöka finna en\r\nlösning på Cityvarvets problem. Men det måste\r\nfinnas även andra ägare som går in med riskkapital.\r\nOch det måste vara en företagsekonomiskt riktig\r\nlösning, så att man inte i stället bara flyttar\r\narbetslösheten från Göteborg till exempelvis\r\nLandskrona, varifrån man har gjort ett upprop från\r\nde fackliga organisationerna. En sådan lösning, där\r\nman flyttar arbetslösheten med skattemedel, är\r\nicke en ansvarsfull politik. Det är det däremot om\r\nman på företagsekonomisk grund kan finna en\r\nlösning för fortsatt drift på Cityvarvet. Och vi ser\r\ngärna att en sådan kommer till stånd.</pre><pre>Anf. 126  TALMANNEN:</pre><pre>Jag föreslår att debatten avslutas efter ytterligare\r\nvar sitt inlägg från talarna.</pre><pre>Anf. 127  ERLING BAGER (fp):</pre><pre>Fru talman! Jag har med den här debatten velat visa\r\npå att Celsius styrelse inte har visat smidighet i ett\r\nsamarbete för att få till stånd en lösning så att\r\nGötaverken-Cityvarvet kan drivas vidare. Jag vet\r\nockså att det finns finansiärer som har velat backa\r\nupp förslaget, men det har visat sig inte vara så lätt\r\natt få Celsius styrelse att acceptera detta.</pre><pre>Jag har vidare i debatten pekat på att det kostar\r\nmycket mer att lägga ner varvet. Enligt en uppgift\r\nkostar det 160 miljoner kronor, och det finns även\r\nuppgifter om högre kostnader. Detta drabbar\r\nsamhället, inte minst staten i stort och\r\nArbetsmarknadsdepartementet. Varför inte i\r\nstället försöka åstadkomma en billigare lösning?\r\nMan kunde leasa ut dockorna och ge anstånd med\r\natt betala dockorna, som uppges kosta 100 miljoner\r\nkronor. Därigenom kunde man ge företaget en\r\nchans att arbeta vidare. Något varvsstöd har de\r\nanställda inte begärt att få.</pre><pre>Anf. 128  Näringsminister PER\r\nWESTERBERG (m):</pre><pre>Fru talman! Gör man inte en företagsekonomisk\r\nberäkning utan begär ytterligare insatser, är det\r\nindirekt fråga om ett varvsstöd. Vi har haft\r\nupprepade kontakter såväl med styrelsen som med\r\nledningen för Celsius Industrier, och vi har den\r\nklara uppfattningen att de har en mycket god vilja\r\natt komma fram till en lösning. Men det måste vara\r\nfråga om en lösning som är företagsekonomisk och\r\nsom icke flyttar arbetslösheten från Göteborg till\r\nLandskrona eller någon annan varvsort i Sverige\r\ngenom att man ger osunda konkurrensvillkor för\r\nCityvarvet.</pre><pre>Det bästa sättet att pröva om Cityvarvet har en\r\nframtid eller ej är att undersöka om det finns\r\nprivata intressenter som själva är beredda att satsa\r\nkapital i en rekonstruktion av Cityvarvet, inte att\r\nbara lita till att det skall komma till statsmedel för\r\nnågon form av lösning.</pre><pre>Vi hoppas fortfarande att rekonstruktionsgruppen\r\neller några andra intressenter skall kunna finna en\r\nlösning för Cityvarvet, men den måste alltså vara\r\ngrundad på företagsekonomi och på att vi icke\r\nflyttar arbetslösheten med hjälp av någon form av\r\nsubventioner.</pre><pre>Överläggningen var härmed avslutad.</pre><pre>20 §  Svar på fråga 1992/93:290 om\r\nmarknadsföringen av Sverige som turistland</pre><pre>Anf. 129  Näringsminister PER\r\nWESTERBERG (m)</pre><pre>Fru talman! Olle Schmidt har frågat mig vilka\r\nåtgärder som regeringen ämnar vidta för att de\r\nmedel som anslagits till Styrelsen för Sverigebilden\r\nanvänds på ett effektivare sätt inför turistsäsongen\r\n1993.</pre><pre>Styrelsen för Sverigebilden började sin verksamhet\r\nunder sommaren 1992, och kansliet var halt\r\nbemannat den 1 oktober. För att marknadsföra\r\nSverige utomlands har styrelsen hittills upphandlat\r\ntjänster för 25 miljoner kronor av det av företag och\r\norganisationer inom turismbranschen bildade\r\nbolaget Next Stop Sweden. Upphandlingen\r\ninnefattar, enligt vad jag inhämtat, etablering av\r\nutlandskontor i Europa, deltagande i de stora\r\ninternationella turismmässorna och framtagning av\r\nbroschyrmaterial för de europeiska marknaderna\r\nför säsongen 1993. Styrelsen för Sverigebilden har\r\nsåledes genom den gjorda upphandlingen vidtagit\r\nåtgärder för en effektiv presentation utomlands av\r\nSverige som turismland. Ytterligare upphandling\r\navseende marknadsförings- och\r\ninformationsinsatser kommer givetvis att ske,\r\neftersom styrelsen disponerar 100 miljoner kronor\r\nför budgetåret 1992/93.</pre><pre>Anf. 130  OLLE SCHMIDT (fp):</pre><pre>Fru talman! Jag tackar näringsministern för svaret.\r\nTyvärr stillas min oro inte helt av det här svaret.\r\nBakgrunden till min fråga är känd. Vi beslöt i våras\r\nhär i riksdagen att avveckla turistorganisationen\r\ngenom att avveckla Sveriges Turistråd och i stället\r\nge branschen ett större ansvar. Ett fristående bolag,\r\nSwetrack, kallat Next Stop Sweden, bildades under\r\nhösten, som näringsministern sade. Men riksdagen\r\nvar mycket noga med att påpeka att staten genom\r\nstyrelsen för Sverigebilden skulle köpa tjänster av\r\ndetta bolag och avsatte därför 100 miljoner kronor\r\npå tre år.</pre><pre>Fru talman! Jag har ingen annan uppfattning än att\r\nden föreslagna organisationen är bra för Sverige\r\nsom turistland. Däremot är det viktigt att staten tar\r\ndet övergripande ansvaret. Det som har fått mig att\r\nställa min fråga är den oro som finns i Turist-Sverige\r\nför att marknadsföringen genom Next Stop Sweden\r\nhar blivit fördröjd. Det antyddes faktiskt också av\r\nnäringsministern. Genom denna försening riskerar\r\nSveriges möjligheter att utomlands marknadsföra\r\nSverige som ett turistland att bli försämrade.</pre><pre>Jag har, fru talman, studerat situationen i mitt\r\nhemlandskap. Där har vi ett aktivt regionalt\r\nturistråd, som varit verksamt framför allt på den\r\ntyska marknaden. Inom det tycker man av\r\nförklarliga skäl att kontakterna med den centrala\r\nturisminstansen Next Stop Sweden har varit\r\nbristfälliga under hösten och är orolig för\r\nutvecklingen, bl.a. när det gäller att marknadsföra\r\nSverige på stora och viktiga mässor utomlands. Det\r\narbetet riskerar att försenas.</pre><pre>Jag undrar därför om inte näringsministern trots\r\nallt, med tanke på att bara 25 av de 100 miljonerna\r\när använda, känner en viss oro för detta arbete,\r\nsom är mycket viktigt för Sverige som turistland.</pre><pre>Anf. 131  Näringsminister PER\r\nWESTERBERG (m):</pre><pre>Fru talman! Sverigebilden har arbetat under några\r\nfå månader och har spenderat 25 miljoner kronor.\r\nFöretaget har uppfyllt de grundläggande åtaganden\r\nsom frågeställaren ytterst är ute efter. Jag vill även\r\ngöra det förtydligandet att det är 100 miljoner\r\nkronor per budgetår som nu satsas på\r\nturismmarknadsföringen. Det är väsentligt mer\r\npengar som satsas på en offensiv marknadsföring,\r\ninte på mycket stora personalstaber här i Sverige.</pre><pre>Jag har den uppfattningen att styrelsen med den\r\nentusiasm som den har tagit sig före sin uppgift och\r\nmed den lilla och smidiga organisationen kommer\r\natt bli mycket framgångsrik. Jag tror att man gör\r\nrätt i att inte omedelbart spendera samtliga pengar,\r\nutan skall satsa dem på sådant som ger en bra\r\nåterbetalning.</pre><pre>Jag har även haft ett antal kontakter med branschen\r\nunder hösten. Jag tycker mig kunna uttyda en\r\ngryende optimism inför de betydligt bättre insatser\r\nsom den nya organisationen skall kunna\r\ngenomföra.</pre><pre>Anf. 132  OLLE SCHMIDT (fp):</pre><pre>Fru talman! Vi har inga olika uppfattningar om\r\nvikten av att det här går bra. Jag har ju själv deltagit\r\ni beslutet i riksdagen. Mina uppgifter tyder dock på\r\natt det inte går så bra, och det var därför som jag\r\nville få en reaktion och ett initiativ från\r\nnäringsministerns sida. Möjligen har min fråga\r\ninitierat något sådant, så att det kommer att gå litet\r\nsnabbare framgent.</pre><pre>Turistrådet var enligt uppgift tidigare engagerat på\r\nnio mässor i Tyskland. Framgent skall man delta vid\r\ntvå. Jag begär inte att näringsministern skall ha en\r\nuppfattning om hur många mässor som man skall\r\ndelta vid, men jag menar att detta är en ganska stor\r\nskillnad.</pre><pre>Jag har fått den uppgiften att man är oroad, framför\r\nallt från skånsk horisont, eftersom\r\nTysklandsmarknaden utgör en mycket viktig del av\r\nden skånska turismen. Det behövs ett samarbete\r\nför att få en samlad effekt. Att marknadsföra Skåne\r\när bra, men det räcker inte att bara agera för Skåne,\r\nutan hela Sverigebilden behövs.</pre><pre>Under den gångna veckan genomfördes en mässa i\r\nLeipzig, vilken besöktes av 70 000 personer, och\r\ndär saknades den totala Sverigebilden. Bara Skåne\r\nvar representerat -- det kanske var gott nog.</pre><pre>Anf. 133  Näringsminister PER\r\nWESTERBERG (m):</pre><pre>Fru talman! Jag har den uppfattningen att\r\nSverigebilden är på god väg att etablera en mycket\r\nstark marknadsföringsorganisation för Sverige i\r\ndess helhet. Vi har en betydligt större påse pengar\r\nför offensiva åtgärder, för deltagande i mässor och\r\nkampanjer för att aktivt marknadsföra Sverige.</pre><pre>Man måste dessutom beakta att vi måste ha\r\nmöjligheter att göra omprioriteringar av vilka\r\nmässor och aktiviteter som man skall delta i. Jag vill\r\ntillägga att man har varit i arbete endast under en\r\nutomordentligt kort tid och därmed ännu inte haft\r\nsärskilt stora möjligheter att visa vilka åtgärder som\r\nkan vidtas.</pre><pre>Anf. 134  OLLE SCHMIDT (fp):</pre><pre>Fru talman! Jag är fullt medveten om att man har\r\nhaft kort tid till förfogande. Jag vet också att man\r\nhar mer pengar att disponera. Poängen är möjligen\r\nden att man inte har använt dem. Tiden har runnit\r\nut, vilket har varit ett bekymmer. Man behöver nu\r\nmaterial till mässor, och de stora mässorna kommer\r\nefter nyår.</pre><pre>Jag har förstått att ett av problemen är\r\nSverigekatalogen, Schweden Katalog, som tidigare\r\nhar tryckts i 400 000 exemplar. Den har förut varit\r\nklar i december månad för att distribueras till\r\n400 000 personer och hushåll i Tyskland. Från\r\nskånsk horisont kan nämnas att en annons som\r\nSkånes Turistråd har haft införd i denna har givit\r\n6 000--7 000 svar. Denna katalog är ännu inte klar\r\noch förväntas inte vara färdig förrän vid\r\nmånadsskiftet januari/februari. Detta är oroande.</pre><pre>Det finns även annat i kontakterna uppåt för det\r\nframtida arbetet som har ställt till litet trassel, och\r\nman är oroad över att arbetet har tagit litet lång tid\r\ni anspråk. Måhända har också vi politiker i\r\nriksdagen ett delansvar för detta.</pre><pre>Anf. 135  Näringsminister PER\r\nWESTERBERG (m):</pre><pre>Fru talman! Styrelsen för Sverigebilden är en\r\nmyndighet, med en viss myndighetsutövning. Det\r\nankommer inte på mig att gripa in i varje detalj eller\r\nvarje broschyr som de skall trycka. Den har haft en\r\nutomordentligt kort tid att arbeta på och har redan\r\nspenderat 25 miljoner kronor, delvis via\r\nupphandling. Jag har mycket stor tilltro till\r\nStyrelsen för Sverigebildens förmåga att mycket\r\naktivt kunna bidra till en starkare Sverigebild\r\nutomlands, som attraherar en större både\r\nturistström och investeringsström.</pre><pre>Jag tycker att både frågeställaren Olle Schmidt och\r\njag skall låta Styrelsen för Sverigebilden få en\r\nhygglig chans att arbeta en tid, därefter är det fullt\r\nkorrekt att den Styrelsen för Sverigebilden, precis\r\nsom alla andra myndigheter och organisationer,\r\nvärderas efter vad den har åstadkommit.</pre><pre>Anf. 136  TALMANNEN:</pre><pre>Jag föreslår att debatten avslutas efter ytterligare\r\nvar sitt inlägg från talarna.</pre><pre>Anf. 137  OLLE SCHMIDT (fp):</pre><pre>Herr talman! Jag vill verkligen inte heller att\r\nnäringsministern skall gripa in i varje detalj. Jag\r\nmenar emellertid att det när sådant här\r\nuppmärksammas är viktigt med en debatt. Det är\r\nviktigt att Sverige blir bättre som turistland.\r\nNäringsministern, som brottas med\r\nbudgetunderskott och annat varje dag, vet ju att det\r\när viktigt att turistnettot -- underskottet -- förändras\r\ni positiv riktning.</pre><pre>Styrelsen för Sverigebilden och bolaget Next Stop\r\nSweden har en väldigt hög målsättning när det\r\ngäller att komma till rätta med dessa problem. Vad\r\nsom emellertid föranledde min fråga var oron över\r\natt det hela inte har kommit i gång så snabbt som\r\njag förväntade mig vid tillfället när beslut fattades.\r\nJag delar näringsministerns synpunkt i så motto att\r\nman bör se till att dessa organisationer får en rimlig\r\nchans.</pre><pre>Anf. 138  Näringsminister PER\r\nWESTERBERG (m):</pre><pre>Fru talman! Jag delar uppfattningen att det alltid är\r\nnyttigt med debatter. Har man emellertid\r\nsynpunkter i direkt praktiska göromål, exempelvis\r\nhur något kan göras bättre och effektivare, tycker\r\njag att man kan ta direktkontakt med i det här fallet\r\nStyrelsen för Sverigebilden.</pre><pre>Den uppdelning som vi nu har fått, med ett av\r\nbranschen ägt bolag, varifrån man kan upphandla\r\ntjänster, och andra organisationer, som har\r\nbetydande resurser till offensiva satsningar när det\r\ngäller marknadsföringen av Sverige, är positiv. Jag\r\när fullständigt övertygad om att den kommer att ge\r\nett mycket bra resultat.</pre><pre>21 §  Svar på fråga 1992/93:202 om\r\nsmåföretagens ekonomiska villkor</pre><pre>Anf. 139  Statsrådet BO LUNDGREN (m):</pre><pre>Fru talman! Tage Påhlsson har frågat mig vilka\r\nåtgärder regeringen avser att vidta för att förbättra\r\ntillgången på riskkapital och de ekonomiska\r\nförutsättningarna för de små företagen i landet.</pre><pre>Tage Påhlsson anger att den aviserade\r\npropositionen om beskattning av bl.a. enskilda\r\nnäringsidkare skjutits upp på en oviss framtid i\r\nsamband med krisuppgörelsen.</pre><pre>Regeringens avsikt var att under hösten lägga fram\r\nen proposition om ändrad företagsbeskattning\r\ngrundad på förslagen i utredningsbetänkandet\r\n(SOU 1991:100) Neutral företagsbeskattning och i\r\nutredningsbetänkandet (SOU 1992:67) Fortsatt\r\nreformering av företagsbeskattningen. Ett av\r\nsyftena med reformplanerna var att skapa\r\nmöjlighet för enskilda näringsidkare att få arbeta\r\npå samma skattemässiga villkor som aktiebolag.</pre><pre>Dessa planer ändrades genom beslutet i\r\nkrisuppgörelsen mellan regeringen och den\r\nsocialdemokratiska oppositionen att inte\r\ngenomföra förslaget om beskattning av enskilda\r\nnäringsidkare och handelsbolag fr.o.m. den 1\r\njanuari 1993. Jag har därefter i prop. 1992/93:131\r\nom Vissa företagsskattefrågor, m.m. förklarat att\r\njag avser att återkomma till regeringen med ett\r\nsammanhållet förslag till en företagsskattereform\r\natt gälla fr.o.m. den 1 januari 1994.</pre><pre>På grund av att företagsskattereformen försenats\r\nfinns behov av andra åtgärder som kan gälla\r\ntidigare. Förslag till lättnader för enskilda\r\nnäringsidkare har därför presenterats i den nämnda\r\npropositionen. Det gäller bl.a. möjligheten att\r\nåterföra allmän investeringsreserv till beskattning\r\nutan särskilt tillägg. Till det kan läggas att\r\nregeringen överväger ytterligare åtgärder.</pre><pre>Jag har tidigare i dag offentliggjort att regeringen i\r\nbudgetpropositionen kommer att lägga fram förslag\r\nom för det första att möjligheten att göra\r\ninkomstbaserad avsättning för skatteutjämning\r\nskall förbättras genom en höjning av den maximala\r\navsättningen för beskattningsåret 1993 -- från 20 %\r\ntill 25 % av inkomsten. För det andra att\r\nåterföringen av de s.k. uppskovsbeloppen avseende\r\ntidigare reserveringar till beskattning uppskjuts\r\nfrån taxeringen 1993 till taxeringen 1994. Hälften\r\nav uppskovsbeloppet återförs vid taxeringen 1994\r\noch resterande belopp vid taxeringen 1995. Detta\r\nförslag är en följd av att den permanenta\r\nskatteomläggningen för egenföretagare sköts upp\r\nett år.</pre><pre>Anf. 140  TAGE PÅHLSSON (c)</pre><pre>Fru talman! Jag tackar skatteministern för svaret.\r\nDet var ett positivt svar så långt -- framför allt det\r\nsom sades på slutet, vilket i och för sig stökade till\r\nmina ritningar litet. Det är uppenbart att\r\nskatteministern inser situationens allvar, vilket är\r\nbra. Vi talar här om de små företagen, och det är\r\nde riktigt små företagen som är mest illa ute, vill jag\r\nsäga.</pre><pre>Jag noterar att regeringen med skatteministern i\r\nspetsen har gjort en del i form av uttalanden om\r\nviljeinriktningen, framför allt med tanke på det\r\nsom sades i dag. Jag vill påpeka att särskilt\r\navskattningen av lagerreservmedel för\r\nsmåföretagen är mycket väsentlig.</pre><pre>Krisuppgörelsen försenar ett bra förslag, och det\r\nkan vi inte göra så mycket åt just nu. Det är, som\r\njag påpekade i min fråga, icke desto mindre\r\nbråttom. Företagen, speciellt småföretagen,\r\nblöder. Småföretagen klarar sig dåligt, och en\r\nallmän olust och en allmän oro råder ute i landet.</pre><pre>Vi är överens om, skatteministern och jag, att det\r\n''finns behov av andra åtgärder som kan gälla\r\ntidigare.'' I svaret nämndes att regeringen\r\növerväger ytterligare åtgärder, och en sådan har vi\r\nhört talas om i dag. Har regeringen ännu ytterligare\r\nåtgärder i åtanke är jag intresserad av att höra om\r\ndem.</pre><pre>Anf. 141  Statsrådet BO LUNDGREN (m):</pre><pre>Fru talman! Jag beklagar att jag rubbat Tage\r\nPåhlssons ritningar. Å andra sidan är det först i dag\r\nsom jag har presenterat dessa åtgärder, och det är\r\nsvårt att fästa något på pränt innan det är klart och\r\nredovisat. Det som nu presenterats är de åtgärder\r\nsom regeringen avser vidta för beskattningsåret\r\n1993.</pre><pre>Vi får sedan återkomma i den omläggning som sker\r\nden 1 januari 1994 när det gäller ytterligare\r\nförbättringar. Förslagen som nu läggs fram ingår\r\ninte i den omläggningen, utan kan ses som\r\ndelförbättringar under perioden för det närmaste\r\nåret.</pre><pre>Anf. 142  TAGE PÅHLSSON (c):</pre><pre>Fru talman! Jag vill än en gång påpeka att det\r\nfaktiskt är bråttom, speciellt för de riktigt små\r\nföretagen. De har ofta dålig likviditet och\r\nsvårigheter med att ordna, inte bara riskkapital,\r\nutan även överlevnadskapital. Det skulle vara bra\r\natt få fram konkreta snabbverkande åtgärder av\r\ntemporär karaktär.</pre><pre>Det mest sunda i en ekonomi är företag som får\r\nsälja sina produkter. Skulle man exempelvis kunna\r\ntänka sig ett -- det är ett fult ord i sammanhanget --\r\ntidsbegränsat lagerstöd i form av antingen stöd till\r\nde tillverkande säljarna eller till köpande företag,\r\nsom går ut på att få hjulen att snurra? Skulle man\r\nunder den här svackan, som vi alla hoppas att det\r\nhandlar om, kunna tänka sig någon annan åtgärd\r\nnär det gäller överlevnadskapital?</pre><pre>Anf. 143  Statsrådet BO LUNDGREN (m):</pre><pre>Fru talman! Den enskilt kanske viktigaste åtgärden\r\ni dag är att föra en sådan ekonomisk politik att vi\r\nfår en mindre stram penningpolitik och får ner\r\nränteläget. Det ankommer på oss alla i regering och\r\nriksdag att skapa förutsättningar för en\r\nräntenedgång genom en tillräckligt stram\r\nfinanspolitik. Jag hoppas det skall bli möjligt.</pre><pre>I övrigt innebär de åtgärder som nu har föreslagits\r\nav regeringen att dels likviditeten avsevärt\r\nförbättras för 1993, dels skatteuttaget lindras\r\ngenom möjligheten att sätta av till\r\ninkomstberoendesår. Några ytterligare åtgärder\r\nmed snabb verkan för nästa år kan jag faktiskt inte\r\nse framför mig.</pre><pre>Anf. 144  TAGE PÅHLSSON (c):</pre><pre>Fru talman! Det låter i och för sig väldigt bra, men\r\nallt detta kräver att företagen får sälja, att de får\r\nsnurr på sin verksamhet. I dag står verksamheten\r\nstill. Även om vi får ner räntorna, har företagen\r\ningen möjlighet till lån, därför att bankerna\r\nförmodligen kommer att ha samma hårda krav som\r\ni dag. Bankerna har ju i och med den här\r\nkrissituationen inlett -- kan man säga -- en helt\r\nannan period i svenskt näringslivs historia. Tidigare\r\ngamla etablerade kunder får inte låna på ''vanliga''\r\nvillkor.</pre><pre>Riskkapitalföretagen, som regeringen ofta vill\r\nhänvisa till, är inte alls aktuella för de riktigt små\r\nföretagen. De är inte heller aktuella för företag som\r\nligger fel till geografiskt. Det fick jag bevis för\r\nsenast i går när jag besökte ett företag i min hemort\r\nÅnge som fick ''nobben'' från ett riskkapitalbolag\r\noch blev hänvisat till ett annat därför att det ligger\r\nfel till geografiskt.</pre><pre>Det finns alltså inte en möjlighet att få fram kapital\r\npå ett vettigt sätt. Där skulle jag vilja höra vad\r\nskatteministern vill göra.</pre><pre>Anf. 145  Statsrådet BO LUNDGREN (m):</pre><pre>Fru talman! Frågan börjar bli väldigt bred.\r\nEgentligen skulle den väl ha kunnat vara en fråga i\r\nen interpellationsdebatt. Men jag tänker ta upp en\r\nsak.</pre><pre>Det är rätt som Tage Påhlsson säger, att man bör\r\nskapa möjligheter för småföretagen att få\r\navsättning för sina produkter. Det är ett av skälen\r\ntill att man inte ger dem lagerstöd, för lagerstödet\r\när till för att man skall tillverka mot lager, inte sälja.</pre><pre>Jag tror att vi, genom att föra en allmänekonomisk\r\npolitik som skapar förutsättningar för en lägre ränta\r\noch genom dessa nämnda åtgärder, skapar bra\r\nförutsättningar. Till detta kommer den\r\nskattereform som genomförs den 1 januari 1994.</pre><pre>Anf. 146  TAGE PÅHLSSON (c):</pre><pre>Fru talman! Jag är på det klara med att vi hamnat\r\nlitet utanför skatteministerns domäner. Men det är\r\nlätt att man gör det när man talar om dessa ting.\r\nNäringslivsfrågor över huvud taget berör ju flera\r\nområden. Jag skall inte pressa skatteministern i\r\nnågot slags interpellationsdebatt. Jag skulle ha\r\nvelat ha näringsministern här bredvid och frågat\r\nhonom också.</pre><pre>Jag förutsätter att skatteministern och regeringen\r\ngör allt vad som går att göra för att bevaka\r\nsituationen vad gäller skattefrågor och riskkapital\r\nför småföretagen. I annat fall får vi återkomma i en\r\ndebatt framöver.</pre><pre>Överläggningen var härmed avslutad.</pre><pre>22 §  Svar på fråga 1992/93:204 om\r\nförmånsbeskattning av bil</pre><pre>Anf. 147  Statsrådet BO LUNDGREN (m):</pre><pre>Fru talman! Kjell Ericsson har frågat mig om\r\nregeringen har för avsikt att se över reglerna om\r\nbeskattning av bilförmån för småföretagare.</pre><pre>Frågan har ställts mot bakgrund av att det enligt\r\nuppgifter från en rad företagare i västra Värmland\r\nframkommit att ägare till mindre aktiebolag\r\nförmånsbeskattas för användande av företagets bil\r\noavsett om man använder den för privat bruk eller\r\nej.</pre><pre>Fåmansföretagare som driver verksamhet i\r\naktiebolagsform beskattas för bilförmån enligt den\r\nlagstiftning som gäller för inkomstslagets tjänst. Nu\r\ngällande regler antogs år 1987. Värdet av bilförmån\r\nberäknas enligt dessa regler med utgångspunkt från\r\natt bilen används privat ca 1 500 mil om året. Till\r\nprivata resor räknas även resor mellan bostad och\r\narbetsplats. Beskattning skall således ske när bilen\r\nfaktiskt nyttjas privat. Dispositionsrätten till bilen\r\nutgör därvid en presumtion för ett nyttjande.</pre><pre>De nuvarande reglerna är således starkt\r\nschabloniserade och har inte anknytning till den\r\nfaktiska privata körsträckans längd. I vissa fall kan\r\npå grund härav uppkomma mindre\r\ntillfredsställande beskattningskonsekvenser, främst\r\nför den som kör litet privat.</pre><pre>Enligt min mening skulle det vara önskvärt att\r\nförmånsreglerna i större utsträckning än som nu är\r\nfallet tog hänsyn till hur mycket bilen faktiskt\r\nnyttjas. Mot en sådan lösning kan å andra sidan\r\nanföras att reglerna även i framtiden måste vara\r\nschabloniserade för att inte ge upphov till alltför\r\nstora administrativa problem för arbetsgivare och\r\nskatteförvaltning. Frågan bör emellertid analyseras\r\nnärmare. Jag har av bl.a. denna anledning initierat\r\nen översyn av reglerna om beskattning av\r\nbilförmån. Översynen företas för närvarande\r\ninternt inom Finansdepartementet. Detta\r\nutredningsarbete bör avvaktas, innan ställning tas\r\ntill en eventuell ändring av reglerna om beskattning\r\nav bilförmån.</pre><pre>Såvitt avser den av Kjell Ericsson angivna\r\nsituationen i Värmlands län har jag inhämtat att\r\nskattemyndigheten nu kommer att gå igenom alla\r\nde fall där företagare påförts bilförmån för lätta\r\nlastbilar och för taxi.</pre><pre>Orsaken till detta är att skattemyndigheten haft en\r\nförnyad kontakt med Riksskatteverket och att\r\nverket då betonat att det är det faktiska nyttjandet\r\nsom utlöser beskattning av bilförmån. En dialog\r\nhar således öppnats mellan företagarna i Värmland\r\noch skattemyndigheten.</pre><pre>Anf. 148  KJELL ERICSSON (c):</pre><pre>Fru talman! Jag tackar statsrådet för svaret på min\r\nfråga. Orsaken till att jag frågat om bilförmånen\r\nhos ägare till mindre aktiebolag är att jag blivit\r\nkontaktad av många småföretagare, som blivit\r\npåförda betydande belopp i bilförmån, trots att de\r\ninte brukat bilen privat. Dessa förmåner riskerar i\r\nflera fall företagets ekonomi, inte minst i dessa tider\r\nav lågkonjunktur med en svag ekonomisk\r\nutveckling som följd.</pre><pre>Skattemyndigheten hävdade tidigare att det måste\r\ntill en lagändring för att få en ändring till stånd.\r\nEfter det att jag ställde min fråga har det inträffat,\r\nsom skatteministern sade, att Riksskatteverket\r\ngjort den tolkningen att det är det faktiska\r\nnyttjandet som utlöser beskattning av bilförmånen.\r\nDen som hävdar att den aldrig använder firmans bil\r\nprivat måste kunna visa att det finns en privat bil i\r\nfamiljen. Det är riktigt. Man måste kunna visa var\r\nbilen står parkerad nattetid. Lätt lastbil och\r\nminibuss med specialinredning skall bedömas på\r\nannat sätt än personbil. Körjournalen kommer\r\nockså att väga tungt framgent.</pre><pre>Dessa ändringar gör, såvitt jag förstår, att firmabil i\r\nfortsättningen inte behöver tas upp till privat\r\nbeskattning.</pre><pre>Jag är nöjd med denna tolkning. Jag är också\r\nväldigt nöjd med att statsrådet tagit initiativ till en\r\növersyn av reglerna. Så jag är nöjd med svaret,\r\ntack.</pre><pre>Anf. 149  Statsrådet BO LUNDGREN (m):</pre><pre>Fru talman! Det gläder mig naturligtvis att Kjell\r\nEricsson är nöjd med svaret. Rent principiellt\r\nmenar jag att regelverken inom skattelagstiftningen\r\nsjälvfallet skall tillämpas på ett rimligt sätt. Om\r\nman anser att det inte går med den utformning som\r\nregelverket har, får man göra en översyn och\r\neventuellt ändra regelverket.</pre><pre>Överläggningen var härmed avslutad.</pre><pre>23 §  Svar på fråga om datalistor över\r\nskatteskulder</pre><pre>Anf. 150  Statsrådet BO LUNDGREN (m):</pre><pre>Fru talman! Sylvia Lindgren har frågat om\r\njustitieministern tänker vidta åtgärder så att\r\nlänsstyrelser får ta del av datalistor med\r\nskatterestantier för att förhindra att oseriösa\r\ntaxiägare klarar sig undan samhällets kontroll och\r\nåtgärder. Arbetet i regeringskansliet är fördelat så\r\natt det är jag som skall besvara frågan.</pre><pre>Regeringen beslutade den 19 i förra månaden att\r\nmedge sådan sambearbetning av uppgifter i\r\nkronofogdemyndigheternas register med uppgifter\r\nom innehavare av yrkestrafiktillstånd och\r\ntrafikansvariga i yrkesmässig trafik som krävs för\r\natt framställa de datalistor frågeställaren syftar på.\r\nRegeringen kan lämna medgivande av detta slag\r\nbara för särskilt fall. Det medgivande som nu\r\nlämnats gäller under första halvåret 1993. Enligt\r\nvad jag har erfarit gör man på länsstyrelsehåll\r\nbedömningen att även ett på detta sätt\r\ntidsbegränsat medgivande kommer att få stort\r\nvärde i arbetet med tillsyn över den yrkesmässiga\r\ntrafiken.</pre><pre>Anf. 151  SYLVIA LINDGREN (s):</pre><pre>Fru talman! Jag tackar skatteministern för svaret.\r\nJag är glad över att regeringen äntligen har fattat\r\nbeslut om att länsstyrelserna får möjligheter att\r\nsamköra register om skatter och avgifter.</pre><pre>Anledningen till min fråga är bl.a. en artikel i\r\nSvenska Dagbladet i mitten av november, där det\r\nframkom att Länsstyrelsen i Stockholm gått till\r\nskarpt angrepp på Justitiedepartementet.\r\nLänsstyrelsen hävdade bl.a. att oseriösa taxiägare\r\nklarade sig undan samhällets kontroll och åtgärder\r\ndärför att Justitiedepartementet vägrat Stockholms\r\nläns länsstyrelse att få ut datalistor från\r\nRiksskatteverket. Det märkliga är att\r\nlänsstyrelserna tidigare automatiskt haft tillgång till\r\ndatalistor från Riksskatteverket, innehållande\r\nuppgifter om yrkestrafikföretagens restantier hos\r\nkronofogdemyndigheterna i det s.k. REX-\r\nsystemet.</pre><pre>Dessa uppgifter framställdes dock sista gången i\r\noktober 1990, efter det att Datainspektionen i\r\nsamband med behandlingen i RSV:s anmälan\r\navseende utökningsregistret ansett att\r\nifrågavarande bearbetning inte är förenlig med\r\nbestämmelserna i utsökningsregisterlagen.</pre><pre>Det har gått två år. Frågan har aktualiserats vid ett\r\nflertal tillfällen. Då är min följdfråga till ministern:\r\nTycker skatteministern att regeringen behandlat\r\närendet inom skälig tid?</pre><pre>Anf. 152  Statsrådet BO LUNDGREN (m):</pre><pre>Fru talman! Det tycker jag verkligen. Låt mig först\r\nslå fast att de problem som finns inom taxinäringen\r\när det som ligger bakom frågan. De uppkom bl.a.\r\ngenom det sätt på vilket avregleringen av näringen\r\ngenomfördes. Avreglering är bra, men man kanske\r\nborde ha funderat över om det också skulle ha\r\nställts vissa krav för att genomföra avregleringen.\r\nDet får den förra regeringen ta på sig. Jag antar att\r\nSylvia Lindgren har möjlighet att diskutera det med\r\nden på annat sätt.</pre><pre>Att samköra datalistor medför ett\r\nintegritetsproblem. Att Datainspektionen tar upp\r\ndetta och vill begränsa möjligheterna tyder på att\r\nman behöver vara väldigt försiktig, därför att\r\nintegritetsproblemet här är så nära.</pre><pre>När nu det här problemet har blivit akut har vi gjort\r\nen bedömning och snabbt fattat ett beslut, från min\r\nsida, eftersom det är jag som är handläggare, inte\r\nJustitiedepartementet, i de här frågorna.</pre><pre>Anf. 153  SYLVIA LINDGREN (s):</pre><pre>Fru talman! Där går våra uppgifter och våra\r\ntolkningar helt isär. Riksskatteverket skrev till\r\nregeringen i april i år och begärde ett medgivande\r\nom att särskila ADB-program skulle få användas\r\nför att sammanställa uppgifter ur TSV:s och RSV:s\r\nregister för länsstyrelsers tillsyn av yrkesmässig\r\ntrafik. Det var efter det att Datainspektionen hade\r\nsatt stopp. Landshövdingen i Stockholms län skrev\r\npersonligen till kommunikationsminister Mats\r\nOdell i april i år och vädjade om hjälp i fråga om\r\ndessa register.</pre><pre>Anf. 154  Statsrådet BO LUNDGREN (m):</pre><pre>Fru talman! Det är möjligt att Sylvia Lindgren tar\r\nlätt på frågor om människors integritet. Jag gör det\r\ninte. Ärendet har handlagts på det sätt som är\r\nrimligt. Beslut är fattat.</pre><pre>Anf. 155  SYLVIA LINDGREN (s):</pre><pre>Fru talman! Det är bra att det har fattats ett beslut.\r\nDå är det enkelt att säga bättre sent än aldrig. Man\r\nkan också tillägga att intet är som väntans tider,\r\neftersom det har gått över ett halvår sedan flera\r\ninstanser skrev till regeringen och bad om att den\r\nskulle fatta ett snabbt beslut. Det är ju ingen\r\nhemlighet hur utvecklingen inom taxibranschen ser\r\nut. Det kan vi alla läsa om.</pre><pre>Med anledning av det svar som jag i dag har fått av\r\nBo Lundgren kan jag konstatera att det här gäller\r\nför första halvåret 1993. Jag kan alltså uppmana\r\nlänsstyrelsen att snarast sätta i gång med\r\nkorrespondensen igen, eftersom\r\närendehanteringen tar minst ett halvår.</pre><pre>Överläggningen var härmed avslutad.</pre><pre>24 §  Svar på fråga 1992/93:214 om\r\noffentliganställdas möjlighet till egen\r\nverksamhet</pre><pre>Anf. 156  Statsrådet BO LUNDGREN (m):</pre><pre>Fru talman! Lars Petersson har frågat mig vilka\r\nförändringar i skattelagstiftningen regeringen är\r\nberedd att vidta för att underlätta för\r\noffentliganställda att fullt ut driva egen\r\nverksamhet.</pre><pre>Jag håller med Lars Petersson om att nuvarande\r\nskattelagstiftning kan lägga hinder i vägen för den\r\nsom vid tjänstledighet från eller vid sidan av en\r\nanställning vill bedriva egen verksamhet.</pre><pre>Problemet är att det ofta kan vara svårt att avgöra\r\nom inkomsten av verksamheten skall hänföras till\r\ntjänst eller näringsverksamhet. Särskilt svårt är det\r\natt avgöra detta på preliminärskattestadiet.\r\nSkattemyndigheten tilldelar då i regel den\r\nskattskyldige en A-skattsedel. Även om det är\r\nklarlagt att verksamheten är att hänföra till\r\nnäringsverksamhet kan den skattskyldige få en A-\r\nskattessedel. Detta beror då oftast på att inkomsten\r\nav näringsverksamhet är liten i förhållande till\r\ntjänsteinkomsten.</pre><pre>Eftersom den skattskyldige då tvingas driva\r\nnäringsverksamheten utan en sådan skattsedel som\r\nallmänt uppfattas som ett bevis om att innehavaren\r\nbedriver näringsverksamhet, dvs. en B-skattesedel,\r\nkan han få svårt att konkurrera med de\r\nnäringsidkare som har en sådan skattsedel.</pre><pre>Riksdagen har under våren, på förslag av\r\nregeringen i propositionen om F-skattebevis,\r\nbeslutat om nya regler för skatteavdrag och\r\nbetalning av socialavgifter.</pre><pre>De nya reglerna, som börjar tillämpas den 1 april\r\nnästa år, innebär bl.a. att nuvarande B-skattesedel\r\nersätts med en F-skattesedel som ges vidare\r\nrättsverkningar än B-skattesedeln. Den som\r\ninnehar en F-skattesedel skall själv betala\r\npreliminär skatt och socialavgifter. Var och en som\r\nbedriver näringsverksamhet skall ha rätt att få en F-\r\nskattesedel. Det gäller alltså även den som bedriver\r\nnäringsverksamhet i endast mindre omfattning.\r\nOm den skattskyldige har både\r\nanställningsinkomster och inkomst av\r\nnäringsverksamhet, skall F-skattesedeln kunna\r\nkombineras med en A-skattesedel som då skall\r\nanvändas i anställningsförhållandet.</pre><pre>Jag anser att nuvarande bestämmelser om vad som\r\nskall avses med begreppet inkomst av\r\nnäringsverksamhet bör behållas. F-skattesedeln\r\ngör det väsentligt enklare för den som vill starta en\r\nnäringsverksamhet eller bedriva sådan verksamhet\r\nvid sidan av en anställning. Innan vi har sett\r\neffekterna av de nya uppbördsreglerna är jag inte\r\nberedd att föreslå några ytterligare ändringar i\r\nskattelagstiftningen av det slag som Lars Petersson\r\nefterfrågar.</pre><pre>Låt mig tillägga att jag är medveten om att det\r\nupplästa svaret inte låter enkelt, men det är enklare\r\nän det låter.</pre><pre>Anf. 157  LARS PETERSSON (c):</pre><pre>Fru talman! Jag tackar statsrådet för svaret.</pre><pre>Svensk skattelagstiftning är komplicerad, vilket\r\nockså framgick av svaret, som kanske var enklare\r\nän det verkade. Men skattelagstiftningen blir än\r\nmer komplicerad genom att den kopplas ihop med\r\nandra lagar, förordningar och författningar, t.ex.\r\nmed bl.a. socialtjänstlagen och lagen om allmän\r\nförsäkring, där det kan vara fråga om olika\r\ntolkningar. Den gränsdragning som jag frågar om\r\ngäller när en arbetstagare inte längre har en\r\nhuvudarbetsgivare som skall betala in avgifter eller\r\nnär en arbetstagare är att betrakta som egen\r\nföretagare. Den frågan har jag fått svar på, och det\r\ntackar jag för.</pre><pre>Efter samtal med skattemyndigheten i min hemstad\r\nmisstänker jag ändå att problemet med gränserna\r\ninte har lösts genom tillkomsten av F-\r\nskattebevisen. Men jag hoppas att statsrådet -- som\r\nhan säger i slutklämmen av sitt svar -- är beredd att\r\nåterkomma, om det visar sig att de nya F-\r\nskattebevisen inte löser det problem som jag här\r\nhar tagit upp.</pre><pre>Jag tror att statsrådet delar min uppfattning att det\r\när önskvärt att underlätta för offentliganställda att\r\nkunna övergå till privat eller egen verksamhet, men\r\ndå måste det också finnas offentliga spelregler som\r\nger den signalen. I dag går signalerna i spelreglerna\r\ni motsatt riktning.</pre><pre>Jag tror alltså inte att F-skattebevisen löser\r\nproblemet. De individer som här berörs är ofta\r\nbetrodda att disponera miljonbelopp inom ramen\r\nför sin tjänst, men de är inte betrodda att betala in\r\nsin egen skatt. Då vill jag fråga: Är statsrådet\r\nberedd att överlägga med Riksskatteverket om nya\r\nanvisningar för att underlätta för offentliganställda\r\natt gå ut i egen verksamhet, om det nu visar sig att\r\nF-skattebeviset inte fungerar?</pre><pre>Anf. 158  Statsrådet BO LUNDGREN (m):</pre><pre>Fru talman! Jag tror att problemet i och för sig kan\r\nlösas. Om man har en A-skattesedel och betalar\r\nskatt för den inkomst man har som löntagare, är det\r\nproblemet hanterat. Man slipper fundera över det.\r\nSedan får man en F-skattesedel som gör det möjligt\r\natt man när det gäller näringsinkomster själv kan\r\nhantera den frågan. Därmed är väldigt mycket\r\nvunnet. I princip borde problemen då vara lösta.</pre><pre>Om det skulle visa sig att det uppstår problem, har\r\njag all anledning att på eget initiativ återkomma till\r\nfrågan.</pre><pre>Anf. 159  LARS PETERSSON (c):</pre><pre>Fru talman! Jag har förstått att det är litet\r\nknepigare att få ett F-skattebevis än att få en B-\r\nskattesedel. Jag är rädd för att\r\nskattemyndigheterna kan ''snäva in'' kriterierna för\r\natt erhålla F-skattebevis. Men jag hoppas att jag\r\nhar fel på den punkten.</pre><pre>Överläggningen var härmed avslutad.</pre><pre>25 §  Svar på fråga 1992/93:216 om reglerna för\r\ntulltillägg</pre><pre>Anf. 160  Statsrådet BO LUNDGREN (m):</pre><pre>Fru talman! Carl Fredrik Graf har frågat mig vilka\r\nåtgärder jag har vidtagit i anledning av riksdagens\r\nbeslut att i enlighet med skatteutskottets\r\nbetänkande nr 17 för riksdagsåret 1991/92 låta\r\nregeringen göra en ny prövning av reglerna om\r\ntulltillägg.</pre><pre>I regleringsbrevet för Tullverkets verksamhet för\r\nbudgetåret 1992/93 har ett uppdrag lämnats till\r\nGeneraltullstyrelsen. Generaltullstyrelsen skall\r\nredovisa hur systemet hittills fungerat och vilken\r\nbetydelse tulltillägget har för Tullverkets arbete.\r\nOm styrelsen skulle finna att övervägande skäl talar\r\nför ett bibehållande av tulltillägget, skall styrelsen\r\näven överväga om det finns skäl att ändra reglerna.\r\nUppdraget skall redovisas senast under januari\r\n1993.</pre><pre>Anf. 161  CARL FREDRIK GRAF (m):</pre><pre>Fru talman! Jag tackar statsrådet för svaret. Jag tror\r\negentligen att statsrådet och jag är överens i frågan\r\nom tulltillägg. Som ny ledamot har man anledning\r\natt förbereda sig inför en frågedebatt. När jag tog\r\ndel av tidigare argumentation i den här kammaren\r\nfann jag att statsrådet i motioner och reservationer\r\nlänge har velat avskaffa tulltillägget.</pre><pre>I svaret hänvisades till uppdraget åt Tullverket.\r\nSedan får vi se vad som händer i januari. Jag är\r\nkanske litet besviken på att statsrådet poängterar\r\ntulltilläggets betydelse för Tullverket. Frågan är\r\nvad tulltillägget har för betydelse för näringslivet.\r\nVilka överväganden har statsrådet gjort i det\r\navseendet? Det är egentligen intressantare.</pre><pre>Anf. 162  Statsrådet BO LUNDGREN (m):</pre><pre>Fru talman! Jag vill att Tullverket skall redovisa hur\r\ntulltillägget har fungerat och om det från\r\nTullverkets synpunkter finns anledning att vidta\r\nförändringar. Sedan får jag göra en värdering med\r\nutgångspunkt från också andra aspekter på frågan.</pre><pre>Anf. 163  CARL FREDRIK GRAF (m):</pre><pre>Fru talman! Jag vill då fråga om statsrådet delar\r\nmin uppfattning att tulltillägget medför betydande\r\nadministrativa problem. Det är en avgift som\r\nberäknas på uppgifter som hanteras under stor\r\ntidspress. Till yttermera visso lyfts den moms som\r\ntillägget debiteras på av i allmänhet av importören.\r\nDelar statsrådet den uppfattningen?</pre><pre>Anf. 164  Statsrådet BO LUNDGREN (m):</pre><pre>Fru talman! Jag har naturligtvis inte ändrat\r\nuppfattning bara för att jag har blivit statsråd. Jag\r\nhar samma uppfattning i sakfrågan som jag har\r\nredovisat tidigare. Däremot gäller det att förbereda\r\noch bereda ett ärende väl. Vi skall därför börja med\r\natt bedöma Generalstullstyrelsens argumentation.\r\nSedan finns det anledning att gå vidare.</pre><pre>Anf. 165  CARL FREDRIK GRAF (m):</pre><pre>Fru talman! Statsrådet har ju visat en betydande\r\nhandlingskraft i många frågor under den tid som\r\nhan har varit statsråd. Jag hade kanske förväntat\r\nmig att den här trots allt lilla frågan kunde ha\r\nföranlett ett beslut tidigare, eftersom jag utifrån det\r\nsvar som statsrådet har givit förmodar att han ändå\r\nhar en klar uppfattning om hur frågan skall\r\nhanteras. Jag ser fram emot att tulltillägget snart\r\nskall vara avskaffat.</pre><pre>Överläggningen var härmed avslutad.</pre><pre>26 §  Svar på fråga 1992/93:237 om\r\nRiksskatteverkets förhandsbesked</pre><pre>Anf. 166  Statsrådet BO LUNDGREN (m):</pre><pre>Fru talman! Lars Björkman har frågat mig vilka\r\nåtgärder jag är beredd att medverka till så att\r\nSkatterättsnämndens förhandsbesked kan avges\r\ninom rimlig tid.</pre><pre>Jag har samma uppfattning som Lars Björkman om\r\nförhandsbeskedens betydelse. Ett förhandsbesked\r\nkan undanröja de skattemässiga oklarheterna kring\r\nplanerade affärstransaktioner. I och med att\r\nSkatterättsnämndens beslut kan överklagas till\r\nRegeringsrätten fyller förhandsbeskeden också en\r\nviktig rättsbildande funktion. Detta gäller särskilt\r\nnu, efter skattereformen, när behovet av\r\nvägledande prejudikat är stort.</pre><pre>Självklart är det viktigt att handläggningstiden i\r\nSkatterättsnämnden hålls nere. Samtidigt måste\r\nman komma ihåg att det finns gränser för vad man\r\nkan åstadkomma. De ansökningar som skall prövas\r\ni sak behöver i regel kompletteras i flera\r\nhänseenden. Skriftväxlingen mellan parterna tar\r\ntid. Detsamma gäller den juridiska bedömningen.\r\nÄrendena är regelmässigt omfattande och rör\r\nområden där rättsläget är oklart. Kravet på kvalitet\r\ni beslutens innehåll måste därför ställas högt.\r\nÖverklagas nämndens besked tar det ytterligare tid\r\ninnan det slutliga avgörandet kommer.</pre><pre>Skatterättsnämnden inrättades den 1 juli 1991 efter\r\nett riksdagsbeslut. Tidigare lämnades\r\nförhandsbeskeden av Rättsnämnden, en särskild\r\nnämnd inom Riksskatteverket. Det var inte bara\r\nfråga om ett namnbyte. Ett antal organisatoriska\r\nändringar vidtogs också. Viktigast var att nämnden\r\nbefriades från dispensärenden. Syftet med\r\nändringarna var bl.a. att skapa förutsättningar för\r\nen snabbare handläggning av ansökningarna om\r\nförhandsbesked.</pre><pre>Jag kan konstatera att läget nu är väsentligt bättre\r\nän när riksdagen fattade sitt beslut våren 1991.\r\nFlera faktorer har bidragit till det -- t.ex. avgörs\r\nenklare ärenden av nämnden i mindre\r\nsammansättning. Inom nämndens kansli har\r\nskapats nya rutiner för att löpande kontrollera\r\nberedningsläget i alla ärenden och för att\r\nsammanföra ärenden av likartad beskaffenhet.\r\nAntalet juristtjänster på kansliet har visserligen --\r\nsom en följd av att dispensärendena flyttats bort --\r\nkunnat dras ned, men samtidigt har de mest erfarna\r\njuristernas insatser helt kunnat inriktas på\r\nförhandsbeskeden. Ändringarna har bidragit till att\r\nförbättra nämndens beslutsunderlag och\r\nbeslutskapacitet. Effektiviteten har också främjats\r\nav att alltför ofullständiga ansökningar avvisas i\r\nstörre utsträckning än tidigare. Resurserna kan\r\ndärmed koncentreras på de ärenden som verkligen\r\nleder till förhandsbesked.</pre><pre>Som en följd av bl.a. dessa och andra åtgärder har\r\nnämndens balanser arbetats ned kraftigt.\r\nNyinkomna ärenden avgörs snabbare än tidigare.\r\nMed en fortsatt måttlig tillströmning av nya\r\närenden kan handläggningstiden minskas än mer.\r\nMot denna bakgrund anser jag det inte nödvändigt\r\natt nu ta initiativ till några ytterligare åtgärder.</pre><pre>Anf. 167  LARS BJÖRKMAN (m):</pre><pre>Fru talman! Jag tackar statsrådet för svaret.</pre><pre>Jag får konstatera att åtgärder har vidtagits i den\r\nriktning som jag har antytt som önskvärd. Jag delar\r\ngärna statsrådets förhoppning att de här åtgärderna\r\nskall leda till ytterligare förkortning av\r\nhandläggningstiden.</pre><pre>Den uppgift jag har införskaffat via\r\nutredningstjänsten ger dock inte det entydiga\r\nbesked som statsrådet lämnar här, därför att\r\nhandläggningstiden är fortfarande relativt lång --\r\nenligt senast tillgängliga statistik balanserar den för\r\nnärvarande mellan tio och elva och en halv månad.\r\nJag utgår från att att vi båda har uppfattningen att\r\ndet är en alldeles för lång tidsutdräkt för att\r\nfrågeställarna skall kunna känna sig nöjda.</pre><pre>Bakgrunden är, precis som statsrådet har uppfattat\r\ndet, att en näringsidkare som står inför en\r\nförändring av något slag i sin verksamhet måste\r\nuppleva vikten av att han skatterättsligt handlar på\r\nett sådant sätt att han dels inte kommer i konflikt\r\nmed skattelagstiftningen, dels, och framför allt,\r\ninte åsamkar sitt företag skattekonsekvenser som\r\när så negativa att han egentligen borde avstå från\r\ntransaktionerna.</pre><pre>Mot den bakgrunden är det naturligtvis angeläget\r\natt ytterligare korta handläggningstiden -- annars är\r\nrisken, när svaret väl kommer, att transaktionen,\r\nom den genomförs, endera inte är tillräckligt bra\r\nsett ur företagets synpunkt eller är skattevidrig,\r\nvilket inte heller är bra.</pre><pre>Jag utgår från att den gemensamma strävan måste\r\nvara att ytterligare avsevärt korta\r\nhandläggningstiden, även om jag är fullt medveten\r\nom svårigheterna på dels frågeställarsidan, dels\r\nsvarandesidan.</pre><pre>Anf. 168  Statsrådet BO LUNDGREN (m):</pre><pre>Fru talman! Det är min ambition, liksom Lars\r\nBjörkmans och även Skatterättsnämndens\r\nambition, att få ned balanserna och förkorta\r\nbehandlingstiden. Sedan kommer vi inte ifrån att\r\nden behandlingstid som nu har redovisats kan gälla\r\ni vissa ärenden. Det kan t.o.m. ta längre tid,\r\nberoende på skriftväxlingen. Andra ärenden\r\nbehandlas förhållandevis snabbt. Man har\r\nmöjlighet, om det är fullständiga ansökningar, att\r\npå ett bättre sätt ge besked i god tid.</pre><pre>Men vi kommer aldrig genom den här prövningen,\r\nmed tanke på den ställning den har i tolkningen av\r\nlagstiftningen, ner på handläggningstider på bara\r\nen eller två månader, utan det rör sig om några\r\nmånader. Vill man komma ännu längre ner gäller\r\ndet nog att i komplicerade ärenden fundera på\r\nandra sätt att hantera situationen. Det måste alltid\r\nvara en rättssäkerhet i den juridiska bedömningen.\r\nMen visst kan handläggningstiden förkortas\r\nytterligare -- det är också min och\r\nSkatterättsnämndens ambition.</pre><pre>Anf. 169  LARS BJÖRKMAN (m):</pre><pre>Fru talman! Det känns betryggande att vi är\r\növerens om målsättningen. Men när statsrådet\r\navslutningsvis i svaret säger att han inte är beredd\r\natt ta ytterligare initiativ hyser jag farhågor om den\r\ntidsutdräkt som jag har redovisat -- medianvärdet\r\när 11,6 månader, enligt de uppgifter jag har fått. Jag\r\nkan inte anse att det är tillfredsställande.</pre><pre>Även om ambitionen nu är att korta\r\nhandläggningstiden, hoppas jag, trots det svar jag\r\nhar fått, att man är beredd att bevaka frågan\r\nnoggrant och att trots allt ta de initiativ som är\r\nnödvändiga. Jag uppfattar att sentensen i svaret är\r\natt tidsutdräkten inte är tillfredsställande, och då\r\nborde konsekvensen rimligen bjuda att man på\r\nnågot sätt tar initiativ för att korta\r\nhandläggningstiden.</pre><pre>Anf. 170  Statsrådet BO LUNDGREN (m):</pre><pre>Fru talman! Det jag säger är att jag inte nu är\r\nberedd att ta ytterligare initiativ. Jag har fått en\r\nföredragning av ärendebalansen och dess\r\nutveckling, och jag konstaterar att det sker en\r\nsuccessiv krympning av behandlingstiden. Jag tror\r\ndessutom att den är något lägre nu än de uppgifter\r\nsom frågeställaren har fått tidigare.</pre><pre>Man ser alltså en tendens till en klar förbättring,\r\nmed en minskning av balansen och en neddragning\r\nav ärendetiden. Den utvecklingen skall naturligtvis\r\nfå fortsätta, och vi får se om det behövs ytterligare\r\nåtgärder. Men jag är inte, som jag sade, beredd att\r\nnu ta initiativ till det.</pre><pre>Anf. 171  LARS BJÖRKMAN (m):</pre><pre>Fru talman! Jag tackar för svaret.</pre><pre>Överläggningen var härmed avslutad.</pre><pre>27 §  Svar på fråga 1992/93:248 om gränskontroll\r\nav vapeninnehav</pre><pre>Anf. 172  Statsrådet BO LUNDGREN (m):</pre><pre>Fru talman! John Andersson har mot bakgrund av\r\nett EG-direktiv om kontroll av vapen frågat mig hur\r\nregeringen kommer att hantera frågan om\r\ngränskontroll av vapen när EES-avtalet träder i\r\nkraft.</pre><pre>Som justitieminister Gun Hellsvik meddelade den\r\n24 november här i kammaren, omfattar EES-\r\navtalet inte EG-direktivet om kontroll av vapen.\r\nInte heller i övrigt innehåller EES-avtalet något\r\nsom medför att gränskontrollen avseende vapen\r\nmåste upphöra. Den svenska gränskontrollen av\r\nvapen kommer således inte att förändras av EES-\r\navtalet.</pre><pre>Anf. 173  JOHN ANDERSSON (v):</pre><pre>Fru talman! Jag får tacka statsrådet för svaret på\r\nmin fråga.</pre><pre>Det är tredje gången på kort tid som jag diskuterar\r\nden här frågan i kammaren. Jag trodde att jag\r\nskulle få svaret förra veckan, då statsrådet ändå var\r\nhär i kammaren, men svaret uteblev. Då tänkte jag\r\natt det kanske finns komplikationer här som är av\r\nsvårare art.</pre><pre>När Schweiz nu sade nej till EES tänkte jag att både\r\nministern och regeringen såg Schweiz som en\r\nräddande ängel när det gäller frågan om\r\nvapenkontroll.</pre><pre>Nu säger statsrådet att det inte blir någon\r\nförändring, och det gör mig litet förvånad.\r\nJustitieministern sade nämligen till mig för 14 dagar\r\nsedan att man redan hade startat ett arbete på\r\nFinansdepartementet. Hon sade att det togs\r\ninitiativ redan i våras för att anpassa\r\ngränskontrollen och vapenlagstiftningen till de EG-\r\ndirektiv som kommer att gälla.</pre><pre>Det är således inte riktigt att vapendirektiven\r\nändras när Sverige blir anslutet till EES, utan\r\nsvenska bestämmelser om avgifter osv. i fråga om\r\natt färdas mellan länderna med gevär på väg\r\nkommer att fortsätta att gälla. Således kommer\r\nman inte att fritt få färdas med vapen över\r\ngränserna.</pre><pre>Anf. 174  Statsrådet BO LUNDGREN (m):</pre><pre>Fru talman! Det är rätt uppfattat. EES-avtalet\r\nomfattar inte vapendirektiv, så det blir inga\r\nförändringar på grund av det önskvärda EES-\r\navtalet, som tyvärr har försenats genom utfallet av\r\nden schweiziska folkomröstningen.</pre><pre>Anf. 175  JOHN ANDERSSON (v):</pre><pre>Fru talman! Jag kan notera att vi äntligen -- får jag\r\nhoppas -- har skapat klarhet i den här frågan.</pre><pre>Överläggningen var härmed avslutad.</pre><pre>28 §  Svar på fråga 1992/93:259 om en\r\nparlamentarisk grupp rörande bostadspolitiken</pre><pre>Anf. 176  Statsrådet BO LUNDGREN (m):</pre><pre>Fru talman! Eva Zetterberg har frågat mig om jag\r\när beredd att verka för att en parlamentarisk grupp\r\nför bostadsfrågor tillsätts.</pre><pre>Frågan ställs mot bakgrund av att regeringen\r\nnyligen beslutat om att inrätta en\r\ninterdepartemental delegation för bostadsfrågor.\r\nRegeringsbeslutet skall inte tolkas så att vi håller på\r\natt återskapa ett bostadsdepartement.\r\nDelegationens uppgift är främst att samordna det\r\nförändringsarbete som satts i gång på bostads- och\r\nbostadsbyggnadsområdet inom resp. departements\r\nansvarsområde.</pre><pre>Det finns enligt min uppfattning ingen anledning att\r\nha en annan ordning i berednings- och\r\nbeslutsprocessen på bostadsområdet än inom\r\növriga områden där riksdag och regering har att\r\nfatta beslut. Inte heller finns det nu anledning att\r\ntillsätta någon parlamentarisk grupp utanför\r\nregeringskansliet.</pre><pre>Anf. 177  EVA ZETTERBERG (v):</pre><pre>Fru talman! Jag tackar statsrådet Bo Lundgren för\r\nsvaret på min fråga. Däremot är jag inte särskilt\r\nnöjd med svaret.</pre><pre>Jag vill först beklaga att ett bostadsdepartement\r\nännu inte har återinrättats, och jag tror inte att jag\r\när ensam om att ha sett detta som ett första steg till\r\nett återinrättat bostadsdepartement. Många med\r\nmig gör bedömningen att det skulle vara en mycket\r\nlämplig åtgärd. Vi behöver nu inte diskutera om ett\r\nbostadsdepartement är på gång eller inte. Hur\r\nkommer det sig att regeringen tillsätter en så totalt\r\nensidigt representerad grupp? Jag kan inte läsa mig\r\ntill namn på en enda kvinna i den här delegationen.</pre><pre>Om jag inte minns helt fel kom de borgerliga\r\nriksdagskvinnorna förra året med en gemensam\r\nlista till regeringen med förslag på olika lämpliga\r\nkvinnor som skulle kunna utses i olika\r\nsammanhang. Kvinnorna var kunniga, duktiga och\r\nhade en rad olika kvalifikationer. Som om nu\r\nkvinnorna på den andra sidan inte hade den\r\nkapaciteten! Jag undrar om regeringen har tappat\r\nden här listan. Varför har den inte använts i det här\r\nsammanhanget?</pre><pre>Slutligen beklagar jag beträffande frågan om den\r\nparlamentariska kommittén att statsrådet inte vill\r\nha en sådan. Även på det området är det många\r\nsom önskar att bostadsfrågorna skall få en mer\r\nframskjuten position i diskussionen. Jag uppfattade\r\nvid den konferens där statsrådet själv medverkade\r\nförra måndagen att statsrådet Bo Lundgren hade\r\nkommit fram till att det nu får vara nog med\r\nsänkningar av bostadssubventioner under de\r\nnärmaste åren, och att det kanske fanns en viss\r\ninsikt om att regeringen hade gått för långt både för\r\n1993 och för 1994, även om det har skett i gott\r\nsällskap med Socialdemokraterna.</pre><pre>Anf. 178  Statsrådet BO LUNDGREN (m):</pre><pre>Fru talman! Jag förstår att Eva Zetterberg, som vill\r\nfullfölja den bostadspolitik som har lett till alla\r\nproblem -- de våldsamt höga byggkostnaderna som\r\nhar lett till hyreskostnader som är helt orimliga --\r\nockså vill ha ett bostadsdepartement för att fullfölja\r\nden politiken. Det vill absolut inte jag.</pre><pre>Beträffande bostadssubventionerna är det inga\r\nproblem att hantera vad som gäller för 1993 och\r\n1994. Jag sade vid den konferens som Eva\r\nZetterberg åsyftar att med nuvarande\r\nförutsättningar -- ränteläge och annat -- börjar vi\r\nefter 1994 närma oss den gräns där det finns risk för\r\natt neddragningar kan leda till sådana problem att\r\ndet spiller över den finansiella sektorn. Detta måste\r\nvi vara mycket observanta på.</pre><pre>Vad gäller den delegation som är tillsatt är det en\r\ninterdepartemental delegation, där varje\r\ndepartement har utsett den politiska tjänsteman\r\neller tjänstekvinna, om det så skulle vara, som har\r\natt hantera frågorna. Det har slumpat sig så, att det\r\nhar blivit män som ingår i delegationen. Min egen\r\nstatssekreterare råkar vara man. Jag har ingen\r\nannan statssekreterare.</pre><pre>Självfallet är det inte fråga om någon\r\ndiskriminering av kvinnor, lika litet som det är fråga\r\nom diskriminering i Lunds kommun, där samtliga\r\nborgerliga kommunalråd råkar vara kvinnor.</pre><pre>Anf. 179  EVA ZETTERBERG (v):</pre><pre>Fru talman! Först vill jag säga att jag tycker att det\r\när trevligt att jämställdhetsminister Birgit Friggebo\r\nhar infunnit sig.</pre><pre>Det är inte enbart en slump att det bara råkar bli\r\nmän vid tillsättande av viktiga poster. I så fall är det\r\ni många sammanhang en slump som ofta blir regel.\r\nDärför räcker det inte att be varje departement att\r\nplocka fram sin statssekreterare, utan man måste\r\nfaktiskt anstränga sig betydligt mer. Jag vill\r\nåterigen hänvisa till den lista som de borgerliga\r\nkvinnorna själva har lyft fram här i riksdagen.</pre><pre>Vad gäller återinrättandet av ett\r\nbostadsdepartement vill jag säga: Jag vill gärna ha\r\ntillbaka ett bostadsdepartement, inte för att\r\nfullfölja en dålig bostadspolitik, utan för att\r\nutveckla bostadspolitiken i stället för att som i dag\r\navveckla den. Naturligtvis skall man inte upprepa\r\ngamla misstag. Problemen är i dag så stora att\r\nregering och riksdag definitivt inte kan bemästra\r\ndem. Därför hade det varit bra, när man nu inte vill\r\nha ett bostadsdepartement, att åtminstone ha den\r\nparlamentariska beredningsgruppen till\r\ndelegationens hjälp.</pre><pre>Anf. 180  Statsrådet BO LUNDGREN (m):</pre><pre>Fru talman! Riksdagen har ett bostadsutskott, som\r\nhar att hantera den typen av frågor. Det är ganska\r\nbra att man betraktar andra olika frågor i deras\r\nnaturliga sammanhang. Bostadsfinansieringen\r\nligger av naturliga skäl inom Finansdepartementets\r\nberedningsområde och passar väl in där.</pre><pre>Vad gäller jämställdhetsfrågan vill jag säga att det\r\nuppstår problem, om man måste byta\r\nstatssekreterare därför att de råkar ha fel kön vid\r\ntillsättande av en delegation där de skall ingå. Jag\r\ntror att Eva Zetterberg inser det svåra i detta. Det\r\när inte fråga om att välja personer mot annan\r\nbakgrund än att det är statssekreteraren eller annan\r\npolitisk tjänsteman. Men sådana slumpartade\r\neffekter blir det, som jag nämnde i exemplet med\r\nLunds kommun, där samtliga borgerliga\r\nkommunalråd är kvinnor. I Kristianstads län är fem\r\nav nio moderata kommunstyrelseordförande\r\nkvinnor. Så blir det därför att kvinnor är lika\r\nkompetenta som män. Detta torde vi vara överens\r\nom.</pre><pre>Anf. 181  EVA ZETTERBERG (v):</pre><pre>Fru talman! Jag kanske inte skall fortsätta att\r\ndiskutera frågan om diskriminering ytterligare. Det\r\när bara att konstatera faktum, dvs. att regeringen\r\ntotalt har misslyckats med jämställdhetspolitiken.\r\nMan har också misslyckats vid valet av\r\nstatssekreterare som kollektiv. Det är helt\r\nuppenbart. Det är naturligtvis överlag fel\r\nstatssekreterare som regeringen har tillsatt,\r\neftersom det är en så klar majoritet av män. Men\r\njag hoppas att regeringen kommer att se över detta\r\nframöver, även om det inte går att göra just när det\r\ngäller den här delegationen.</pre><pre>Slutligen, när man diskuterar att 70 000 tvingas byta\r\nbostad på grund av höjda hyreskostnader är det\r\nmånga som i dag inom Hyresgäströrelsen, en rad\r\nandra organisationer och även bland vanliga enkla\r\nhyresgäster är oerhört oroade över den framtida\r\nbostadspolitiken. Byggherrarna vet i dag inte om\r\nde kan bygga i framtiden eller vad de skall satsa på.</pre><pre>Jag och många andra vet att vi har ett bra\r\nbostadsutskott här i riksdagen. Jag är övertygad om\r\natt många i utskottet skulle tycka att ett\r\nåterinförande av ett bostadsdepartement vore bra.</pre><pre>Anf. 182  Statsrådet BO LUNDGREN (m):</pre><pre>Fru talman! Jag förstår den oro som Eva Zetterberg\r\ntalar om. Den oron är en följd av en tidigare\r\nfelaktigt bedriven politik som Vänsterpartiet under\r\nlång tid har ställt sig bakom.</pre><pre>Anf. 183  EVA ZETTERBERG (v):</pre><pre>Fru talman! Detta kan inte så oemotsagt.\r\nVänsterpartiet har inte varit med om att föra en\r\nfelaktig bostadspolitik. Däremot har det\r\nnaturligtvis begåtts enskilda misstag från vårt parti,\r\nfrån Socialdemokraterna och från en rad andra\r\npartier. Vi är mycket angelägna om att undvika\r\nsådana misstag i framtiden.</pre><pre>Det kan förhoppningsvis finnas intresse av att\r\nsamarbeta i frågor som hur bostadssubventionerna\r\nskall utformas för att rikta sig till dem som bäst\r\nbehöver subventioner i framtiden. Däremot har\r\ninte den bostadspolitik som vi har haft här i landet\r\nförorsakat de problem som Bo Lundgren beskriver,\r\nutan den har lett till att vi har en mycket hög\r\nbostadsstandard. Ett stort antal människor bor bra\r\ni det här landet, till skillnad från i många andra\r\neuropeiska länder.</pre><pre>Anf. 184  Statsrådet BO LUNDGREN (m):</pre><pre>Fru talman! En bostadspolitik som har lett till att en\r\nnybyggd trerumslägenhet egentligen skulle ha en\r\nhyra på 11 000--12 000 kronor har misslyckats.</pre><pre>Överläggningen var härmed avslutad.</pre><pre>29 §  Svar på fråga 1992/93:292 om granskningen\r\nav bankernas kreditförluster</pre><pre>Anf. 185  Statsrådet BO LUNDGREN (m):</pre><pre>Fru talman! Olle Schmidt har ställt två frågor\r\nangående den kommitté som skall granska\r\nproblemen på kreditmarknaden. Den ena gäller\r\nvarför tillsättningen dröjt, den andra hur den långa\r\nutredningstiden motiveras.</pre><pre>Jag vill först slå fast syftena med kommittén. Dessa\r\när att:</pre><pre>-- dels klarlägga de faktorer och orsakssamband\r\nsom lett fram till nuvarande problem på\r\nkreditmarknaden, inkluderande den tidigare\r\nregleringspolitiken, tillsynen och bankernas roll för\r\nutvecklingen,</pre><pre>-- dels analysera effekterna på den reala ekonomin\r\nav problemen på kreditmarknaden,</pre><pre>-- dels utreda tillsynens inriktning.</pre><pre>Behovet av analys och kunskap om bakomliggande\r\norsaker och framtida effekter är stort. Direktiven\r\nhar delvis utformats mot bakgrund av det\r\nomfattande arbete som lagts ner i samband med\r\nregeringens proposition om åtgärder för att stärka\r\ndet finansiella systemet. Utvecklingen under\r\nhösten har därmed kommit att påverka tidpunkten\r\nför tillsättandet av den aktuella kommittén.</pre><pre>Med tanke på problemens delvis unika karaktär\r\noch syftet med utredningen står enligt min mening\r\ninget att vinna på en snabbehandling av frågorna.\r\nDen tid fram till utgången av år 1994 som ställts till\r\nkommitténs förfogande för en slutrapport kan\r\ndärmed inte heller sägas vara tilltagen i överkant.\r\nKommittén förväntas avlämna delrapporter\r\nfortlöpande.</pre><pre>Jag avser inom kort offentliggöra direktiven och\r\nsammansättningen av kommittén.</pre><pre>Anf. 186  OLLE SCHMIDT (fp):</pre><pre>Fru talman! Jag ber att få tacka skatteministern för\r\nsvaret. Jag är glad över att direktiven och\r\nsammansättningen av kommittén nu snart skall\r\noffentliggöras. Därmed har jag egentligen fått svar\r\npå min fråga.</pre><pre>Jag har förståelse för att en ordentlig utredning av\r\nproblemen på finansmarknaden kan ta tid. Det är\r\ndärför viktigt att man börjar i god tid, så att man\r\ninte drar frågan i långbänk, vilket jag anser att\r\nregeringen tyvärr har gjort i det här fallet.</pre><pre>Fru talman! Jag tror att svenskar i allmänhet är\r\nmycket oroade och upprörda över det som har hänt\r\ninom bankvärlden. Den reaktionen har jag\r\nförståelse för.</pre><pre>Jag vet inte om skatteministern har sett att en\r\nopinionsundersökning gjord av Temo visar att en\r\nstor majoritet av de tillfrågade anser att banker och\r\nfinansbolag har det allra största ansvaret för den\r\nekonomiska krisen i Sverige. Jag instämmer inte i\r\nden verklighetsbeskrivningen. Så enkelt är givetvis\r\ninte svaret. Skuldbördan kan delas mellan fler.\r\nResultatet av undersökningen visar ändå hur viktig\r\ndenna fråga är, därav mitt intresse för ett snabbt\r\noch kraftfullt agerande från regeringens sida.</pre><pre>Skatteministern säger i sitt svar att en av\r\nkommitténs uppgifter är att analysera effekterna på\r\nden reala ekonomin av problemen på\r\nkreditmarknaden. På vanlig svenska måste väl det\r\nuttydas som vilken effekt bankernas problem har\r\npå sysselsättning, företagande och välfärd här i\r\nlandet. Det är en mycket brådskande fråga. Jag vet\r\natt regeringen lägger fram förslag för att minska\r\ndessa problem. Samtidigt är det viktigt att\r\nkommittén har möjlighet att studera dem. Det säger\r\nskatteministern också i sitt svar på min fråga.</pre><pre>Förseningen av utredningen gör att den nya\r\nmyndigheten -- den s.k. bankakuten, som vi snart\r\nskall besluta om -- får börja sin verksamhet utan att\r\nha någon klar bild av vad som har orsakat de stora\r\nproblemen i bankerna och om problemen kanske\r\nberor på bankerna själva. Den nya myndigheten\r\nriskerar, om man uttrycker sig litet slarvigt, att\r\nfamla i blindo. Det är också därför det är så viktigt\r\natt kommittén fort kommer i gång med sitt arbete.\r\nTycker inte skatteministern att det hade varit bra\r\nom kommittén hade kommit i gång litet tidigare?</pre><pre>Anf. 187  Statsrådet BO LUNDGREN (m):</pre><pre>Fru talman! Nej, det tycker jag inte alls. Det har\r\ninte någon relevans för de akuta problemen. När\r\ndet gäller orsakssambanden skall man vara försiktig\r\nmed att dra slutsatser av den aktuella\r\nopinionsundersökningen. Jag förstår att\r\nmedborgarna lätt kan få intrycket att krisen är\r\nbankernas fel. Det grundläggande problemet är att\r\ndet politiska systemet, framför allt de som då hade\r\nregeringsansvaret, drev en ekonomisk politik som\r\nledde till hög inflation samtidigt som vi hade\r\nmycket höga marginalskatter. Det ledde till ett\r\nintresse för en låneexpansion när kreditmarknaden\r\navreglerades. Avregleringen var nödvändig men\r\nföretogs i fel miljö. Måhända fanns det synpunkter\r\npå tillsynen i detta sammanhang. Det innebär att\r\nlejonparten av ansvaret naturligtvis måste tas av det\r\npolitiska systemet, enkannerligen den regering som\r\nsatt då och som hade ansvaret för den miljö där\r\navregleringen företogs.</pre><pre>Olle Schmidt har nog totalt missuppfattat vad\r\nutredningen skall göra. De akuta problem som har\r\nuppstått måste hanteras. Man kan inte gråta över\r\nspilld mjölk och tro att man löser problemen genom\r\natt gå tillbaka och göra en utredning. Utredningen\r\nskall se på bakgrunden till problemen på ett\r\nfördjupat sätt, mer än vad jag kunde ange\r\ninledningsvis. Den skall försöka värdera olika\r\nfaktorer och anlägga synpunkter som kan vara till\r\nhjälp för den som vill gå tillbaka och studera vad\r\nsom egentligen hände. Förra gången detta hände i\r\nSverige var på 20- och 30-talen, framför allt krisen\r\npå 20-talet. Det innebär också att en\r\nbankstödsnämnd inte behöver utredningen som ett\r\nunderlag för sitt arbete.</pre><pre>Anf. 188  OLLE SCHMIDT (fp):</pre><pre>Fru talman! Man skall inte gråta över spilld mjölk,\r\nsäger statsrådet. Nej, det är möjligt. Jag har hört ett\r\ntalesätt som lyder: Man skall icke allenast lyfta upp\r\nen sten för att släppa den på sina egna fötter. Man\r\nbör gå en bit fram med den innan man släpper ner\r\nden. Jag tror att historisk erfarenhet är nyttigt. Där\r\nhar vi inte olika uppfattningar. Jag delar\r\nskatteministerns grunduppfattning när det gäller de\r\nbakomliggande orsakerna.</pre><pre>Skatteministern säger också att behovet av analys\r\noch kunskap om bakomliggande orsaker och\r\nframtida effekter är stort. Skatteministern medger\r\ndet i sitt svar. Jag tycker därför att det hade varit av\r\nvikt att frågan snabbare hade fått en belysning. Jag\r\ntror nämligen att symboler, signaler är viktiga i\r\ndetta sammanhang. Min uppfattning är att Temo-\r\nundersökningen ganska väl stämmer överens med\r\nde uppfattningar jag träffar på ute på torgmöten\r\nosv. Människor är mycket oroade. De tycker att det\r\nhar gått fel på något sätt. De kräver att det politiska\r\nsystemet tar ansvar för detta och är berett att\r\nreagera.</pre><pre>Anf. 189  Statsrådet BO LUNDGREN (m):</pre><pre>Fru talman! Det är självfallet riktigt. Jag förutsätter\r\natt Olle Schmidt, med den djupa insikt han har,\r\nockså talar om att det tyvärr är en felaktig bild.\r\nProblemet ligger hos det politiska systemet -- en\r\nfelaktig politik, hög inflation, höga marginalskatter\r\noch dessutom en miljö med omfattande regleringar\r\nunder lång tid. Det skapar naturligtvis problem när\r\nman väl avreglerar.</pre><pre>Det behov vi talar om är stort, men det rör inte den\r\nakuta hanteringen av problemen. Behovet gäller\r\natt skapa ett underlag för att undvika att vi om tio\r\neller sjuttio år upprepar samma misstag igen. Vi\r\nmåste lära oss av vad som har varit, så att vi inte gör\r\nom detta. Men behovet har inte med det akuta att\r\ngöra.</pre><pre>När jag studerar de akuta fall vi har hanterat undrar\r\njag också vad som i herrans namn har hänt. Jag\r\nkänner samma oro som medborgarna. Det tror jag\r\natt Olle Schmidt också gör. Men vår uppgift är att\r\nförsöka hantera problemen.</pre><pre>Det gäller inte bara att bära stenen med sig några\r\nsteg framåt och släppa den. Då har man fortfarande\r\nfötterna under stenen. Det gäller att sträcka fram\r\nhänderna innan man släpper stenen. Man får vidta\r\nytterligare åtgärder. Det vi måste ta itu med nu är\r\nden praktiska hanteringen av problemen, inte att\r\nbära stenar vare sig fram eller tillbaka.</pre><pre>Anf. 190  OLLE SCHMIDT (fp):</pre><pre>Fru talman! Jag återgav ett kinesiskt ordspråk.\r\nSjälvfallet skall man sträcka fram händerna för att\r\ninte släppa stenen på sina fötter. Jag tror att\r\nskatteministern och jag är överens om de\r\nbakomliggande orsakerna. Jag har fått svar. Jag har\r\nfått svaret att kommittén nu kommer, att detta skall\r\nutredas och att direktiven kommer att redovisas i\r\nsin fullständighet förhoppningsvis redan nästa\r\nvecka.</pre><pre>Det är ju populärt att tala om signaler nu. Jag tror\r\natt sådana är mycket viktiga i detta sammanhang.\r\nDet är viktigt att vi från riksdag och regering agerar\r\noch säger att också vi förstår denna oro.\r\nSkatteministern talar själv i sin proposition om att\r\nkreditförlusterna är 100 miljarder. Jag har hört att\r\ndet kan röra sig om siffror på 200 miljarder. Det är\r\nju för de vanliga svenskarna, och för mig också,\r\nskrämmande siffror. Skall vi dra lärdom av detta,\r\nbehöver vi all kompetens som finns. Jag vet att\r\nkompetensen finns i regeringen och på\r\nFinansdepartementet. Men jag tror att kommittén\r\nockså kan bidra till att vi slipper de akuta åtgärder\r\nsom skall tas upp av den s.k. bankakuten och som\r\nberörs i den proposition vi har att behandla nästa\r\nvecka.</pre><pre>Anf. 191  Statsrådet BO LUNDGREN (m):</pre><pre>Fru talman! Visst skall vi se till att göra markeringar\r\noch hantera detta problem på ett bra sätt. Det är\r\nviktigt att slå fast att de insatser staten är beredd att\r\ngöra inte gäller enskilda bankinstitut eller andra\r\nkreditinstitut. De går ut på att se till att insättarnas\r\npengar skyddas. De handlar om att vi har ett totalt\r\nförtroende för det svenska banksystemet genom att\r\nockså andra fordringsägare skyddas. Annars skulle\r\nbetalningssystemet kollapsa. Det gäller att se till att\r\nkreditförsörjningen fungerar, inte minst så att de\r\nmindre och medelstora företagen klarar sin\r\nsituation. Det är motivet bakom och målet för\r\nregeringens stödåtgärder. Genom att fullfölja detta\r\nskapar vi säkert större förståelse, genom att gång\r\npå gång upprepa att det är garantier för samhället\r\nSverige, för individerna i Sverige, och inte för\r\nbankinstituten.</pre><pre>Anf. 192  TALMANNEN:</pre><pre>Jag föreslår att debatten avslutas efter ytterligare\r\nett inlägg från vardera sidan.</pre><pre>Anf. 193  OLLE SCHMIDT (fp):</pre><pre>Fru talman! Jag tror att skatteministern och jag har\r\nsamma uppfattning. Jag är glad över att denna\r\nkommitté kommer till stånd. Jag hoppas att vi skall\r\nslippa uppleva en utveckling liknande den vi har\r\nsett de senaste åren.</pre><pre>Jag tror också -- om skatteministern ursäktar -- att\r\nskuldbördan, att man talar om att det är ett visst\r\npolitiskt parti och vissa regeringar som bär\r\nansvaret, inte är det primära för närvarande för\r\nsvensken i allmänhet. Det primära är att se till att\r\nåtgärder kommer till stånd. Åtgärder har kommit\r\nfrån regeringens sida. Regeringen avser att komma\r\nmed ytterligare förslag. Jag är givetvis nöjd med\r\ndet. Jag tror att den politiska trätan om vem som\r\nbär huvudansvaret inte är det viktigaste för\r\nsvensken i allmänhet i dag.</pre><pre>Anf. 194  Statsrådet BO LUNDGREN (m):</pre><pre>Fru talman! Jag tycker också att det väsentliga är\r\natt hantera dessa problem och lösa dem och dra\r\nlärdom av vad som har hänt. Men vi kan inte avstå\r\nfrån att förklara för svenska folket att om man\r\ndriver en ekonomisk politik med hög inflation och\r\nsamtidigt har höga marginalskatter, då kommer\r\nekonomin att skadas. Detta är ett sätt på vilket\r\nekonomin har skadats.</pre><pre>Överläggningen var härmed avslutad.</pre><pre>30 §  Svar på fråga 1992/93:278 om ett\r\nnobelprismuseum</pre><pre>Anf. 195  Kulturminister BIRGIT FRIGGEBO\r\n(fp):</pre><pre>Fru talman! Lars Petersson har frågat mig om jag är\r\nberedd att utreda förutsättningarna för ett\r\nnobelprismuseum i Sverige.</pre><pre>Jag är helt överens med Lars Petersson om den\r\ninternationella prestige som nobelprisen ger vårt\r\nland. Samtidigt vill jag erinra om att nobelpriset\r\nvarken i formellt eller ekonomiskt avseende är en\r\nregeringens angelägenhet. Det ankommer närmast\r\npå Nobelstiftelsen att bedöma i vilka former\r\nnobelprisens historia bör dokumenteras. Svaret på\r\nfrågan är alltså nej.</pre><pre>Anf. 196  LARS PETERSSON (c):</pre><pre>Fru talman! Jag tackar kulturministern för svaret.\r\nDet var ett kort svar, men det var inget bra svar. Jag\r\när inte nöjd med det. Jag tycker faktiskt att\r\nministern kunde ha utlovat en mer konkret åtgärd.\r\nNobelpriset är i dag en nationell angelägenhet.\r\nRegeringen är beredd att vidta olika konkreta\r\nåtgärder för att utveckla den svenska\r\ninfrastrukturen för att långsiktigt öka tillväxten i\r\nSverige och Sveriges konkurrenskraft gentemot\r\nandra länder i alla olika hänseenden.</pre><pre>Fru talman! Infrastrukturinvesteringar innebär inte\r\nbara att man bygger vägar, järnvägar och broar\r\nutan det gäller t.ex. även investeringar på\r\nkulturområdet. Jag anser att regeringen kan ta\r\ninitiativ i nya frågor om det är långsiktigt\r\nbetydelsefullt för Sveriges intresse. Statens\r\nengagemang skulle kunna göras minimalt. I det\r\nkorta perspektivet kanske staten endast skulle vara\r\nutredare, initiativtagare och möjligen samordnare.\r\nJag tror att det är önskvärt med ett statligt initiativ\r\nför att man skall kunna realisera projektet och för\r\natt kunna få med rätt samverkansintressenter, t.ex.\r\nolika offentliga forskningsstiftelser.</pre><pre>Kulturministern och jag gör uppenbarligen olika\r\nbedömningar i den här frågan. Jag är för min del\r\növertygad om att det inom en mycket snar framtid\r\nkommer att finnas flera nobelprismuséer runt om i\r\nvärlden. Jag tycker att ett av dessa borde finnas i\r\nSverige. Jag tycker att regeringen har ett ansvar att\r\nta ett initiativ i frågan.</pre><pre>Är det kostnaderna för ett eventuellt färdigt\r\nmuseum som avskräcker från ett samhälleligt\r\ninitiativ?</pre><pre>Anf. 197  Kulturminister BIRGIT FRIGGEBO\r\n(fp):</pre><pre>Fru talman! Jag har exakt samma uppfattning som\r\nLars Petersson när det gäller behovet av\r\nkulturinsatser och att de mycket aktivt påverkar\r\nden ekonomiska utvecklingen. Det är också\r\nbakgrunden till att regeringen inte sparar på\r\nkulturuppgifterna. Vi har i stället åstadkommit nya\r\nreformer, inkl. satsningar på nya muséer.</pre><pre>Bakgrunden till mitt svar på Lars Peterssons fråga\r\nom ett nobelprismuseum är bl.a. att Nobelstiftelsen\r\när mycket angelägen om sin fristående ställning.\r\nNobelstiftelsen arbetar mycket medvetet på att inte\r\nbli sammanblandad med statsmakten så att\r\nnobelpriset därmed skulle kunna riskera att bli\r\nsammanblandat med olika politiska företeelser.\r\nDet är en mycket genomgående strategi från\r\nNobelstiftelsens sida. Därför tror jag att det är\r\nganska bra om den här idén kan presenteras för\r\nNobelstiftelsen. Utan att avslöja några hemligheter\r\nkan jag säga att Nobelstiftelsen i sig är en ganska\r\nresursstark organisation.</pre><pre>Anf. 198  LARS PETERSSON (c):</pre><pre>Fru talman! Jag tackar för det kompletterande\r\nsvaret.</pre><pre>Jag respekterar naturligvis Nobelstiftelsens strävan\r\natt vara sig selv nok för att behålla sin integritet. Jag\r\nvill därför fråga kulturministern om hon är beredd\r\natt vid samtal med Nobelstiftelsen ta upp den här\r\nfrågan och diskutera den. Jag tror att det viktigaste\r\när att det händer någonting och att det händer\r\nnågonting snart. Det är viktigare än frågan om vem\r\nsom gör saker och ting.</pre><pre>Anf. 199  Kulturminister BIRGIT FRIGGEBO\r\n(fp):</pre><pre>Fru talman! Som regeringsrepresentant kan jag\r\nnaturligtvis inte ta upp den här frågan med\r\nNobelstiftelsen i någon formell mening. Men jag\r\nskall gå på nobelfesten om några dagar, och jag kan\r\nväl berätta om vad jag har varit med om här i\r\nkammaren.</pre><pre>Överläggningen var härmed avslutad.</pre><pre>31 §  Svar på fråga 1992/93:243 om\r\nkrigsmaterielexporten till Indonesien</pre><pre>Anf. 200  Statsrådet ULF DINKELSPIEL\r\n(m):</pre><pre>Fru talman! Bertil Måbrink har frågat mig om\r\nregeringen avser att fortsätta att bevilja tillstånd för\r\nkrigsmaterielexport till Indonesien.</pre><pre>Vid alla beslut angående krigsmaterielexport\r\ntillämpar regeringen de av riksdagen godkända\r\nriktlinjer. Det gäller för export till Indonesien\r\nlikaväl som till andra länder. Exporten till\r\nIndonesien har under senare år haft en liten\r\nomfattning och endast omfattat reservdelar och\r\nliknande utrustning i anslutning till tidigare\r\nleveranser av främst luftvärnsmateriel och\r\nmarinpjäser. Såväl konstitutionsutskottet som\r\nutrikesutskottet har konstaterat, att denna export\r\nskett inom ramen för gällande riktlinjer.</pre><pre>Framtida ansökningar om utförsel till Indonesien\r\nkommer att avgöras på samma sätt enligt\r\nriktlinjerna. Eftersom varje ärende behandlas för\r\nsig utifrån de föreliggande omständigheterna, kan\r\njag i dag inte uttala mig om vilka beslut regeringen\r\nkommer att fatta i framtiden. Jag vill dock\r\nunderstryka att alla viktigare utförselärenden\r\nbeträffande Indonesien, liksom andra länder, är\r\nföremål för noggrann beredning i den rådgivande\r\nnämnden för krigsmaterielexportfrågor.</pre><pre>Beträffande regeringens syn på förhållandena i\r\nIndonesien vill jag hänvisa till utrikesministerns\r\nsvar på en fråga av Bertil Måbrink i kammaren den\r\n10 november. Såsom utrikesministern framhöll\r\nföljer vi noggrant läget beträffande de mänskliga\r\nrättigheterna i Indonesien. Samtidigt är vi\r\nangelägna om att utveckla förbindelserna med\r\ndetta land inom en rad områden. Indonesien spelar\r\nen betydelsefull roll för fortsatt politisk och\r\nekonomisk stabilitet i Asien.</pre><pre>Anf. 201  BERTIL MÅBRINK (v):</pre><pre>Fru talman! Jag tackar för svaret.</pre><pre>Som vi vet antog Europarådets\r\nparlamentsförsamling en resolution förra året vid\r\nmötet tillsammans med dess ständiga kommitté i\r\nHelsingfors. §§ 8 och 9 i denna resolution är särskilt\r\nviktiga. I § 8 sägs: ''Församlingen kräver att den\r\nindonesiska regeringen upphör med alla\r\nkränkningar av internationella stadgar som\r\nstadfäster mänskliga rättigheter och folkens rätt till\r\nsjälvbestämmande och självständighet.'' I § 9 sägs\r\natt om Indonesien inte lever upp till det här skall\r\nman genomföra ett vapenembargo gentemot\r\nIndonesien till dess att målsättningarna i § 8 har\r\nuppnåtts. Sverige ställde sig bakom detta.</pre><pre>Mig veterligt har Indonesien inte på något sätt\r\nrespekterat den här resolutionen från Europarådet\r\nsom kom förra året. Det märkliga är att 1990\r\nexporterades inget krigsmateriel till Indonesien.\r\nMen 1991 och 1992, efter det att Sverige ställt sig\r\nbakom denna resolution, börjar man exportera\r\nkrigsmateriel.</pre><pre>Det är väl ändock att sitta på två stolar samtidigt?\r\nMan måste väl bestämma sig för om man tycker att\r\nIndonesien bryter mot de mänskliga rättigheterna\r\neller inte. Jag tror att Ulf Dinkelspiel och jag kan\r\nvara överens om att Indonesien mycket grovt bryter\r\nmot de mänskliga rättigheterna. Man måste också\r\nundersöka om förtrycket har minskat sedan\r\nexempelvis 1991. Enligt min uppfattning har det\r\ninte gjort det. I Indonesien är man fortfarande lika\r\ngrova förbrytare. Under de senaste veckorna har\r\nman trappat upp förföljelse och brutalitet mot t.ex.\r\nösttimoreserna. Det är märkligt att man gör så här\r\nfrån den svenska regeringens sida. Jag får inte det\r\nhär att gå ihop. Antingen står man för vad man\r\nsäger när det gäller att påtala brott mot de\r\nmänskliga rättigheterna och tillämpar det man har\r\nvarit med om att skriva på eller också gör man inte\r\ndet. Jag tycker att det måste finnas en konsekvens i\r\nagerandet, men det finns det inte.</pre><pre>Anf. 202  Statsrådet ULF DINKELSPIEL\r\n(m):</pre><pre>Fru talman! Bertil Måbrink hänvisar till en\r\nrekommendation i Europarådet om ett\r\nvapenembargo mot Indonesien. Det är riktigt att\r\nEuroparådets parlamentariska församling antog ett\r\nsådant uttalande i juni 1991. Frågan behandlades i\r\nministerkommittén samma höst. Men i ministrarnas\r\ndeklaration om Östtimor tas frågan om\r\nvapenembargot inte upp.</pre><pre>Bertil Måbrink säger att Sverige skall stå upp för\r\nvad vi har sagt i Europarådet. Jag tycker att det\r\nvore riktigt av herr Måbrink att uppmärksamma\r\nvad Sverige har gjort och inte gjort.</pre><pre>Sverige och den svenska regeringen har icke ställt\r\nsig bakom någon sådan resolution i Europarådet.</pre><pre>Det beslut som nu har fattats bygger på de riktlinjer\r\nsom riksdagen antog redan 1971. Det bygger\r\nsåledes på många års erfarenhet. I de riktlinjerna\r\nsägs beträffande reservdelar till tidigare inköpt\r\nmateriel, att sådant materiel normalt bör kunna\r\nexporteras så länge det inte finns några ovillkorliga\r\nexporthinder. Sådana ovillkorliga exporthinder\r\nföreligger inte såsom läget ter sig i dag.</pre><pre>Jag vill än en gång understryka vad jag sade i mitt\r\nursprungliga svar, nämligen att riksdagens\r\nbedömning har varit att den export till Indonesien\r\nsom har förekommit har varit helt i enlighet med\r\ngällande riktlinjer för krigsmaterielexport.</pre><pre>Anf. 203  BERTIL MÅBRINK (v):</pre><pre>Fru talman! Europarådets parlamentsförsamling\r\nhar utfärdat denna resolution, och den har Sverige\r\nsom deltagare röstat för. Vi har i annat fall fått olika\r\ninformationer. Det finns ett vapenembargo.</pre><pre>I de nu gällande riktlinjerna står att man inte skall\r\nexportera vapen till länder som kan använda\r\nvapnen för att undertrycka mänskliga rättigheter.\r\nDet är precis det vi gör! Sverige bryter enligt min\r\nuppfattning mot riktlinjerna.</pre><pre>Det handlar om, som statsrådet säger,\r\nföljdleveranser av luftvärnsmateriel och\r\nmarinpjäser. Det är just den typen av vapen som\r\nIndonesien effektivt kan använda mot Östtimor,\r\ndvs. att från sjösidan skjuta mot och bekämpa den\r\nfrihetsrörelse som verkar där och som slåss för\r\ndemokratiska rättigheter och\r\nsjälvbestämmanderätt. Vapenembargot innebär att\r\nman inte heller skall leverera följdleveranser, enligt\r\nEuropaparlamentet.</pre><pre>Anf. 204  Statsrådet ULF DINKELSPIEL\r\n(m):</pre><pre>Fru talman! Jag beklagar att Bertil Måbrink inte\r\nkan se skillnaden mellan Europarådets\r\nparlamentariska församling och dess\r\nministerkommitté. Sverige deltar inte som stat i den\r\nparlamentariska församlingen. Sverige deltar i\r\nministerkommittén, och där har inte någon som\r\nhelst utfästelse av det slag som Bertil Måbrink\r\nnämner gjorts.</pre><pre>Icke desto mindre har vi anledning att följa de\r\nriktlinjer som regering och riksdag har lagt fast för\r\nkrigsmaterielexporten. Så har också gjorts. Därför\r\nförekommer i dagsläget bara export av reservdelar.\r\nDen exporten har granskats noggrant i berörda\r\norgan, inte minst av riksdagens\r\nkonstitutionsutskott, och man har funnit att\r\nexporten är helt i enlighet med riktlinjerna.\r\nDessutom är den begränsad till storleken. Det rör\r\nsig om ungefär 1 miljon kronor.</pre><pre>Anf. 205  BERTIL MÅBRINK (v):</pre><pre>Fru talman! Statsrådet säger att exporten är\r\nbegränsad till 1 miljon kronor. Jag tycker att\r\nstorleken på exporten är ointressant. Vad vi skall\r\ndiskutera är de riktlinjer som gäller. Det sägs där --\r\noch det förnekar heller inte statsrådet, såvitt jag\r\nförstår -- att man inte skall exportera vapen till\r\nländer som kan använda dessa vapen för att\r\nundertrycka mänskliga rättigheter.</pre><pre>Det är ju så, herr Dinkelspiel, att marinpjäser,\r\nluftvärnsmateriel osv., är just sådant som\r\nIndonesien använder för att döda östtimoreser. Det\r\när detta vi ställer upp på. Är det inte lika bra att\r\nsäga detta rent ut i stället för att linda in det, vilket\r\nUlf Dinkelspiel gör i den sista meningen i sitt svar?\r\nHan säger att ''Indonesien spelar en betydelsefull\r\nroll för fortsatt politisk och ekonomisk stabilitet i\r\nAsien''.</pre><pre>Indonesien är en intressant handelspartner, och då\r\ntar detta överhanden, och de mänskliga\r\nrättigheterna bli en andrahandsfråga. Så är det\r\näven i andra fall som har diskuterats här. Kina är ett\r\nexempel.</pre><pre>Anf. 206  Statsrådet ULF DINKELSPIEL\r\n(m):</pre><pre>Fru talman! Det finns förvisso anledning att\r\nkritisera Indonesien i fråga om respekten av\r\nmänskliga rättigheter på samma sätt som det finns\r\nanledning kritisera ett stort antal andra länder med\r\nvilka vi också upprätthåller handel och till vilka vi\r\nexporterar. Men en så onyanserad syn som Bertil\r\nMåbrink ger uttryck för har jag svårt att ha\r\nförståelse för.</pre><pre>Att som frågeställaren gör beteckna Indonesien\r\nsom en militärdiktatur är en betydande förenkling,\r\nvilket delvis är betecknande för den okunskap som\r\nråder i stora delar av världen om förhållandena i\r\nIndonesien och i Sydostasien i allmänhet.\r\nIndonesien styrs -- liksom många u-länder, inte\r\nminst i Asien -- onekligen på ett utpräglat\r\nauktoritärt sätt, och det är inte en demokrati i\r\nvästerländsk mening. Men därifrån till att säga att\r\ndetta helt diskvalificerar landet för export enligt\r\ngällande riktlinjer är steget långt.</pre><pre>Anf. 207  BERTIL MÅBRINK (v):</pre><pre>Fru talman! Detta sista uttalande av Ulf\r\nDinkelspiel var det mest fantastiska jag hört! Att\r\nkritisera att man pekar ut Indonesien som en\r\nmilitärdiktatur är allt vad Dinkelspiel kan\r\nåstadkomma i kritik -- inte mot Indonesien, utan\r\nmot oss som har ställt frågor!</pre><pre>Alla vet att Indonesien har ockuperat Östtimor och\r\nbegår grova förbrytelser mot dess befolkning.\r\nIndonesien är och förblir en brutal militärdiktatur,\r\nUlf Dinkelspiel, så länge som man begår dessa\r\nskändligheter mot ett litet folk, nämligen\r\nösttimoreserna, punkt slut!</pre><pre>Anf. 208  Statsrådet ULF DINKELSPIEL\r\n(m):</pre><pre>Fru talman! Det är just förhållandena i Östtimor\r\nsom vi har kritiserat och som är det främsta skälet\r\ntill den återhållsamhet som vi iakttar beträffande\r\nkrigsmaterielexport till Indonesien.</pre><pre>Vi har här i denna kammare och på många andra\r\nsätt givit uttryck för vår avsky över händelserna i\r\nÖsttimor och riktat stark kritik mot de brott som\r\nhar begåtts mot de mänskliga rättigheterna. Det\r\ngjorde bl.a. utrikesminister af Ugglas i ett svar till\r\nBertil Måbrink så sent som den 10 november i år.</pre><pre>Vi följer noga utvecklingen, och vi kommer fortsatt\r\natt uppmärksamma de brott som begås mot de\r\nmänskliga rättigheterna. Jag är på intet sätt beredd\r\natt i den delen göra avkall på den kritik som vi i\r\ndetta avseende har riktat mot Indonesien. Vad jag\r\nhar försökt att göra är att nyansera den alltför\r\nensartade bild som Bertil Måbrink ger uttryck för.</pre><pre>Anf. 209  TALMANNEN:</pre><pre>Jag föreslår att överläggningen avslutas med\r\nytterligare varsitt inlägg.</pre><pre>Anf. 210  BERTIL MÅBRINK (v):</pre><pre>Fru talman! Det är ingen onyanserad bild som har\r\nförts fram när det gäller vilken typ av regim som\r\nfinns i Indonesien och vad den bedriver för sorts\r\nbrottslighet gentemot andra folk. Det är inte bara\r\nfråga om Östtimor, utan förbrytelser begås också i\r\nPapua Nya Guinea.</pre><pre>Jag hoppas slutligen att Sverige upphör med över\r\nhuvud taget all krigsmaterielexport till Indonesien.\r\nDet må handla om 1 miljon per år, men det är\r\nsådant materiel som kan döda människor. Det finns\r\ningen anledning att fortsätta med detta. Det skulle\r\nvara en mycket viktig signal till Indonesiens regim\r\noch ett mycket viktigt stöd till dem som kämpar för\r\nsin frihet och självbestämmanderätt.</pre><pre>Anf. 211  Statsrådet ULF DINKELSPIEL\r\n(m):</pre><pre>Fru talman! Jag kan bara upprepa att regeringen\r\nliksom hittills vid prövning av alla frågor som rör\r\nkrigsmaterielexport till Indonesien kommer att\r\nfölja de riktlinjer som har lagts fast.</pre><pre>Överläggningen var härmed avslutad.</pre><pre>32 §  Svar på fråga 1992/93:249 om\r\nkonkurrensneutraliteten och den europeiska\r\nvarvsindustrin</pre><pre>Anf. 212  Statsrådet ULF DINKELSPIEL\r\n(m):</pre><pre>Fru talman! Sten Andersson i Malmö har frågat mig\r\nom Sveriges möjligheter att verka för\r\nkonkurrensneutralitet inom varvsindustrin mellan\r\nEES-länderna när EES-avtalet trätt i kraft. En\r\nnäraliggande fråga av samma frågeställare\r\nbesvarades av näringsminister Westerberg den 24\r\nnovember.</pre><pre>En av EES-avtalets mest grundläggande principer\r\när att jämlika konkurrensförutsättningar skall råda\r\nför företag inom EES-området. Denna princip tar\r\nsig bl.a. uttryck i EES-avtalets artikel 61, som\r\ninnehåller ett generellt förbud mot allt offentligt\r\nstöd som kan snedvrida konkurrensen och påverka\r\nsamhandeln. I denna bestämmelse finns dock\r\nstipulerat möjligheter till undantag i vissa fall, t.ex.\r\nför stöd till regioner med ekonomiska problem och\r\nindustrier med strukturella problem.</pre><pre>Varvsindustrin är en sådan sektor som inom EG\r\nbedömts ha strukturella problem. Ett särskilt\r\nrådsdirektiv reglerar frågan om stöd till varven.\r\nDetta direktiv gäller t.o.m. den 31 december 1993.\r\nEfter detta datum skall i princip allt varvsstöd\r\nupphöra, såvida inte beslut om förlängt varvsstöd\r\nfattas.</pre><pre>Till EES-avtalet har fogats en gemensam\r\ndeklaration i vilken de avtalsslutande parterna\r\nuttalar att det generella förbudet mot offentligt stöd\r\ninte skall tillämpas inom varvsindustrin så länge\r\nEG:s varvsdirektiv är i kraft, dvs. till utgången av\r\når 1993.</pre><pre>Sverige kommer genom EES-avtalets\r\nbeslutsmekanismer att ges möjlighet att deltaga i\r\nutarbetandet av ett eventuellt nytt direktiv på\r\nområdet. I samband med detta kommer vi\r\nsjälvfallet att verka för att alla varvssubventioner\r\nutfasas.</pre><pre>Det stöd som beviljats varv i det forna DDR är av\r\nextraordinärt slag och motiveras av det extremt\r\nansträngda ekonomiska läget och det stora behovet\r\nav omstrukturering. Dessutom är stödet villkorat\r\nmed en skyldighet för Tyskland att minska de\r\nösttyska varvens produktionskapacitet med 40 %\r\nfram t.o.m. den 31 december 1995. Vad gäller de\r\ndanska följdåtgärderna, omfattar de enligt de\r\nuppgifter vi fått endast en förlängning av gällande\r\nnationella stödregim. Det danska stödet ligger\r\ninom den i varvsdirektivet fastställda ramen.</pre><pre>Anf. 213  STEN ANDERSSON i Malmö\r\n(m):</pre><pre>Fru talman! Herr statsråd! Det är riktigt att jag för\r\nen tid sedan hade en debatt i den här frågan med\r\nPer Westerberg, men därefter har vi kunnat läsa i\r\npressen att danskarna har beslutat att förlänga sitt\r\nstöd till varven. Det här drabbar svenska företag,\r\nsom tävlar på samma marknad som de danska,\r\nnorska och tyska varven.</pre><pre>Det intressanta i svaret är att statsrådet säger att det\r\ndanska agerandet bara är en förlängning. Då\r\nundrar jag: När flera länder kommit överens om en\r\nsak, kan då ett land ensidigt genomföra en\r\nförlängning? Statsrådet säger själv att varvsstödet\r\nskall upphöra 1993. Nu har danskarna gått ut och\r\nsagt att man skall förlänga det eller öka det -- därom\r\nkan vi tvista, men det är ointressant. Faktum är att\r\nden danske ministern med ansvar för de här\r\nfrågorna enligt pressen har sagt att han inte vill\r\nexportera danska arbetstillfällen till andra länder.</pre><pre>Då är min fråga till statsrådet: När länderna inom\r\nEG kommit överens om att ha ett varvsstöd under\r\nen viss tid på grund av problem som finns för\r\nvarven, kan ett land då ensidigt själv besluta att\r\nförlänga det stöd som man tidigare kommit överens\r\nom att det fanns ett slutdatum för?</pre><pre>Anf. 214  Statsrådet ULF DINKELSPIEL\r\n(m):</pre><pre>Herr talman! Såvitt jag vet har ingen EG-stat rätt\r\natt ensidigt besluta om införande av stödregimer till\r\nvarvsindustrin. Även inom ramen för\r\nvarvsdirektivet gäller att allt stöd måste anmälas\r\noch godkännas av EG-kommissionen innan det kan\r\nverkställas. Motsvarande kontroll kommer för\r\növrigt att utövas på EFTA-sidan av EFTA:s\r\növervakningsorgan ESA.</pre><pre>I fråga om just varvsstödet vill jag också tillägga att\r\nvi under EES-förhandlingarna mycket hårt\r\narbetade för all avveckling av varvsstöd redan från\r\nden 1 januari 1993, alltså från den tidpunkt då EES-\r\navtalet skulle träda i kraft. Vi lyckades tyvärr inte\r\nåstadkomma detta. Vi kunde emellertid komma så\r\nlångt att det finns ett gemensamt beslut om att\r\nnuvarande direktiv skall utlöpa vid utgången av det\r\nhär året och, vilket inte är minst viktigt i\r\nsammanhanget, att vi kommer att få möjlighet att\r\npåverka utformningen av det framtida direktivet.</pre><pre>Jag har därför goda förhoppningar om att vi skall\r\nuppnå vad vi båda gemensamt eftersträvar,\r\nnämligen konkurrensneutralitet i det här\r\navseendet. Även om jag beklagar det danska stödet\r\nliksom den konkurrenssnedvridning som är en följd\r\nav de åtgärder som har vidtagits i DDR, så får jag\r\nkonstatera att de ligger i linje och är förenliga med\r\nden överenskommelse som har träffats mellan\r\nEFTA-länderna och EG på det här området och\r\nsom har lagts fast i EES-avtalet.</pre><pre>Anf. 215  STEN ANDERSSON i Malmö\r\n(m):</pre><pre>Herr talman! Jag är säkert en lika stor EG-\r\nanhängare som statsrådet. Ibland händer\r\nemellertid saker och ting som är svåra att förklara.\r\nStatsrådet säger att man inte ensidigt kan besluta\r\nom en höjning eller en förlängning, men det är vad\r\nDanmark gör. Vad finns det för möjligheten till\r\nsanktioner mot ett land som bedriver en\r\nverksamhet som man tidigare kommit överens om\r\natt man inte skulle bedriva?</pre><pre>Anf. 216  Statsrådet ULF DINKELSPIEL\r\n(m):</pre><pre>Herr talman! Som jag sade finns det inte någon\r\nförpliktelse mellan EFTA-länderna och EG och\r\nalltså ingen förpliktelse gentemot Sverige. Hade\r\ndet stridit mot överenskommelsen i EES-avtalet,\r\nhade vi kunnat ta upp frågan och i sista hand kunnat\r\nföra den till domstolen.</pre><pre>Nu är det här en intern EG-fråga. Danskarna har\r\ninte rätt att ensidigt, internt inom EG, vidta de här\r\nåtgärderna, utan de måste ha Kommissionens\r\ngodkännande. Jag kan icke direkt svara på om\r\ndanskarna har fått det godkännandet, men såvitt\r\njag förstår måste de ha det, annars är det en internt\r\ninom EG regelstridig åtgärd, som Kommissionen i\r\nså fall kan ingripa mot. Vi har tyvärr inga\r\nmöjligheter att påverka den här utvecklingen.</pre><pre>Jag har inte hört att det skulle vara en regelvidrig\r\nåtgärd från dansk sida, och det skulle i så fall betyda\r\natt Kommissionen har givit sitt godkännande för\r\ndet här året. På den punkten är jag emellertid inte\r\nhelt säker.</pre><pre>Anf. 217  STEN ANDERSSON i Malmö\r\n(m):</pre><pre>Herr talman! Jag hoppas att vi framöver slipper ta\r\nupp sådana här fall. Det är svårt att agera för EG,\r\natt tala om lika konkurrens där ingen skillnad görs\r\nmellan det ena och det andra landet, om ett land\r\ntydligen ändå och -- som statsrådet säger -- troligen\r\nmed Kommissionens godkännande kan agera på\r\ndet här viset. Man var ju överens om en tidpunkt då\r\nsubventionerna skulle upphöra. Då är det stötande\r\natt ett land tydligen ändå ges möjlighet att agera i\r\nstrid mot det beslut som tidigare har fattats.</pre><pre>Anf. 218  Statsrådet ULF DINKELSPIEL\r\n(m):</pre><pre>Herr talman! Jag hoppas att en sådan här situation\r\ninte skall behöva uppstå efter det att avtalet har\r\nträtt i kraft och det därmed finns en fördragsenlig\r\nförpliktelse mellan EG och EFTA. Som det nu är\r\nfinns det alltså ingen förpliktelse från dansk sida.\r\nDet finns inget åtagande gentemot oss att inte\r\nbibehålla stödet. Så vi kan inte i något avseende\r\nåberopa ett avtalsbrott.</pre><pre>Det här innebär -- för att vända på resonemanget --\r\natt vi, när EES-avtalet träder i kraft och vi får delta\r\ni utarbetandet av det nya varvsdirektivet, tack vare\r\nett internationellt samarbete -- inom ramen för\r\nEES men också inom OECD, där vi arbetar vidare\r\npå det här -- kan medverka till att denna\r\nkonkurrenssnedvridning undanröjs.</pre><pre>Överläggningen var härmed avslutad.</pre><pre>33 §  Svar på fråga 1992/93:276 om svensk\r\ncykelindustri och tullskyddet</pre><pre>Anf. 219  Statsrådet ULF DINKELSPIEL\r\n(m):</pre><pre>Herr talman! Alf Eriksson har frågat\r\nnäringsministern om han är beredd att ta initiativ\r\ntill förändringar som ger svensk cykeltillverkning\r\nsamma tullskydd som konkurrenterna i Europa.\r\nArbetet inom regeringen är så fördelat att det är jag\r\nsom skall svara på frågan.</pre><pre>Jag vill först beklaga att läget för Monark Crescent\r\nAB nu blivit sådant att man tvingats avisera en\r\nnedläggning i Varberg.</pre><pre>Monark Crescent AB och Varbergs kommun\r\nbegärde i våras hos Utrikesdepartementet att den\r\nsvenska tullen på cyklar skulle anpassas till den\r\ntullnivå som råder inom EG. Bakgrunden till\r\nframställningen var ökningen av importen av cyklar\r\ntill låga priser från Taiwan.</pre><pre>Den utredning jag lät Kommerskollegium göra\r\nvisade att de svenska cykeltillverkarnas situation\r\nvar besvärlig men att det inte var entydigt att detta\r\nenbart berodde på importen från Taiwan. Min\r\nbedömning var vidare att en förtida anpassning till\r\nEG-nivån av tullnivån på cyklar kunde skapa ett\r\nolyckligt prejudikat vad gäller tullarna på andra\r\nvaruområden.</pre><pre>Min reaktion på företagets framställning var därför\r\natt jag inte var beredd att föreslå regeringen en\r\ntulländring av den typ som föreslagits.</pre><pre>Jag framförde emellertid också till företaget att\r\nman hade möjlighet att göra en framställning till\r\nKommerskollegium om åtgärder enligt den s.k.\r\nskyddsklausulen i GATT-avtalet eller om åtgärder\r\nmot illojal konkurrens i form av dumpad import i\r\nenlighet med förordningen (1985:738) om\r\ndumpnings- och subventionsundersökningar.\r\nNågon sådan framställning har inte inkommit. Om\r\nen undersökning av Kommerskollegium skulle visa\r\natt det var motiverat att vidta en åtgärd av detta\r\nslag, skulle jag naturligtvis inte tveka att föreslå\r\ndet.</pre><pre>Anf. 220  ALF ERIKSSON (s):</pre><pre>Herr talman! Jag tackar statsrådet för svaret.</pre><pre>Jag konstaterar att svensk cykelindustri tenderar\r\natt röna samma öde som tekoindustrin.\r\nFörmodligen blir cykelindustrins öde ännu värre --\r\nden är nämligen på väg att slås ut helt.</pre><pre>Cykelindustrin drabbas inte enbart av\r\nlågprisimporten från Asien. Det står klart. Bristen\r\npå tullskydd i Sverige gör dessutom att\r\ntillverkningen med fördel flyttas till andra länder,\r\nEG-länder exempelvis, för att man på så sätt skall\r\nfå en hemmamarknad.</pre><pre>Det som nu händer med den svenska cykelindustrin\r\nborde vara skäl nog för ministern att ta initiativ till\r\nen åtgärd som ger oss skyddstullar mot Asien. Det\r\nhandlar inte enbart om Taiwan, även om det just nu\r\ngör det. Kina håller på att bygga upp sin\r\ntillverkning, och med Kinas förutsättningar är\r\nbedömningen att man kommer att dumpa\r\nmarknaden på cyklar även i Sverige.</pre><pre>Eftersom EG-länderna med sin stora marknad har\r\nett skydd, ökar trycket på Sverige. Det syns mycket\r\ntydligt på importstatistiken. Jag anser att den\r\nsvenska regeringen måste handla nu, annars är den\r\nsvenska cykelindustrin utslagen inom en snar\r\nframtid.</pre><pre>Anf. 221  Statsrådet ULF DINKELSPIEL\r\n(m):</pre><pre>Herr talman! Låt mig först säga att jag delar\r\nuppfattningen att den svenska cykelindustrin är i ett\r\nbesvärligt läge. Det råder inget tvivel om att\r\nkonkurrensen från utlandet har varit en starkt\r\nbidragande orsak till detta.</pre><pre>Den fråga som ställs här gäller om jag är beredd att\r\nhöja tullarna som följd av detta och anpassa dem\r\ntill EG-nivå. Att vidta en åtgärd av den typen vore,\r\nbåde av principiella skäl och av hänsyn till de nu\r\npågånde GATT-förhandlingarna, att sända ut\r\nalldeles fel signal.</pre><pre>Jag kan försäkra att vi får massor av olika\r\nframställningar om att vi skall göra tullförändringar\r\ni avvaktan på EG-medlemskapet. Men både när det\r\ngäller tullsänkningar och när det gäller\r\ntullhöjningar anser jag det vara naturligt att\r\navvakta EG-medlemskapet, inte minst därför att\r\njag tror att vi är eniga om att vi inte skall bygga upp\r\nen tullmur mot omvärlden inför den dag då\r\nåtminstone jag hoppas att Sverige skall bli medlem\r\nav EG.</pre><pre>Nu sades det att det här var fråga om dumpad\r\nexport från Taiwan och Kina. Jag uppfattade direkt\r\nordet dumpad. Då ställer sig saken naturligtvis på\r\nett annat sätt. Om det skulle förhålla sig på det\r\nsättet och det kan påvisas att det här är fråga om\r\ndumpning, kan den frågan, på framställning av det\r\nberörda företaget, mycket väl prövas i den ordning\r\nsom är föreskriven för\r\nantidumpningundersökningar. Men som jag sade i\r\nmitt svar tidigare har någon sådan framställning\r\ninte gjorts av det berörda företaget. Jag kan alltså\r\ninte handla efter den linjen.</pre><pre>Anf. 222  ALF ERIKSSON (s):</pre><pre>Herr talman! Jag är fullt medveten om att det är\r\nbesvärligt att i dag diskutera höjda tullar. Vi borde\r\negentligen diskutera det motsatta. Men nu är\r\nsituationen som den är.</pre><pre>Jag efterlyser en öppning i den här frågan, så att vi,\r\noch även cykelarbetarna här i landet, ser en\r\nljuspunkt någonstans som tyder på att den här\r\nfrågan skall kunna drivas vidare. Det vore bra att få\r\nen upplösning för att kunna jobba framåt i en\r\npositiv anda.</pre><pre>Anf. 223  Statsrådet ULF DINKELSPIEL\r\n(m):</pre><pre>Herr talman! För det första uppfattar jag att Alf\r\nEriksson och jag är eniga om att ett medlemskap i\r\nEG inte får leda till att vi bygger upp tullar mot\r\nomvärlden, även om Alf Eriksson i det här fallet\r\nuppenbarligen är beredd att förorda detta.</pre><pre>För det andra ställer Alf Eriksson frågan om man\r\ninte kan se några öppningar. Om det förhåller sig\r\npå det sätt som Alf Eriksson säger, att det är fråga\r\nom dumpad export från de berörda länderna, finns\r\ndet möjligheter att pröva just den frågan. Mig\r\nveterligen har EG gjort en sådan prövning eller är i\r\nfärd med att göra det. Det finns legala instrument\r\noch möjligheter också för oss att pröva den frågan.\r\nDet kan alltså göras i detta speciella fall.</pre><pre>Anf. 224  ALF ERIKSSON (s):</pre><pre>Herr talman! Vi delar uppfattningen om frihandel,\r\nmen det finns ju ingen regel utan undantag. I det\r\nhär fallet har vi hamnat på undantag.</pre><pre>Jag skall ta med svaret till berörda. Jag hoppas att\r\ndet kan bli en lösning på problemet utifrån den\r\nbakgrund som jag har beskrivit.</pre><pre>Överläggningen var härmed avslutad.</pre><pre>34 §  Svar på fråga 1992/93:287 om EES-\r\navtalet</pre><pre>Anf. 225  Statsrådet ULF DINKELSPIEL\r\n(m):</pre><pre>Herr talman! Tage Påhlsson har frågat mig vilka\r\nåtgärder regeringen avser vidta i det fall\r\nfolkomröstningsresultat eller eventuellt senarelagt\r\nbeslut i något land skulle försena EES-avtalet.</pre><pre>Det schweiziska folket har som bekant i\r\nfolkomröstningen i söndags sagt nej till EES-\r\navtalet. Vi respekterar självfallet detta beslut,\r\nsamtidigt som vi beklagar att en viktig\r\nsamarbetspartner inte kan delta i EES-samarbetet.</pre><pre>Den avtalade tidpunkten för ikraftträdande av\r\navtalet kommer inte att kunna hållas. Vi väntar\r\nfortfarande på resultatet av folkomröstningen i\r\nLiechtenstein den 11 och 13 december, men redan\r\nnu inriktar vi alla våra ansträngningar på att sätta\r\navtalet i kraft så snart som möjligt för de\r\nåterstående länderna.</pre><pre>Avtalet innehåller bestämmelser för den situation\r\nsom nu har uppstått. Om ett land inte kan\r\nratificera, skall en s.k. diplomatkonferens inkallas\r\nför att se över avtalet och göra nödvändiga\r\njusteringar.</pre><pre>Från svensk sida är utgångspunkten att den översyn\r\nav avtalet som nu blir nödvändig skall begränsas till\r\nen teknisk genomgång. Det betyder att\r\nsakinnehållet i avtalet skall lämnas oförändrat.</pre><pre>EES-utskottet har i sitt betänkande framhållit att\r\navtalet är ett resultat av en lång och grundlig\r\nprocess. Beredningsprocessen finns väl beskriven i\r\nbetänkandet, där utskottet framhåller att ett stort\r\nantal myndigheter och organisationer som berörs\r\nav EES-avtalet fortlöpande har varit involverade i\r\nförhandlingsarbetet och haft tillfälle att framföra\r\nsina synpunkter.</pre><pre>Vidare framhåller utskottet att om det visar sig att\r\nnågot EFTA-land inte kan eller kommer att kunna\r\nratificera avtalet, är det angeläget att en\r\növerenskommelse med samma innehåll som EES-\r\navtalet ändock kommer till stånd med en så bred\r\nanslutning som möjligt bland EFTA-länderna.\r\nDetta är också regeringens linje. En sådan\r\növerenskommelse kommer i enlighet med\r\nutskottets betänkande att föreläggas riksdagen för\r\ngodkännande.</pre><pre>Anf. 226  TAGE PÅHLSSON (c):</pre><pre>Herr talman! Jag tackar statsrådet för svaret.\r\nUtvecklingen har så att säga rasat förbi oss här. Jag\r\nskrev frågan med tanke på att den skulle komma\r\nupp förra tisdagen. Då hade statsrådet inte\r\nmöjlighet att vara här, därför skrev jag om den litet\r\ngrand och daterade den på nytt.</pre><pre>Men frågan är inte mindre viktig för det. Nu har vi\r\nalltså sett hur det gick i Schweiz. Jag tillhörde dem\r\nsom varnade för detta i EES-dabatten och ville\r\nåterförvisa ärendet. Jag kände på mig att detta\r\nskulle hända i Schweiz. Det var ju ingen\r\nhögoddsare i och för sig.</pre><pre>Jag är alltså orolig för EES-avtalets misstämning\r\nmed våra grundlagar. Det har påpekats från mycket\r\nvederhäftigt håll i debatten -- den debatt som ibland\r\nkallas för fem-i-tolv-debatten.</pre><pre>Nu är vi i den förseningssituation som ingen ville\r\nhöra talas i debatten före EES-beslutet. Jag skulle\r\nalltså kunna säga: Vad var det jag sade? Men det\r\nfinns ingen anledning att vara skadeglad. Jag är\r\norolig för avtalet.</pre><pre>Jag undrar hur det blir för oss i Sverige nu. Måste\r\nvi inte ta en ny i debatt i kammaren inför det nya\r\nbeslutet? Hur skall vi göra med allt som har hänt\r\nefter den 31 juli? Det är ju det som hänt efter den\r\n31 juli som vi hade med i vårt beslut om EES-\r\navtalet. Det lär ju vara så att det är ett hundratal\r\nrättsakter ytterligare som vi skall ratificera. Hur\r\nskall vi klara den biten? Är det inte dags att vi nu\r\ngår ut med en massiv information om EES-avtalet?</pre><pre>Anf. 227  Statsrådet ULF DINKELSPIEL\r\n(m):</pre><pre>Herr talman! Jag är också bekymrad över den här\r\nutvecklingen. Jag känner en oro för avtalet. Det är\r\njust av den anledningen som jag anser att det är\r\nviktigt att vi så snart som möjligt kommer till skott\r\nnär det gäller att sätta avtalet i kraft, trots att\r\nSchweiz valt att inte följa med tåget.</pre><pre>Nu kom inte detta schweiziska nej som en blixt från\r\nklar himmel. Även riksdagens utskott har i sin\r\nvishet förutsett den här situationen och uppmanar\r\nregeringen att vidta erforderliga åtgärder för att\r\nsätta avtalet i kraft, även om något land -- man hade\r\nväl framför allt Schweiz och Liechtenstein i\r\nåtanke -- skulle hoppa av avtalet.</pre><pre>Frågan om grundlagsenligheten har, som bekant,\r\nnoga granskats. Den finns kommenterad i ett\r\nbetänkande. Konstitutionsutskottet har alltså tittat\r\npå frågan. Likaså har lagrådet tittat på den. Avtalet\r\nhar alltså på sedvanligt sätt varit föremål för\r\ngranskning i lagrådet. Den samlade uppfattningen\r\när att avtalet är förenligt med grundlagen. Annars\r\nskulle det med all sannolikhet inte ha godtagits av\r\ndenna riksdag.</pre><pre>Tage Påhlsson frågar hur vi skall förfara med de\r\nrättsakter som EG har beslutat om efter den 31 juli\r\noch som naturligen bör utgöra en del av det\r\nframtida samarbetet mellan Sverige och EG. Jag\r\nkan endast säga att det här kommer att successivt\r\nförhandlas fram, parallellt med ikraftsättandet av\r\navtalen, och i sinom tid föreläggas riksdagen.</pre><pre>Slutligen till informationsfrågan. Jag vill bara säga\r\natt jag delar helt Tage Påhlssons uppfattning om\r\nbehovet av ytterligare information. Vi kommer att\r\nsatsa på detta.</pre><pre>Anf. 228  TAGE PÅHLSSON (c):</pre><pre>Herr talman! Det var trevligt att höra att statsrådet\r\noch jag är inne på samma linje. När det gäller den\r\nEES-debatt som vi hade för två tre veckor sedan\r\nhar jag en känsla av att den allmänna inställningen\r\nhär i kammaren var att det inte finns några problem\r\npå informationssidan, att informationen har varit\r\ntillräcklig osv. Det tycker jag definitivt inte. Det är\r\ndärför bra om vi kan enas om att det är dags att göra\r\nen ordentlig informationsinsats.</pre><pre>EG spurtade ju ordentligt på höstkanten när det\r\ngällde att anta nya lagar och regler. Däri ingår\r\nmånga bestämmelser på varuområdet och\r\nbestämmelser om offentlig upphandling av tjänster,\r\navreglering av landtransporter osv. Det gäller även\r\nförsäkringsverksamheten och andra frågor som kan\r\nvara av mycket stort intresse. Jag tycker nog att det\r\nfinns anledning att ta tillkommande rättsakter på\r\nallvar.</pre><pre>Anf. 229  Statsrådet ULF DINKELSPIEL\r\n(m):</pre><pre>Herr talman! Tage Påhlsson säger att det är dags att\r\ngå ut med ordentlig information. Jag vill nog göra\r\nen liten korrigering på den punkten. Enligt min\r\nmening har vi gått ut med ordentlig information om\r\nEES-avtalet. Knappast något avtal har det väl\r\ninformerats så mycket om som just EES-avtalet.\r\nMen det finns inget bra som inte kan göras bättre.\r\nRedan i den riksdagsdebatt där EES-avtalet antogs\r\naviserade jag ytterligare information. Sedan dess\r\nhar vi gått vidare.</pre><pre>Jag hoppas att vi i början av nästa år skall kunna\r\nnå ut till alla hushåll med information som bl.a. rör\r\nEES-avtalet.</pre><pre>När det gäller de tillkommande rättsakterna\r\ninstämmer jag helt i vad Tage Påhlsson säger. Det\r\när angeläget att de får en lika noggrann granskning\r\nsom de hittillsvarande rättsakterna fått. De\r\nkommer efter sedvanlig prövning att föreläggas\r\nriksdagen för godkännande.</pre><pre>Anf. 230  TAGE PÅHLSSON (c):</pre><pre>Herr talman! Vi är överens om att det behövs\r\ninformation till hushåll t.ex. Ja, det har getts\r\nordentlig information, men till vem? Information\r\nhar alltså getts, men på ett plan där gemene man\r\ninte kunnat tillgodogöra sig den.</pre><pre>Jag vill påstå att massmedia också vaknat alldeles\r\nför sent i det här sammanhanget.</pre><pre>När det gäller grundlagsfrågorna är vi inte överens,\r\nministern. Det finns ju en grundlagsutredning inför\r\nEG, och den beräknas förelägga sina resultat i\r\nfebruari. Jag tycker att det fortfarande finns\r\nanledning att avvakta de resultaten.</pre><pre>Hur har regeringen det med beredskapen när det\r\ngäller EES? Ännu så länge har ju merparten av\r\nEG-länderna inte fattat beslut. Man kan spekulera\r\ni orsakerna. Det är möjligt att de avvaktat Schweiz\r\nbeslut för att slippa fatta dubbla beslut i sina\r\nparlament. När kan man räkna med en ratificering\r\nav avtalet?</pre><pre>Anf. 231  Statsrådet ULF DINKELSPIEL\r\n(m):</pre><pre>Herr talman! Först när det gäller informationen.\r\nDet finns inget bra som inte kan göras bättre. Vi\r\nskall lära av gjorda misstag. Jag hoppas att Tage\r\nPåhlsson medverkar till att vi nu intensifierar\r\ninformationen kring medlemskapet, så att ingen\r\nnär den dagen kommer kan säga: Jag hade inte\r\ntillfälle att sätta mig in i konsekvenserna av ett\r\nmedlemskap.</pre><pre>Sedan när det gäller godkännandet av EES-avtalet.\r\nFörst och främst tror jag att en majoritet av\r\nmedlemsländerna i EG och Europaparlamentet har\r\ngodkänt det. Men det viktiga är att jag inte har\r\nnågon anledning att tro att det finns annat än\r\ntekniska svårigheter på vägen för ett godkännande\r\nav avtalet. Detta låg i korten när avtalet måste\r\nomförhandlas av schweizarna. Vi har också fått\r\nklara uttalanden från EG efter den schweiziska\r\nfolkomröstningen om att man avser att gå vidare\r\noch att man är inställd på att sätta avtalet i kraft så\r\nsnart som möjligt. Det tar vi fasta på.</pre><pre>Anf. 232  TAGE PÅHLSSON (c):</pre><pre>Fru talman! Beträffande de EG-länder som har\r\nfattat beslut om ett avtal har jag fått upplysningar\r\nfrån olika håll, bl.a. från riksdagens\r\nutredningstjänst, om att det förhåller sig på det sätt\r\nsom jag anger i min fråga. Det är alltså endast\r\nPortugal och Irland som har fattat beslut. Dessutom\r\nskall Irland fatta ytterligare ett beslut i sitt\r\nparlament. Men det lär inte vara några större\r\nproblem med det.</pre><pre>Vissa länder, t.ex. Spanien och Portugal, är mycket\r\nljumt inställda till EES-avtalet och till EES-frågan\r\növer huvud taget. Man kan fråga sig vad som\r\nkommer att hända där.</pre><pre>I dag har alltså merparten av EG-länderna inte\r\nfattat beslut.</pre><pre>Jag ställer mycket gärna upp och kommer att göra\r\nvad jag kan när för att sprida information. Men jag\r\ntycker att vi skall jobba tillsammans och verkligen\r\ngå in för arbetet med att informera om EES och väl\r\nockså för att satsa de medel som behövs.</pre><pre>Anf. 233  Statsrådet ULF DINKELSPIEL\r\n(m):</pre><pre>Herr talman! Jag tackar för det beskedet. Med\r\ngemensamma insatser skall vi öka och förbättra\r\ninformationen rörande både EES och\r\nmedlemskapet.</pre><pre>När det gäller EG-ländernas inställning vill jag inte\r\nutesluta att Tage Påhlsson har rätt rent tekniskt.\r\nMen det finns ett alldeles färskt uttalande om att\r\nEG-länderna är angelägna om att sätta avtalet i\r\nkraft så snart som möjligt. EFTA:s ministermöte\r\näger rum under de närmaste dagarna. Från svensk\r\nsida kommer vi att verka för att en\r\ndiplomatkonferens inkallas, förhoppningsvis i\r\njanuari, för att besluta om ändringar som erfordras\r\nför att avtalet skall kunna sättas i kraft och för att\r\nden försening som ovillkorligen följer av\r\nschweizarnas nej skall kunna begränsas till en\r\ntidrymd om högst sex månader. Alla\r\nansträngningar kommer att inriktas på detta. Jag\r\nhar goda förhoppningar om att vi skall kunna\r\nåstadkomma ett tillfredsställande resultat i det\r\navseendet.</pre><pre>Överläggningen var härmed avslutad.</pre><pre>35 §  Svar på fråga 1992/93:284 om\r\nmiljöprövningen av Rödkobbsleden</pre><pre>Anf. 234  Statsrådet GÖREL THURDIN\r\n(c):</pre><pre>Herr talman! Pär Granstedt har, med anledning av\r\nplanerna på att dra en ny farled över\r\nRödkobbsfjärden i Stockholms skärgård, frågat\r\nmig på vad sätt jag avser att säkerställa att förslaget\r\nom Rödkobbsleden blir föremål för en tillräckligt\r\ningående prövning från miljösynpunkt.</pre><pre>En ny farled över Rödkobbsfjärden har åter\r\naktualiserats genom utredningen om färjetrafiken\r\ntill och från Stockholmsregionen. Vidare har\r\nNaturskyddsföreningen och landstingsrådet Knut\r\nNilsson i skrivelser till Miljö- och\r\nnaturresursdepartementet nyligen väckt frågan om\r\nregeringen skall pröva en sådan farled enligt 4 kap.\r\nnaturresurslagen.</pre><pre>En viktig uppgift för den nämnda utredningen har\r\nvarit att kartlägga och analysera hur färjetrafiken\r\noch den anknytande landtrafiken kan utformas\r\nmed hänsyn till såväl miljön som ett effektivt\r\ntransportsystem. Utredningen har lämnat sin\r\nrapport till Kommunikationsdepartementet.\r\nUtredningen har remissbehandlats och bereds för\r\nnärvarande i regeringskansliet.</pre><pre>Inrättande av nya allmänna farleder prövas enligt\r\nfarledslagen (1983:293). I sammanhanget bör\r\nnämnas att hushållningsbestämmelserna i\r\nnaturresurslagen från den 1 juli 1992 även skall\r\ntillämpas i beslut om inrättande av allmän farled.\r\nFarleden kan också prövas enligt 4 kap.\r\nnaturresurslagen. Något beslut i den frågan\r\nföreligger emellertid inte, och jag kan självfallet\r\ninte här föregripa ett eventuellt ställningstagande\r\nav regeringen i den frågan.</pre><pre>Oberoende av hur en eventuell farled över\r\nRödkobbsfjärden kommer att prövas måste\r\nnumera en miljökonsekvensbeskrivning upprättas.\r\nEn sådan beskrivning skall möjliggöra en samlad\r\nbedömning av den planerade farledens inverkan på\r\nbl.a. miljön och hushållningen med\r\nnaturresurserna.</pre><pre>Anf. 235  PÄR GRANSTEDT (c):</pre><pre>Herr talman! Jag vill tacka statsrådet Görel\r\nThurdin för svaret på min fråga. Som statsrådet\r\nnaturligtvis är väl medveten om är planerna på att\r\ndra en farled över Rödkobbsfjärden något som\r\nväcker en hel del bekymmer bland människor som\r\nhar ett engagemang för miljön i Stockholms\r\nskärgård. Det innebär betydande ingrepp i en fjärd\r\nsom hittills har varit ganska ostörd, i varje fall när\r\ndet gäller tyngre trafik.</pre><pre>Det är viktigt att denna fråga får en så omsorgsfull\r\nprövning som möjligt och att en farled inte kommer\r\ntill stånd om man inte har försäkrat sig om att detta\r\nkan ske utan negativa miljökonsekvenser av\r\nbetydelse. Jag utgår från att det är regeringens\r\nambition att se till att den här frågan prövas så\r\ngrundligt som det över huvud taget är möjligt.</pre><pre>Jag har uppfattningen att en prövning enligt 4 kap.\r\nnaturresurslagen är den mest ingående prövning\r\nsom är möjlig. Det skulle därför vara av värde om\r\nstatsrådet litet grand utvecklade vilka\r\nförutsättningarna är för att få till stånd en sådan\r\nprövning. Jag förstår att ett regeringsbeslut inte kan\r\nföregripas av statsrådet här i kammaren. Men jag\r\ntycker att det vore värdefullt om statsrådet med\r\nnågra ord kunde tala om på vilka grunder en sådan\r\nprövning skulle kunna komma till stånd.</pre><pre>Anf. 236  Statsrådet GÖREL THURDIN\r\n(c):</pre><pre>Herr talman! Man kan säga att den första grunden\r\när att en ansökan om ett projekt kommer in till\r\nnågot av departementen. Sedan görs det\r\nnaturligtvis en bedömning av huruvida frågan är av\r\nen sådan omfattning att t.ex. regeringen tar ett eget\r\ninitiativ. Som regel är det en myndighet eller någon\r\nannan som anser att frågan kräver en prövning\r\nenligt 4 kap. naturresurslagen. Innan ett sådant\r\nbeslut fattas skickar regeringen ut frågan på remiss\r\noch kontrollerar vad inblandade parter anser om en\r\nprövning enligt 4 kap. naturresurslagen. I övrigt\r\nfinns det naturligtvis även tillgång till material av\r\nvarierande slag.</pre><pre>I detta fall finns det en utredning som har gjort\r\nmiljökonsekvensbedömningar av olika alternativa\r\nlägen när det gäller olika hamnar, osv.</pre><pre>Det är alltså olika frågor som skall hanteras innan\r\nman kan fatta ett beslut. En ny farled kopplas så att\r\nsäga till naturresurslagen. Det krävs att en sådan\r\nfarled inte strider mot naturresurslagens\r\nhushållningsbestämmelser. Denna koppling är\r\nrelativt ny. Den främsta kopplingen gäller kapitlet\r\nom miljökonsekvensbeskrivningar.</pre><pre>Jag vill avsluta med att säga att det, precis som Mats\r\nOdell sade vid en tidigare frågestund med Pär\r\nGranstedt, är viktigt att man gör noggranna\r\nmiljöprövningar av nya farleder och att man\r\nutreder de långsiktiga miljökonsekvenserna i en\r\nsådan känslig del av naturen.</pre><pre>Anf. 237  PÄR GRANSTEDT (c):</pre><pre>Herr talman! Efter det som statsrådet Thurdin nu\r\nhar sagt, känner jag mig ganska förvissad om att det\r\nkommer att bli en prövning enligt 4 kap.\r\nnaturresurslagen. Det är ju alldeles uppenbart att\r\nde kriterier som har redovisats här är uppfyllda.\r\nDet finns ett ärende som är känsligt ur\r\nmiljösynpunkt. Det finns framförda önskemål om\r\natt ärendet skall prövas. Det redovisas dels i svaret,\r\ndels i kulturlandstingsrådets skrivning. Även\r\nnaturvårdsintressen har hört av sig. Enligt\r\nuppgifter som jag har fått uppfattar\r\nNaturvårdsverket att dess yttrande också är en\r\nbegäran om en prövning enligt 4 kap.\r\nnaturresurslagen, även om det tydligen var något\r\notydligt formulerat.</pre><pre>Det finns starka miljöintressen att ta till vara.\r\nRegeringen har uppenbarligen ett mycket stort\r\nintresse av att det skall bli en noggrann\r\nmiljöprövning. Därmed har jag ganska stora\r\nförhoppningar om att det blir en prövning enligt\r\n4 kap. naturresurslagen.</pre><pre>Anf. 238  Statsrådet GÖREL THURDIN\r\n(c):</pre><pre>Herr talman! Pär Granstedt har gjort en alldeles\r\nkorrekt tolkning när det gäller att vi kommer att\r\nhantera denna fråga med största allvar. Vilket\r\nbeslut som kommer att fattas kan jag inte uttala i\r\ndag. Det som jag kan konstatera är att man på\r\nKommunikationsdepartementet hanterar\r\nmaterialet från utredningen och att vi på\r\nMiljödepartementet hanterar de skrivelser som har\r\nkommit in. Man kan säga att ärendet är under\r\nberedning.</pre><pre>Anf. 239  PÄR GRANSTEDT (c):</pre><pre>Herr talman! Med dessa ord känner jag mig tills\r\nvidare ändå ganska trygg att detta kommer att\r\nhanteras på ett seriöst sätt, vilket ärendet faktiskt\r\när värt.</pre><pre>Överläggningen var härmed avslutad.</pre><pre>36 §  Svar på fråga 1992/93:268 om Arlanda och\r\ninfrastruktursatsningar</pre><pre>Anf. 240  Kommunikationsminister MATS\r\nODELL (kds):</pre><pre>Herr talman! Lars Biörck har frågat mig om vilka\r\nåtgärder som jag avser att vidta för att\r\nsystemkraven på Arlandas matartrafik utformas så\r\natt de ligger inom en acceptabel ram.</pre><pre>Den ekonomiske rådgivare som regeringen\r\nanlitade i augusti har i dagarna lämnat sin\r\nslutrapport med förslag till hur vi kan bygga\r\nArlandabanan med ett så litet bidrag som möjligt\r\növer statsbudgeten. Den rapporten behandlas i dag\r\nav Delegationen för infrastrukturinvesteringar. Ett\r\nbeslut kommer därefter att fattas hur projektet\r\nskall drivas vidare. På samma sätt som SJ i dag har\r\nfull frihet att själva bestämma om biljettpriser,\r\nanser jag att det eller de trafikföretag som kommer\r\natt trafikera Arlandabanan bör ha rätt att själva\r\nbestämma över biljettpriset med utgångspunkt i\r\naffärsmässiga överväganden.</pre><pre>Lars Biörck har också tagit upp frågan om den\r\ntredje landningsbanan på Arlanda, som enligt\r\nBiörck ligger i malpåse efterson denna utbyggnad\r\nfordrar att Arlanda får spårburen matartrafik.</pre><pre>Påståendet är inte helt korrekt. Det övervägande\r\nskälet till att arbetet med den tredje\r\nlandningsbanan inte har startat är att\r\nKoncessionsnämnden för miljöskydd ännu ej har\r\nmeddelat de närmare villkor som skall gälla för\r\ntrafiken på banan.</pre><pre>Det är dock mycket riktigt, som Lars Biörck säger,\r\natt det i tillståndsbeslutet finns en koppling mellan\r\nden tredje rullbanan på Arlanda och järnvägen till\r\nArlanda. Det rör sig då om regeringens beslut den\r\n15 augusti 1991 om tillstånd enligt 4 kap. i\r\nnaturresurslagen att utvidga verksamheten vid\r\nArlanda flygplats med en tredje rullbana.</pre><pre>Anf. 241  LARS BIÖRCK (m):</pre><pre>Herr talman! Jag ber att få tacka\r\nkommunikationsministern för svaret. Jag var\r\nkanske litet dålig med ''timingen''. Jag fick svaret\r\nnågra dagar för sent. Om jag förstår detta rätt,\r\nbehandlar man just i dag i Delegationen för\r\ninfrastrukturinvesteringar hur man skall lägga fram\r\nde vidare förslagen. Det blir förstås mycket\r\nintressant för oss alla att nu se vilka förslag som vi\r\nkommer att få ta del av från denna utredning.</pre><pre>Om jag har förstått detta rätt, gällde det uppdrag\r\nsom den ekonomiske rådgivaren fick att se på de\r\nmöjligheter som finns att ordna en extern och\r\nkommersiell finansiering av denna bana. Men i\r\ndetta kanske även ligger att överväga hur banan\r\nskall byggas, hur den skall sträckas och vad den får\r\nkosta. Det finns ju ett talesätt i Sverige som lyder:\r\nMan skall inte låta det bästa bli det godas fiende.\r\nJag är litet rädd för att vi just i detta fall har haft\r\nett sådant problem. Det kanske är det problem som\r\nSverige över lag har lidit av, nämligen att vi har haft\r\nstora ambitioner som vi inte har kunnat bekosta.\r\nDå får vi de ekonomiska problem som vi har råkat\r\nut för.</pre><pre>När det gäller Arlandabanan finns det sedan\r\ngammalt ett förslag som är mycket elegant och\r\nfuturistiskt. Det är en mycket tjusig lösning när det\r\ngäller möjligheterna för trafikanterna i hela\r\nSverige. Men det kanske har visat sig att vi inte kan\r\nvälja det som är det bästa, eftersom vi egentligen\r\ninte har råd med det.</pre><pre>Jag skulle vilja höra kommunikationsministerns\r\nsynpunkter på de förslag som har lagts fram på\r\nsenare tid. Jag tänker på det som Sigtuna kommun\r\nhar arbetat med och som gäller möjligheten att dra\r\nett spår en kortare väg från Märsta till Arlanda.\r\nMen det finns även ett annat förslag, nämligen att\r\nutveckla kollektivtrafiken med buss.</pre><pre>Anf. 242  Kommunikationsminister MATS\r\nODELL (kds):</pre><pre>Herr talman! Först tycker jag ändå att vi skall slå\r\nfast att Arlandabanan för närvarande byggs för\r\nfullt. Den 15 november förra året startade bygget\r\nmed att bygga ut fyrspåret mellan Rosersberg och\r\nUlriksdal. Det arbetet har fått ett anslag på totalt\r\n750 miljoner kronor. Dessa pengar beräknas räcka\r\nunder hela nästa år.</pre><pre>Det andra är att den ekonomiske rådgivaren\r\nfaktiskt håller på att studera exakt de saker som\r\nLars Biörck tar upp här. Man studerar om det går\r\natt slimma projektet, minska kostnaderna för det.\r\nMan ser på en mängd olika alternativ, bl.a. på\r\nSigtunaalternativet. Målsättningen är, som jag sade\r\ni mitt svar, att minimera statens engagemang över\r\nstatsbudgeten. Man har, som sagt, i dag haft ett\r\nsammanträde i delegationen, och arbetet går\r\nvidare. Sedermera skall ett förslag överlämnas från\r\ndelegationen till regeringen.</pre><pre>Anf. 243  LARS BIÖRCK (m):</pre><pre>Herr talman! Det är riktigt att banan håller på att\r\nbyggas. Den ingår som en del i stamnätet, som\r\nockså används för pendeltågstrafiken i Stockholm,\r\ndär trafikbelastningen ökar dag för dag. Det är\r\ndärför viktigt att de investeringar som nu görs\r\nfortsätter.</pre><pre>Om jag har förstått det hela rätt kommer det\r\nkanske att kosta ca 750 miljoner kronor till att\r\nslutföra hela etappen till Rosersberg. Det är\r\ndärefter som frågetecknen hopar sig. Vi tycks också\r\nfå en arkeologisk utredning att glädjas åt.</pre><pre>Jag har tydligen gjort ett fel i min fråga, nämligen\r\nnär jag utgick från att koncessionsnämnden har\r\nfattat ett beslut som tills vidare omöjliggör att gå\r\nvidare. Det är uppenbarligen ett regeringsbeslut\r\nsom jag syftar på. En av de utgångspunkter som jag\r\nhade när jag tog upp denna fråga var önskemålet att\r\ni dagens dåliga konjunkturläge sätta i gång bygget\r\nav den tredje landningsbanan på Arlanda.</pre><pre>Anf. 244  Kommunikationsminister MATS\r\nODELL (kds):</pre><pre>Herr talman! Vad gäller den senare delen tror jag\r\ninte att det vore särskilt lyckligt att starta ett så stort\r\noch omfattande projekt av enbart\r\narbetsmarknadspolitiska skäl, om det inte finns\r\ntrafik som gör att investeringen blir lönsam. Enligt\r\nLuftfartsverkets investeringsplaner finns det ingen\r\nkonflikt mellan tidpunkterna för färdigställandet av\r\njärnvägen och av rullbanan.</pre><pre>Anf. 245  LARS BIÖRCK (m):</pre><pre>Herr talman! Jag misstänker att vi båda tror att den\r\ntredje landningsbanan på Arlanda kommer att\r\nbehövas förr eller senare. Det är naturligtvis också\r\nen fråga om timing. Jag hör nu med glädje att man,\r\nsom kommunikationsministern säger, ser på\r\nmöjligheter att åstadkomma en slimmad lösning.</pre><pre>När jag talar om det bästa och det goda vill jag inte\r\npåstå att en förlängd pendeltågstrafik på Arlanda\r\nskulle vara dålig, tvärtom. Det är kanske fråga om\r\nfem minuters förlängd restid. Men vi får komma\r\nihåg att folk faktiskt inte bor i en klump på\r\nStockholms Central eller har gångavstånd dit. Det\r\när viktigt att de kommunikationer som vi arbetar\r\nmed har en räckvidd utöver hela\r\nStockholmsområdet. Det skall vara lätt att ta sig till\r\nArlanda, gärna via pendeltågstrafik eller\r\nkollektivtrafik per buss.</pre><pre>Överläggningen var härmed avslutad.</pre><pre>37 §  Svar på fråga 1992/93:270 om samarbetet\r\nmellan Banverket och SJ</pre><pre>Anf. 246  Kommunikationsminister MATS\r\nODELL (kds):</pre><pre>Herr talman! Carl Olov Persson har frågat mig om\r\nvad jag avser att göra för att få Banverket och SJ att\r\nsamverka till bra lösningar. Som exempel har Carl\r\nOlov Persson angivit de förhandlingar som förs om\r\nen planskild korsning som skall byggas vid\r\nbangården i Västerås.</pre><pre>I 1988 års trafikpolitiska proposition\r\n''Trafikpolitiken inför 1990-talet'' angavs bl.a. att\r\nför att åstadkomma en effektivare\r\njärnvägsverksamhet krävs en klarare rollfördelning\r\nmellan SJ och staten. Den modell som\r\nkonstruerades innebär att staten tar ansvaret för\r\ninfrastrukturen. Detta ansvar tas genom\r\nBanverket.</pre><pre>Utgångspunkten i min bedömning om samarbetet\r\nmellan Banverket och SJ blir därmed att de båda\r\nmyndigheterna har olika intressen att bevaka. SJ\r\nbevakar sina intressen utifrån en affärsmässig bas,\r\noch Banverket bevakar samhällets intressen utifrån\r\nen samhällsekonomisk bas. För mig är det därför\r\nnaturligt att deras åsikter ibland går isär. Skilda\r\nuppfattningar mellan Banverket och SJ kommer\r\nockså upp till ytan på ett annat sätt i dag än tidigare\r\noch kan därmed ges konstruktiva lösningar.</pre><pre>De kontakter som jag och mina medarbetare på\r\ndepartementet har med Banverket och SJ visar att\r\nsamarbetet mellan de båda myndigheterna\r\nfungerar väl.</pre><pre>Beträffande problemen med den planskilda\r\nkorsningen i Västerås, eller gångtunneln, som jag\r\ntror Carl Olov Persson avser, är fördelningen\r\nmellan Banverket och SJ sådan att SJ skall stå för\r\ndessa kostnader. Exploateringen av\r\nstationsområdet skulle betalat denna gångtunnel.\r\nMed de fallande fastighetspriserna säger sig SJ inte\r\nha råd att finansiera gångtunneln, och därmed\r\ninträffade en låsning i förhandlingarna när\r\nfastighetsmarknaden föll.</pre><pre>Jag vet emellertid att man nu fortsätter\r\nförhandlingarna för att söka finna en så bra lösning\r\nsom möjligt för alla inblandade parter, och jag\r\ntycker att detta skall ses som ett bevis på att\r\nsamarbetet faktiskt fungerar utmärkt utifrån de\r\nolika intressen som de båda myndigheterna har att\r\nbevaka.</pre><pre>Anf. 247  CARL OLOV PERSSON (kds):</pre><pre>Herr talman! Tack så mycket för svaret,\r\nkommunikationsministern. Jag vill faktiskt först\r\npassa på att hälsa från ambassadören i Tokyo. Jag\r\nvar där tillsammans med näringsutskottet för en tid\r\nsedan, och kommunikationsministern hade varit\r\ndär strax innan. Ambassadören framförde\r\nhälsningar, eftersom han tyckte att Mats Odell hade\r\nfört samtal med myndighetsföreträdare och andra\r\npersoner där på ett mycket professionellt sätt. Det\r\nvar mycket roligt att få höra om Mats Odell på det\r\nsättet.</pre><pre>När det gäller tågförbindelserna med Mälarbanan\r\ntill Västerås skall man starta med ''timtåg'' i\r\nsamarbete med Banverket. Man har där stora\r\nproblem. Man vet inte vem som skall sköta trafiken\r\npå denna bana, och det är stora svårigheter med\r\nplaneringen. SJ är paralyserat och är mycket svårt\r\natt förhandla med. Man kan kanske ha förståelse\r\nför det efter att i dag ha sett på text-TV och lyssnat\r\npå nyheterna. SJ har agerat så radikalt att man har\r\nsagt upp hela personalen.</pre><pre>Det här är en praktisk fråga, som belyser\r\nproblemen. Nu vill Banverket bygga en provisorisk\r\nlågprislösning, eftersom SJ inte vill vara med om att\r\nsatsa pengarna. Det går att tala med Banverket,\r\nmen de som jag har varit i kontakt med från\r\nVästerås säger att SJ är helt hopplöst.</pre><pre>Anf. 248  Kommunikationsminister MATS\r\nODELL (kds):</pre><pre>Herr talman! Vad beträffar dessa olika verks\r\nuppgifter har Banverket ansvaret för\r\ninfrastrukturen, och gränsen går vid själva\r\nplattformen. I infrastrukturen ingår de\r\nanläggningar som gör att folk kan kliva på och av\r\ntåget, men all service därutöver, t.ex.\r\nplattformstak, information osv. är en fråga för\r\ntrafikutövaren, i det här fallet SJ. Häri ingår också\r\ngångtunnlar.</pre><pre>Mälarbanan byggs med dubbelspår, och Banverket\r\nvill av säkerhetsskäl stänga en övergång från\r\nstationsområdet till plattformarna. Ett nytt\r\nresecentrum planeras något österut i förhållande\r\ntill nuvarande stationer, och exploateringen av\r\nmarken skulle, som jag sade, betala gångtunneln.\r\nMen när fastighetsmarknaden mer eller mindre\r\nrasade samman fanns det ingen möjlighet att\r\nfinansiera tunneln den vägen.</pre><pre>Nu har dock förhandlingarna alltså återupptagits\r\nmellan Banverket, SJ och kommunen för att\r\nförsöka lösa detta problem, och Banverket har sagt\r\natt man skall betala en del av kostnaderna som\r\nmotsvarar kapitalbildningen för dagens övergång\r\nfrån stationen till plattformarna. Jag tycker, herr\r\ntalman, att detta är en konstruktiv utgångspunkt\r\nför att lösa de problem som Carl Olov Persson tar\r\nupp i sin fråga.</pre><pre>Anf. 249  CARL OLOV PERSSON (kds):</pre><pre>Herr talman! Det ser ut som om det skulle ha blivit\r\nproblem vid uppdelningen av ansvaret mellan\r\nBanverket och SJ för sex, sju år sedan. Kanske\r\nskulle det vara bra om SJ hade ansvaret för allt som\r\nrullade och Banverket för allt det som är fast, också\r\nstationshusen och perrongerna. Skall man ha fri\r\nkonkurrens på spåret, är det tokigt om en av dem\r\nsom skall agera som säljare av rullande vagnar till\r\nBanverket skall äga en del av den fasta\r\nanläggningen. Jag skulle gärna se att det blev en\r\nomförhandling.</pre><pre>Anf. 250  Kommunikationsminister MATS\r\nODELL (kds):</pre><pre>Herr talman! Jag kan säga till Carl Olov Persson att\r\ngränsdragningsproblemen är ett av de områden\r\nsom nu är föremål för den utredning som görs av\r\nförre generaldirektören för Luftfartsverket Bengt\r\nJohansson och som syftar till en avreglering av\r\njärnvägen med konkurrens på spåren, vilken skall\r\nkunna börja genomföras 1995. I den delen kommer\r\nCarl Olov Perssons synpunkter alltså att prövas av\r\ndenne utredningsman.</pre><pre>Anf. 251  CARL OLOV PERSSON (kds):</pre><pre>Herr talman! Jag tror att den här frågan är ganska\r\nviktig. Från början var det kanske tänkt att SJ\r\nskulle kunna tjäna litet pengar på att äga\r\nstationshusen och de centralt belägna\r\nfastigheterna. Som fastightesmarknaden ser ut i\r\ndag, torde det inte heller för SJ vara så särskilt\r\nlukrativt att i framtiden äga dessa fastigheter.\r\nDessutom är det ur konkurrenssynpunkt ganska\r\nvettigt att man försöker lösa problemet på ett annat\r\nsätt. Det är brådskande -- rallarna står beredda och\r\nvill börja lägga spår, och problemet är inte löst\r\nmellan SJ, Banverket och kommunen.</pre><pre>Överläggningen var härmed avslutad.</pre><pre>38 §  Svar på fråga 1992/93:280 om ökad tillgång\r\npå järnvägsförbindelser</pre><pre>Anf. 252  Komunikationsminister MATS\r\nODELL (kds):</pre><pre>Herr talman! Henrik S Järrel har frågat mig vilka\r\nåtgärder jag kan vidta för att öka tillgången på goda\r\njärnvägsförbindelser, utan att detta medför ökade\r\nkostnader för kommunerna.</pre><pre>I enlighet med det trafikpolitiska beslutet år 1988\r\nskall SJ bedriva tågtrafik på affärsmässiga grunder.\r\nStatsmakternas uppgift är att fastställa de\r\növergripande målen för SJ:s verksamhet. Detta\r\ninnebär bl.a. att SJ väljer vilka järnvägslinjer man\r\nvill trafikera. Staten upphandlar sedan viss\r\nregionalpolitiskt angelägen interregional\r\npersontrafik som SJ beslutat lägga ned på\r\nföretagsekonomiska grunder.</pre><pre>Henrik S Järrel tar upp frågan om s.k.\r\nstoppavgifter, som betalas av vissa kommuner för\r\natt SJ skall göra ett uppehåll på en station för att\r\nkoppla på en sittvagn på ett sovvagnståg. Dessa\r\navgifter förhandlas fram mellan SJ och resp.\r\nkommun för att SJ skall få täckning för verksamhet\r\nsom inte grundar sig på kommersiella\r\nställningstaganden.</pre><pre>Jag är mot denna bakgrund för närvarande inte\r\nberedd att vidta några åtgärder med anledning av\r\nHenrik S Järrels fråga.</pre><pre>Anf. 253  HENRIK S JÄRREL (m):</pre><pre>Herr talman! Jag tackar kommunikationsministern\r\nför svaret på denna enkla fråga. Svaret synes ju rätt\r\nenkelt, men jag undrar om det inte är en något mer\r\nkomplicerad fråga än så.</pre><pre>Avsikten måste väl ändå vara att ge en god service\r\ntill de kommuner som ligger utmed längre\r\ntrafiksträckningar. Det handlar många gånger om\r\njust sådana. Jag ger som exempel i den enkla frågan\r\nNyköping, Enköping, Katrineholm och Flen, som\r\nligger på sträckor mellan större trafikantorter,\r\nsåsom Stockholm--Göteborg eller Stockholm--\r\nHallsberg. Där begär man ofta att tåget skall stanna\r\nför att ge bättre service åt invånarna i de kommuner\r\nsom ligger på behagligt avstånd från t.ex.\r\nStockholm.</pre><pre>Man kan undra, kommunikationsministern, om\r\nalla de trafiksträckningar som för närvarande inte\r\nbelastas med dessa stoppavgifter verkligen är\r\nkommersiellt lönsamma i enlighet med\r\nriksdagsbeslutet från 1988.</pre><pre>Jag konstaterar att denna regering satsar oerhört\r\nmycket på infrastrukturella investeringar, och det\r\ngörs därför att det är bra för samhället i stort. Det\r\ngäller såväl vägar som järnvägar och broar. Mot den\r\nbakgrunden måste väl ändå också\r\nkommunikationsministern vidlåda uppfattningen\r\natt en god trafikservice är värdefull även för dem\r\nsom inte avser att åka sovvagn, men som vill ha\r\nmöjlighet att åka sittvagn på bekväma avgångar.\r\nJag antyder i min enkla fråga att det ofta rör sig om\r\nkvällsavgångarna mellan ca kl. 21.00 och 23.30.\r\nDessa avgångar vill man komma åt, och man får i\r\ndag betala för dem, t.ex. i Flen och Katrineholm.\r\nDet rör sig sammantaget om ca 950--1 000 kronor\r\npå årsbasis.</pre><pre>Anf. 254  Kommunikationsminister MATS\r\nODELL (kds):</pre><pre>Herr talman! Problemet här är ju 1988 års\r\ntrafikpolitiska beslut, där staten överlämnar åt\r\nStatens järnvägar att göra de kommersiella\r\nbedömningarna. Därefter rör det sig om en\r\naffärsmässig förhandling mellan kommunen och\r\ndenna operatör.</pre><pre>Ett annat problem är att vi hittills haft en\r\nmonopoloperatör, såvida det inte har handlat om\r\nlänsjärnvägarna. Regeringen har tillsatt en\r\nutredningsman som, föreställer jag mig, också skall\r\nstudera denna typ av prissättning. Det är knappast\r\nsinnebilden för en fri konkurrens att en operatör\r\nmed monopol förhandlar med någon som är\r\nberoende av att tjänsterna utförs.</pre><pre>Jag tror att det stora genombrottet vad gäller den\r\ntyp av problemkomplex som finns för exempelvis\r\nmellanliggande stationer sker den dag runt 1995 då\r\ndet finns en fri konkurrens på spåren. Vi har just\r\ngenomfört en avreglering på flygets område, som\r\nhar inneburit att priserna har sjunkit med mellan\r\n10 % och 40 %. Vi har en mängd nya operatörer,\r\nen mängd nya destinationer och en mängd nya\r\ntrafikupplägg som attraherar nya resandegrupper.</pre><pre>Jag är helt övertygad om att det grundproblem som\r\nHenrik S Järrel tar upp inte kommer att lösas förrän\r\nmotsvarande avreglering har skett även på\r\njärnvägens område.</pre><pre>Anf. 255  HENRIK S JÄRREL (m):</pre><pre>Herr talman! Det är möjligt att\r\nkommunikationsministern har rätt i det han säger\r\nom att det först genom en ökad konkurrens kan bli\r\nen annorlunda differentiering i tjänsterna och\r\nprissättningen.</pre><pre>Jag välkomnar också, precis som\r\nkommunikationsministern, en sådan utveckling.\r\nMen i en del av dessa kommuner undras det säkert\r\nvilka kriterier det är som reglerar\r\ndebiteringsrutinen, vad det är för förutsättningar\r\noch gränsvärden för trafikantunderlag osv. Man\r\nundrar säkert vilka faktorer det är som i övrigt\r\navgör att just en viss kommun måste betala för\r\nstopptjänsten.</pre><pre>Man kan fråga sig om den här ordningen är\r\noundgängligen nödvändig för att uppfylla\r\nintentionerna bakom riksdagens trafikpolitiska\r\nbeslut, som just anger att varje trafikslag skall bära\r\nsina egna kostnader. Det är möjligt att svaret på\r\nden frågan ligger i en ökad avreglering, men fram\r\ntill att det blir så belastas kommunerna på ett sätt\r\nsom de irriteras över.</pre><pre>Överläggningen var härmed avslutad.</pre><pre>39 §  Svar på fråga 1992/93:281 om Bromma\r\nflygplats</pre><pre>Anf. 256  Kommunikationsminister MATS\r\nODELL (kds):</pre><pre>Herr talman! Kent Carlsson har frågat mig om\r\nregeringen är beredd att ompröva sin ståndpunkt\r\noch verka för en nedläggning av Bromma flygplats.\r\nFrågan ställs mot bakgrund av den tragiska\r\nflygolyckan med ett enmotorigt sportflygplan i\r\nÅkeslund den 3 december.</pre><pre>Som frågeställaren känner till kan vi tyvärr aldrig\r\nhelt bortse från att det finns risker med luftfart,\r\nvare sig det gäller trafik från Bromma eller någan\r\nannan flygplats. Det är dock givetvis varje\r\nregerings strävan att minimera dessa risker, och\r\nSverige tillhör de länder som satsar mest på\r\nflygsäkerhetsarbete. Luftfartsinspektionen är\r\nansvarig myndighet i dessa frågor.</pre><pre>Vad gäller Bromma flygplats är situationen den att\r\nStockholms stad, som upplåter marken för\r\nflygplatsen, har beslutat att behålla flygtrafiken.\r\nDet är känt att Stockholmsområdet kräver två\r\nflygplatser. Så länge andra alternativ saknas i\r\nStockholmsområdet är Bromma flygplats viktig för\r\nflygtrafiksystemet.</pre><pre>Beträffande miljöeffekterna av flygtrafiken på\r\nBromma kommer Luftfartsverket att inom kort\r\ningå till Koncessionsnämnden för miljöskydd med\r\nen ansökan om förnyad prövning av verksamheten\r\npå Bromma, bl.a. för att fastställa acceptabla\r\nvillkor för buller och utsläpp till luft.</pre><pre>Anf. 257  KENT CARLSSON (s):</pre><pre>Herr talman! Jag tackar kommunikationsministern\r\nför svaret.</pre><pre>Frågan handlar egentligen om tre saker: säkerhet,\r\nbuller och avgaser, dvs. lukt och annat från\r\nflygtrafiken.</pre><pre>Det är tragiskt med den olycka som har skett.\r\nStatsrådet säger att det givetvis är varje regerings\r\nsträvan att minimera riskerna med flygtrafiken.\r\nDet kan vi vara överens om, men jag ifrågasätter\r\nom regeringen verkligen gör det i den här frågan.</pre><pre>Jag tycker inte att man minimerar riskerna genom\r\natt ha en stor flygplats mitt i ett tättbebyggt\r\nområde. Vi vet att för både små och stora flygplan\r\när riskerna för incidenter av olika slag större vid\r\nstart och landning. Det har vi fått bevis för här, och\r\nvi har ganska nyligen fått bevis för det i\r\nNederländerna.</pre><pre>Om man verkligen vill sträva efter att göra riskerna\r\nmed flygtrafiken så små som möjligt, skall en\r\nflygplats givetvis inte ligga i ett sådant här område.</pre><pre>När det gäller bullret är det helt uppenbart att\r\ninriktningen under många år var att Bromma skulle\r\nläggas ner. Det har medfört att bebyggelsen har\r\nkrupit närmare Bromma flygplats. De boende störs\r\nav buller från inflygningsleder och liknande. Det är\r\nett stort problem för brommaborna, men även för\r\nsödermalmsborna.</pre><pre>Även om Koncessionsnämnden nu skall pröva\r\ndetta är det ändå så att det skapar stora problem att\r\nha en flygplats som ligger så nära bebyggelsen. Jag\r\nhar fått uppgift om att buller uppåt 90-100 decibel\r\nhar uppmätts i de kringliggande områdena.</pre><pre>Avslutningsvis vill jag säga att det inte bara är\r\nStockholms stad som har ett ord med i laget, utan\r\ndet har också staten, eftersom staten har ingått ett\r\navtal. Om regeringen vill kan den säga att den inte\r\nönskar fortsätta att använda Bromma som\r\nflygplats.</pre><pre>Anf. 258  Kommunikationsminister MATS\r\nODELL (kds):</pre><pre>Herr talman! I Stockholms stad finns det en politisk\r\nmajoritet för att behålla flygtrafiken på Bromma.\r\nSå länge det är fallet har staten ingen anledning att\r\nmotsätta sig det, särskilt som det behövs två\r\nflygplatser i Stockholm.</pre><pre>För närvarande finns det inget realistiskt alternativ,\r\neftersom varken Tullinge eller Barkaby är\r\ntänkbara. Någon politiskt vilja att bygga en ny\r\nflygplats förefaller inte heller i dag föreligga.</pre><pre>Regeringen har genom det strategibeslut som\r\nfattades i november fastställt villkoren för\r\nflygtrafiken på Bromma utifrån dagens\r\nförutsättningar. Vidare kommer inom kort\r\nförhandlingar om markfrågorna att återupptas med\r\nstaden, bl.a. för att utreda förutsättningarna för\r\nfortsatt flygtrafik. Vi vet att det finns intresse att\r\nfortsätta, men villkoren därför skall nu fastställas.\r\nJag är övertyga om att risk- och miljöfaktorer\r\nkommer att inkluderas i denna bedömning.</pre><pre>Sammanfattningsvis är Bromma flygplats framtid\r\nhelt avhängig av dels koncessionsprövningen och\r\nde miljörestriktioner som slås fast där, dels\r\nfrågorna om markupplåtelsevillkor och\r\nhuvudmannaskap för flygplatsen. Dessa frågor\r\nligger under det år som kommer och under kanske\r\nytterligare ett eller ett par år i stöpsleven.</pre><pre>Anf. 259  KENT CARLSSON (s):</pre><pre>Herr talman! Det är den borgerliga majoriteten i\r\nStockholms stad som har önskat att flygtrafiken\r\nskall vara kvar, men Sveriges regering, som har ett\r\növergripande ansvar för flygsäkerheten, kan väl\r\ninte med öppna ögon fortsätta att driva en sådan\r\nhär verksamhet. Bevisligen har det förekommit ett\r\ntrettiotal incidenter sedan 1975 -- ett par med dödlig\r\nutgång. Att fortsätta stödja kvarvarorna av\r\nBromma flygplats som ligger i ett ganska\r\ntättbefolkat område skapar stora problem.</pre><pre>Jag vill rikta en fråga till statsrådet: Är det rimligt\r\natt ha en flygplats så pass nära tätbefolkade\r\nområden, när riskerna vid start och landning är så\r\nstora? Det finns definitivt möjlighet att flytta\r\nlinjetrafiken till Arlanda när vi får en tredje\r\nrullbana, och dessutom får vi snabba\r\nkommunikationer genom Arlandabanan. När det\r\ngäller småflyget finns ju olika lösningar, men så\r\nlänge man inte får besked om att Bromma flygplats\r\nskall läggas ned kan man inte heller gå vidare med\r\ndessa lösningar.</pre><pre>Anf. 260  Kommunikationsminister MATS\r\nODELL (kds):</pre><pre>Herr talman! Luftfartsverket studerar för\r\nnärvarande möjligheten att flytta den utan tvivel\r\nfarligaste delen av flygverksamheten, nämligen\r\nprivatflyget. Det var ju ett enmotorigt sportplan\r\nsom nu senast havererade. Det pågår alltså ett\r\narbete med att söka ny flygplats för den typen av\r\nflyg.</pre><pre>Anf. 261  KENT CARLSSON (s):</pre><pre>Herr talman! Jag vill poängtera att Dennispaketet,\r\nsom vi har resonerat om i Stockholmsregionen,\r\ninnebär att man skall flytta ut trafiken ett stycke\r\nfrån bostadsområdena för att minska bullret för de\r\nboende. När det gäller flygtrafiken har vi gjort\r\ntvärtom: vi har flyttat in den igen i tättbefolkade\r\nområden. Är inte det märkligt,\r\nkommunikationsministern?</pre><pre>Borde man inte göra på ett annat sätt, dvs. flytta\r\nlinjetrafiken till Arlanda och komma fram till en\r\nannan lösning för småflygplanen? Det vore bättre\r\nbåde ur säkerhetssynpunkt och ur buller- och\r\navgassynpunkt.</pre><pre>Som någon sade finns det inget Gottröra vid\r\nFridhemsplan. Risken är helt uppenbar, om vi får\r\nin fler stora flygplan, för att konsekvenserna av en\r\nolycka skulle bli jättestora.</pre><pre>Anf. 262  Kommunikationsminister MATS\r\nODELL (kds):</pre><pre>Herr talman! Det är inte så att vi har flyttat in\r\nBromma. Bromma har legat där det ligger sedan\r\n30-talet, och det har varit huvudflygplats i\r\nStockholm under många decennier. Det som nu har\r\nhänt är att det mycket starkt restriktivt omgärdade\r\nantalet rörelser på Bromma i huvudsak upptas av\r\ndet mycket farligare privatflyget än av den linjefart\r\nsom är omgärdad av mycket stränga\r\nsäkerhetsregler: dubbla piloter, dubbla motorer\r\noch minst dubbla system på säkerhetssidan.</pre><pre>Nu pågår ett arbete med att försöka få bort de\r\nmindre och farligare planen. Jag ser i dag ingen\r\nanledning att ändra regeringens hållning så länge\r\ndet finns en majoritet i Stockholms kommun för att\r\nbibehålla denna trafik.</pre><pre>Anf. 263  KENT CARLSSON (s):</pre><pre>Herr talman! Jag skulle gärna vilja ha svar på\r\nfrågan om det är rimligt att man, när vi flyttar ut\r\nbiltrafiken, lastbilstransporter och annat, till leder\r\nutanför bebyggelsen, fortsätter att bedriva en sådan\r\nhär verksamhet och t.o.m. har ökat den? Vad som\r\nhar skett sedan i juli i år är ju att vi har fått en\r\nkraftig ökning av linjetrafiken, av de stora planen\r\npå Bromma, som skapar buller och avgaser och\r\ngivetvis ökar riskerna för de kringboende.</pre><pre>Regeringen bara skjuter ifrån sig frågan till\r\nStockholms stad. Regeringen kan ju säga att den\r\ninte önskar att flygverksamheten skall fortsätta där\r\nnär avtalet går ut 1996. Statsrådet har ju\r\nmöjligheten att göra det, om den politiska viljan\r\nfinns. Men jag är osäker på om den finns.</pre><pre>Dessutom har Arlanda kapacitet. Vi har fått\r\nrapporter om att terminal 2 inte har tillräckligt med\r\nunderlag och om att det nu finns möjlighet att flytta\r\nut linjetrafiken till Arlanda. När det gäller\r\nsmåflyget finns det dessutom andra lösningar, som\r\nstatsrådet säger.</pre><pre>Överläggningen var härmed avslutad.</pre><pre>40 §  Svar på fråga 1992/93:297 om övervakning\r\nav Öresundstrafiken</pre><pre>Anf. 264  Kommunikationsminister MATS\r\nODELL (kds):</pre><pre>Herr talman! Kenneth Lantz har frågat mig om jag\r\när beredd att arbeta för en bestående tjänst för\r\ntrafikövervakning i Öresund.</pre><pre>Trafiken i Öresund är, som Kenneth Lantz\r\nframhåller, mycket intensiv. Därför finns det redan\r\nregler om trafikseparation i detta område. Vidare\r\nkan nämnas att det sedan flera år finns en\r\ntrafikövervakning i norra delen av området, som\r\nbedrivs av Marinen och Kustbevakningen.</pre><pre>Möjligheterna att bedriva trafikövervakning i\r\nbemärkelsen att ålägga någon att rapportera om\r\nposition och last är en mer komplicerad fråga. När\r\nfartyg går i internationella sund är det inte möjligt\r\nvare sig för Sverige eller andra länder att gripa in\r\nmed nationella bestämmelser.</pre><pre>Utan att gå för djupt in i de juridiska\r\nfrågeställningarna kan jag emellertid nämna att det\r\ninom EG och inom den internationella\r\nsjöfartsorganisationen IMO pågår arbete i den\r\nriktning som Kenneth Lantz anger och att vi från\r\nsvensk sida också vill stödja ett sådant arbete. För\r\ndrygt en vecka sedan hölls ett möte i London om\r\ndessa frågor, i vilket Sverige var representerat.</pre><pre>Anf. 265  KENNETH LANTZ (kds):</pre><pre>Herr talman! Jag tackar kommunikationsminister\r\nMats Odell för ett innehållsrikt och positivt svar.\r\nTrafikseparationen i Öresund har ju i princip\r\nfungerat ganska bra. Trots det har vi haft ett antal\r\nincidenter, inte minst de senaste åren.</pre><pre>Med ministerns svar som grund vill jag dock vidare\r\nfråga, om man inom regeringen skulle kunna se ett\r\nvärde i att tillsätta en utredning för genomlysning\r\nav sjöräddningen i Öresund.</pre><pre>Anf. 266  Kommunikationsminister MATS\r\nODELL (kds):</pre><pre>Herr talman! Riksdagen har genom\r\nförsvarsutskottet nyligen uttalat sin uppfattning att\r\nregeringen och ansvariga myndigheter skall ta ett\r\ninitiativ till ett anmälningssystem för transport av\r\nfarligt gods genom Öresund. Som jag nämnde\r\ndeltar Sjöfartsverket också i detta arbete genom\r\nIMO, vilket jag tycker kan ses som ett initiativ i\r\ndenna fråga.</pre><pre>Vid det möte i London som jag nämnde\r\ndiskuterades frågan om folkrättsliga grunder för\r\ntrafikövervakningssystem. Frågan skall också tas\r\nupp i en arbetsgrupp inom IMO under våren, och i\r\nden kommer Sverige att delta. Jag tycker att vi kan\r\navvakta det arbetet och se om det behövs\r\nytterligare åtgärder. Jag tror att\r\nsjöräddningsorganisationen inom detta område har\r\nen tillfredsställande utformning.</pre><pre>Anf. 267  KENNETH LANTZ (kds):</pre><pre>Herr talman! Till slut tackar jag för att\r\nkommunikationsministern och därmed också\r\nregeringen vill stödja ett positivt arbete till förmån\r\nför sjöfartssäkerheten internationellt i allmänhet\r\noch med tanke på folktäthet och intensitet i\r\nsynnerhet i Öresund.</pre><pre>Överläggningen var härmed avslutad.</pre><pre>41 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1992/93:36</pre><pre>Till riksdagen</pre><pre>Undertecknad har erhållit en interpellation av\r\nriksdagsledamot Inger Lundberg angående ett\r\nbostadsdepartement.</pre><pre>På grund av stor arbetsbelastning har jag inte någon\r\nmöjlighet att besvara interpellationen inom\r\nföreskriven tid utan kommer i stället att besvara\r\nden under januari månad 1993.</pre><pre>Stockholm den 2 december 1992</pre><pre>Carl Bildt</pre><pre>Interpellation 1992/93:48</pre><pre>Till riksdagen</pre><pre>Jag vill anmäla att Per Stenmarcks interpellation\r\n1992/93:48 om EES-avtalet och\r\noffentlighetsprincipen inte kommer att besvaras\r\ninom föreskriven tid på grund av interpellantens\r\nförhinder att ta emot svaret. Interpellationen\r\nkommer i stället att besvaras under januari 1993.</pre><pre>Reidunn Laurén</pre><pre>Interpellation 1992/93:56</pre><pre>Till riksdagen</pre><pre>Interpellation 1992/93:56 av Rosa Östh (c) om\r\nalternativa metoder för äggproduktionen kan inte\r\nbesvaras inom föreskriven tid. Interpellationen\r\nkommer att besvaras i januari 1993.</pre><pre>Stockholm den 3 december 1992</pre><pre>Karl Erik Olsson</pre><pre>Interpellationerna 1992/93:57 och 60</pre><pre>Till riksdagen</pre><pre>Med hänvisning till riksdagsordningens 6 kap. 1 §\r\nfår jag meddela att jag är förhindrad att besvara\r\nIngela Mårtenssons interpellation nr 57 om\r\nursprungsbefolkningar samt Margareta Viklunds\r\ninterpellation nr 60 om konventionen om inhumana\r\nvapen, m.m. inom den föreskrivna tiden fyra\r\nveckor.</pre><pre>Stockholm den 7 december 1992</pre><pre>Margaretha af Ugglas</pre><pre>Interpellation 1992/93:37</pre><pre>Till riksdagen</pre><pre>Jag har fått en interpellation med nr 1992/93:37 av\r\nLars Stjernkvist om den kommunala\r\narbetsmarknaden. Interpellationen kommer ej att\r\nbesvaras inom utsatt tid på grund av att både\r\ninterpellanten och jag är på resa.</pre><pre>Interpellationen kommer i stället att besvaras i\r\njanuari. Återkommer till kammarkansliet om\r\ndatum senare.</pre><pre>Stockholm den 2 december 1992</pre><pre>Anne Wibble</pre><pre>Interpellationerna 1992/93:49 och 51</pre><pre>Till riksdagen</pre><pre>Med hänvisning till riksdagsordningen vill jag\r\nmeddela att interpellationerna nr 49 av Stefan\r\nAttefall och nr 51 av Sten-Ove Sundström ej kan\r\nbesvaras inom den föreskrivna tiden. Jag har\r\nkommit överens med kammarkansliet att besvara\r\ninterpellationerna i januari 1993.</pre><pre>Stockholm den 2 december</pre><pre>Bo Lundgren</pre><pre>42 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:97 Reglering av användningen av\r\nvattenskotrar</pre><pre>Konstitutionsutskottets betänkande</pre><pre>1992/93:KU11 Ändringar i sekretesslagen</pre><pre>Skatteutskottets betänkanden</pre><pre>1992/93:SkU2 Dubbelbeskattningsavtal med\r\nTyskland</pre><pre>1992/93:SkU3 Dubbelbeskattningsavtal med\r\nMauritius, m.m.</pre><pre>1992/93:SkU4 Dubbelbeskattningsavtal med\r\nMexiko</pre><pre>1992/93:SkU5 Dubbelbeskattningsavtal med\r\nBotswana</pre><pre>1992/93:SkU7 Godkännande av en\r\növerenskommelse mellan Sverige och Ungern om\r\nömsesidigt bistånd i tullfrågor</pre><pre>Justitieutskottets betänkanden</pre><pre>1992/93:JuU11 Villkorlig frigivning, m.m.</pre><pre>1992/93:JuU13 EES-avtalet och advokaterna,\r\nm.m.</pre><pre>1992/93:JuU14 Osann utsaga inför EFTA-\r\ndomstolen m.m.</pre><pre>Lagutskottets betänkande</pre><pre>1992/93:LU10 Ändrad handels- och\r\nföreningsregistrering</pre><pre>Försvarsutskottets betänkanden</pre><pre>1992/93:FöU2 Höjd beredskap</pre><pre>1992/93:FöU3 Undanförsel och förstöring</pre><pre>1992/93:FöU4 Verksamheten vid Försvarets\r\ndatacenter</pre><pre>Socialutskottets betänkanden</pre><pre>1992/93:SoU7 Ett nationellt smittskyddsinstitut\r\nm.m.</pre><pre>1992/93:SoU8 EES-anpassning av vissa regler om\r\nbehörighet att utöva yrke inom hälso- och\r\nsjukvården m.m.</pre><pre>Utbildningsutskottets betänkanden</pre><pre>1992/93:UbU4 Skolskjuts m.m.</pre><pre>1992/93:Ytterligare medel till\r\nForskningsrådsnämnden</pre><pre>Trafikutskottets betänkanden</pre><pre>1992/93:TU5 Vissa luftfartsfrågor med anledning\r\nav avtalet om Europeiska ekonomiska\r\nsamarbetsområdet (EES)</pre><pre>1992/93:TU6 Vissa ändringar i väglagen m.m.</pre><pre>1992/93:TU7 Ändrade bestämmelsr för traktorer\r\noch motorredskap, m.m.</pre><pre>1992/93:TU9 Redovisning av vissa\r\ninfrastrukturkostnader med anledning av avtalet\r\nom Europeiska ekonomiska samarbetsområdet\r\n(EES) m.m.</pre><pre>1992/93:TU13 Lag om teleterminalutrustning,\r\nm.m.</pre><pre>Näringsutskottets betänkanden</pre><pre>1992/93:NU12 Lagändringar till följd av att\r\nNäringsfrihetsombudsmannen avvecklats</pre><pre>1992/93:NU13 Implementering av vissa EG-regler\r\ninom området teknisk kontroll</pre><pre>1992/93:NU15 Medel till AB Göta kanalbolag</pre><pre>Bostadsutskottets betänkanden</pre><pre>1992/93:BoU4 Bostadsanpassningsbidrag m.m.</pre><pre>1992/93:BoU5 Ändrade bestämmelser i fråga om\r\nbostadsbidrag för år 1993, m.m.</pre><pre>1992/93:BoU9 Vissa villkor för statens stöd till\r\nbyggande av bostäder</pre><pre>43 §  Anmälan om interpellationer</pre><pre>Anmäldes att följande interpellationer framställts</pre><pre>den 7 december</pre><pre>1992/93:63 av Annika Åhnberg (-) till\r\nmiljöministern om lågkonjunkturens effekter på\r\nmiljöskyddsarbetet:</pre><pre>FN:s konferens om miljö och utveckling i Rio de\r\nJaneiro i juni 1992 bekräftade att det brådskar med\r\nåtgärder för att lösa miljöproblemen. Konferensen\r\nbetonade också sambandet mellan miljöfrågor och\r\nsocial och ekonomisk utveckling. I många av tredje\r\nvärldens länder orsakas de svåraste\r\nmiljöproblemen av fattigdomen och brist på\r\nresurser, men i de industrialiserade länderna\r\norsakas ofta miljöproblemen av överflödet och\r\nslöseriet med resurser. Det gäller t.ex.\r\növerkonsumtionen av fossil energi.</pre><pre>De viktigaste slutsatserna från konferensen blev\r\ntvå: Det behövs resursöverföring från rika till\r\nfattiga länder och de industrialiserade länderna\r\nmåste klara av att utveckla produktions- och\r\nkonsumtionssystem med bättre miljöanpassning.</pre><pre>Mot denna bakgrund känns det mycket oroande\r\nmed uppgifter om att miljöskyddsarbetet tappar\r\ntempo i Sverige, detta som en konsekvens av\r\nlågkonjunkturen. Runt om i landet drar\r\nkommunerna ner på sitt miljö och\r\nhälsoskyddsarbete. Också inom näringslivet tycks\r\nengagemanget för miljöskyddet minska. I\r\nkrispaketen ingår en reduktion med 10 % av\r\nbiståndet. Deprecieringen av kronan sänker värdet\r\npå biståndet med ytterligare 10 %. I en tid när\r\nRiokonferensens beslut måste börja förverkligas\r\ngår utvecklingen i Sverige åt motsatt håll.</pre><pre>I den politiska debatten har miljöfrågorna definitivt\r\nkommit i skymundan. Men miljöproblemen måste\r\nhanteras även i tider av dålig ekonomi. Det finns\r\nockså möjligheter att i en ekonomisk\r\nlågkonjunktur vara offensiv, genom investeringar i\r\nt.ex. järnvägstrafiken och genom att använda\r\nresurser för arbetsmarknadspolitiska åtgärder till\r\nutbildning i miljökunskap.</pre><pre>Den lägre takten i produktionen skulle kunna ge\r\ntillfälle att prova nya råvaror och\r\nproduktionsmetoder med bättre miljöjanpassning.\r\nTyvärr verkar det saknas sådana ambitioner både\r\nhos myndigheter, inom näringslivet och hos andra\r\naktörer.</pre><pre>Jag vill mot bakgrund av ovanstående ställa\r\nföljande frågor till miljöministern:</pre><pre>Har regeringen en samlad kunskap om hur\r\nlågkonjunkturen påverkar miljöskyddsarbetet i\r\nSverige och hur den påverkar Sveriges deltagande i\r\ndet internationella arbetet på detta område?</pre><pre>Har regeringen några konkreta planer för hur\r\nmiljöarbetet i lågkonjunkturen kan bli mer\r\noffensivt, t.ex. genom att arbetsmarknadspolitiska\r\nsatsningar ges en miljöprofil?</pre><pre>1992/93:64 av Annika Åhnberg (-) till\r\nmiljöministern om utsläpp av krom:</pre><pre>Trots att krom är en vanligt förekommande\r\ntungmetall är dess miljöeffekter mycket dåligt\r\nkända, men vi vet att krom är giftigt och i viss form\r\ncancerframkallande. Metallen finns lagrad i stora\r\nmängder både i produkter som är i användning och\r\ni sådana som tagits ur bruk.</pre><pre>Viktiga i sammanhanget är olika stålprodukter där\r\nkrom används som legeringsmetall. Krom har\r\nockså använts till garvning av läder.</pre><pre>Forskare vid Tema Vatten på universitetet i\r\nLinköping har räknat ut att kromvittringen från\r\nkonsumtionen är sju gånger den naturliga. Mellan\r\n1920 och 1980 har vi satt in 1,8 miljoner ton krom i\r\nanvändning. Bara en mycket liten del av detta\r\nberäknas ha läckt ut. Det mesta finns kvar i\r\nprodukter som används eller som avfall i produkter,\r\nsom sakta bryts ner varvid kromet kommer att\r\nfrigöras.</pre><pre>Det är i dag inte känt hur kromet beter sig när det\r\nfrigörs och kommer ut i naturen, och inte heller hur\r\ndet omvandlas i näringskedjorna. Man vet dock att\r\ndet kan anrikas.</pre><pre>Det är hög tid att kromproblemet\r\nuppmärksammas. Jag vill därför fråga\r\nmiljöministern:</pre><pre>Vad avser regeringen göra för att dels öka\r\nkunskaperna om kromets miljöeffekter och dels\r\nbegränsa utsläppen av krom?</pre><pre>44 §  Anmälan om fråga</pre><pre>Anmäldes att följande fråga framställts</pre><pre>den 7 december</pre><pre>1992/93:299 av Annika Åhnberg (-) till\r\nmiljöministern om avveckling av kärnkraften:</pre><pre>Den hearing kring kärnkraftens säkerhet och\r\nsårbarhet som genomfördes den 4 december,\r\ntydliggjorde att det är fullt möjligt att börja\r\navveckla kärnkraften nu.</pre><pre>Det är dessutom nödvändigt om det av riksdagen\r\nuppsatta målet, avveckling till år 2010, skall klaras.\r\nVid hearingen bekräftades åter att kraftverken inte\r\nanser hittillsvarande riksdagsbeslut vara en\r\ntillräckligt tydlig signal. Vattenfall, har minskat sina\r\nsatsningar på utvecklingen av alternativa\r\nenergikällor. Anledningen enligt en av Vattenfalls\r\nrepresentanter vid utfrågningen är att någon\r\n''förtida'' avveckling inte längre är aktuell. Jag\r\nutgår från att regeringen gemensamt utvärderat\r\nresultatet från utfrågningen och fattat beslut med\r\nanledning därav. Jag vill därför fråga\r\nmiljöministern:</pre><pre>Vilka åtgärder avser regeringen vidta för att\r\nkärnkraftsavvecklingen äntligen skall kunna ta sin\r\nbörjan?</pre><pre>45 § Kammaren åtskildes kl. 19.11.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 16 § anf. 95 (delvis),</pre><pre>av talmannen därefter t.o.m. 32 § anf. 213 (delvis)\r\noch</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}