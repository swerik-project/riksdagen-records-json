{"dokumentstatus":{"dokument":{"hangar_id":"2349334","dok_id":"GH0968","rm":"1993/94","beteckning":"68","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"68","slutnummer":"0","datum":"1994-03-02 00:00:00","systemdatum":"2005-10-27 13:39:53","publicerad":"1994-03-02 00:00:00","titel":"Riksdagens snabbprotokoll 1993/94:68 Onsdagen den 2 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{1D94940E-8E67-425D-AD32-653EF707D648}","dokument_url_text":"http://data.riksdagen.se/dokument/GH0968/text","dokument_url_html":"http://data.riksdagen.se/dokument/GH0968","dokumentstatus_url_xml":"http://data.riksdagen.se/dokumentstatus/GH0968","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:68</div>\r\n<div class=\"sidhuvud_datum\">Onsdagen den 2 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Information om avtalet med EU</pre><pre>Anf. 1  TALMANNEN:</pre><pre>Det blir nu information om avtalet med EU.</pre><pre>Informationen inleds av statsminister Carl Bildt.</pre><pre>Därefter kommer partiledarna eller andra ledande\r\nföreträdare för övriga partier att få ordet för\r\ndeklarationer om cirka fem minuter.\r\nPartiföreträdarna talar i storleksordning med\r\nbörjan av Ingvar Carlsson.</pre><pre>Sedan kommer statsrådet Ulf Dinkelspiel att lämna\r\nkompletterande information.</pre><pre>Ledamöterna får därefter tillfälle att ställa frågor\r\ntill statsministern och statsrådet Ulf Dinkelspiel\r\nenligt de regler som gäller för informationsstund\r\nmed regeringen.</pre><pre>Anf. 2  Statsminister CARL BILDT (m):</pre><pre>Fru talman! Det är med den allra största\r\ntillfredsställelse som jag i dag kan informera\r\nriksdagen om den politiska överenskommelse som\r\ni går ingicks mellan Sveriges regering och\r\nregeringarna i de tolv EU-staterna om villkoren för\r\nSveriges medlemskap i den europeiska unionen.\r\nDetta avtal är utan tvekan det viktigaste\r\ninternationella avtal som Sverige har förhandlat\r\nfram under detta århundrade.</pre><pre>Genom att vi nu helt och fullt får en möjlighet att\r\nbli en del av det europeiska samarbetet öppnas\r\nvidgade politiska horisonter och nya ekonomiska\r\nmöjligheter för Sverige och för oss svenskar. Detta\r\ninnebär en avgörande förbättring av våra\r\nmöjligheter att forma vår egen framtid på det sätt\r\nsom den moderna tiden kräver.</pre><pre>Strävan efter bra villkor för ett svenskt\r\nmedlemskap i det fulla europeiska samarbetet har\r\nburits upp av en bred majoritet här i riksdagen. Det\r\nvar i december 1990 som riksdagen i bred enighet\r\nfattade beslut om att uppdra åt den dåvarande\r\nsocialdemokratiska regeringen att lämna in\r\nSveriges ansökan om medlemskap. Detta gjordes\r\nockså av dåvarande statsminister Ingvar Carlsson\r\nden 1 juli 1991.</pre><pre>I den regeringsförklaring som jag avgav den 4\r\noktober 1991 angavs arbetet med att föra in Sverige\r\nsom fullvärdig medlem i det europeiska samarbetet\r\nsom den första av de avgörande uppgifter som\r\ndenna regering avsåg att lösa under denna\r\nmandatperiod. Vi sade också att vi i denna fråga\r\nsträvade efter ett så brett nationellt samförstånd\r\nsom möjligt och att målet var att göra ett svenskt\r\nmedlemskap från den 1 januari 1995 till en\r\nmöjlighet.</pre><pre>Arbetet med Europapolitiken har under dessa år\r\nvarit en mycket central del av regeringens arbete\r\noch av det arbete som bedrivits här i riksdagen.\r\nGenom kontinuerliga och intensiva politiska\r\nkontakter med företrädare både för den europeiska\r\nunionen själv och för de olika medlemsländerna,\r\nhar vi målmedvetet sökt att såväl visa vår klara vilja\r\natt spela en aktiv och pådrivande roll i det\r\neuropeiska samarbetet som skapa respekt och\r\nförståelse för de speciella krav som vi skulle komma\r\natt ställa under medlemskapsförhandlingarnas\r\ngång.</pre><pre>När förhandlingarna inleddes den 1 februari förra\r\nåret deklarerade vi som vår avsikt att de borde\r\nkunna avslutas inom loppet av något mer än ett år.\r\nSedermera kom EU-staterna själva att sätta upp\r\nden 1 mars 1994 som den tidpunkt vid vilken avtal\r\nskulle föreligga.</pre><pre>Jag avser inte här att i detalj redogöra för\r\nförhandlingarnas förlopp -- det har löpande\r\nredovisats för riksdagen under den här perioden.\r\nDet räcker med att konstatera att ett noggrant\r\nförhandlingsarbete i förening med de politiska\r\nkontakter vi haft, som lett till en större förståelse\r\nför Sveriges roll och betydelse i det europeiska\r\nsamarbetet, har bäddat för de två stora\r\nförhandlingsgenombrotten, först den 21 december\r\noch därefter i går den 1 mars, som tillsammans\r\ninnebär att vi kan säga att vi har fått gehör för\r\nsamtliga våra viktiga synpunkter.</pre><pre>Det vi eftersträvat och det vi uppnått är en svensk\r\nlösning för Sverige. Andra nationer har sina krav\r\noch sina önskemål, utifrån sina intressen och sina\r\nvärderingar. Vi har förhandlat utifrån Sveriges\r\nintressen och med Sveriges bästa för ögonen.\r\nSjälvfallet har vi gjort det i medvetande om inte\r\nminst det mycket stora värde också för oss som\r\nligger i att det europeiska samarbetet nu kan\r\nkomma att utsträckas till praktiskt taget hela\r\nNorden.</pre><pre>Redan 1972 vann Danmark medlemskap, och man\r\nhar sedan dess funnit att man långt bättre tillvaratar\r\nsina intressen innanför än utanför det europeiska\r\nsamarbetet.</pre><pre>Med den goda överenskommelse som Finlands\r\nregering kunde ingå bara timmar efter den svenska\r\növerenskommelsen i går och med de betydande\r\nframsteg som också gjorts i de norska\r\nförhandlingarna, skapas nu helt nya möjligheter,\r\ninte bara för det nordiska samarbetet som sådant,\r\nutan också för våra nordiska länders möjligheter att\r\npåverka den vidare europeiska utvecklingen.</pre><pre>Jag är övertygad om att denna nya dimension i det\r\nnordiska samarbetet kommer att stå i centrum för\r\nde diskussioner som äger rum i just denna kammare\r\nunder kommande vecka under Nordiska rådets\r\nsession. Redan på söndag samlas de nordiska\r\nstatsministrarna här i Stockholm för att diskutera\r\ndessa för oss alla nya och lovande perspektiv.</pre><pre>Förhandlingsresultatet i detalj kommer att\r\nredovisas för riksdagen. En fullständig redogörelse\r\nför avtalets innehåll kommer att föreligga inom\r\nkort i en s.k. departementspromemoria, och den\r\npolitiska överenskommelsen kommer Ulf\r\nDinkelspiel snart att kunna redogöra för.</pre><pre>Avgörande för framgången har varit att EU-sidan\r\npå varje enstaka punkt har visat en klar vilja att gå\r\nvåra önskemål till mötes. Det har inte inneburit att\r\nde på varje enstaka punkt har tagit varje enstaka\r\ndel av våra krav. Så går inte en förhandling till, och\r\npå sådan grund kan aldrig ett förtroendefullt\r\nsamarbete heller byggas. Men inte på någon enda\r\npunkt har våra önskemål avvisats, och på samtliga\r\npunkter har det funnits en genuin vilja att\r\nkonstruktivt finna bra lösningar i det ömsesidiga\r\noch gemensamma intresset.</pre><pre>Förhandlingsresultatet ligger mycket väl inom de\r\nramar som jag själv hade föreställt mig och som\r\nregeringen senast förra onsdagen, inför den\r\navgörande förhandlingsomgången, diskuterade och\r\nlade fast. Förhandlingarna har förts med den\r\nrealism som har gjort framgångarna möjliga.</pre><pre>Det har också varit möjligt inte minst därför att\r\nman i de olika EU-länderna blivit övertygade om\r\nSveriges vilja och förmåga att aktivt och engagerat\r\nbidra till samarbetets vidare utveckling på alla\r\nområden, och att man mer och mer kommit att se\r\nbetydelsen av de bidrag som Sverige och alla vi\r\nsvenskar kan lämna till samarbetets framtid.</pre><pre>Det är inte vår tvekan inför det europeiska\r\nsamarbetet, utan i stället vårt engagemang för\r\ndetta, som bäddat för de genombrott som gjort att\r\nvi först av de länder som ansökt om medlemskap\r\nkunnat sluta detta viktiga och historiska avtal. I en\r\nkort sammanfattning kan det beskrivas på följande\r\nsätt.</pre><pre>Vi ges en möjlighet att fullt ut vara med och bygga\r\nen ny fredsordning i Europa genom den\r\ngemensamma utrikes- och säkerhetspolitiken. Det\r\nger också oss ökad trygghet, samtidigt som vi\r\nalltjämt förblir militärt alliansfria.</pre><pre>Vi får nya möjligheter till investeringar, jobb och\r\ntillväxt genom att vi fullt ut kan vara med i arbetet\r\nmed att bygga en ekonomisk och monetär union.\r\nVåra möjligheter att bekämpa arbetslösheten ökar\r\npåtagligt.</pre><pre>Vi blir en del av ett Europa som satsar på tillväxt,\r\nförnyelse och omvandling i en värld där\r\nutvecklings- och konkurrensförutsättningarna\r\nförändras dramatiskt, inte minst genom den\r\nteknologiska revolutionen.</pre><pre>Vi får nya möjligheter i miljöpolitiken genom att vi\r\nnu kan vara med och påverka, samtidigt som vi\r\nbibehåller våra egna höga skyddsnivåer och högt\r\nställda ambitioner.</pre><pre>Vi har kvar våra fulla rättigheter att forma vår\r\nvälfärd och vår sociala trygghet på det sätt som vi\r\nsjälva finner bäst. Det inkluderar också fackliga\r\nrättigheter, som rätten till kollektivavtal.</pre><pre>Vi slår helt och fullt vakt om vår egen\r\nregionalpolitik, samtidigt som vi ges möjlighet till\r\nett inte obetydligt extra Europastöd till svagare\r\ndelar av vårt land. Vi ger trygga och bra villkor för\r\nsvenskt lantbruk och fiske. Detta har betydelse inte\r\nminst för att hela landet skall kunna leva.</pre><pre>Vi bibehåller våra möjligheter till skydd för hälsa,\r\nmiljö och säkerhet. Det borgar för god\r\nlivsmedelskvalitet också i framtiden.</pre><pre>Vi får som nation och som individer rösträtt i det\r\nnya Europa, där man nu bygger upp ett nytt\r\nsamarbete. Våra demokratiska rättigheter och våra\r\ndemokratiska möjligheter kommer inte längre att\r\ngöra halt vid nationsgränsen. Vi blir ingen randstat.</pre><pre>Det som ligger bakom oss, i form av de viktiga\r\npolitiska förberedelserna för förhandlingarna och\r\nsedan det noggranna arbete som ledde fram till\r\ngårdagens avgörande genombrott, har varit viktigt.\r\nMen det som ligger framför oss är av ännu större\r\nbetydelse.</pre><pre>De olika avtalen om medlemsskap skall nu\r\ngodkännas av EU, i första hand i form av\r\nEuropaparlamentet, av de olika ansökarländerna\r\noch av de tolv nuvarande medlemsländer som vi har\r\ningått avtal med. Vårt eget avtal skall godkännas av\r\ninte mindre än fjorton olika parlament innan det\r\nkan träda i kraft.</pre><pre>Med de förändringar som skett i och med den s.k.\r\nMaastrichttraktaten har Europaparlamentet fått\r\nökad betydelse. Det är en utveckling som vi har\r\nanledning att välkomna och som jag hoppas\r\nkommer att kunna fortsätta sedan vi inträtt som\r\nmedlemmar.</pre><pre>Det innebär också att avtalet måste godkännas av\r\nEuropaparlamentet innan det formellt kan\r\nundertecknas. Vår förhoppning, grundad på de\r\nkontakter som vi har haft, är att detta skall kunna\r\nske vid Europaparlamentets sista session inför de\r\nförestående valen. Den sessionen äger rum i början\r\nav maj.</pre><pre>Som ett led i parlamentets behandling av denna\r\nfråga avser Europaministern och jag själv att\r\nbesöka Europaparlamentet redan i april för att\r\ndirekt på plats kunna informera om avtalet som vi\r\nser det från vår svenska utgångspunkt.</pre><pre>Här i Sverige råder enighet om att avtalet inte\r\nslutgiltigt skall godkännas av riksdagen innan det\r\nhar godkänts av en folkomröstning. Nu har tiden\r\nkommit för att på allvar inleda dialogen om\r\ntidpunkt och villkor i övrigt för denna. Jag håller\r\nredan på att kalla riksdagspartiernas ledare till en\r\nförsta överläggning i dessa frågor på fredag klockan\r\n12.</pre><pre>Det är ett antal olika frågor som måste avgöras\r\nunder dessa överläggningar. Tidpunkten är en av\r\ndessa, och rösträtt och villkor i övrigt är andra. Det\r\när min avsikt som statsminister att noggrant lyssna\r\npå samtliga partier i riksdagen, oavsett vilken\r\nuppfattning de företräder i själva sakfrågan, innan\r\njag är beredd att säga vilka förslag i dessa olika\r\navseenden som regeringen avser att förelägga\r\nriksdagen.</pre><pre>Det enda som i dag bör slås fast vad gäller\r\ntidpunkten för folkröstningen är att den självfallet\r\nbör äga rum så att vårt medlemskap kan bli\r\nverklighet vid kommande årsskifte på det sätt som\r\nvi själva har strävat efter och som de tolv EU-\r\nstaterna också är angelägna om.</pre><pre>I denna för vår gemensamma framtid så viktiga\r\nomröstning är det två alternativ som kommer att\r\nställas mot varandra. Det ena är att Sverige deltar\r\ni samarbetet i Europa på de villkor som nu är klara.\r\nDet andra är att Sverige ställer sig utanför och\r\ndefinierar sina relationer till EU på något annat\r\nsätt.</pre><pre>Jag tror att det är viktigt att vi ser det som två olika\r\nalternativ. Båda har konsekvenser. Båda måste\r\ndiskuteras. Det finns inget status quo i ett Europa\r\nsom befinner sig i förändring.</pre><pre>Inte minst kräver ärligheten gentemot alla som\r\nskall ta ställning att vi granskar utealternativets alla\r\nkonsekvenser för vår framtid med samma\r\nnoggrannhet som vi naturligen kommer att granska\r\noch diskutera innealternativets alla konsekvenser\r\noch möjligheter.</pre><pre>Under de överläggningar som inleds på fredag är\r\ndet också viktigt att vi uppnår ett brett samförstånd\r\nom de villkor som skall gälla för ekonomiskt stöd\r\ntill politiska partier och företrädare för de båda\r\nmeningsriktningarna under den kampanj som skall\r\nfölja.</pre><pre>Men vi måste också börja diskutera andra frågor.\r\nDit hör hur vi skall utse dem som vid ett ja i\r\nfolkomröstningen skall representera olika delar av\r\nSverige och olika politiska meningsriktningar i\r\nEuropaparlamentet. Det måste ske genom ett\r\ndirekt Europaval, som kan äga rum antingen i år\r\neller under de närmaste två åren.</pre><pre>Redan i och med gårdagens överenskommelse\r\nkommer Sverige att börja få möjligheter att\r\ninformellt medverka i det europeiska samarbetet\r\ninom EU. Jag kan nämna att utrikesminister\r\nMargaretha af Ugglas nu är inbjuden till de\r\neuropeiska utrikesministrarnas traditionella s.k.\r\nGymnichmöte den 27 mars. Där kommer man att\r\ndiskutera politiken såväl i den bosniska konflikten\r\nsom inför omvandlingen av och osäkerheten i\r\ncentrala och östra Europa.</pre><pre>Steg för steg räknar vi med att våra möjligheter till\r\ninformell medverkan kommer att förbättras. Sedan\r\navtalet har undertecknats kommer de att vara goda.\r\nInformellt får vi därmed säte i det europeiska\r\nsamarbetet. Men stämma och rösträtt får vi\r\nsjälvfallet först den dag vi är medlemmar. Om\r\nfolkomröstningen skulle leda till att vi i stället skall\r\nstå utanför kommer vi naturligtvis att lämna\r\nsamarbetet med allt vad det innebär.</pre><pre>Det förhandlingsresultat som i dag kan redovisas\r\nhade inte varit möjligt utan hängivna och skickliga\r\ninsatser av alla dem som på ett eller annat sätt varit\r\nengagerade i denna stora förhandling. Det gäller,\r\nför att nämna några, inte minst Ulf Dinkelspiel och\r\nalla hans medarbetare, chefsförhandlaren Frank\r\nBelfrage och vår EU-ambassadör Lars Anell.</pre><pre>Jag vill på detta sätt uttala den uppskattning som vi\r\nkänner för det som de alla har gjort, ibland i\r\noffentligheten men många gånger anonymt och\r\nbakom kulisserna. Detta gäller också det politiska\r\nstöd som vi hela tiden har haft i detta arbete.\r\nSamrådet mellan regering och opposition har varit\r\nmycket nära.</pre><pre>Det innebär inte att vi alltid från början har gjort\r\ngemensamma bedömningar. Men som jag sade\r\ninledningsvis har det från regeringens sida hela\r\ntiden funnits en strävan efter nationellt\r\nsamförstånd. Och jag har upplevt att motsvarande\r\nsträvan i de avgörande ögonblicken funnits också\r\nhos den socialdemokratiska oppositionen. Jag är\r\növertygad om att detta har varit en nationell styrka\r\nsom har uppmärksammats också i andra länder.\r\nDet har också lett till att vi -- som moderater,\r\nsocialdemokrater, folkpartister, kristdemokrater,\r\ncenterpartister eller nydemokrater -- kan stå här\r\noch känna samma tillfredsställelse med det resultat\r\nsom regeringen nu kan redovisa.</pre><pre>Det här är också ett tillfälle för partiföreträdarna\r\natt göra en deklaration. Låt mig därför säga att\r\ngårdagens avtal har en speciell betydelse också för\r\nModeraterna. Moderaterna har varit\r\nEuropapartiet i den svenska politiken kanske\r\nalltsedan den dag då Gunnar Heckscher i början av\r\n1960-talet gick så långt att han förde en kommunal\r\nvalrörelse under devisen ''Ja till Europa''. Sedan\r\ndess har frågan spelat en central roll i vår politiska\r\ngärning.</pre><pre>För oss, men också för många andra, har det varit\r\nen självklarhet att vårt Sverige en dag skulle ta sin\r\nnaturliga plats i den fredsallians som steg för steg\r\nhåller på att forma en ny framtid för vårt Europa.\r\nNu ligger det historiska avtalet klart. Det är det\r\nviktigaste vi har förhandlat fram under detta\r\nårhundrade. Vi ser vägen framåt.</pre><pre>Nu gäller det att informera, förklara och övertyga.\r\nDen uppgiften ligger lika på oss alla. Det handlar\r\ninte främst om att redogöra för de undantag,\r\nbidragsregler eller olika anpassningar som gör att vi\r\nalla kan säga att vi har fått ett bra avtal -- en svensk\r\nlösning för Sverige. Det handlar ytterst om att visa\r\npå visionen om ett Europa i samarbete för fred och\r\nfrihet, om ett Sverige som inte ser sin framtid i\r\nisolering utan i samverkan och om ett Europa som\r\nutvecklas till ett allt närmare förbund mellan\r\nfolken. Därmed lägger man det förgångnas\r\nrivaliteter och konflikter åt sidan och förmår i\r\nstället fullt ut att utnyttja och ta till vara alla\r\nframtidens hisnande nya möjligheter.</pre><pre>Ensam är inte stark i en värld där gränser rivs och\r\nbroar byggs. Det är i samverkan som framtiden kan\r\nvinnas.</pre><pre>(Applåder)</pre><pre>Anf. 3  INGVAR CARLSSON (s):</pre><pre>Fru talman! Det är för Sveriges framtid en ytterst\r\nviktig förhandling som nu i stort sett har kunnat\r\navslutas.</pre><pre>Den grundläggande frågan är om Sverige aktivt\r\nskall delta i arbetet med att utveckla Europa eller\r\nom vi skall isolera oss från det samarbetet.</pre><pre>Jag är för min del övertygad om att möjligheterna\r\natt förverkliga socialdemokratiska idéer och mål\r\nökar om vi blir medlemmar. Därför har jag ansett\r\natt förhandlingarna och resultatet av dessa är\r\nytterst viktiga.</pre><pre>Vi insåg från både regeringens och den\r\nsocialdemokratiska riksdagsgruppens sida att ett\r\nväl fungerande samarbete mellan oss om\r\nförhandlingarnas uppläggning och genomförande\r\nvar i nationens intresse. Regeringssidan har\r\naccepterat att den socialdemokratiska\r\noppositionens förhandlingskrav har fått ett rejält\r\ngenomslag i de svenska positionerna. Det vill jag\r\nvitsorda.</pre><pre>Jag kan i dag med tillfredsställelse konstatera att vi\r\ntillsammans har klarat av denna uppgift. På så sätt\r\nhar vi i en svår och komplicerad förhandling nått\r\ngoda, på vissa punkter mycket goda, resultat.</pre><pre>Givetvis finns det också områden där vi hade\r\nönskat större förståelse från motpartens sida för de\r\nsvenska kraven. Jag tänker särskilt på storleken av\r\ndet svenska budgetbidraget. I praktiken återstår\r\ndet nu att klara en ansvarsfull och rimlig\r\nfinansiering.</pre><pre>Det är inte bara svenska önskemål som har kunnat\r\ntillgodoses. Vi har också kunnat avvärja sådant som\r\nmånga av våra medborgare har upplevt som hot och\r\nrisker med ett medlemskap. Med hänsyn tagen till\r\nhelheten finner jag anledning, fru talman, att från\r\ndenna talarstol uttala ett tack till Ulf Dinkelspiel\r\noch hans medarbetare för konstruktiva och\r\nhelhjärtade insatser.</pre><pre>Jag vill också deklarera att det under\r\nförhandlingarna har underlättat för Sverige att så\r\nmånga inom den europeiska unionen positivt har\r\nönskat Sverige som medlem. Det har glatt mig att\r\nvi har så många trofasta vänner ute i Europa och att\r\nalla undersökningar har visat att det finns ett starkt\r\nfolkligt stöd i Europa för att Sverige skulle bli en\r\nfullvärdig medlem.</pre><pre>Samtidigt är det som nu har hänt endast en etapp\r\npå vägen. Låt oss inte glömma det i dag! Den\r\nviktigaste delen av den demokratiska processen\r\nåterstår. Jag anser att det är utomordentligt viktigt\r\natt förutsättningarna för medborgarna i vårt land\r\natt bilda sig en uppfattning om fördelar och\r\nnackdelar med ett medlemskap blir de bästa\r\ntänkbara. Jag vill varna för att man inte ger dem\r\ntillräckligt utrymme för att inhämta kunskap, för\r\ndiskussion och för eftertanke. Därför är det min\r\nförhoppning att vi inom kort skall kunna nå enighet\r\nmellan partierna om en lämplig dag för\r\nfolkomröstningen.</pre><pre>Framför allt ser jag i dag fram emot en saklig, men\r\nengagerad debatt, om Sveriges möjliga\r\nmedlemskap i den europeiska unionen, nu när\r\nresultatet av förhandlingarna föreligger.</pre><pre>(Applåder)</pre><pre>Anf. 4  HADAR CARS (fp):</pre><pre>Fru talman! Som glada vikingaättlingar har\r\nförhandlarna återvänt från Bryssel med ett avtal i\r\nhanden. För det avtalet har Ulf Dinkelspiel, Anne\r\nWibble, Karl Erik Olsson, Börje Hörnlund, Frank\r\nBelfrage, Carl B Hamilton och deras många\r\nskickliga medarbetare gjort sig förtjänta av vårt\r\nvarma tack. Avtalet är bra. I flera avseenden är det\r\nt.o.m. mycket bra.</pre><pre>Avtalet ger Sverige många fördelar -- fördelar för\r\njobben, jordbruket, Norrland och glesbygderna.\r\nDet rymmer bestämmelser om stort och smått, om\r\nfrihandel, regionalstöd, miljö,\r\nsalmonellabekämpning, alkohol, snus och\r\nkobidrag. Allt detta är nödvändigt och bra.</pre><pre>Men frågan om den europeiska unionen, om vår\r\nroll i Europa, handlar om något annat och mycket\r\nstörre. Den innehåller långt mer än det som ryms\r\ninom avtalets paragrafer.</pre><pre>Europa är en dröm, en dröm om frihet och fred. Ur\r\nruinerna av de många krigens Europa -- av\r\nförtyckets, despotins och rasismens Europa -- reser\r\nsig en ny byggnad. Den är inte färdig. Mycket\r\nåterstår att göra, men konturerna är klara.\r\nDrömmen är på väg att förvandlas till verklighet.</pre><pre>Grunden för det nya Europa är demokrati. Endast\r\ndemokratier får delta i byggprocessen, och den\r\nsammanhållning deras gemensamma\r\nansträngningar skapar bidrar i sin tur till att stärka\r\ndemokratin.</pre><pre>Demokratier för inte krig mot varandra. De stora\r\noch små stater som bildar Europaunionen har\r\nunder århundraden härjat och förött varandra. Nu\r\nsamverkar de för sina folks bästa, och krig mellan\r\nSpanien och Portugal, mellan Frankrike och\r\nTyskland är i dag helt otänkbart.</pre><pre>Europatanken är i grunden liberal. Dess\r\nutgångspunkt är tilltron till individen. Till varje\r\nmänniskas förmåga att i ett fritt samhälle göra egna,\r\nfria val och att i samverkan med andra forma något\r\nav värde också för kommande generationer.</pre><pre>För Folkpartiet liberalerna har svensk medverkan i\r\ndet europeiska samarbetet alltid varit en ledstjärna.</pre><pre>Det dagliga arbetet inom den europeiska unionen\r\npräglas inte av de stora visionerna. I arbetsgrupper\r\noch organisationer, i förvaltningar och\r\ndepartement, i ministerråd och riksdagar kämpar\r\nman, på samma sätt som vi gör i Sverige, för det\r\nsom man uppfattar som sina intressen, gruppens,\r\nregionens och landets intressen. Frågorna är\r\nmångskiftande och ofta inte ett dugg mera\r\nspännande för den stora allmänheten än frågan om\r\nkobidragen. När Sverige en dag blir medlem av den\r\neuropeiska unionen kommer vi svenskar att\r\nmedverka i denna process på samma sätt och på\r\nsamma villkor som andra européer.</pre><pre>Men då är vi med -- på samma sätt och på samma\r\nvillkor -- där besluten tas. Som nation slipper vi att\r\ni efterhand anpassa oss till vad andra redan\r\nbestämt. Då har också vi rösträtt i Europa!</pre><pre>Det var riksdagen som beslöt att Sverige skulle söka\r\nmedlemskap i den europeiska unionen.\r\nFörhandlingarna har förts av regeringen i nära\r\nsamverkan med riksdagen. Fram till ''mållinjen''\r\nhar samtliga riksdagspartier varit fullt informerade\r\nom förhandlingarnas gång och kunnat påverka\r\nresultatet.</pre><pre>Nu har vi fått ett avtal -- ett avtal om svenskt\r\nmedlemskap i den europeiska unionen. Riksdagen,\r\nregeringen och våra förhandlare har gjort vad på\r\ndem ankommer. Dörren till Europa står öppen. Nu\r\nligger det i våra händer som medborgare att\r\ntillsammans med alla andra svenska medborgare\r\navgöra om vi vill ta vara på de möjligheter Europa\r\nöppnar för Sverige!</pre><pre>(Applåder)</pre><pre>Anf. 5  PER-OLA ERIKSSON (c):</pre><pre>Fru talman! Gårdagens beslut om att Sveriges\r\nförhandlingar med EU lett fram till ett avtal var ett\r\nglädjens besked. Jag vill inledningsvis instämma i\r\nden kö av gratulanter som framfört ett tack till de\r\nsvenska förhandlarna för ett väl genomfört\r\nförhandlingsarbete.</pre><pre>Inför förhandlingarna ställde Centern ett antal\r\nviktiga krav på förhandlingarnas inriktning. Till de\r\nviktigaste kraven hörde att vi inte skulle behöva\r\ngöra avkall på miljöpolitiken och vår egen ambition\r\natt slå vakt om miljövärden. Vi ville ha möjlighet\r\natt driva en aktiv regionalpolitik. Vi ville inte heller\r\nvara tvungna att ansluta oss till en gemensam\r\nvaluta. Våra möjligheter till fortsatt alliansfrihet\r\nskulle inte heller få naggas i kanten.</pre><pre>Nu ser vi hur avtalet blev. Det innebär att vi inte\r\nbehöver sänka våra miljökrav. Avtalet innehåller\r\ndessutom åtaganden från EU:s sida om att man\r\nskall närma sig de krav som vi har ställt upp när det\r\ngäller miljön. Vi tillförsäkras rätten att bedriva en\r\naktiv regionalpolitik i minst nuvarande omfattning\r\npå nationell nivå. Vi får dessutom en möjlighet till\r\nbetydande regionalekonomiskt stöd från EU:s\r\nregionalpolitiska fonder. Vi har också förbehållit\r\noss rätten att i Sveriges riksdag pröva frågan om en\r\ngemensam valuta när det blir aktuellt. Vi har också\r\nklargjort att den svenska alliansfriheten består. Det\r\nhar inte heller krävts några åtaganden som skulle\r\ninkräkta på vår suveränitet i det avseendet.</pre><pre>Jag vill rikta ett tack till Ulf Dinkelspiel som lett\r\nförhandlingarna med Frank Belfrage. Jag kan\r\nockså instämma i gratulationskön till Börje\r\nHörnlund för hans sätt att förhandla fram ett bra\r\navtal vad gäller regionalpolitiken. Karl Erik Olsson\r\nvill jag gratulera när det gäller resultaten för\r\njordbrukspolitiken och livsmedelskvaliteten och\r\nOlof Johansson när det gäller miljöfrågan. Jag vill\r\nnaturligtvis också tacka alla andra som har varit\r\nengagerade i dessa frågor.</pre><pre>Nu kan vi konstatera att de krav som vi har ställt\r\ni förhandlingarna i allt väsentligt har tillgodosetts.\r\nFrån Centerns sida har vi sagt att framgång för de\r\nkrav som Centern har ställt inför förhandlingarna\r\när avgörande för att man skall kunna skapa en bred\r\nfolklig förankring. Vi har önskat att\r\nförhandlingsresultatet skulle bli så bra som möjligt\r\nså att svenska folket i den kommande\r\nfolkomröstningen kan besluta att Sverige skall bli\r\nmedlem i den europeiska unionen.</pre><pre>När nu avtalet är klart skall vi gå ut till svenska\r\nfolket och informera om avtalet och dess olika\r\nbeståndsdelar. Med ödmjukhet -- jag vill\r\nunderstryka det -- skall vi infomera om avtalet och\r\nföra en dialog med svenska folket om denna för\r\nSverige så viktiga fråga.</pre><pre>Det vore fel om vi inför folkomröstningen\r\nframställde ett svenskt EU-medlemskap som något\r\nfyllt av glamour och paradisiska lösningar. Men det\r\nockså fel att inte framhålla Sveriges möjligheter i\r\ndet nya Europa som vi nu ser växa fram. Det finns\r\nhotbilder, men det finns också betydande\r\nmöjligheter som vi skall ta till vara.</pre><pre>Jag vill varna för att man, vilket ibland görs i\r\ndebatten, framställer den europeiska unionen som\r\nen väg till socialdemokratisk eller moderat politik.\r\nFör mig och Centern är det en väg för att vi\r\ntillsammans med andra stater och andra människor\r\ni Europa skall kunna skapa ett fredens,\r\ngemenskapens och framtidens samhälle. Det var\r\nfredstanken som en gång var grunden för EG och\r\nsom nu också är en bärande del i detta projekt.</pre><pre>Inför den kommande folkomröstningen tror jag att\r\ndet är viktigt att vi också skapar ordentliga\r\nekonomiska resurser till olika sidor så att man kan\r\ninformera om avtalet och föra en bred dialog med\r\nsvenska folket. I den andan och med den\r\nambitionen tror jag att vi kan få en saklig diskussion\r\nom denna för Sverige så viktiga fråga. Avtalet är\r\nnaturligtvis en bra grund att stå på. Tack till\r\nförhandlarna.</pre><pre>(Applåder)</pre><pre>Anf. 6  Statsrådet ALF SVENSSON (kds):</pre><pre>Fru talman! Århundradets viktigaste avtal,\r\nSveriges viktigaste fördrag -- omdömena från olika\r\nhåll markerar den vikt EU-avtalet har. Många har\r\nsett avtalet som möjligheten att nå en marknad --\r\nkrämarnas marknad hävdar de som är negativa.</pre><pre>Jag tror att vi svenskar, som har haft fred i nära 200\r\når, ibland har svårare än många andra att förstå\r\nbakgrunden till det som blivit EU. Den idé som ''the\r\nfounding fathers'', EG:s grundläggare, bars av när\r\nde började plädera för EG var fredens och\r\nsamförståndets. Grundarna hade färska\r\nerfarenheter av två världskrigs vanvett och ändlösa\r\nrader av kors över stupade i tre fransk-tyska krig på\r\nmindre än 100 år.</pre><pre>De som nu ute i Europa starkast motarbetar freden\r\noch samförståndet är fascismens och\r\nsupernationalismens följeslagare. Vad sådana\r\nsplittringar kan åstadkomma kan vi se i det forna\r\nJugoslavien.</pre><pre>Jag vill påminna om vad FN:s utvecklingsorgan\r\nskriver i årsboken Human Development Report:\r\n''Nationalstaten är för liten för de stora problemen\r\noch för stor för de små''. Nu kan vi med större\r\neffekt samverka kring att lösa t.ex. Europas\r\nmiljöproblem. Det är också hög tid för en samlad\r\nattack mot den för miljoner människor förlamande\r\narbetslösheten. Också andra problem kräver\r\ngemensamma lösningar. Från juli i år till årets slut\r\när Tyskland ordförandeland i EU, nästa halvår är\r\ndet Frankrike. Då har vi stora möjligheter att\r\npåverka flyktingfrågorna. Dessa länder har också\r\nengagerat sig inom det här området. En humanitär\r\nlösning för flyktingarnas bästa kan verkligen inget\r\nenskilt land klara på egen hand.</pre><pre>Det är i fråga efter fråga vi kan söka åsiktsfränder,\r\npåverka och samverka. Våra samtal, våra\r\növerenskommelser och diskussioner sopar undan\r\nden gränstrakternas misstänksamhet som tidigare\r\nfött ängslan, som vuxit till hat, som lett till krig.</pre><pre>De lokala problemen löser vi lokalt.\r\nFörhandlingsresultatet ger stödet till\r\nproblemlösning i glesbygden, i jordbruket osv. Det\r\när subsidiaritetsprincipen i aktion. Problemen skall\r\nlösas och besluten skall fattas nära människorna.\r\nMen stödet, subsidierna, kan komma från\r\ngemensamma organ. Det blir en styrka för en\r\nutveckling av regionalpolitiken, för ett vitaliserat\r\noch än mer livskraftigt jordbruk. Paradoxen är att\r\nsamtidigt som vi blir mer av européer, blir Sverige\r\nalltmer svenskt.</pre><pre>Uppgörelsen är i flera avseenden bättre än vad vi\r\nkristdemokrater vågat hoppas på. Svenska krav på\r\nalkoholpolitikens område har vunnit gehör. När vi\r\nså småningom är framme vid beslutsborden kan vi\r\nslå vakt om jämställdheten och värna individens\r\nintegritet. Jag är övertygad om att vi dessutom\r\nkommer att finna större förståelse för de små\r\ngemenskapernas, familjens, behov och betydelse.\r\nDetta är självklarheter för kristdemokraterna i\r\nEuropa, och det är därför vi känner en stor\r\ngemskap med det Europa som präglats av kristen\r\ntradition och västerländsk klassiskt humanism. På\r\nden grunden har kristdemokraterna i EU framhållit\r\natt unionen skall präglas av en social och ekologisk\r\nmarknadsekonomi. Man betonar alltså\r\nkorrektionen, gränserna, för marknaden.</pre><pre>När Europa läkt samman är det vår största\r\nutmaning att gemensamt göra insatser för de fattiga\r\nfolken på södra halvklotet. Vi som arbetar med det\r\nsvenska biståndet har redan i EU:s\r\nbiståndskommittéer funnit att där finns en stor\r\nglädje och stark vilja att tillsammans med oss\r\nvidareutveckla och samordna biståndsinsatserna.</pre><pre>Fru talman! Nu går vi in i en valrörelse inför\r\nfolkomröstningen om EU. Vi skall ärligt visa både\r\nfördelar och nackdelar med ett inträde i unionen.\r\nVi skall respektera alla dem som är tveksamma och\r\nlyssna på varandras argument. Jag vill för min del\r\nuppmana alla som träter om snus, gurkors form,\r\neller vad det kan vara, att inte glömma visionen.\r\nDet är fråga om en gemenskap som skall bevara\r\nfreden och samförståndet i Europa.</pre><pre>Jag vill också passa på och tacka den svenska\r\nförhandlingsdelegationen, med Ulf Dinkelspiel i\r\nspetsen, för ett kompetent och framgångsrikt\r\narbete.</pre><pre>Låt oss nu inte bara debattera och fundera över vad\r\nEU kan göra för oss svenskar, utan låt oss själva\r\nägna några tankar åt vad vi kan göra för varandra i\r\nfredens och frihetens Europa.</pre><pre>(Applåder)</pre><pre>Anf. 7  IAN WACHTMEISTER (nyd):</pre><pre>Fru talman! Det mesta är sagt. Jag är en av dem\r\nsom har tyst åhört detta och applåderat varje\r\ninlägg. Något lättsamt skulle man kunna tillägga att\r\n''seiern er vår''. Visst kan man raljera i ett sådant\r\nläge och säga att spritmonopolet har räddats. Det\r\nblev en liter i påsen. Snuset är räddat. Carl Bildt\r\noch Ingvar Carlsson ser glada ut. Frågan är bara\r\nvem som skrattar sist.</pre><pre>Man kan se på allt detta med humor, liksom man\r\nkan med alla frågor. Men man kan se väldigt\r\nallvarligt på detta.</pre><pre>Vi har ett helt annat tempo i Sverige än vad man\r\nhar i Norge. Norrmännen är litet vildare än vad vi\r\när. Men det synes mig som om den svenska fanan\r\nvajar sakta i draget från våra flinka förhandlare.</pre><pre>Det viktiga är att vi i riksdagen visar att vi är glada\r\növer resultatet. Jag kan tänka mig en bild i\r\ntidningen där det syns att riksdagen är glad. Då\r\nsitter folk och läser och konstaterar att riksdagen\r\nser riktigt glad ut. ''Det är kanske trevligt med\r\nEuropa.'' Då har det hela börjat.</pre><pre>Förhandlingarna är alltså färdiga. Men inom kort\r\nskall svenska folket avgöra frågan. Svenska folket\r\nkommer att avgöra om vi har framtiden för oss eller\r\nbakom oss. För första gången någonsin skall vi visa\r\nom vi verkligen är internationella i vår syn och visa\r\nom vi är européer i våra hjärtan eller bara så där litet\r\nlätt geografiskt, vidare om vi är starka nog här i\r\nSverige att ''gripa'' de möjligheter ett medlemskap\r\ninnebär.</pre><pre>Den valrörelse som kommer inför\r\nfolkomröstningen kommer säkert att bli intressant.\r\nGnällspikar, rödstrumpor, nykterister och\r\ngitarrister kommer säkert att föklara hur farligt det\r\när att ''gripa'' möjligheterna och att det är farligt att\r\ngöra saker. Andra med litet mer nostalgisk läggning\r\nkommer att vilja köra bilen vidare med blicken\r\nkoncentrerad i backspegeln. Andra åter vill säkert\r\nfinna tryggheten genom att dra upp vindbryggan,\r\nkratta löv i nationalparken och stå där när tåget går.\r\nDen sista gruppen kallas för krattorna.</pre><pre>Vilken utmaning är inte detta för er som tänker\r\nfortsätta inom politiken och ser politik som ett\r\nyrke! Det slår mig, nämligen, att Sveriges politiker,\r\nnär Sverige kommer in i den europeiska\r\ngemenskapen, plötsligen kan bli mycket bättre.\r\nVarför då? Jo, därför att då kommer svenska\r\npolitiker att se till det svenska allmänintresset och\r\ninte bara representera olika särintressen -- som det\r\nkan bli för mycket av här inne.</pre><pre>År 1993 var det stora nej-året i Sverige. Vi sade nej\r\ntill allting. Man t.o.m. skojade internationellt om\r\nhur negativa svenskarna var. Låt 1994 bli det stora\r\nja-året. Då kan denna dag betyda mer för Sverige\r\nän hur många guldmedaljer som helst.</pre><pre>Detta kan bli året då vi säger ja till framtiden, men\r\nockså året då vi säger ja till vår egen förmåga och\r\nja till Europa.</pre><pre>Nu har vi en uppgift. Den uppgiften är gemensam\r\nför oss alla -- regeringen är kanske något viktigare\r\nän övriga. Vi skall stå upp för våra åsikter,\r\nargumentera öppet och begripligt och på allvar\r\ntänka framåt.</pre><pre>Den svenska demokratin kommer att kräva\r\nledarskap vid detta tillfälle som så många säger är\r\ndet största och viktigaste i Sveriges historia. Utan\r\nledarskap har inga länder tagit stora steg -- i varje\r\nfall inte framåt.</pre><pre>Men förhandlade Sverige bra nog, frågar någon?\r\nMen detta sägs framför allt inte nu, eftersom\r\ntillfället är litet högtidligt. Men det kommer väl att\r\nsägas senare. Ja visst, alla kan väl förhandla\r\nbättre -- så småningom, när de tänker efter --\r\neftersom alla är så duktiga. Det är en demokratisk\r\nfrihet att tycka så.</pre><pre>Jag tycker att gjort är gjort. Vi kan tydligen alla\r\nenas om att det är bra gjort. Eftersom det ofta\r\nmissuppfattas om någon eventuellt skulle\r\napplådera efter ett anförande som jag har hållit, vill\r\njag föreslå att de applåder som nu följer kommer\r\natt bli stående och riktas till Ulf Dinkelspiel och\r\nhans medarbetare som har genomfört dessa\r\nförhandlingar så förträffligt. En applåd från\r\nriksdagen -- vi säger väl så, fru talman!</pre><pre>(Applåder)</pre><pre>Anf. 8  GUDRUN SCHYMAN (v):</pre><pre>Fru talman! Jag kommer inte att låta lika\r\noptimistisk som de andra. Men jag kan gratulera till\r\natt förhandlingarna är slutförda. Jag tror säkert att\r\nni har gjort ett bra jobb. Jag är också övertygad om\r\natt det finns delar av förhandlingsresultatet som är\r\nbra. Kanske har de blivit bättre än väntat. Andra\r\ndelar kan ha blivit sämre än väntat. Hittills har inte\r\nnågon av oss sett förhandlingsresultatet. Det är\r\nbara några få som har fått se det än så länge.\r\nUppgifterna finns ju inte på bordet i tillräcklig\r\nomfattning för att vi här och nu skall kunna göra\r\nnågon helhetsbedömning.</pre><pre>Men för att i denna stund i kammaren vara litet\r\nsaklig är det intressant att konstatera att det som\r\nhittills framkommit är att Sverige i förhandlingarna\r\ninte fått några juridiskt bindande undantag på\r\nnågra punkter, utom när det gäller snuset. I övrigt\r\nhandlar det om övergångsbestämmelser med nya\r\nförhandlingar om två, tre eller fyra år och i någon\r\nfråga om fem år.</pre><pre>Vi vet också att flera av de överenskommelser som\r\nträffats under förhandlingarnas gång kan komma\r\natt ifrågasättas av EU-domstolen. Förmodligen\r\nkommer de att ifrågasättas när det blir anmälningar\r\ni frågor som bl.a. Systembolagets vara eller inte\r\nvara. Flera av de politiska överenskommelser som\r\när gjorda inom ramen för förhandlingarna kommer\r\nalltså att överprövas av den europeiska unionens\r\ndomstol, och besluten kommer till syvende och sist\r\natt fattas av de jurister som sitter där.</pre><pre>Men det mest intressanta är ju de frågor som över\r\nhuvud taget inte har förhandlats. De stora och\r\navgörande frågorna har ju inte varit uppe till\r\nförhandling. Den första frågan gäller den\r\nekonomiska och monetära unionen. I den frågan\r\nhar Sveriges förhandlare inte begärt några\r\nundantag från några delar av den ekonomiska och\r\nmonetära unionen. Det innebär att Sverige genom\r\natt säga ja till ett medlemskap säger ja till en\r\ngemensam valuta, en gemensam centralbank med\r\nmålsättningen inflationsbekämpning och\r\nprisstabilitet för den ekonomiska politiken.</pre><pre>I dagens konjunkturläge går det helt på tvärs med\r\nmålet full sysselsättning. Detta förbinder sig\r\nSverige vid ett medlemskap att arbeta för, dvs.\r\ninflationsbekämpning i stället för full\r\nsysselsättning. Vi lyfter besluten om den\r\nekonomiska politiken från denna församling,\r\nSveriges riksdag, över till en riksbank som skall stå\r\nfri från allt inflytande och all kontroll över\r\nfolkvalda församlingar -- en separation av\r\nekonomin från politiken. Frågan om inflytandet\r\növer den ekonomiska politiken är mycket\r\navgörande för många människor i Sverige. Detta\r\nhar det inte förhandlats om!</pre><pre>Den andra stora frågan som inte varit uppe till\r\nförhandling gäller Sveriges medverkan i den\r\nutrikes-, säkerhets- och försvarspolitiska\r\ngemenskapen. Förhandlarna säger helt enkelt att vi\r\nträder in i detta och förbinder oss att medverka till\r\nutvecklingen av en gemensam utrikes- och\r\nsäkerhetspolitik inklusive en försvarspolitik. Det\r\ninnebär för de flesta uttolkare -- utom en del\r\nförhandlare och politiska företrädare -- att Sverige\r\nsäger upp sin alliansfrihet och träder in i ett\r\nförsvarspolitiskt och ett utrikespolitiskt samarbete\r\nsom omöjliggör en egen röst för Sverige i\r\nutrikespolitiken. Det omöjliggör även för Sverige\r\natt föra en annan utrikespolitik än den man\r\nkommer överens om i ministerrådet.</pre><pre>Dessa två stora och avgörande frågor, nämligen\r\nfrågorna om det militära samarbetet och om vem\r\nsom skall bestämma om den ekonomiska politiken,\r\nhar inte varit uppe till förhandlingar. Dessa frågor\r\när de frågor som i dag bildar grunden för det\r\nmotstånd mot ett medlemskap i den europeiska\r\nunionen som finns så rikligt företrätt i Sverige i dag,\r\nutanför denna kammare.</pre><pre>Den grundläggande frågan är faktiskt inte, som\r\nIngvar Carlsson sade -- om jag inte missminner\r\nmig -- om vi skall delta eller inte. Nej, den\r\ngrundläggande frågan är: På vilka villkor skall\r\nSverige i framtiden samarbeta med de 12\r\nvästeuropeiska länder som i dag utgör unionen?</pre><pre>Vänsterpartiets inställning är att grunden för vårt\r\nsamarbete skall vara nationell suveränitet,\r\nsjälvbestämmanderätt, i förhållande till unionens\r\nmedlemsländer och övriga europeiska länder samt\r\ni förhållande till de andra länder, makter och pakter\r\nsom finns i världen i övrigt. Ett nationellt\r\nsjälvbestämmande som grund i det internationella,\r\nnödvändiga, samarbetet möjliggör en röst också för\r\nsmå länder, i stället för att de enbart skall behöva\r\nrätta sig efter stormakterna. Vår position innebär\r\nett ja till en utvidgad demokrati och ett\r\nsjälvbestämmande.</pre><pre>(Applåder)</pre><pre>Anf. 9  Statsrådet ULF DINKELSPIEL (m):</pre><pre>Fru talman! Jag kommer alltid att minnas den\r\nvälkomsthälsning i ord och applåder som\r\nföreträdare för den europeiska unionen riktade till\r\nvår förhandlingsdelegation när vi efter långa\r\nnattmanglingar kunde konstatera att vi nått en\r\növerenskommelse.</pre><pre>Den hälsningen präglades av en uppriktig glädje\r\noch värme, som så klart visade att Sverige är\r\nvälkommet som medlem i den europeiska unionen.\r\nDet fanns ett klart uttryck för att man hoppades att\r\nSverige, genom att snart komma in i EU-kretsen,\r\nskulle bli del av den europeiska familjen.</pre><pre>Fru talman! Jag har i olika sammanhang varit med\r\ni förhandlingar om EEC, EG och EU under loppet\r\nav 25 år. Den första gången, under\r\nfrihandelsförhandlingarna 1970--1972, var jag\r\nportföljbärare åt den dåvarande chefsförhandlaren\r\nSverker Åström. Den andra gången var jag\r\nchefsförhandlare under EEC-förhandlingarna,\r\nförhandlingar som ledde fram till ett avtal år 1991.\r\nNu, den senaste gången, handlade min medverkan\r\nom medlemskap i EU.</pre><pre>Alla gånger har jag känt den härliga\r\ntillfredsställelse som man känner efter att ha lyckats\r\nnå fram till en allomfattande överenskommelse\r\nefter långvariga förhandlingar. Ändå tyckte jag att\r\ndet jämfört med tidigare tillfällen förelåg en\r\nskillnad i går.</pre><pre>Tidigare har det mer handlat om en förhandling\r\nmed en motpart. Det har varit fråga om ett\r\nsamarbete med andra parter. Denna gång handlade\r\nförhandlingarna mer om att delta som likställd och\r\npå likvärdiga villkor i ett brett internationellt\r\nsamarbete. Det kändes!</pre><pre>Fru talman! Efter ett års förhandlingar har vi nått\r\nen uppgörelse om ett avtal med EU. När\r\nförhandlingarna inleddes i februari 1993 var det\r\nmånga som hävdade att vår tidtabell var alltför\r\noptimistisk. Visst är det så, att det inte finns några\r\ngarantier i någon förhandling, i synnerhet inte om\r\nman i alla lägen skulle ställa sakfrågorna i fokus,\r\nvilket vi var helt inställda på. Visst visste vi att det\r\nskulle bli tufft. Ett år är en kort tid och\r\nförhandlingarna har varit omfattande, i synnerhet\r\nsom de omfattat alla delar av alla fördrag som det\r\neuropeiska samarbetet bygger på. Vi har gått\r\nigenom rättsakt för rättsakt.</pre><pre>Nu har vi trots allt kunnat hålla tidsplanen. Det är\r\nen tidsplan som vi och EU-länderna haft\r\ngemensamt. Det är resultatet av ett målmedvetet\r\narbete från alla inblandade länders sida och av inte\r\nminst en stark politisk vilja.</pre><pre></pre><pre>Ibland har den bild som tecknats av\r\nförhandlingarna och förhandlingsledningen\r\nkommit att fokuseras på förhandlingsledningen.\r\nDet vet jag, men ni förstår säkert att den bilden i\r\ngrunden är felaktig. Utan de fantastiska och mycket\r\nengagerade insatser och det enorma lagarbete som\r\nhar gjorts av ett stort antal människor som har varit\r\ninblandade i förhandlingarna -- det må gälla\r\nregering och riksdag, departement och\r\nmyndigheter, vår Brysseldelegation eller andra\r\nutlandsmyndigheter -- hade vi i dag inte varit där vi\r\när. Det tack som har riktats till mig och vår\r\nförhandlingsdelegation tillkommer var och en som\r\nhar varit inblandad i dessa förhandlingar. Och jag\r\nvill framföra ett tack på mina egna och deras\r\nvägnar.</pre><pre>I det sammanhanget vill jag också säga att den\r\nbreda politiska enighet som har funnits bakom\r\nförhandlarna under hela förhandlingarna fram till\r\ndess att de avslutades har varit en stor styrka och\r\nverksamt bidragit till ett bra förhandlingsresultat.</pre><pre>Fru talman! Statsministern sade i sitt anförande att\r\ndetta är det viktigaste avtal som Sverige har uppnått\r\nunder detta århundrade. Jag håller med om det.</pre><pre>Eftersom jag vid tidigare informationer har\r\nredogjort för de resultat som Sverige har uppnått i\r\nförhandlingarna, skall jag här inskränka mig till att\r\ni allra största korthet redovisa de viktigaste\r\nelementen.</pre><pre>När det gäller regionalpolitiken nådde vi i\r\nslutförhandlingarna -- och jag begränsar mig till\r\ndessa -- överenskommelser som avspeglar svenska\r\npriorioteringar och möjliggör en fortsatt aktiv\r\nregionalpolitik. Dessutom har vi tillförsäkrat oss ett\r\nrejält tillskott från EU:s strukturfonder på 2,4\r\nmiljarder per år. Det ger möjligheter till förstärkta\r\ninsatser i särskilt utsatta områden.</pre><pre>När det gäller jordbruk och fiske innebär\r\növerenskommelsen att Sverige fullt ut skall\r\nmedverka i den gemensamma jordbrukspolitiken.\r\nDetta är en klar fördel, därför att svenskt jordbruk\r\noch svensk livsmedelsindustri är\r\nkonkurrenskraftiga på den europeiska marknaden.</pre><pre>När det gäller skyddet mot salmonella har Sverige\r\nfått igenom sina krav på skydd av livsmedel för att\r\ndärmed förhindra att livsmedel, foder och levande\r\ndjur förs in i landet är salmonellasmittade. Över\r\nhuvud taget gäller att de överenskommelser som\r\nhar nåtts på olika områden innebär att vi har fått\r\ngenomslag för vad som har varit en grundlinje,\r\nnämligen inga sänkta normer och att den fria\r\nrörligheten självfallet inte får innebära en fri\r\nrörlighet för sjukdomar.</pre><pre>När det gäller resandebestämmelser får Sverige\r\näven i fortsättningen ha särskilda regler för införsel\r\nav sprit, vin och tobak. En översyn förutses 1996,\r\nmen ändringar förutsätter i grunden enhällighet.</pre><pre>När det gäller fritidsfastigheter har Sverige fått\r\nigenom en femårig övergångsordning för\r\nnuvarande lagstiftning. Den syftar till att förhindra\r\növerexploatering av särskilt utsatta områden. Till\r\ndetta fogas dessutom en särskild deklaration i\r\nvilken det konstateras att EU:s regelverk inte\r\nhindrar enskilda medlemsländer att av miljö- och\r\nplaneringsskäl vidta icke diskriminerande åtgärder.</pre><pre>När det gäller budgetbidraget har vi åstadkommit\r\nen infasning av vårt bidrag över fyra år, och det är\r\nen reduktion av kostnaderna med nästan 10\r\nmiljarder. Det innebär framför allt att\r\nnettokostnaderna för de första två åren kommer att\r\nvara mycket begränsade, sett från\r\nsamhällsekonomisk synpunkt.</pre><pre>Fru talman! Nu återstår två frågor. Den första\r\ngäller institutionerna. Hur många röster i\r\nministerrådet skall Sverige ha? Hur många platser\r\ni Europaparlamentet? I det sammanhanget blir det\r\nockså aktuellt att behandla offentlighetsprincipen.</pre><pre>Den andra frågan handlar om att avsluta kapitlet\r\nom EMU, där EU för närvarande har interna\r\nproblem som lägger hinder i vägen.</pre><pre>Dessutom återstår det att slutföra arbetet med de\r\nolika legala texterna för att på så sätt kunna\r\növerlämna avtalet till Europaparlamentet för\r\ngodkännande samt till riksdagar och parlament för\r\nratificering.</pre><pre>Nu har också de andra ländrna gått i mål. Det gäller\r\nFinland, Österrike och inom den närmaste tiden\r\nkan vi räkna med att detta också kommer att gälla\r\nNorge. Låt mig säga att samarbetet mellan\r\nkandidatländerna har varit av mycket stort värde i\r\ndet här sammanhanget, och det gäller inte minst det\r\nnordiska samarbetet. Jag vill hävda att det nordiska\r\nsamarbetet aldrig tidigare har varit så intensivt som\r\njust under de nuvarande förhandlingarna. Ett\r\nmedlemskap för de nordiska länderna öppnar\r\nvägen för ett fördjupat nordiskt samarbete.</pre><pre>Fru talman! Nu har förhandlingarna nått sitt slut.\r\nTiden har kommit för att lyfta blicken till de stora\r\nfrågorna. Vi har tillsammans med EG-länderna\r\narbetat fram ett avtal i en anda som har präglats,\r\ninte av antagonism, inte av att två parter har stått\r\nmot varandra utan av att man gemensamt sökt lösa\r\nproblem av gemensamt intresse, och man har tagit\r\nsärkild hänsyn till våra speciella problem. Denna\r\nanda har präglat förhandlingarna.</pre><pre>Nu kan vi lyfta blicken och tillsammans med de\r\nandra EU-länderna fundera över de stora frågorna.\r\nVi kan fundera över vad ett EU-medlemskap\r\nbetyder för Sverige, vad det betyder för jobben och\r\nvälfärden, för freden och säkerheten i Europa, för\r\nmöjligheterna att med gemensamma krafter möta\r\ngemensamma problem, när det gäller ekonomiska,\r\nsociala och politiska områden, när det gäller\r\nmiljöproblem, när det gäller knarket och\r\ninternationell brottslighet, när det gäller\r\nflyktingfrågor -- för att bara nämna några exempel.\r\nInte minst kan vi fundera över vad ett medlemskap\r\ni EU betyder för möjligheterna att påverka vår\r\neuropeiska omvärld och därmed också vår egen\r\nutveckling.</pre><pre>Fru talman! Låt oss aldrig glömma grundtanken, att\r\ngenom ett närmare samarbete mellan Europas\r\nländer och folk trygga freden och friheten i vår del\r\nav världen. En av Europasamarbetets fäder -- och\r\ndet var Jean Monnet -- sade en gång att vi bygger\r\ninte koalitioner mellan stater utan vi förenar\r\nmänniskor. Det är detta som det ytterst handlar\r\nom.</pre><pre>(Applåder)</pre><pre>Anf. 10  TALMANNEN:</pre><pre>Ledamöterna kan nu begära ordet för inlägg om\r\nhögst två minuter. Sedan statsministern eller\r\nstatsrådet Ulf Dinkelspiel svarat på inlägget kan\r\nledamoten om tiden medger det få ordet för ett\r\nytterligare inlägg om högst en minut.\r\nStatsministern eller statsrådet Dinkelspiel kan då få\r\nordet för ett kompletterande svar. Ledamöterna\r\ntalar från bänkarna medan statsministern och\r\nstatsrådet Dinkelspiel talar från talarstolen.</pre><pre>Anf. 11  JOHAN LÖNNROTH (v):</pre><pre>Fru talman! Jag vill vända mig till statsministern.\r\nHan sade att vi har fulla rättigheter att forma vår\r\nvälfärd som vi själva vill. Statsministern talade\r\nockså om möjligheterna att arbeta för den\r\neuropeiska unionens olika mål, bl.a. den monetära\r\nunionen.</pre><pre>Jag hörde också Carl Bildt i går tala om att det\r\nenbart återstår tekniska aspekter på frågan om hur\r\nSverige skall infogas i den monetära unionen.</pre><pre>Då vill jag för det första fråga statsministern: Vilka\r\när de tekniska aspekterna som återstår? För det\r\nandra: Är det inte så, att vi med detta avtal\r\nförbinder oss att arbeta aktivt för den monetära\r\nunionen med den dynamik som den europeiska\r\nunionen själv avgör? Eller har Sverige fått igenom\r\nnågra danska undantag, dvs. några annorlunda\r\nvillkor vad gäller förhållandet till den monetära\r\nunionen än vad andra EU-medlemmar -- förutom\r\nDanmark -- har fått? Eller är det rent av så, att\r\nstatsministern anser att danskarna är lurade när de\r\ntror att de har fått annorlunda villkor än andra EU-\r\nmedlemmar inkl. eventuellt Sverige om vi blir\r\nmedlemmar?</pre><pre>Till sist vill jag ställa ytterligare en fråga som gäller\r\nkostnaden för medlemskapet, och då talar jag\r\nenbart om budgetbelastningen. Hur skall man\r\nfinansiera dessa mycket stora belastningar på\r\nstatsbudgeten, som är väl i klass med de\r\nsparprogram som har genomdrivits här i riksdagen\r\nunder senare år. Hur skall ni klara av att finansiera\r\ndessa mycket starka belastningar på Sveriges\r\nstatsbudget med de väldiga underskott som vi lever\r\nmed redan i dag?</pre><pre>Anf. 12  Statsminister CARL BILDT (m):</pre><pre>Fru talman! Till Johan Lönnroth om frågan om vi\r\nhar förhandlat om några danska undantag. Svaret\r\npå frågan är nej. Det har vi som bekant inte gjort.\r\nVi har förhandlat från svenska utgångspunkter\r\ndärför att vi har velat ha svenska villkor, inte\r\ndanska. Det danska är bra för Danmark, det\r\nsvenska är bra för Sverige.</pre><pre>Beträffande de konkreta frågorna handlade den\r\nförsta frågan om tekniska eller andra svårigheter\r\nsom fortfarande föreligger, vilket gör att vi inte har\r\nslutit kapitlet, som det så vackert heter, om den\r\nekonomiska monetära unionen. Också Ulf\r\nDinkelspiel refererade till detta.</pre><pre>Det handlar i grunden om en intern diskussion\r\nmellan de tolv länderna om beslutsordningen i\r\nsamband med övergången från det andra till det\r\ntredje steget, där det framför allt från spansk sida\r\nfinns vissa synpunkter som berör de existerande\r\nmedlemsstaterna. Detta är något som måste lösas\r\nut mellan dem. Jag är också absolut övertygad om\r\natt det kommer att lösas ut mellan dem under den\r\nnärmaste tiden.</pre><pre>Den andra frågan var väl närmast ett påstående.\r\nDet är självklart att vi har en möjlighet att delta\r\nfullt ut i arbetet med den ekonomiska och monetära\r\nunionen. Jag och regeringen har gjort\r\nbedömningen, som jag tror har stöd av denna\r\nriksdag, att det är ett svenskt intresse att delta i\r\ndenna. Om vi sedan har möjlighet att göra det fullt\r\nut, t.ex. när man går mot en tilltagande\r\nvalutastabilitet i Europa, är beroende av att vi\r\nklarar av vår egen ekonomiska politik och vår egen\r\nekonomiska utveckling. Men vi har ett mycket\r\nstarkt intresse av att bekämpa inflationen, hålla\r\nräntorna nere, se till att tillväxten blir bra och att\r\nsysselsättningen blir bra. Vi får bättre möjligheter\r\natt klara detta genom vårt medlemskap i den\r\nframväxande ekonomiska och monetära unionen.</pre><pre>Lyckas vi med detta samtidigt som ett antal andra\r\nav EU-medlemsstaterna -- förhoppningsvis så\r\nmånga som möjligt -- skapas automatiskt\r\nförutsättningarna för den valutastabilitet i Europa\r\nsom ligger i allas intresse. Det är inte en bra\r\nbestående tingens ordning att ha valutor som för\r\nevigt flyter mot varandra eller en situation där vi\r\ninte vet vid vilken tidpunkt vi kan drabbas av ny\r\nfinansiell eller monetär instabilitet av den art som\r\nvi upplevde under hösten 1992.</pre><pre>Därför är vår strävan att vi skall sköta vår ekonomi\r\nså bra som möjligt. Andra skall också göra det.\r\nDärmed skapas förutsättningar för valutastabilitet.\r\nDetta är essensen i arbetet för den ekonomiska och\r\nmonetära unionen.</pre><pre>Anf. 13  JOHAN LÖNNROTH (v):</pre><pre>Fru talman! Jag har begripit att vi har möjligheter\r\natt delta i arbetet med den monetära unionen. Det\r\nvar inte detta frågan gällde.</pre><pre>Det har rasat en mycket stark debatt om de\r\ngrundläggande principerna i den monetära\r\nunionen, som de uttrycks i Maastrichtavtalet och\r\nsom Gudrun Schyman här tog upp för en stund\r\nsedan. När det gäller centralbankernas oberoende\r\nställning i förhållande till parlamenten har det\r\nockså rasat en svensk debatt i samband med\r\nRiksbanksutredningen. Jag tolkar statsministern\r\nså, att Sverige därmed har förbundit sig att arbeta\r\nför principerna inflationsmålets överhöghet och\r\nRiksbankens oberoende ställning, som såvitt jag\r\nförstår är djupt kontroversiella frågor i den svenska\r\nriksdagen. Det är inte bara Vänsterpartiet som har\r\ninvändningar.</pre><pre>Till sist svarade inte statsministern alls på min fråga\r\nom hur de stora belastningarna på statsbudgeten\r\nskall finansieras.</pre><pre>Anf. 14  Statsminister CARL BILDT (m):</pre><pre>Fru talman! Jag ber Johan Lönnroth om ursäkt på\r\nden senare punkten. Jag ber att få återkomma till\r\nfrågan.</pre><pre>Jag vill bara påminna om att vi strävar efter att ha\r\nen oberoende centralbank också i Sverige. Det är\r\ninte riksdagen och inte regeringen som fattar\r\ncentralbanksbeslutet, utan vi har en i förhållande\r\ntill regering och riksdag oberoende Sveriges\r\nRiksbank om vilken det råder en betydande enighet\r\ni denna kammare.</pre><pre>Sedan vet vi själva att denna oberoende ställning är\r\nrelativt relativ i det europeiska sammanhanget,\r\ndärför att vi är så beroende av vad som inträffar i\r\ndet övriga Europa. Vi kan ju se vad som inträffar\r\npå den svenska penningmarknaden varje gång det\r\nuppstår ens ett rykte om att den tyska\r\ncentralbanken skall göra ditt eller datt och hur\r\nberoende vår egen ränteutveckling är av vad t.ex.\r\nden tyska centralbankens eller Storbritanniens\r\ndiskonto egentligen är.</pre><pre>Vi är en del av ett Europa som är finansiellt\r\nintegrerat. Vi har ett starkt intresse av att medverka\r\ntill att det finns insitutioner där vi kan vara med och\r\npåverka och i någon mån också styra denna\r\nfortsatta finansiella och monetära integration.</pre><pre>Detta innebär inte att det finns någon automatik.\r\nDet europeiska samarbetet är icke utrustat med\r\nautopilot utan det är under manuell styrning. Det\r\ninnebär att vi i regering och riksdag fortsatt\r\nkommer att ta ställning till hur de olika stegen för\r\ndetta samarbete skall utvecklas. Det är viktigt, och\r\ndet har vi klargjort under dessa förhandlingar.</pre><pre>När det sedan gäller medlemsbidraget är det\r\nsjälvklart att vi betalar ett sådant. Jag vill\r\nunderstryka att vi inte har förhandlat om\r\nmedlemsbidragets storlek utan om infasningen mot\r\nbakgrund av de förhoppningsvis temporära\r\nbudgetproblem som Sverige kommer att ha under\r\n1990-talet. Vi har där fått en i allt väsentligt\r\ntillfredsställande lösning som minskar\r\nbudgetbelastningen under de närmaste åren.</pre><pre>Johan Lönnroths fråga kan besvaras i två\r\nperspektiv. Det ena är det långsiktiga perspektivet,\r\ndär vi fullt ut betalar den medlemsavgift som vi\r\nsjälvfallet skall betala, vilket man gör vid varje\r\nform av samarbete. Då hoppas jag att den samlade\r\nekonomiska politiken har lett till att detta som är\r\nen relativt begränsad del av statsbudgeten inte\r\nheller skall vara något problem i det stora hela.</pre><pre>När det gäller de närmaste åren skall regeringen be\r\natt få återkomma. Men det är bara att notera att\r\nmed de förhandlingsinsatser som har gjorts under\r\nde senaste dygnen är den ytterligare belastningen,\r\ndvs. de medlemsbidrag som vi skall betala under de\r\nnärmaste åren, så pass begränsad att den alls inte\r\ngår att tillmäta någon avgörande statsfinansiell\r\nbetydelse.</pre><pre>Anf. 15  PÄR GRANSTEDT (c):</pre><pre>Fru talman! Jag vill först passa på att uttrycka min\r\nglädje över det förhandlingsresultat som har\r\nuppnåtts och min beundran för de insatser som har\r\ngjorts av våra förhandlare i Bryssel. Jag tycker att\r\ndet är en imponerande förhandlingsprestation. Det\r\nbådar gott inför framtiden att vi är bra på att\r\nförhandla, eftersom ett medlemskap i EU väldigt\r\nmycket handlar om att kunna förhandla.</pre><pre>Jag vill rikta några frågor till Ulf Dinkelspiel,\r\neftersom de handlar om preciseringar av avtalet.\r\nFrågorna bygger på den debatt som nu förs med\r\nanledning av förhandlingsresultatet och de farhågor\r\nsom framförs.</pre><pre>Den första frågan gäller den svenska\r\nalliansfriheten. En av de kritikpunkter som har\r\nframförts är att denna fråga inte har förhandlats.\r\nDärför vill jag be Ulf Dinkelspiel att mycket exakt\r\nredovisa för riksdagen om det finns något i detta\r\navtal som skulle kunna förhindra oss att fortsätta att\r\nföra en säkerhetspolitik präglad av alliansfrihet i\r\nfred för att vi skall kunna vara neutrala i händelse\r\nav krig i vårt närområde. Finns det något i detta\r\navtal som skulle kunna förhindra oss att föra en\r\nsådan politik?</pre><pre>Min andra fråga gäller en sak som även Johan\r\nLönnroth tog upp, nämligen den monetära\r\nunionen. Jag vill fråga mycket precist: Finns det\r\nnågot i detta avtal som kan leda till att vi tvingas\r\növerge kronan och gå in i en gemensam valuta,\r\näven om vi själva inte bedömer det önskvärt vid den\r\ntidpunkt då det skulle kunna bli aktuellt?</pre><pre>Den tredje kritikpunkten är att detta avtal inte\r\ninnehåller några permanenta undantag med\r\nundantag av snuset. Jag ber Ulf Dinkelspiel\r\nredovisa vilka möjligheter vi har att långsiktigt\r\nupprätthålla de många undantag som vi har fått när\r\ndet gäller miljö och säkerhet, om inte EU inom en\r\nnära framtid kommer i kapp den skyddsnivå som vi\r\nhar i Sverige.</pre><pre>Anf. 16  Statsrådet ULF DINKELSPIEL\r\n(m):</pre><pre>Fru talman! Jag skall besvara Pär Granstedts frågor\r\ni den ordning de ställdes.</pre><pre>När det gäller den första frågan om utrikes-,\r\nsäkerhets- och försvarspolitiken vill jag klargöra att\r\nSverige kan, vill och har intresse av att fullt ut\r\nmedverka i den gemensamma utrikes- och\r\nsäkerhetspolitiken. Beträffande försvarspolitiken\r\när det viktigt att lägga fast att EG/EU i dag inte har\r\nnågon gemensam försvarspolitk. Men i\r\nförlängningen bortom 1996 finns det planer på att\r\nutforma en sådan gemensam försvarspolitik. Mot\r\ndenna bakgrund har Sverige i den deklaration som\r\njag avgav den 1 februari konstaterat att den militära\r\nalliansfriheten alltjämt består. Detta är en\r\nförklaring som högtidligen har avgivits. Alla beslut\r\ni hithörande frågor kräver enhällighet. Det betyder\r\nnär det gäller försvarspolitiskt samarbete att\r\nSveriges regering och Sveriges riksdag suveränt\r\nbestämmer huruvida Sverige skall delta. Ingen kan\r\ntvinga oss att delta i ett sådant samarbete.</pre><pre>När det gäller den andra frågan om utvecklingen\r\nmot en ekonomisk och monetär union, speciellt\r\nfrågan om en gemensam valuta, skall först sägas att\r\ndet finns en tidsplan, som dock inte innebär att alla\r\nEU:s medlemsländer kommer att medverka.\r\nSnarare vill jag säga att man kan utgå från att inte\r\nalla EU:s medlemsländer kommer att delta, även\r\nom unionen kommer att etableras före sekelskiftet.</pre><pre>Man diskuterar fortfarande hur den gemensamma\r\nvalutan skall utformas. Många varianter finns. Men\r\ndetta hör till det tredje steget, och vi har i avtalet\r\nklart deklarerat att det i slutändan är Sveriges\r\nriksdag som skall besluta om ställningstagandet till\r\nen övergång från det andra steget till det tredje\r\nsteget i det ekonomiska och monetära samarbetet\r\ninom unionen.</pre><pre>På den tredje frågan om Sverige har fått några\r\npermanenta undantag vill jag svara att allt som har\r\nlagts fast i avtalet är juridiskt bindande. Att avtalet\r\nkan underställas domstols prövning är ju ingenting\r\nsom motsäger att avtalet är juridiskt bindande.\r\nVarje form av avtal kan prövas juridiskt. Vi har på\r\nen rad områden utverkat juridiskt bindande\r\nutfästelser, som ger oss möjlighet att avvika från de\r\nnuvarande reglerna och -- med den tolkning som\r\nhar givits reglerna -- fortsätta med vår nuvarande\r\nordning. Vi har infört nya ordningar typ\r\narrangemanget för särskilt stöd till de nordliga\r\ndelarna av Sverige, Norge och Finland. Jag kan gå\r\nvidare. På område efter område har vi förhandlat\r\nfram i olika former lösningar, som innebär att\r\nSverige kan fortsätta med sin politik. Vad som där\r\nhar lagts fast är juridiskt bindande.</pre><pre>Anf. 17  MATS HELLSTRÖM (s):</pre><pre>Fru talman! Jag vill gratulera Ulf Dinkelspiel och\r\nhans medarbetare till en mycket skickligt\r\ngenomförd förhandling. Jag vet att det är en\r\nuppfattning, som delas även av en rad bedömare i\r\nandra länder.</pre><pre>Det finns ingen motsättning mellan å ena sidan\r\nprinciper, visioner och värderingar och å andra\r\nsidan de detaljresultat där vi måste uppnå för oss\r\ngodtagbara villkor. Det är likadant här i vår\r\nriksdag. Vi har värderingar och principer, som\r\nsedan omsätts i detaljbeslut. På båda områdena\r\nmåste vi ägna samma energi åt att föra ut\r\nEuropavisionen och att -- som ni har gjort -- föra ut\r\ndetaljresultaten.</pre><pre>Under de senaste dagarna har framför allt\r\nregionalpolitiken stått i fokus. De stora pengar som\r\nvi får från EG:s fonder kommer inte från det i och\r\nför sig utmärkta nya nordiska målområdet 6 utan\r\nfrån de andra fonderna, de som handlar om\r\nindustriområden, arbetsmarknadspolitik och\r\nlandsbygdsutveckling. Här är det kommissionen\r\noch inte ministerrådet som bestämmer om\r\nprojekten tillsammans med länderna. Jag har i\r\ndetta sammanhang en fråga till Ulf Dinkelspiel:\r\nKan vi i diskussioner med kommissionen få en grov\r\nindikation på vilka regioner i Sverige som får del av\r\nde andra fonderna? Det har stor praktisk betydelse\r\nför vår egen regionalpolitik. Det är viktigt att vi i\r\ngod tid före folkomröstningen i vårt land får ett\r\nklarläggande på denna punkt, ett klarläggande som\r\nvi av naturliga skäl inte har kunnat få hittills.</pre><pre>Anf. 18  Statsrådet ULF DINKELSPIEL\r\n(m):</pre><pre>Fru talman! När det gäller regionalpolitiken vill jag\r\nbekräfta vad Mats Hellström sade. Hur viktigt\r\ndetta högt prioriterade område, målområde 6, än\r\när, är det angeläget att slå fast att bara cirka en\r\nfemtedel av det totala belopp som avsätts för\r\nregionalpolitik är avsedd för just detta ändamål.\r\nJag säger detta på förekommen anledning,\r\neftersom det förekom felaktiga uppgifter i Ekot i\r\nmorse också på denna punkt.</pre><pre>För regionalpolitiska ändamål och strukturinsatser\r\nhar vi anvisat ett belopp på totalt ungefär 2,5\r\nmiljarder kronor. Av dessa medel kommer -- men\r\nhär har vi inte precisa uppfattningar -- en femtedel\r\natt gå till mål 6, en del till regionala insatser och\r\nstrukturinsatser i egentlig mening och en del till\r\narbetsmarknadspolitiska insatser i särskilt utsatta\r\nregioner. Exakt hur dessa medel i framtiden\r\nkommer att fördelas återstår -- som Mats Hellström\r\nockså sade -- att gradvis diskutera fram med EG-\r\nkommissionen. Men här gäller att de medverkande\r\nländerna har mycket stora möjligheter att själva\r\npåverka fördelningen utifrån en gemensam\r\nuppfattning om vilka regioner som behöver särskilt\r\nstöd. Utan att detta ännu är helt utklarat med\r\nkommissionen är inriktningen av arbetet att\r\nutgångspunkten skall vara de regioner i Sverige\r\nsom för närvarande kan få regionalpolitiskt stöd\r\ngenom nationella insatser.</pre><pre>Ytterligare en regionalpolitisk fråga återstår att\r\nklara ut med EG-kommissionen -- alltså inte i\r\nförhandlingar -- nämligen utrymmet för nationella\r\ninsatser. Men vi har redan kommit så långt i de\r\ndiskussionerna att jag vågar förutskicka att vi\r\nkommer att få fullt utrymme för att föra en\r\nnationell regionalpolitik med nuvarande inriktning.</pre><pre>Anf. 19  LENA KLEVENÅS (s):</pre><pre>Fru talman! Vi befinner oss i en situation där en\r\nmajoritet av partierna är positiva till ett EU-\r\nmedlemskap medan folket, som vi ju skall\r\nrepresentera, i huvudsak är emot. Vi skall nu gå ut\r\ni en kampanj där vi skall diskutera för- och\r\nnackdelar. Men det finns också i riksdagen\r\nföreträdare för nej-sidan. Jag vill påpeka det,\r\neftersom vi har blivit uppmanade att gå ut och\r\növertyga folket. Möjligen är det så att folket\r\nkommer att övertyga sina företrädare i det här\r\nhuset.</pre><pre>När vi nu skall gå ut i den här kampanjen är det\r\noerhört viktigt att vi har ett faktaunderlag som vi är\r\növerens om. Jag har med mig Maastrichtfördraget\r\nhär. Min fråga är: Gäller detta fördrag?</pre><pre>Maastrichtfördraget är mycket användbart i\r\nfolkkampanjen för eller emot och faktiskt mycket\r\nlättläst.</pre><pre>Jag har så en konkret fråga som gäller den\r\nmonetära unionen och det ekonomiska samarbetet.\r\nI artikel 104 c. talas det om vad som skall göras med\r\nde medlemsstater som har stora offentliga\r\nunderskott. Det finns en mängd punkter här. Jag\r\nskall inte läsa upp allt, därför att det inte finns tid\r\nför det. Men jag rekommenderar alla att läsa vad\r\nsom står skrivet under dessa punkter. Man baxnar\r\nnär man läser detta.</pre><pre>Gäller Maastrichtfördraget för oss om vi blir\r\nmedlemmar i unionen, eller kommer det att vara så\r\natt det inte gäller på några punkter? Vet vi i så fall\r\nvilka punkter det är fråga om?</pre><pre>Jag har hört att vi själva har sagt att vi förbehåller\r\noss rätten att ta ställning till om vi skall vara med\r\nnär det gäller det tredje steget. Jag har också hört\r\nkommentarer om att man inte kan göra så -- är man\r\nmed, så är man med. Jag är väl litet för luthersk, så\r\njag tror på att det som är skrivet gäller.</pre><pre>Gäller alltså Maastrichtfördraget och då framför\r\nallt beträffande det ekonomiska området? Gäller\r\ndet som står skrivet om banken? Gäller det som står\r\nskrivet om vad kommissionen har rätt att göra med\r\nländer som inte rättar till detta med offentliga\r\nunderskott?</pre><pre>Anf. 20  Statsminister CARL BILDT (m):</pre><pre>Fru talman! Självfallet gäller avtalet. Men låt mig\r\nsäga att det inte bara är det avtalet som gäller. Jag\r\nhoppas att det inom en inte alltför avlägsen framtid\r\nskall finnas möjligheter att ta del av den samlade\r\navtalstexten, dvs. det som är en kombination av\r\nRomfördraget, av den europeiska enhetsakten och\r\nav Maastrichtavtalet. Det är detta samlade\r\nfördrags- och avtalsverk som vi ansluter oss till och\r\nsom styr samarbetet på olika punkter.</pre><pre>Vad gäller det som åberopades om nationer som\r\nhar ekonomiska problem finns det mekanismer\r\nockså inom den europeiska unionen för att hjälpa\r\nsådana nationer på olika sätt. Det finns en\r\nförpliktelse inbyggd i detta samarbete, nämligen att\r\nvi skall se till att vi har våra finanser, vår tillväxt och\r\nvåra räntor i någorlunda ordning.</pre><pre>Detta är i och för sig inga avgörande nyheter. Vi har\r\nju motsvarande förpliktelser i samband med att vi\r\när medlemmar i IMF, den internationella\r\nvalutafonden, och i OECD, de industrialiserade\r\nvästländernas samarbetsorganisation. Inom ramen\r\nför detta är det som bekant så att vår ekonomiska\r\npolitik nagelfars, granskas, bedöms och, ibland,\r\nkritiseras. Vi får rekommendationer om vad vi skall\r\ngöra. Ytterst är det vi själva som fattar besluten.\r\nMen det säger sig självt att vi har ett mycket starkt\r\nintresse av att se till att vi för en ekonomisk politik\r\nenligt de riktlinjer som anges i Maastrichtavtalet\r\noch som är desamma som de riktlinjer som gäller\r\nför den nationella ekonomiska politik som denna\r\nkammare har fastställt.</pre><pre>Det finns mycket få här som tror att inflation löser\r\nnågra problem, som tror att budgetunderskott är\r\nbra, som vill ha högre räntor i Sverige än vad som\r\när fallet i andra länder eller som vill ha mindre\r\ntillväxt eller lägre sysselsättning. Vi går in i en\r\ngemenskap där vi får hjälp och stöd när det gäller\r\natt genomföra det i den ekonomiska politiken som\r\nvi i alla fall själva vill genomföra.</pre><pre>Anf. 21  LENA KLEVENÅS (s):</pre><pre>Fru talman! Jag vill bara deklarera att jag inte är\r\nenig med statsministern om att vi i denna kammare\r\nhar samma mål för den ekonomiska politiken som\r\ndet som framgår av det här traktatet.</pre><pre>Anf. 22  Statsminister CARL BILDT (m):</pre><pre>Fru talman! Nej, men jag gjorde också en\r\nreservation -- det gällde alltså så gott som alla. Det\r\när klart att det kan finnas undantag -- när jag\r\nlyssnade på Gudrun Schyman var det uppenbart att\r\nså var fallet.</pre><pre>Den som tror att inflation ger jobb och tillväxt\r\nrekommenderas studier av länder som har tillåtit\r\nsig en långsiktigt inflationistisk politik. Det leder\r\ntill förfall, elände och arbetslöshet.</pre><pre>Genom att hålla inflationen stången skapar vi\r\nlångsiktigt sunda förutsättningar för företagande,\r\nför tillväxt och för den sysselsättningsökning som\r\nmåste komma. Det är bara låginflationsländer som\r\npå sikt har god tillväxt och god sysselsättning. Att\r\npåstå någonting annat är visa att man inte har\r\nkunnat läsa sin ekonomiska historia.</pre><pre>Anf. 23  CHRISTER WINDÉN (nyd):</pre><pre>Fru talman! Jag instämmer i den kör som lovordar\r\nförhandlingsdelegationens arbete. Själv har jag\r\nsuttit med i EG-delegationen och har haft tillfälle\r\ntill en nära kontakt. Jag är alltså mycket nöjd med\r\ndetta arbete.</pre><pre>Jag vill emellertid ställa en fråga som jag tror att Ulf\r\nDinkelspiel bör besvara. Sverige synes mig ha lagt\r\nned väldigt stor möda på de s.k.\r\nresandebestämmelserna, dvs. när det gäller att\r\nbegränsa rätten att ta med sig beskattat vin och\r\nbeskattad sprit över gränsen. Det förefaller mig\r\nvara ett stort slag i luften med tanke på att\r\ngränskontrollen försvinner. Så min fråga:</pre><pre>Hur har man tänkt sig att efterlevnaden av\r\nbestämmelserna skall kunna kontrolleras ifall\r\ngränskontrollen tas bort?</pre><pre>På samma sätt förhåller det sig med den\r\ninternationella narkotikahandeln. Det sägs att\r\nEU:s yttre gränskontroll skall skärpas. Vad betyder\r\ndet för Sverige, som ju inte har någon gräns mot\r\nEU, ifall Norge inte är med? Vilken betydelse får\r\nalltså detta jämfört med hur det är i dag?</pre><pre>Anf. 24  Statsrådet ULF DINKELSPIEL\r\n(m):</pre><pre>Fru talman! När det gäller resandebestämmelserna\r\när det riktigt att vi tillsammans med de andra\r\nnordiska länder som nu förhandlar om medlemskap\r\noch i likhet med Danmark som är medlem av EU\r\nhar utverkat särbestämmelser som innebär vissa\r\nbegränsningar i fråga om möjligheterna att införa\r\nvin, sprit och tobak från andra länder.</pre><pre>I ett läge där gränskontrollen avskaffas -- det är\r\ntanken -- skall vi använda oss av ett system som kan\r\nkomma att likna det danska systemet. I Danmark\r\nhar man en typ av deklarationsförfarande vid\r\ngränspassage samt stickprovskontroller.</pre><pre>Vi vill emellertid studera både det danska exemplet\r\noch andra exempel. Vi har tillsatt en särskild\r\nutredning för att kunna göra det och för att just\r\nkunna komma med konkreta förslag till hur\r\nkontrollen skall utformas i anslutning till\r\ngränserna.</pre><pre>När det gäller kontrollen vid de yttre gränserna är\r\njag inte helt säker på att jag uppfattade om Christer\r\nWindén med sin fråga avsåg ett förhållande där vi\r\nstår utanför EU och vilka konsekvenser detta skulle\r\nfå. Där är det enkla svaret att det kommer att\r\ninnebära en gradvis skärpning av kontrollen\r\ngentemot alla utomstående länder. Om vi å andra\r\nsidan är medlemmar av den europeiska unionen\r\ninnebär det att vi medverkar i ett samarbete som\r\nsyftar till att förstärka kontrollen för att motverka\r\nnarkotika och annan internationell\r\ngränsöverskridande brottslighet.</pre><pre>Anf. 25  CHRISTER WINDÉN (nyd):</pre><pre>Fru talman! Min fråga baseras delvis på ett EP-\r\nmeddelande som kom i morse från Ja till Europa.\r\nDär står det efter en beskrivning av vad jag tidigare\r\ntalat om: ''Därför inför EU nu andra sätt att\r\nbekämpa smugglingen på.'' Dessutom står det:\r\n''Exempelvis skärps de yttre gränskontrollerna så\r\natt det blir svårare att föra in narkotika i EU. Tullen\r\ni EU-länderna inriktar sig nu på spaning i stället för\r\natt fylla i blanketter.''</pre><pre>Min fråga är alltså: På vilket sätt får det här\r\nbetydelse för den svenska gränskontrollen --\r\ngivetvis i perspektivet av ett fullvärdigt\r\nmedlemskap?</pre><pre>Anf. 26  Statsrådet ULF DINKELSPIEL\r\n(m):</pre><pre>Fru talman! Nu förstår jag frågan bättre. Jag vill\r\ngärna utveckla mitt svar i den andra delen.</pre><pre>Tanken är att utveckla samarbetet mellan alla EU-\r\nländer både när det gäller kontrollen av\r\nyttergränserna och när det gäller kontrollen inom\r\nEU för att så långt det någonsin är möjligt\r\nmotverka knarket. Här syftar man till en rad olika\r\nåtgärder. En åtgärd är helt enkelt en striktare\r\ngranskning vid gränserna. För den händelse vi\r\navskaffar gränskontrollerna internt kan vi sätta in\r\nökade resurser på just bevakning av våra\r\nyttergränser.</pre><pre>Men det finns en rad andra kompletterande\r\nåtgärder. Det upprättas en särskild internationell\r\nnarkotikaenhet som syftar till att bygga ut det\r\ninternationella samarbetet när det gäller spaning\r\nmot narkotika. Det prövas nya modeller för\r\nspaning på färjor med goda resultat, exempelvis\r\nmellan Storbritannien och kontinenten. Det vidtas\r\nolika insatser mot tvättning av svarta pengar, som\r\när en integrerad del av den här verksamheten. Det\r\nfinns en rad andra åtgärder, inte minst på området\r\ninternationellt samarbete, som just syftar till att\r\nangripa det som är ett gemensamt gissel för alla,\r\nbåde innanför och utanför den europeiska unionen,\r\nnämligen just narkotikan.</pre><pre>För några veckor sedan presenterade vi från\r\nregeringens sida ett aktionsprogram med sikte på\r\njust medlemskapet i EU. Det tar upp många av de\r\ntankar som finns här. För ytterligare information\r\nvill jag gärna hänvisa till det materialet.</pre><pre>Anf. 27  INGELA MÅRTENSSON (fp):</pre><pre>Fru talman! Ulf Dinkelspiel nämnde i förbigående\r\noffentlighetsprincipen. Tidigare har Ulf\r\nDinkelspiel sagt att den inte är förhandlingsbar.\r\nEnligt vad jag förstår skulle man göra en särskild\r\ndeklaration.</pre><pre>Nu undrar jag: Vart har deklarationen om\r\noffentlighetsprincipen tagit vägen? Kommer man\r\natt göra den senare? Vilken juridisk bindning får\r\nden i så fall? Jag skulle gärna vilja ha ett\r\nklargörande på den punkten.</pre><pre>Anf. 28  Statsrådet ULF DINKELSPIEL\r\n(m):</pre><pre>Fru talman! Som jag sade i mitt inledande\r\nanförande tillhör offentlighetsprincipen en av de\r\nfrågor som jag räknar med kommer upp i samband\r\nmed institutionsfrågan, förmodligen nästa vecka.</pre><pre>Vi har redan tagit upp offentlighetsprincipen i ett\r\nsammanhang. Det var när förhandlingarna\r\ninleddes, då jag avgav en deklaration av\r\ninnebörden att offentlighetsprincipen -- och för den\r\ndelen även meddelarskyddet -- är en omistlig del av\r\nvårt politiska och kulturella arv. Det vi funderar\r\növer och diskuterar är just att i en eller annan form\r\nupprepa den typen av förklaring på ett sådant sätt --\r\ndetta är viktigt, och Ingela Mårtensson var inne på\r\ndet -- att det inte därmed uppstår någon\r\nkontraktuell förbindelse av något slag med den\r\neuropeiska unionen.</pre><pre>En sak är given, den politik man för när det gäller\r\noffentlighetsprincipen och meddelarskyddet är\r\nvarje deltagande lands egen sak. Det finns olika\r\nregler och bestämmelser på det här området i olika\r\nländer. Vi skall inte, lika litet som något annat land,\r\nbinda upp oss gentemot EU på ett sådant sätt att\r\nexempelvis EU-domstolen skulle kunna tolka våra\r\nbestämmelser i detta hänseende. Detta är en\r\nnationell fråga och skall så förbli.</pre><pre>Anf. 29  BJÖRN SAMUELSON (v):</pre><pre>Fru talman! Det har i debatten från\r\nsocialdemokratiskt håll hävdats att EU-\r\nmedlemskapet är ett socialistiskt projekt. I dag har\r\nvi hört att det i grunden är en liberal historia. Då\r\nblir min fråga till statsministern: Varför är\r\nstatsministern i så fall så ivrig att vi skall bli\r\nmedlemmar i EU? Är avtalet som nu föreligger i\r\ngrunden politiskt neutralt?</pre><pre>Anf. 30  Statsminister CARL BILDT (m):</pre><pre>Fru talman! Även jag har noterat att retoriken\r\nibland far i väg. Det sägs saker som självfallet leder\r\ntill den typ av frågor som Björn Samuelson ställde.</pre><pre>Låt mig dra en parallell. Det går inte riktigt att\r\nhävda att Sveriges riksdag vare sig är en liberal, en\r\nmoderat eller en socialdemokratisk institution.\r\nMen det går mycket väl att hävda att riksdagen är\r\nen förutsättning för att man bättre skall kunna driva\r\nsocialdemokratisk, liberal eller moderat politik, för\r\nså är det. På samma sätt är det självfallet med\r\nEuropaparlamentet, unionens ministerråd och\r\nkommissionens arbete. Detta är en ram och ett\r\nsystem för politisk samverkan mellan nationer som\r\nvi sedan har en skyldighet att fylla med politiskt\r\ninnehåll allt efter tycke och smak, höll jag på att\r\nsäga.</pre><pre>När detta är sagt skall samtidigt tilläggas att detta\r\när ett samarbete som bygger på vissa värderingar\r\nsom är gemensamma mellan de Västeuropeiska\r\nnationerna. Det är inte ett alldeles\r\nvärderingsneutralt projekt. Demokratin, respekten\r\nför de medborgerliga fri- och rättigheterna, är\r\nfundamental i Romfördraget och i alla de därpå\r\nföljande fördragen. Så är också respekten för\r\nmarknadsekonomin och den fria ekonomin. Det är\r\ninget planhushållningsprojekt, utan ett projekt som\r\nbygger på fria samhällen och på fria ekonomier.</pre><pre>Inom denna ram ser vi i Europaparlamentet t.o.m.\r\nföreträdare för De gröna engagera sig för att bygga\r\nut samarbetet. Vi ser hur även kommunister, som\r\nnumera inte längre kallar sig kommunister, utan\r\nförsöker att klä sig i alla möjliga dresser, är\r\npådrivande för samverkan. Socialdemokrater är för\r\ndet, liberaler är för det, kristdemokrater är för det,\r\nkonservativa och moderata är för det. Alla är\r\növertygade om att det bara är genom mer\r\nsamverkan mellan de europeiska nationerna,\r\nmellan de europeiska politiska partierna som man\r\nkan driva sina värderingar och sina åsikter, oavsett\r\nvilka dessa är. Men det gives inget utrymme för dem\r\nsom vill avskaffa demokratin, trampa\r\nmedborgerliga eller mänskliga rättigheter på tårna,\r\ninföra planhushållning eller vad det kan vara av de\r\nförvillelser som tidigare funnits i den europeiska\r\nhistorien.</pre><pre>Anf. 31  BJÖRN SAMUELSON (v):</pre><pre>Fru talman! Av det svaret kan jag dra slutsatsen att\r\ndet avtal som nu är framförhandlat i varje punkt\r\ninnebär en total enighet mellan moderater och\r\nsocialdemokrater när det gäller dess politiska\r\ninnehåll.</pre><pre>Anf. 32  Statsminister CARL BILDT (m):</pre><pre>Fru talman! Avtalet reglerar framför allt villkoren\r\nför det svenska medlemskapet. Där har vi utifrån\r\nen position som regeringen har fastställt i\r\nsamverkan med riksdagen, icke minst med\r\noppositionen, verkat för att det skall bli så bra\r\nvillkor för Sverige som möjligt.</pre><pre>Sverige inkluderar människor som har litet olika\r\npolitiska uppfattningar, som bekant. Tack och lov,\r\nhöll jag på att säga. Mångfalden är trots allt en\r\nstyrka både i Sverige och i Europa i dess helhet. Jag\r\ntycker att det är en stor styrka att vi har kunnat få\r\ndenna nationella politiska uppställning. Vi har i dag\r\nfrån olika politiska utgånspunkter sagt att detta är\r\nett bra avtal för Sverige, alldeles oavsett vad vi\r\nsedan råkar ha för partipolitisk etikett. Vi står inför\r\nen ekonomisk-politisk debatt om några minuter\r\neller någon timme, där måhända samförståndet\r\nkommer att framstå som mindre kompakt än vad\r\ndet har gjort när det gäller Europapolitiken. Men\r\ndet visar det som är bra. Man kan vara enig om\r\nramar, man kan vara enig om sådant som är\r\nnationellt viktigt. Sedan kan man i alla fall ha en\r\nhård politisk batalj om hur man skall fylla dessa\r\nramar med konkret politiskt innehåll.</pre><pre>Anf. 33  MARGARETA WINBERG (s):</pre><pre>Fru talman! Man häpnar över en del av de svar som\r\nhar givits. Jag häpnade särskilt över det svar som\r\nCarl Bildt gav Lena Klevenås, där han hävdar att\r\nen stor majoritet i denna kammare skulle vara\r\növerens om den ekonomiska politiken. Jag\r\nrekommenderar Carl Bildt att stanna och lyssna på\r\ndebatten. Då måste han kanske revidera sin\r\nuppfattning.</pre><pre>Carl Bildt sade vidare att avgiften är så pass\r\nbegränsad att den inte är av avgörande betydelse.\r\nUlf Dinkelspiel sade att kostnaden är mycket\r\nbegränsad. -- I ett samhällsekonomiskt perspektiv,\r\ntillade han. I en situation där både oppositionen\r\noch, antar och hoppas jag, regeringen faktiskt\r\nräknar miljoner för att komma till rätta med\r\nbudgetunderskott och en mycket stor statsskuld är\r\ninte 20 miljarder några små summor, även om vi får\r\nen infasning. Efter fyra år är det sagt att avgiften\r\nskall vara 20 miljarder. Därtill kommer enligt\r\nregeringens egna konsekvensbeskrivningar de\r\nskatteharmoniseringar som vi tvingas göra på grund\r\nav s.k. handelsläckage. Därtill kommer vissa höjda\r\ntullavgifter för varor från tredje land. Därtill\r\nkommer, som man inte har kunnat beräkna i\r\nkronor, den ökning av sjukvårdskostnaderna som\r\nföljer av en eventuell skattelindring på tobak och\r\nalkohol. Detta står att läsa i regeringens egna\r\nkonsekvensutredningar.</pre><pre>Återflödet till Sverige kommer att gå till jordbruk\r\noch regionalpolitik.</pre><pre>Jag vet inte den exakta siffran men det har tidigare\r\nrört sig om mellan 7 och 11 miljarder. Detta är alltså\r\npengar som inte går in i statskassan. När det gäller\r\njordbruket går de i huvudsak till de stora\r\nspannmålsodlarna i Syd- och Mellansverige.</pre><pre>Jag har tre frågor. För det första vill jag veta mera\r\nexakt hur avgiften skall finansieras. För det andra:\r\nHur stort skattebortfall räknar ni med på grund av\r\nskatteharmonisering? För det tredje: Hur mycket\r\nav nationella pengar måste man lägga in i regional-\r\noch jordbrukspolitiken i de delar där EU bara\r\ndelfinansierar?</pre><pre>Anf. 34  Statsminister CARL BILDT (m):</pre><pre>Fru talman! Låt mig först säga till Margareta\r\nWinberg att jag inte har några illusioner om att vi\r\när eniga med Socialdemokraterna om varje detalj\r\ni den ekonomiska politiken. Jag skall inte utnyttja\r\ndetta tillfälle till att polemisera om den saken\r\nytterligare. Jag hoppas att vi trots allt fortfarande\r\när eniga om strävan att ha en låginflationspolitik,\r\nhög tillväxt, hög sysselsättning, sanera offentliga\r\nfinanser och att ha räntor som inte är högre än vad\r\nde är i andra europeiska länder. Detta är de\r\nprinciper för den ekonomiska politiken som vi\r\nånyo -- det har vi redan gjort nationellt -- nu\r\nförpliktigar oss till att följa. Sedan kan vi ha litet,\r\neller t.o.m. mycket, delade meningar om hur man\r\ngör för att åstadkomma detta. Ibland kan den\r\npopulistiska frestelsen leda i väg åt olika håll.</pre><pre>När det gäller medlemsavgiftens storlek säger\r\nMargareta Winberg att det rör sig om väldigt\r\nmycket pengar. Jag skall nu bortse från det som\r\ninträffar under de närmaste åren, då vi har fått\r\nväsentliga reduktioner som högst avsevärt\r\nreducerar problemet, i den mån som man ser det\r\nsom ett problem. Men när vi i slutskedet betalar\r\nden fulla medlemsavgiften motsvarar det ungefär\r\n1,2 % av bruttonationalprodukten. Vi har nu\r\noffentliga utgifter som motsvarar väl över 60 % och\r\nt.o.m. har varit över 70 % av BNP. Dessa utgifter\r\nkommer förhoppningsvis inte att vara fullt så stora.\r\nVi måste ha en överensstämmelse mellan\r\nskattetryck och utgiftstryck. Av detta framgår att\r\ndet handlar om en mycket liten del av de offentliga\r\nutgifterna. Det är enstaka procent av de offentliga\r\nutgifterna.</pre><pre>Vad får vi då tillbaka? Framför allt får vi tillbaka en\r\nekonomi som fungerar bättre, som ger ökad tillväxt\r\noch som därmed ger ökade skatteintäkter. Då\r\nbortser jag från bidrag och subsidier av olika slag,\r\näven om de kan vara betydelsefulla inte minst för\r\nJämtland, för att ta ett konkret och näraliggande\r\nexempel. Det finns inte en kalkyl som är gjord som\r\ninte visar på plus för Sverige som samhällsekonomi\r\noch som därmed också visar på plus för den svenska\r\nstatsbudgeten. Den svenska statsbudgeten, och\r\ndetta kan fru finansministern utveckla länge, är\r\nytterst beroende av att vi har tillväxt i ekonomin.\r\nOm vi inte har tillväxt i ekonomin får vi inga\r\nintäkter. Indirekt är det också svar på den fråga som\r\nMargareta Winberg ställde angående\r\nskattebortfallet. I den utsträckning som vi gör\r\nskatteharmoniseringar gör vi det för att värna\r\nskattebaser. Om vi inte gör skatteharmoniseringen\r\nså försvinner skattebasen och därmed\r\nskatteintäkter. Skatteharmoniseringens syfte är att\r\nbibehålla skattebaserna inom landets gränser. Vi\r\nhar inte något större intresse av att driva det som\r\nskall beskattas utomlands. Då betalas det ingen\r\nskatt alls. Därmed är även detta ytterst någonting\r\nsom gör att vi skapar förutsättningar för sundare\r\noffentliga finanser. Det finns ingen ekonomisk\r\nkalkyl av medlemskap som kan göras som inte\r\nslutar på annat än mycket betydande plus för\r\nSverige.</pre><pre>Anf. 35  MARGARETA WINBERG (s)\r\nreplik:</pre><pre>Fru talman! Jag skulle vara intresserad av att få\r\nreda på vad det är för kalkyler som slutar på så stora\r\nbetydande positiva belopp. Det som man som\r\nriksdagsledamot kan få tillgång till är de\r\nkonsekvensutredningar som regeringen själv har\r\ngjort. I den del som handlar om tillväxt och\r\ninvesteringar sägs det ganska snart, på s. 10 i\r\nboken, att detta skall ses som en illustration och\r\ninte som en prognos. Det som ses som en\r\nillustration är en skillnad mellan ett EES-avtal och\r\nett EU-medlemskap på 0,5 % i ökad tillväxt, dvs.\r\nlitet drygt 7 miljarder. Om statsministern har\r\nandra, säkrare kalkyler skulle jag vara väldigt\r\nintresserad av att få reda på det.</pre><pre>Anf. 36  Statsminister CARL BILDT (m):</pre><pre>Fru talman! Det ligger i sakens natur att det aldrig\r\ngår att göra absolut säkra kalkyler. Det kan alla f.d.\r\nfinansministrar, kandidater eller nuvarande\r\nfinansminister som är närvarande i denna kammare\r\nintyga. Vad vi kan bedöma är hur förändringarna i\r\nförutsättningarna för ekonomin påverkar\r\nförutsättningarna för tillväxt. Inte minst de kalkyler\r\nsom Margareta Winberg har tagit del av i\r\nkonsekvensutredningen visar att förutsättningarna\r\nför tillväxt förbättras högst avsevärt med ett\r\nmedlemskap, i förhållande till med ett EES-avtal.\r\nSkillnaden blir ännu tydligare om man skulle riva\r\nupp EES-avtalet. Då handlar det om ett recept för\r\nen betydande ekonomisk nedgång.</pre><pre>När det gäller kvantifierandet skall man nog hålla\r\nsig till illustrationen. Men låt oss ta den illustration\r\nsom gäller de beräkningar som har gjorts i\r\nkonsekvensutredningarna och som Margareta\r\nWinberg åberopar, dvs. 0,5 % ökad tillväxt per år.\r\nDet ger mycket pengar. På fem år ger det väl i\r\nstorleksordningen 35 miljarder. På tio år, procent\r\npå procent, är vi säkert uppe i väl över 100\r\nmiljarder kronor i ökade tillgångar för det samlade\r\nfolkhushållet.</pre><pre>Sedan har Margareta Winberg och jag, hoppas jag,\r\nolika uppfattningar om hur högt skattetryck vi skall\r\nha i framtiden. Men även med det moderata lägre\r\nskattetrycket hamnar en betydande del av dessa\r\nytterligare tillgångar som kommer till hela\r\nfolkhushållet i den offentliga budgeten. Jag har\r\nmycket svårt att se att det ens med uppbåd av\r\nbetydande skepsis, gränsande till illvilja, skulle gå\r\natt få fram någon kalkyl av ett medlemskap som\r\nmed fem- eller tioårsperspektivet slutade i något\r\nannat än ett mycket massivt plus för Sverige\r\nsamhällsekonomiskt och offentligekonomiskt.</pre><pre>Anf. 37  WIDAR ANDERSSON (s):</pre><pre>Fru talman! Utan att på något vis förringa\r\nförhandlarnas betydelse och deras genomförda\r\narbete vill jag säga att knappast någon trott att\r\nutfallet av förhandlingarna skulle bli något annat.\r\nSjälvfallet hoppas jag, utan att vara personligt\r\nbekant med det europeiska politiska\r\netablissemanget, att man där är så pass klok att man\r\nuppskattar och gärna vill ha medlemmar som är\r\nrika, välskötta och som dessutom betalar för sig.\r\nMot den bakgrunden störde mig alla dessa\r\nryggdunkningar nu under morgonen. Det som\r\nglädjer mig i sammanhanget är att Vänsterpartiet\r\nverkar vara minst sagt sökande i sina försök att\r\nattackera dessa ryggdunkningarnas brödraskap.</pre><pre>Min fråga gäller betalningen. Utifrån ett mycket\r\nklart vänsterperspektiv tycker jag att det är alldeles\r\nsjälvklart och förträffligt att de som har mer skall\r\nbetala mer, alltså en progressiv avgift. Min fråga är\r\ni två delar: Anser inte statsministern att avgiften\r\negentligen är skatt till Europa som kommer att bli\r\nalltmer etablerad och demokratiskt förankrad på\r\nsikt? Borde vi inte betrakta den som en skatt som\r\när progressivt uttagen? Vore det inte i så fall möjligt\r\nför regeringen att tänka sig att denna skatt betalas\r\nmed ett progressivt uttag även här hemma? Vore\r\ndet inte tänkbart att se det som en progressiv skatt\r\ntill den gemensamma sektorn i Europa som betalas\r\nenligt en progressiv skala, dvs. att de som har mer\r\ni Sverige betalar mer än de som har mindre?</pre><pre>Anf. 38  Statsminister CARL BILDT (m):</pre><pre>Fru talman! Det handlar ju om en medlemsavgift\r\nsom vi betalar i samband med detta samarbete. Det\r\när i och för sig inte alldeles unikt. Vi betalar\r\nmedlemsavgifter när det gäller internationellt\r\nsamarbete även i andra sammanhang. I min\r\ninledande presentation erinrade jag om att vi skall\r\nha Nordiska rådets session här nästa vecka. Vi\r\nbetalar en ganska betydande medlemsavgift, som vi\r\nbeslutar om varje år här i riksdagen, till Nordiska\r\nrådet.</pre><pre>I det nordiska sammanhanget har det också förts en\r\ndiskussion om vi skall ha något slags nordisk skatt\r\nför att finansiera detta samarbete. Jag tror\r\npersonligen inte det.</pre><pre></pre><pre>Jag tror att det också i det europeiska\r\nsammanhanget är bättre att man bibehåller den\r\nnuvarande ordningen, dvs. att man har ett system\r\ndär de stater som är företrädda inom den\r\neuropeiska unionen träffar överenskommelse gång\r\npå gång, normalt femårsperioder, om hur\r\nfinanserna skall utvecklas.</pre><pre>Om vi inrättar något system med automatisk\r\ntillförsel av resurser, utan att det är under kontroll\r\nav medlemsstaternas regeringar, finns det risk för\r\natt det leder till en okontrollerad utgiftsutveckling\r\npå den europeiska nivån. Vi skall hålla tummen på\r\nfinanserna i Europa på samma sätt som vi gör det i\r\nNorden och på samma sätt som vi gör det i Sverige\r\nnationellt och på samma sätt som vi gör det i\r\nlandsting och kommuner. Det tycker jag är en\r\nsjälvklarhet.</pre><pre>Medlemsavgiften är ju progressiv endast i den\r\nmeningen att det är klart att de rika betalar mera,\r\neftersom det är procent det handlar om. Betalar vi\r\n1,2 % av BNP, så är det mera pengar i Sverige än\r\nvad det är i Grekland. Men avgiften är inte\r\nprogressiv i den bemärkelse som Widar Andersson\r\nlägger in i begreppet.</pre><pre>Sedan hamnar vi då på frågan: Hur skall det\r\nsvenska skattesystemet se ut när det gäller att\r\nfinansiera offentliga åtaganden, oavsett om vi talar\r\nom medlemsavgiften till det nordiska samarbetet\r\neller till den europeiska unionen eller vad det nu\r\nkan vara som vi skall finansiera? Det är en annan,\r\nmer ideologiskt färgad fråga, där min\r\ngrundläggande inställning som bekant är att\r\nproportionell beskattning som princip är bättre\r\ndärför att progressiv beskattning är\r\ntillväxtdämpande, och ytterst är det tillväxten som\r\nskapar välfärden.</pre><pre>Anf. 39  BENGT HURTIG (v):</pre><pre>Fru talman! Den första timmen fick vi höra ganska\r\nmycket retorik om Europasamarbetet. När vi som\r\nparlamentariker nu får börja ställa frågor, blir\r\ndiskussionen litet mera konkret, och vi får fram litet\r\nmer av vad avtalet egentligen innehåller.</pre><pre>När jag träffar våra kolleger i Europaparlamentet,\r\nsäger en del till mig så här: Vi lämnade ifrån oss\r\nmakten hemma i våra parlament och vi fick den\r\naldrig tillbaka när vi kom hit till\r\nEuropaparlamentet. Det är ett uttryck för det\r\ndemokratiska underskottet i det här\r\nEuropasamarbetet.</pre><pre>De säger att man inte får ordentligt\r\nbeslutsunderlag. Man får nöja sig med muntliga\r\nföredragningar från tjänstemän som har berett\r\närendet -- under icke offentlighet naturligtvis -- som\r\nexperter under kommissionen, som har monopol\r\npå beredningen. Ni kommer som parlamentariker\r\nsuccessivt också i Sverige att upptäcka att ni dras in\r\ni ett likadant system. Vad har ni t.ex. nu för\r\ninflytande över beredningen och utvecklingen av\r\nden aquis som tas inom ramen för EES-systemet?</pre><pre>Det pratades en del om offentlighetsprincipen här.\r\nJag tycker att vi har anledning att fundera litet\r\ngrand över den. Det har gång på gång försäkrats att\r\nsvensk lagstiftning om offentlighetsprincip gäller i\r\nSverige, och i EG gäller den som har beslutats där.\r\nNu säger en företrädare för det nya organet ESA i\r\nett anförande vid Norrbottens handelskammare att\r\nnär de skickar handlingar från ESA till\r\nKonkurrensverket i Sverige så gäller i Sverige EU:s\r\noffentlighetslagstiftning.</pre><pre>Det är alltså ett exempel på hur den information\r\nsom vi tidigare har fått är vilseledande. Naturligtvis\r\nkommer den lagstiftning som utarbetas i EU också\r\ni det här avseendet att påverka förhållandena hos\r\nvåra myndigheter. Det här är ett problem som\r\nborde ha lösts på ett annat sätt än vad som nu\r\nkommer att ske.</pre><pre>Anf. 40  Statsrådet ULF DINKELSPIEL\r\n(m):</pre><pre>Fru talman! Bengt Hurtig talar om svårigheten att\r\nfå information om avtalet och liknande saker. Jag\r\ntar upp den frågan, eftersom Gudrun Schyman var\r\ninne på den tidigare. Jag vill säga att det finns redan\r\nganska fylliga pressmeddelanden om vad som\r\növerenskoms i går, och inom den närmaste veckan\r\nkommer fylligare material.</pre><pre>Nu till Bengt Hurtigs två kommentarer.</pre><pre>När det gäller inflytandefrågorna är det väl först\r\noch främst viktigt att konstatera att när vi\r\növerlämnar suveränitet är det fråga om en\r\nsammanläggning av suveränitet, att vi med\r\ngemensamma krafter löser gemensamma problem\r\noch att när vi fattar besluten samlat inom den\r\nEuropeiska unionen är det fråga om att gemensamt\r\nbereda och fatta beslut.</pre><pre>Den ordning som används bygger i mycket stor\r\nutsträckning på skriftligt material som är\r\ntillgängligt för alla. 99 % av all dokumentation, har\r\ndet sagts mig, kommer med de nya\r\noffentlighetsregler som har antagits att bli\r\noffentliga i EU:s institutioner. Utvecklingen, som\r\ndock lämnar en del övrigt att önska -- där håller jag\r\nmed Bengt Hurtig -- går klart i rätt riktning.</pre><pre>Det uttalande som Bengt Hurtig pekar på känner\r\njag inte till, men rent allmänt vill jag säga att i\r\nSverige gäller svensk offentlighetslagstiftning.\r\nAndra länder må ha sin lagstiftning på det området,\r\noch det respekterar vi. Sedan är det en annan sak\r\natt i delar av internationellt samarbete -- det må\r\ngälla EU, det må gälla FN, det må gälla vilken\r\nannan internationell organisation eller vilket\r\nbilateralt avtal som helst -- finns det en del\r\nhandlingar som är hemliga och där båda parter\r\nrespekterar just detta och därigenom tillämpar ett\r\nsekretesskydd.</pre><pre>Anf. 41  BENGT HURTIG (v):</pre><pre>Fru talman! Jag skall gärna lämna Ulf Dinkelspiel\r\nen kopia på uttalandet. Det finns anledning att titta\r\npå hur det här kommer att fungera.</pre><pre>Vi kommer att få andra konfliktområden. Anta att\r\nen svensk journalist intervjuar en tjänsteman i\r\nBryssel och denne läcker sekretessbelagt material.\r\nDå kanske EU:s myndigheter, som vill skärpa\r\nkontrollen av sina tjänstemän, vill förhöra den\r\nsvenska journalisten om hur han har kommit över\r\nmaterialet. Jag tycker för min del att det är en\r\nöppen fråga hur den konflikten skall lösas.</pre><pre>EU skall rekrytera 900 tjänstemän med svenskt\r\nursprung som skall arbeta i EU:s institutioner. Hur\r\nkommer riksdagen och regeringen att kunna styra\r\nvilka beslut dessa tjänstemän kommer att ta och hur\r\nkommer de att väljas ut?</pre><pre>Anf. 42  Statsrådet ULF DINKELSPIEL\r\n(m):</pre><pre>Fru talman! Vad beträffar den första frågan gäller\r\natt en tjänsteman som är anställd i EU:s\r\ninstitutioner är underkastad EU-institutionernas\r\nregler för exempelvis meddelarfrihet. Det har vi\r\ninte att göra med på annat sätt än vad vi har den\r\ndag vi blir medlemmar i EU:s institutioner, lika litet\r\nsom något annat land har att göra med hur vi\r\ntillämpar vår offentlighetslagstiftning, vårt\r\nmeddelarskydd.</pre><pre>När det gäller det konkreta exempel som Bengt\r\nHurtig ger känner jag inte till att det någonsin\r\nskulle ha uppstått någon sådan konflikt. Ibland kan\r\ndet uppstå jurisdiktionsfrågor, men i Sverige gäller\r\nsvensk lag och i andra länder gäller annan lag. I\r\nEU:s institutioner gäller EU:s bestämmelser.</pre><pre>Så till frågan om rekryteringsförfarandet till\r\nEG/EU:s olika institutioner den dagen Sverige är\r\nmedlem av institutionerna. Vi kommer att utarbeta\r\nförslag inom regeringskansliet till hur rekryteringen\r\nskall gå till. Det förslaget, det vet Bengt Hurtig,\r\nkommer vi bl.a. att diskutera med EU-\r\ndelegationens medlemmar. Sedan är tanken att i\r\nljuset av olika synpunkter som inhämtas fastställa\r\nformerna för ett rekryteringsförfarande. Till det\r\nfinns många förebilder i andra länder som vi kan\r\nhämta inspiration från.</pre><pre>Anf. 43  BIRGITTA HAMBRAEUS (c):</pre><pre>Fru talman! Arbetslösheten är ett fruktansvärt\r\nproblem i EU. Också under högkonjunkturer är\r\nden så hög som upp till 10 % i genomsnitt. Det är\r\nett problem som man verkligen uppmärksammar\r\noch är mycket förtvivlad över också inom EU-\r\nländerna.</pre><pre>Nu finns det erfarenheter av hur denna arbetslöshet\r\nhar utvecklats i jämförelse med den låga\r\narbetslösheten i Sverige. Det finns också fromma\r\nförhoppningar och planer för hur man skall kunna\r\ngå vidare. Men erfarenheten säger följande:</pre><pre>Danmark hade en mycket låg arbetslöshet i början\r\npå 70-talet. När man gick med i EU fick man lika\r\nhög arbetslöshet i genomsnitt som EU-länderna --\r\nupp mot 10 %. Sverige, som då valde att avbryta\r\nsina förhandlingar och stanna utanför\r\nmedlemskapet, behöll en låg arbetslöshet under\r\nhela 70- och 80-talet. Under de centerledda\r\nregeringarna på 70-talet -- en verkligt svår period av\r\nomställning med energikriser, lågkonjunktur i\r\nvärlden osv. -- behöll vi vår låga arbetslöshet. Men\r\nså fort vi började anpassa oss till EU-politik i slutet\r\npå 80-talet, i vilken man premierar\r\ninflationsbekämpning framför\r\narbetslöshetsbekämpning, steg vår arbetslöshet\r\nupp till EU:s nivå.</pre><pre>Nu har man förhoppningar om att vi plötsligt skall\r\nkunna klara vår arbetslöshet om vi binder oss,\r\nsläpper vår självständighet som land, går in i denna\r\nunion och därmed tvingas att lyda en hel del av de\r\nsaker som bestäms nere i Bryssel när det gäller\r\nekonomisk politik osv. Är inte detta en egendomlig\r\noch from förhoppning? Vad har regeringen för\r\nsäkra ekonomiska prognoser som säger att vi\r\nverkligen kan lösa våra arbetslöshetsproblem\r\ngenom att bli medlemmar och ge upp vår rätt till\r\nsjälvbestämmande?</pre><pre>Anf. 44  Statsminister CARL BILDT (m):</pre><pre>Fru talman! Det finns inga garantier för att\r\nnågonting löser våra arbetslöshetsproblem om vi\r\ninte är beredda att göra det själva genom en sund,\r\nstram och riktig ekonomisk politik.</pre><pre>Det vi vet är att förutsättningarna för att vi skall\r\nkunna klara detta förbättras dramatiskt av att vi\r\nkan samverka med andra länder. Birgitta\r\nHambraeus kan vända och vrida på siffrorna på litet\r\nolika sätt, men om hon tittar på det europeiska\r\nmönstret är det inte på något sätt enhetligt. Det\r\nfinns länder utanför detta samarbete som har\r\ndrabbats av arbetslöshet som är mycket betydande\r\noch som inte på något sätt kan skyllas på någon\r\nanpassning. Låt oss ta Finland som ett konkret\r\nexempel, och låt oss ta vår egen erfarenhet.</pre><pre>Vi vet att dagens ekonomiska kris har sin grund i\r\nmisslyckanden på 70- och 80-talen. Ett av dessa\r\nmisslyckanden var att vi inte klarade av\r\ninflationsbekämpningen. Om vi hade hållit en\r\nstriktare låginflationslinje under 70-talet och\r\nframför allt under 80-talet -- det var då skillnaderna\r\nbörjade komma -- hade förutsättningarna för\r\nsvensk sysselsättningsutveckling varit klart bättre.</pre><pre>Vi fick vår arbetslöshet utanför det europeiska\r\nsamarbetet. Att gå in i samarbetet är i sig ingen\r\ngaranti för att vi klarar av det, men det förbättrar\r\navsevärt våra förutsättningar för att klara denna\r\nalldeles avgörande uppgift. Det finns icke en\r\nregering i Europa som tror att man klarar tillväxt\r\noch arbetslöshet utan mer av samarbete också på\r\nden ekonomiska politikens område.</pre><pre>Fru talman! Det sägs retoriskt att vi ger upp\r\nsjälvständighet och går in i en union. Vad är det för\r\nsjälvständighet Birgitta Hambraeus talar om?\r\nVarje form av samarbete -- jag hoppas att även\r\nBirgitta Hambraeus är för samarbete -- innebär i\r\nnågon utsträckning att vi gör avkall på\r\nsjälvständigheten. Robinson Crusoe var förvisso\r\nväldigt självständig intill dess att Fredag dök upp på\r\nhans ö och de fick samarbeta. Inte ens Robinson\r\nCrusoe kunde göra precis som han ville.</pre><pre>Vi skall inte vara några isolerade vildar på några\r\nisolerade öar. Vi vill samverka med varandra i\r\nSverige och med andra nationer. Detta innebär ett\r\ngivande och tagande. Vi är inte de isolerade\r\nvildarna. Vi är de samverkande nationerna, och det\r\när bara så vi kan lösa gemensamma problem. Allt\r\nannat är och förblir en illusion.</pre><pre>Anf. 45  BIRGITTA HAMBRAEUS (c):</pre><pre>Fru talman! Anser Sveriges statsminister att\r\nSverige har varit isolerat under 1900-talet ända till\r\nden tidpunkt då vi började anpassa oss till EU? Det\r\nanser inte jag.</pre><pre>I en skrift från Finansdepartementet står det t.ex.\r\natt Sverige tillhör de tio länder på jorden som har\r\nmest internationellt samarbete. Vi tillhör faktiskt\r\n3 754 internationella organisationer enligt denna\r\nrapport från Finansdepartementet. Vi samverkar.\r\nFrågan är inte om vi skall samverka med\r\nEuropeiska unionen utan hur.</pre><pre>Varför skulle vi bli isolerade för att våra\r\ngrannländer bildar en union? Det finns ingen logik\r\ni detta. Jag ser det som ren och skär propaganda.\r\nJag tycker att det är tragiskt att debatten skall ha\r\nden nivån.</pre><pre>Anf. 46  Statsminister CARL BILDT (m):</pre><pre>Fru talman! Det gläder mig att också Birgitta\r\nHambraeus är för samverkan. Då måste Birgitta\r\nHambraeus inse att medlemskap i alla dessa\r\ninternationella organisationer innebär ett mått av\r\navkall på vår självständighet. Vi har inte varit den\r\nisolerade vilden på den isolerade ön, utan vi har\r\nsuttit i den ena organisationen efter den andra och\r\nargumenterat och förhandlat och kommit fram till\r\ngemensamma lösningar därför att vi tycker att\r\ngemensamma lösningar är bättre. De är\r\neffektivare.</pre><pre>Det som har inträffat är ju att vår värld har\r\ninternationaliserats alltmer. Allt från ekonomi och\r\nmiljöproblem till medier internationaliseras.\r\nGränserna betyder tack och lov allt mindre. Då\r\nmåste vi bygga demokratin också över\r\nnationsgränserna. Vi måste skapa fastare\r\nsamverkansformer mellan nationer och folk för att\r\nlösa gemensamma problem och säkra freden.</pre><pre>Låt mig säga att det som stör mig något i Birgitta\r\nHambraeus argumentaion är frontställningen mot\r\nsamverkan och tron att det i en värld av gemenskap\r\nfinns någonting som heter ''den totala\r\nsjälvständigheten''. Det är en argumentation som\r\nleder till att vi blir den isolerade vilden på den\r\nisolerade ön. Det gläder mig att inte ens Birgitta\r\nHambraeus vill det.</pre><pre>Anf. 47  HANS GÖRAN FRANCK (s):</pre><pre>Fru talman! Jag vill vända mig till statsministern\r\noch anknyta till den diskussion han just nu har haft.</pre><pre>Det är angeläget att framhålla vikten av\r\nalleuropeiskt samarbete och vikten av alleuropeisk\r\nkollektiv säkerhet. Men kan statsministern säga\r\nnågonting annat än att Europaunionen under\r\növerskådlig tid kommer att stanna vid att vara ett\r\nvästeuropeiskt projekt?</pre><pre>Den andra frågan gäller försvars- och\r\nutrikespolitiken. Ulf Dinkelspiel sade här för ett\r\ndrygt år sedan att Sverige inte skulle motsätta sig en\r\nutveckling mot ett gemensamt försvar. Jag undrar\r\ndå hur statsministern har tänkt sig att upprätthålla\r\nden alliansfria politiken, syftande till neutralitet i\r\nkrig, om man på det sättet från början har givit\r\nupp?</pre><pre>Jag är något förvånad över att vi fortfarande inte\r\nhar fått ett besked om hur regeringen tänker sig\r\nlösa frågan om garantier för offentlighetsprincipen.\r\nVi har haft diskussioner gång på gång här i\r\nkammaren och blivit utlovade besked. Nu skriver\r\nregeringen på ett avtal utan att vi vet någonting om\r\ndetta!</pre><pre>Jag vill erinra om att Hollands regering har vänt sig\r\nmed skärpa mot hemlighetsmakeriet i en anmälan\r\ntill Europadomstolen. Skall det vara\r\nhemlighetsmakeri i hemlighetsmakeriet,\r\nstatsministern?</pre><pre>Anf. 48  Statsminister CARL BILDT (m):</pre><pre>Fru talman! Det skall det inte vara.</pre><pre>Garantin för den svenska offentlighetsprincipen\r\nligger i den svenska grundlagen. Jag tänker inte\r\nförhandla om den svenska grundlagen med andra\r\nländer. Däremot är det viktigt att de respekterar\r\noch vet om de bestämmelser som gäller i Sverige.\r\nDet kommer att ske på det sätt som Ulf Dinkelspiel\r\nhar redogjort för.</pre><pre>Så till en av de andra viktiga frågor som Hans\r\nGöran Franck tar upp: perspektivet Västeuropa--\r\nÖst- och Centraleuropa. Jag tror mig veta att Hans\r\nGöran Franck läser de anföranden som jag har\r\nhållit under de senaste ett och ett halvt åren i olika\r\neuropeiska församlingar. Jag har redogjort för min\r\noch -- tror jag -- också Hans Göran Francks vision\r\nav det europeiska samarbetet. Han kan se att jag\r\nhela tiden har sagt att den utvidgning som nu\r\nförhoppningsvis sker med fyra länder, där de 12\r\nländerna blir 16 och det västeuropeiska samarbetet\r\ndärmed blir komplett, är nödvändigt framför allt\r\ndärför att det stärker och förbereder inför den stora\r\noch alldeles avgörande uppgift som på 90-talet\r\ninnebär att integrera de central- och östeuropeiska\r\nländerna i detta samarbete. Det vill de själva. Jag\r\ntror att flera av de centraleuropeiska länderna\r\nkommer att ha ansökt om medlemskap redan innan\r\nvi har blivit medlemmar den 1 januari 1995.</pre><pre>Därmed kommer frågan om nästa stora utvidgning\r\nav samarbetet mycket snabbt upp på dagordningen.\r\nJag hoppas och tror att Sverige kommer att tillhöra\r\nde nationer som driver på. Säkerheten i Europa kan\r\ninte isoleras till enstaka delar av Europa. Det\r\nhandlar om hela Europa.</pre><pre>Den andra frågan handlade om den militära\r\nalliansfriheten kontra det att vi har sagt att vi inte\r\nvill bromsa en utveckling. Nej, det vill vi inte. Om\r\nandra vill gå vidare t.ex. inom ramen för den\r\nvästeuropeiska unionen har vi ingen anledning att\r\nbromsa detta. Det är deras val. Vi tar själva\r\nsjälvständigt ställning till i vilken utsträckning vi vill\r\nvara med. I samband med medlemskapet skall vi\r\ndefiniera vår ställning till den västeuropeiska\r\nunionen. Det finns ingen konflikt mellan det som\r\nUlf Dinkelspiel sade den 1 februari och det faktum\r\natt den svenska militära alliansfriheten alltjämt\r\nbestår.</pre><pre>Anf. 49  HANS GÖRAN FRANCK (s):</pre><pre>Fru talman! Det måste ju ligga en motsättning i att\r\nman, när man inleder förhandlingarna, säger att\r\nman går med på ett gemensamt försvar eller att man\r\ni varje fall inte skall förhindra eller motsätta sig det.\r\nDärmed har man ju intagit en ståndpunkt. Jag vill\r\nfråga statsministern: Varför tror statsministern att\r\nDanmark har begärt ett uttryckligt undantag på den\r\nhär punkten? De har inte gjort det för intet. Varför\r\nväljer inte Sverige samma linje som Danmark\r\ngjorde i försvarsfrågan?</pre><pre>När det gäller offentlighetsprincipen är jag\r\nfortfarande förvånad över att statsministern här gör\r\nuttalanden i den frågan utan att komma med något\r\nförslag om hur detta skall lösas. Först har vi fått\r\nhöra att det skulle bli någon form av ömsesidighet.\r\nVi har fått höra att det skulle lösas gemensamt med\r\nde nordiska länderna. Ingenting av detta har dock\r\nskett innan avtalet underskrivs.</pre><pre>Anf. 50  Statsminister CARL BILDT (m):</pre><pre>Fru talman! Den sista frågan gav ju Ulf Dinkelspiel\r\nsvar på tidigare. Han talade om vad som skulle\r\nkomma där. Den yttersta garantin för svensk\r\ngrundlag ligger i Sveriges riksdag och i grundlagen\r\nsjälv. Det är en mycket viktig princip. Vi skall\r\naldrig lita på någon annan än oss själva när det\r\ngäller våra grundlagar. Vi skall aldrig göra våra\r\nsvenska grundlagar till föremål för andras\r\nbeslutsfattande eller för andras medverkan. Svensk\r\ngrundlag gäller i Sverige. Beslut om svensk\r\ngrundlag fattas av Sveriges riksdag. Därmed sätter\r\nvi punkt i den delen. Detta respekteras av andra.\r\nDet är viktigt att få det fastlagt. Det redogjorde Ulf\r\nDinkelspiel för.</pre><pre>Låt mig sedan gå över till frågan om militärallians\r\nigen. Konkret var det frågan om Danmark. Frågan\r\nom varför Danmark begärde undantaget skall ju\r\nställas till de danska företrädarna. Det är ett faktum\r\natt den danska positionen är fundamentalt\r\nannorlunda. Danmark är ju faktiskt redan medlem\r\ni en militärallians. NATO är en fullt integrerad\r\nmilitärallians. Den europeiska unionen är det inte\r\noch kommer enligt min mening inte att bli det\r\nheller.</pre><pre>Däremot kommer det att ske en allt närmare\r\nsamverkan i utrikes- och säkerhetspolitiska frågor i\r\nden europeiska unionen. Denna samverkan kan\r\nockså innehålla, och kommer säkert att innehålla,\r\nförsvarspolitiska komponenter. Vi får vara med och\r\nta ställning till i vilken utsträckning detta skall ske\r\noch i vilken utsträckning vi skall medverka i detta.\r\nNär det gäller den delen av vår säkerhetspolitik är\r\ndetta fortfarande nationella avgöranden som vi\r\nträffar själva.</pre><pre>Anf. 51  MAJ BRITT THEORIN (s):</pre><pre>Fru talman! Mot bakgrund av de senaste timmarnas\r\ndiskussion skulle jag gärna vilja ansluta mig till\r\nTage Danielsson när han säger: Den som inte\r\ntvivlar är inte riktigt klok.</pre><pre>I den deklaration som Ulf Dinkelspiel gav den 1\r\nfebruari 1993 sade han, när det gäller den\r\ngemensamma utrikes- och säkerhetspolitiken, att vi\r\när beredda att ikläda oss samma fördragsmässiga\r\nrättigheter och skyldigheter som gemenskapens\r\nnuvarande medlemmar. Sedan sade han: Som den\r\nsvenska riksdagen nyligen har deklarerat består\r\nSveriges militära alliansfrihet alltjämt. Samtidigt\r\ninser vi att utformningen på lång sikt av en\r\ngemensam försvarspolitik som med tiden skulle\r\nkunna leda till ett gemensamt försvar är ett mål för\r\nden gemensamma utrikes- och säkerhetspolitiken\r\nsom kommer att diskuteras vidare 1996. Vi avser\r\ninte hindra den europeiska unionens utveckling på\r\nvägen mot detta mål.</pre><pre>Min fråga till Ulf Dinkelspiel är då: Har inte\r\nSverige redan avstått från att säga nej till ett\r\ngemensamt försvar genom denna deklaration?</pre><pre>Tidigare fick vi höra, på en fråga från Lena\r\nKlevenås, att Maastrichtavtalet gäller. Det är också\r\nmin erfarenhet av internationellt arbete att det\r\nalltid är den skrivna avtalstexten som gäller och inte\r\naldrig så välvilliga tolkningar. I Maastrichtavtalet i\r\nartikel J 4.1. står det att den gemensamma\r\nsäkerhetspolitiken skall inkludera alla frågor som\r\när relaterade till unionens säkerhet inkluderande\r\ndet eventuella formandet av en gemensam\r\nförsvarspolitik som kan komma att leda till ett\r\ngemensamt försvar.</pre><pre>Enligt internationell juridisk expertis ger denna\r\nparagraf unionen full makt att handskas med all\r\nförsvarspolitik och med ett gemensamt försvar.\r\nMan behöver ingen som helst utvidgning av\r\nMaastrichtavtalet för att kunna göra detta. Man har\r\nockså gett VEU i uppdrag att utforma och jobba\r\nmed ett gemensamt försvar. Min andra fråga är då:\r\nVilket land har en utrikes- och säkerhetspolitik som\r\ninte inrymmer ett försvar? Jag känner inte till något\r\nsådant land. Det kunde vara intressant att få veta\r\nom det finns.</pre><pre>Anf. 52  Statsrådet ULF DINKELSPIEL\r\n(m):</pre><pre>Fru talman! Den första frågan som Maj Britt\r\nTheorin ställde, nämligen om vår egen inställning\r\ntill en medverkan i en försvarsallians, har\r\nstatsministern redan berört i ett tidigare svar. Jag\r\nhar också i tidigare debatter med Maj Britt Theorin\r\nhänvisat till vad som står i deklarationen från den 1\r\nfebruari. Sveriges militära alliansfrihet består\r\nalltjämt.</pre><pre>Det är riktigt, och statsministern sade det alldeles\r\nnyss, att vi icke avser att lägga hinder i vägen för en\r\nutveckling mot en gemensam försvarspolitik inom\r\nramen för den västeuropeiska unionen. Men\r\ndärmed har vi icke på något sätt förpliktat oss till ett\r\nsådant samarbete. Det finns i dag ingen gemensam\r\nförsvarspolitik inom den europeiska unionen.\r\nVarje beslut på det här området fattas med\r\nenhällighet. Ingen kan tvinga in Sverige i ett sådant\r\nsamarbete.</pre><pre>Visst gäller Maastrichtavtalet och för övrigt alla de\r\nfördrag som Sverige skall skriva under. Men det\r\ngäller också att läsa dessa fördrag på ett riktigt sätt.\r\nDessa fördrag förpliktar icke Sverige på något sätt,\r\njag upprepar det, att medverka i en eventuell\r\nframtida gemensam försvarspolitik, än mindre i ett\r\ngemensamt försvar om detta över huvud taget\r\nskulle aktualiseras.</pre><pre>Det är Sveriges regering och Sveriges riksdag som\r\nsuveränt beslutar i dessa frågor. Jag vet inte heller\r\natt det finns något annat land som är utan försvar.\r\nDet är varje enskilt land som självt bestämmer hur\r\nman vill utforma sitt försvar och om man vill\r\nsamarbeta med andra. I vårt fall har vi valt vår linje.\r\nI dagsläget är den linjen den militära\r\nalliansfriheten. Den består alltjämt.</pre><pre>Anf. 53  MAJ BRITT THEORIN (s):</pre><pre>Fru talman! Jag har läst mycket noga vad Ulf\r\nDinkelspiel sade vid inledningen av\r\nförhandlingarna. Han sade tydligt och klart att vi är\r\nberedda att ikläda oss samma fördragsmässiga\r\nrättigheter och skyldigheter som gemenskapens\r\nnuvarande medlemmar. Det gällde just utrikes- och\r\nsäkerhetspolitiken. Enligt avtalstexten och\r\ninternationell juridisk expertis inrymmer detta i sig\r\nockså det gemensamma försvaret. Det krävs ingen\r\nsom helst ändring av Maastrichtavtalet för ett\r\ngemensamt försvar.</pre><pre>Det är inte så underligt att man blir tveksam inför\r\nvad regeringen egentligen vill när man lyssnat till\r\nvad Carl Bildt har sagt internationellt. Jag är inte\r\nensam om min tvekan och mitt tvivel. Vi har hört\r\nen hel del internationella forskare säga: Allt tal om\r\natt denna paragraf och detta avtal inte innehåller ett\r\ngemensamt försvar är ingenting annat är politisk\r\npropaganda.</pre><pre>Ett fredens Europa är för mig någonting positivt,\r\nmen det kan aldrig gälla ett gemensamt försvar.\r\nInnehåller avtalet enligt expertis bindningar till ett\r\ngemensamt försvar är det för mig omöjligt att\r\nacceptera.</pre><pre>Anf. 54  Statsrådet ULF DINKELSPIEL\r\n(m):</pre><pre>Fru talman! Jag uttryckte mig tydligen inte helt\r\nklart. I varje fall tycks inte mitt budskap ha gått\r\nfram.</pre><pre>Genom medverkan i den europeiska unionen\r\nikläder vi oss samma rättigheter och skyldigheter\r\nsom andra medlemmar i unionen. Men detta\r\ninnebär inte -- Maj Britt Theorin -- någon\r\nförpliktelse att delta i något försvarssamarbete eller\r\nett gemensamt försvar. Det avgörande är att\r\nfördraget icke binder.</pre><pre>Maj Britt Theorin må komma dragande med än den\r\nene, än den andre eller än den tredje\r\ninternationella experten; de skall inte tolka vår\r\npolitik. Den politik som vi står för redovisades i den\r\ndeklaration som jag gjorde den 1 februari inför\r\nEU:s medlemsländer. Det är den politik som gäller.\r\nDen politiken är fast förankrad här i riksdagen, och\r\nden är utgångspunkten.</pre><pre>Skall vi ändra på den politiken gör vi detta\r\nsuveränt. Det gör Sveriges regering och Sveriges\r\nriksdag, ingen annan.</pre><pre>Anf. 55  TALMANNEN:</pre><pre>Informationen om avtalet med EU är nu slut, och\r\nvi tackar statsministern och statsrådet Dinkelspiel.</pre><pre>(Applåder) 068hänv o vot Kl. 11.32 Pass 31 Efter\r\nanf. nr. 55</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1993/94:153 och 181 till skatteutskottet</pre><pre>3 §  Beslut rörande utskottsbetänkanden som\r\nslutdebatterats den 23 februari</pre><pre>Beslut</pre><pre>UU21 Situationen i det tidigare Jugoslavien</pre><pre>Mom. 5 (Bosnien-Hercegovinas folkrättsliga\r\nstatus)</pre><pre>Yrkanden:</pre><pre>1. utskottet</pre><pre>2. mot. U631 yrk. 1</pre><pre>Votering:</pre><pre>281 för utskottet</pre><pre>25 för mot. U631 yrk. 1</pre><pre>1 avstod</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 73 m, 13 fp, 27 c, 20 kds, 21 nyd, 3 -</pre><pre>För mot.:</pre><pre>14 fp, 2 kds, 9 v</pre><pre>Avstod:</pre><pre>1 kds</pre><pre>Frånvarande:</pre><pre>14 s, 7 m, 6 fp, 4 c, 3 kds, 2 nyd, 5 v, 1 -</pre><pre>Mom. 6 (vapenembargo och sanktioner)</pre><pre>Yrkanden:</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till mot. U631 yrk. 3 och 4 (fp,\r\ns)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>4 §  Den ekonomiska politiken och\r\nbudgetregleringen m.m.</pre><pre>Föredrogs</pre><pre>finansutskottets betänkande</pre><pre>1993/94:FiU10 Den ekonomiska politiken och\r\nbudgetregleringen m.m. (prop. 1993/94:100\r\ndelvis).</pre><pre>Anf. 56  GÖRAN PERSSON (s):</pre><pre>Herr talman! Vi har denna förmiddag ägnat oss åt\r\nen diskussion om det nyligen träffade avtalet med\r\nEU. Det är ett exempel på en bra samverkan\r\nmellan regeringen och oppositionen. Vi har känt att\r\nman har lyssnat på våra synpunkter och att man har\r\ntagit hänsyn till våra krav. Resultaten i\r\nförhandlingarna har blivit bra. Det är en framgång\r\nför Sverige.</pre><pre>Tyvärr är inte samma attityd närvarande från\r\nregeringens sida när vi diskuterar den ekonomiska\r\npolitiken. Där uteblir resultaten, och det är inte bra\r\nför Sverige. En summering av den ekonomiska\r\npolitik som Anne Wibble bär ansvar för slutar i ett\r\ntydligt budskap: Man har åstadkommit\r\nefterkrigstidens största politiska misslyckande.\r\nMassarbetslösheten har fått fotfäste i vårt land. Så\r\nser det ut.</pre><pre>Till det här skall läggas att detta resultat inte har\r\nkommit av sig självt utan är en konsekvens av en\r\nmedveten politik, som Anne Wibble är den främsta\r\nekonomisk-politiska exponenten för. Det är fråga\r\nom ett nyliberalt systemskifte, som skulle\r\ngenomföras i Sverige på samma sätt som det hade\r\ngenomförts i USA och i England.</pre><pre>Kommer ni ihåg valrörelsen 1991, då Ny start för\r\nSverige lanserades? Alla skulle få det bättre. Ingen\r\nskulle få det sämre. Skatterna skulle sänkas.\r\nPrivatiseringarna skulle sjösättas. Det var ingen\r\nhejd på fördelarna. T.o.m. hyrorna skulle sänkas.</pre><pre>När den politiken så småningom mötte en\r\nverklighet visade det sig att den var ihålig. Då\r\növergick man inom det nyliberala lägret till att säga:\r\nVi måste nog först få det sämre innan vi får det\r\nbättre. Vi skall gå igenom stålbadet. Och så följde\r\nman den argumentationslinjen ett tag.</pre><pre>Nu lyfter de dominerande ideologerna i det\r\nnyliberala lägret fram positionerna och säger: Det\r\när nog så att inte alla kan få det bättre. Några i vårt\r\nframtida Sverige måste räkna med att permanent få\r\ndet sämre. Några lämnar vi efter oss. En ny\r\narbetsmarknad skall växa fram med underbetalda\r\njobb, med en servicesektor som bygger på att de två\r\ntredjedelar som har det bra skall ha råd att\r\nefterfråga tjänsterna från den tredjedel som får\r\nfinna sig i att det i nyliberalernas Sverige har blivit\r\nsämre.</pre><pre>Så har man gått cirkeln runt, från det att man\r\nstartade i valrörelsen 1991, då alla skulle få det\r\nbättre, till att nu visa på en utveckling framför oss\r\ndär några alltid kommer att få det sämre. Så kan det\r\nideologiska tillkortakommandet i Anne Wibbles\r\nekonomiska politik formuleras och beskrivas.</pre><pre>Vi kommer att följa Anne Wibble under hela detta\r\når och fram till valrörelsen med påminnelser om\r\nsamtliga de löften som de nuvarande\r\nregeringspartierna ställde ut för att erövra\r\nregeringsmakten och för att använda denna till att\r\nbörja bryta ned välfärdssamhället. Det blir en hård\r\noch lång valstrid, och den är viktig, eftersom det\r\nhandlar om ett vägval.</pre><pre>Mot det här ställer vi socialdemokrater ett politiskt\r\nalternativ som utgår från en ideologisk grundsyn\r\nsom bygger på solidaritetsbudskapet. Det\r\nsammanfattas enklast i ett politiskt program i två\r\npunkter: 1) Sätt människor i arbete. 2) Fördela\r\nbördorna rättvist.</pre><pre>Vi har lanserat det programmet i riksdagen vid flera\r\ntillfällen och konkretiserat det på punkt efter\r\npunkt. Det representerar också vårt\r\nställningstagande här i dag. Det innehåller en\r\nsatsning i detta konjunkturläge på investeringar.</pre><pre>Den första hörnpelaren är investeringar i\r\nmänniskors kunskaper. Det är inte rätt att använda\r\nsamhällets resurser till passiva bidrag i ett läge då vi\r\nborde kunna använda dem mer aktivt för\r\nkompetensuppbyggnad.</pre><pre>Den andra hörnpelaren är att låta industrin i detta\r\nläge bygga ut sin produktionskapacitet och att\r\ninföra direktavskrivningar, så att vi i det\r\nkonjunkturläge som vi nu har framför oss slipper\r\nflaskhalsarna och därmed undviker\r\ninflationstendenserna.</pre><pre>Den tredje hörnpelaren är att vi nu skall få fart på\r\nbyggandet. Det är fel att låta en hel näringsgren\r\nligga i malpåse och riskera att den långsiktigt\r\navvecklas, när samhället har så stora behov. Alla\r\nser ju hur skolhusen förfaller och att\r\nsjukhusbyggnader och daghem skulle behöva\r\nrepareras. Alla inser risken för en kommande\r\nbostadsbrist, och många begriper att de äldre måste\r\nha en anpassning av sina lägenheter. Resurserna för\r\natt göra detta använder vi i dag i Sverige till att\r\nvänta och återigen vänta på bättre tider.</pre><pre>Vi lägger också fram ett program för att satsa på\r\nmiljöinvesteringar, på sådant som gör att vårt\r\nsamhälle blir bättre att leva i. Vi för i vårt alternativ\r\nresonemang om penningpolitiken, om krisens\r\nbakgrund och om det statsfinansiella förfallets\r\norsaker, bl.a. om arbetslöshetens förtärande\r\nverkan också på statsfinanserna.</pre><pre>Det här är känt, det är presenterat, och vi möter ett\r\noerhört gott gensvar ute i landet när vi far runt i\r\nbygderna och pratar om vår politik. Här i riksdagen\r\nhar däremot vår politik vid flera tillfällen dömts ut\r\nav den borgerliga majoriteten, såsom varande icke\r\nhållbar, ett alternativ som är för lättviktigt. Det må\r\nså vara att man tycker så, men när vi nu ser vad som\r\nhänder denna vår i Sveriges riksdag, blir den kritik\r\nfrån de borgerliga som kommer att följa här i\r\ntalarstolen litet märklig.</pre><pre>Vad gör vi just nu i riksdagen? Jo, vårt resonemang\r\nom att det statsbidragssystem som infördes för\r\nkommunerna inte var hållbart motsvaras nu av att\r\nen statlig utredning har tillsatts för att just titta på\r\nden saken. På den punkten fick vi rätt.</pre><pre>Vårt resonemang om att det är fel att nu skicka ut\r\n20 000--30 000 kommunalt anställda,\r\nsjuksköterskor och lärare, i öppen arbetslöshet\r\nmöts nu av att man i arbetsmarknadsutskottet\r\nbörjar försöka hitta lösningar som innebär att\r\nsituationen åtminstone denna vår inte förvärras.\r\nDär får vi rätt.</pre><pre>Vårt resonemang om att inte låta byggandet gå i\r\nbotten utan att nu satsa på ROT, reparationer,\r\nombyggnad och tillbyggnad, möts av ett gensvar\r\nfrån riksdagen som innebär att regeringen körs\r\növer. Där har vi fått rätt.</pre><pre>Vårt långa resonemang i denna kammare om\r\npenningpolitiken har kanske inte förts så mycket i\r\nutskotten och i riksdagen utan mest av Anne\r\nWibbles föregående statssekreterare, han som\r\nunder åtminstone två år skötte\r\nFinansdepartementets dagliga verksamhet, Olle\r\nWästberg, som på ledarplats i Expressen har\r\nuttryckt samma kritik av regeringen på den här\r\npunkten som vi.</pre><pre>Så kan jag gå igenom område efter område och\r\nkonstatera att det vi har sagt till delar accepteras av\r\ndenna riksdag. När varje utskott var för sig\r\nhanterar vår politik vinner vi framgång, men när\r\nhelheten skall beskrivas av finansutskottets\r\nrepresentanter, då döms den ut. Detta kan vi bära.\r\nDet tragiska är att denna saktfärdighet från\r\nregeringens sida och från majoritetens sida i denna\r\nkammare gör att människor kommer i kläm och att\r\nSverige förlorar möjligheter. När man väl kommer\r\ntill skott är det för sent, det är för svagt, det är för\r\nsnålt. Det är ett bra sammanfattande omdöme om\r\nden ekonomiska politik som regeringen förmår\r\nsamla sig till.</pre><pre>På ett område når vi inte regeringen. Det gäller den\r\ndel som rör rättvisefrågorna. Där är det stumt. Vi\r\nser där hur Moderaterna dominerar\r\nregeringsarbetet genom att de har skaffat sig\r\nkontroll över det viktiga i systemskiftets Sverige,\r\nnämligen skattepolitiken, den del av\r\nFinansdepartementet som står för intäkterna. Där\r\nfinns Tobissons doktrin: Låt oss först göra\r\nneddragningarna i statens intäkter, och sedan\r\ntvingas besparingarna fram.</pre><pre>Nu genomför man dessa skatteförändringar --\r\nofinansierade i stor utsträckning, finansierade till\r\nen del. De genomförs i Finansdepartementet, men\r\ni den del som Moderaterna själva hanterar. Det är\r\norättvisor. Det är löntagare och pensionärer som\r\nfår höjd skatt, och det är kapitalägare och andra\r\nsom får sänkt skatt. Det är klart att bitterheten över\r\ndenna orättvisa är stor i det svenska folkdjupet.</pre><pre>Sedan förklarar Moderaterna den här\r\nskatteförändringen med att det totala skattetrycket\r\npå något sätt trots allt har minskat och att varje\r\nhushåll därmed i genomsnitt har fått en\r\nskattesänkning på 4 000 kr. Man tar sig för pannan.\r\nDen genomsnittliga bedömningen av\r\nfördelningspolitiken rymmer ju två extremer: Vissa\r\nmänniskor t.o.m. i regeringskretsen får 7 miljoner\r\nkronor i skattesänkningar, medan läraren,\r\nsjuksköterskan, den vanlige inkomsttagaren får\r\n6 000 kr i skattehöjning. Väger man ihop detta\r\nhittar man naturligtvis förr eller senare ett snitt,\r\nmen det säger ingenting om fördelningen.</pre><pre>När skattesänkningen motsvarar 4 000 kr per\r\nhushåll innebär det ju att vi i det statsfinansiella\r\nmoras som vi befinner oss i har tagit bort statliga\r\nintäkter, och när de tas bort försvinner också\r\nförutsättningarna för att bedriva en politik som\r\nutjämnar med hjälp av den offentliga sektorns\r\nverksamhet. Sjuksköterskor, lärare och andra ser\r\nnu sin egen skatt höjd därför att man från\r\nregeringen trumpetar ut att statsfinanserna kräver\r\ndet, men samtidigt pågår för andra grupper\r\nskattesänkningar, som sammantaget innebär att\r\nbesparingar drabbar den egna verksamheten.\r\nLärare och sjuksköterskor som varje dag arbetar\r\nmed att minska klyftorna i samhället ser detta\r\ndubbla tal.</pre><pre>Förstår ni varför bitterheten växer i det svenska\r\nsamhället? Och förstår ni som är socialliberaler\r\nvarför människor som kanske traditionellt har känt\r\nen viss samhörighet med de värderingarna nu frågar\r\nsig vad Folkpartiet sysslar med? Anne Wibble har\r\ntillsammans med Per Westerberg blivit den främsta\r\nexponenten, symbolen för detta systemskifte. Är\r\ndet att undra på att socialliberalerna flyr?</pre><pre>Denna högerpolitik är möjlig att genomföra därför\r\natt vi i Sveriges riksdag i dag har ett högerparti som\r\nstår utanför regeringen och som lojalt stödjer\r\nförslagen. Vi får se hur länge detta parti blir kvar.\r\nRegeringen har sedan ytterligare ett litet parti inom\r\nsig, som aktivt bidrar till Moderaternas dominans,\r\nnämligen Kristdemokraterna. Kds ligger i dag till\r\nhöger om Moderaterna. Kds är det parti som gör\r\natt Moderaterna inom regeringen har kraft nog att\r\ndriva fram systemskiftet. För detta bär kds ett\r\nohyggligt stort ansvar.</pre><pre>När vi har kritiserat fördelningspolitiken har vi\r\nmötts av människor som har sagt att Bengt\r\nWesterberg ju ändå har ett inflytande i\r\nSocialdepartementet. Ja, det är rätt. Vi gillar\r\nmycket av det Bengt Westerberg säger, men i sin\r\ndagliga gärning har han ju spänts framför uppgiften\r\natt dra de sociala reformer i land som kännetecknas\r\nav Alf Svenssons systemskifte inom\r\njämställdhetspolitiken.</pre><pre>Kvinnorna förlorar på den utveckling vi har i\r\nSverige i dag. De är de stora förlorarna genom\r\nneddragningarna i kommunerna, attackerna på\r\nfördelningspolitiken och ovanpå detta detta\r\nvårdnadsbidrag som nu Bengt Westerberg skall\r\ndriva genom i riksdagen. Det är ingenting annat än\r\nett systemskifte också det, likvärdigt med de andra\r\nsystemskiftena som vi har sett under de senaste\r\nåren. Det blir inte mindre allvarligt,\r\nriksdagsledamöter, av att det systemskiftet\r\nbeledsagas av fagert tal om rättvisa och solidarisk\r\nfördelning.</pre><pre>När vi nu går ut i valrörelsen kommer två tydliga\r\nalternativ att stå mot varandra. Det ena är\r\nSocialdemokraterna, som sätter rätten till arbete\r\nfrämst på den politiska dagordningen. Vi hävdar att\r\nvi inte som regeringen vill kan vänta till 1996 med\r\natt minska arbetslösheten, utan det måste göras nu,\r\nför annars exploderar långtidsarbetslösheten som\r\nen socialbidragsbomb ute i kommunerna.</pre><pre>Jag var häromdagen i Göteborg. Där kommer\r\nsocialbidragen nästa år att kosta 1 miljard kronor.\r\nArbetslösheten är orsaken.</pre><pre>Nu har regeringen sagt att vi skall leva med den\r\narbetslösheten fram till 1996. Sedan kan vi börja\r\nminska den -- om vi får en tillväxt som råkar ligga\r\npå 4 %. Hur det skall gå till har man ingen\r\nuppfattning om. Det besked som de arbetslösa får\r\nav regeringen är: Vänta och se, det kanske blir\r\nbättre! Medan man väntar föröds statsfinanserna\r\noch fördärvas det som är grunden i\r\nvälfärdssamhället.</pre><pre>Ingen kommer undan arbetslöshetens kostnader,\r\ningen! Ni som sitter här och har era arvoden, vi som\r\när ute i samhället och möter människor som har\r\njobb, alla kommer vi förr eller senare att drabbas\r\nav arbetslöshetens gissel, eftersom den skär rakt\r\nigenom. När de stänger daghemmet Blåkullan, när\r\nplatserna på ålderdomshemmen blir sämre och\r\nfärre, när skolans resurser tas bort, är det ett\r\nuttryck för det statsfinansiella förfall som har sin rot\r\ni arbetslösheten. Ingen kommer förbi detta. Den\r\ndrabbar oss alla.</pre><pre>Samhalls framgångsrike chef Gerhard Larsson\r\nskrev i Dagens Nyheter i veckan följande\r\nbeskrivning av Sverige i dag. Jag vill läsa in detta\r\ntill riksdagens protokoll, för det är en utmärkt\r\nsammanfattning av det problem vi gemensamt har\r\natt lösa.</pre><pre></pre><pre>Gerhard Larsson säger:</pre><pre>''I vår kommer i stort var femte svensk i arbetsför\r\nålder att stå utanför arbetslivet, 375 000 öppet\r\narbetslösa, 250 000 i olika tillfälliga åtgärder och\r\n410 000 förtidspensionärer. I högre åldersgrupper\r\nblir siffrorna än mer svindlande. I gruppen 60--64\r\når är det hela 55 %, alltså mer än varannan, som\r\nstår utanför arbetslivet. Det senare är ett oerhört\r\nslöseri med kunskaper och erfarenheter.''</pre><pre>Det är också ett sätt att beskriva Sverige. Härifrån\r\ntalarstolen beskrivs Sverige annars som ett land där\r\nvändpunkten nu har kommit.</pre><pre>Dessa människor skådar ingen vändpunkt. De har\r\nfått beskedet att arbetslösheten kanske börjar gå\r\nner 1996. Visst har vändpunkten kommit på\r\nbörssidorna -- det har vi alla sett, och det gläds vi\r\nåt -- men den har inte kommit vid köksbordet där\r\nhemma. Svenskarnas vardag är fortfarande präglad\r\nav arbetslöshet, och vi upplever stora orättvisor i\r\nfråga om hur bördorna fördelas.</pre><pre>Det är den verklighetsbilden, den gigantiska\r\narbetsuppgiften, som den politiska debatten\r\nhandlar om och som valrörelsen kommer att gälla.\r\nJag är glad att vi inför valrörelsen har med oss den\r\nförutsättning som ett Europaavtal ger oss. Jag är\r\nnämligen övertygad om att vi kommer att kunna\r\nlösa dessa stora uppgifter, men vi skall göra det\r\ntillsammans med andra i Europa. Jag tror att det är\r\nen förutsättning för att vi snabbt skall kunna pressa\r\ntillbaka arbetslösheten.</pre><pre>Det innebär inte att nationell politik är oviktig --\r\ntvärtom. Den nationella politiken måste skärpas,\r\njust därför att vi förhoppningsvis får tillgång till\r\nytterligare ett redskap. Och i den nationella\r\npolitiken står alternativen mot varandra:\r\nregeringen säger att man skall vänta till 1996, och\r\nvi säger att man skall börja att minska\r\narbetslösheten nu.</pre><pre>(Applåder)</pre><pre>Anf. 57  IAN WACHTMEISTER (nyd):</pre><pre>Herr talman! Ibland tror jag att jag sitter i kyrkan\r\nnär jag är här, och jag undrar varför. Det är inte\r\nbara därför att man får höra samma gamla psalmer,\r\nutan det är också därför att man mera hör tonen\r\nfrån politikens biskopar. En av dem hörde vi\r\nalldeles nyss.</pre><pre>Jag tänkte avbryta den här seansen och tala om\r\nSveriges finanser i denna finansdebatt.</pre><pre>Statsskulden galopperar. De som är intresserade\r\nkan titta i tidningarna i dag. I Svenska Dagbladet\r\nfinns beloppet utskrivet -- ni hickar nog till när ni\r\nser det. Statsskulden galopperar vidare mot 2 000\r\nmiljarder år 1998! Det talar ni inte så gärna om.</pre><pre>Budgetunderskottet är förmodligen den största av\r\nalla ungdomsfrågor. Det talar ni inte om.</pre><pre>Vad tror ni att ungdomarna säger om några år? De\r\nkommer att säga: Vad sysslade ni med 1994? Då\r\nkommer ni att säga: Vem? Jag? När då? Vi var ju\r\növerens! Ja, men vem var ansvarig? Det var ingen\r\nsom var ansvarig. -- Eller hur?</pre><pre>Ni har fått rapporter från OECD,\r\nLindbeckkommissionen, ESO, IMF, Världsbanken\r\noch vad ni vill. Den ena efter den andra säger\r\nsamma sak, och alla vettiga människor som tittar på\r\nSveriges finanser säger samma sak: Höj inte\r\nskatten, men sänk utgifterna! Det är absolut\r\nnödvändigt. Och det måste ske nu!</pre><pre>Lyssnar ni? Absolut inte. I en ganska tragikomisk\r\nbudget, som finansministern har lagt fram, finns\r\nbesparingar på 3,5 miljarder kronor, samtidigt som\r\nutgiftsökningarna är av ungefär samma omfattning.\r\nDet är ingenting. Allt detta sker medan skulden\r\ngalopperar vidare.</pre><pre>Den ekonomiska profeten Gudrun Schyman\r\nbrukar tala om att ''vi tar de pengar vi har och satsar\r\ndem någonstans''. Det är tvärtom riksdagens\r\nallvarligaste uppdrag att inte ta de pengar som vi\r\ninte har och inte satsa dem på en massa saker som\r\nvi inte har råd med. Så ser det ut.</pre><pre>Vi har från Ny demokrati riktat en uppmaning till\r\nregeringen, att komma igen och visa hur man skall\r\nkunna spara 30 miljarder kronor, att få ned\r\nutgifterna från 531 till 500 miljarder kronor. Är det\r\nomöjligt? Eller hur är det, fru finansminister? Kan\r\nni inte, orkar ni inte, eller vill ni inte? Är det fysiskt\r\nomöjligt att göra en sådan sak? Varför är det bara\r\nalla andra, utom Sveriges politiker, som kan tala\r\nom hur det är och hur det skall gå till?</pre><pre>Det är klart att det inte är omöjligt att spara 30\r\nmiljarder, om man driver en rörelse som hela\r\nSverige med 170 miljarder i förlust.</pre><pre>Tror inte ni i regeringen och ni socialdemokrater att\r\nman måste återställa budgetbalansen inom en\r\nkonjunkturcykel? Vad säger t.ex. P-O Eriksson,\r\nordförande i finansutskottet? ''Då säger vi så'',\r\nbrukar han säga och svinga sin klubba när utskottet\r\nhar möten. Kom igen nu och säg något vettigt här!\r\nDet skulle jag gärna vilja höra.</pre><pre>Vi har föreslagit besparingar på 38 miljarder\r\nkronor. Titta på dem! Det är vår broms. Vi har\r\nvisserligen gasat också, så att nettot blir mindre.\r\nMin personliga uppfattning är den att dessa\r\ngasningar kanske inte behövs nu, därför att\r\nkonjunkturen vänder. Där finns det alltså 38\r\nmiljarder kronor. Om vi inte bromsar nu blir det\r\nnödbroms sedan, och då kommer det att vara någon\r\nannan som drar i den.</pre><pre>Vid ett tidigare tillfälle gick jag igenom vad 172\r\nmiljarder kronor är, och det är kanske tröttande för\r\nkammaren att åhöra detta igen. Men jag kan\r\nredovisa det i den här formen:</pre><pre>Det är 17 miljarder i barnbidrag, 7 miljarder i\r\nbostadsbidrag, 39 miljarder i kommunal\r\nbarnomsorg från staten, 18 miljarder för\r\nföräldraförsäkring, 14 miljarder för\r\narbetsskadeförsäkring, 17 miljarder för den statliga\r\ndelen av sjukförsäkringen, 10 miljarder för polisen,\r\n3 miljarder för domstolarna, 16 miljarder för\r\nuniversitet och högskolor samt 31 miljarder av\r\nförsvarets ca 40 miljarder.</pre><pre>Det är 172 miljarder. Det är det som vi går back\r\nmed, herr talman.</pre><pre>Detta underskott på 172 miljarder kan bli vår\r\nräntekostnad om ett par år. När vi har 2 000\r\nmiljarder i statsskuld är de 172 miljarderna\r\nräntekostnad. Då skall svenska folket betala lika\r\nmycket i räntor som kostnaden för allt det som de\r\nfår i dag. Så allvarlig är situationen.</pre><pre>Jag tycker att man här inne skall ägna mer\r\nuppmärksamhet åt folket, åt skattebetalarna. Det\r\när de som står för fiolerna. Det är ingen lösning att\r\ngå till dem och säga: Ni skall stå för fler fioler, ni\r\nskall betala mer, era rackare! Kom loss nu! Än har\r\nni pengar kvar! Det finns ett sätt: Höj skatten för\r\nalla med 28 procentenheter för hela svenska\r\nfolket! -- Då dör ju landet. Det måste alltså sparas\r\ni stället.</pre><pre>Jag har ställt frågor, och jag brukar aldrig få svar.\r\nMen jag kan försöka ställa dem fyra gånger, så\r\nkanske jag får svar.</pre><pre>Skall fru Wibble få balans i statens affärer genom\r\natt spara 3,5 miljarder om året? I så fall skulle hon\r\nfå sitta kvar i 100 år.</pre><pre>Skall ni komma med de tuffa åtgärderna efter valet,\r\nsom socialdemokratiska regeringar och andra\r\nbrukar göra? Före valet är ni skraja och säger att\r\ndet är så tjusigt, men efteråt kommer det fram, att\r\nni kanske har ett program. Eller kommer det\r\nnågonting i kompletteringspropositionen?</pre><pre>Finansministern beskylls ju för att vara så tuff och\r\ninte flumliberal, och det skall hon ta som beröm. Vi\r\nskall höra om hon har någonting att komma med.</pre><pre>Vi skall också höra om Socialdemokraterna har\r\nnågonting att komma med. Jag lyssnade på herr\r\nPersson en kvart, men jag hörde inte så mycket just\r\ndå. Men det kanske klarnar under dagen.</pre><pre>Har ni tänkt på att Ny demokrati har rätt? Det är\r\ntur att det inte är så många i kammaren nu -- det\r\nhär är ju så pinsamt. Vi har haft rätt i den finansiella\r\npolitiken -- den som finansministern sade var så usel\r\nnär vi föreslog att man skulle sänka räntorna,\r\nsläppa kronan loss och göra starka finansiella\r\nbesparingspaket samtidigt osv. Ni har inte\r\nbekymrat er för sådana saker. Jag är rädd för att vi\r\ni Sverige, med nuvarande typ av politiker, kommer\r\natt dö av vår godhet. Det är med ett leende fyllt av\r\ngodhet som man iakttar det som sker i landet.\r\nSnacka om Snövit! Hon förbleknar, om detta över\r\nhuvud taget är möjligt i sammanhanget.</pre><pre>Vi hade rätt vad gäller flyktingpolitiken. Det är\r\nockså en stor finansiell fråga. Kom ihåg det! I dag\r\nvet jag inte vad ni har att anmärka på den\r\nflyktingpolitik vi har lanserat, men vi har blivit\r\nbeskyllda för allt mellan himmel och jord under\r\ntiden.</pre><pre>Nu säger vi en annan enkel sak: Ge dispens från\r\nLAS, arbetsrätt m.m. för alla företag som har\r\nmindre än 25 anställda! Det kostar ingenting. Men\r\nni vågar inte göra en sådan sak. Ni tar inte chansen\r\natt komma i gång med detta. Kan någon svara på\r\nfrågan, vad det vore för fel att göra det försöket?</pre><pre>På samma sätt som vi har öst på om\r\nflyktingpolitiken kommer vi att driva frågan om\r\norganisationsbidraget, både inifrån denna\r\nkammare och utifrån. Vi kommer att vinna den\r\nfrågan också -- det kan jag tala om för er! Den är\r\nju sjuk!</pre><pre>Vi ger 14 miljarder kronor i stöd till organisationer.\r\nDet har kommit avslöjanden som borde få många i\r\nden här kammaren att verkligen skämmas. Vi kan\r\nju se vart dessa pengar går och vilka metoder man\r\nanvänder för att få tag i dem. Det är era egna\r\norganisationer som har gjort det,\r\nungdomsorganisationer, t.ex.</pre><pre>Jag känner en skäggig gammal man som hela tiden\r\nfår post från Grön ungdom. Han anses vara med i\r\nGrön ungdom för att den organisationen skall få\r\nbidrag. Detta är förfärligt! Det är stöld av medel,\r\nen stöld som begås av organisationer som står er\r\nnära. Det är ytterst anmärkningsvärt!</pre><pre>U-hjälpen är en liknande fråga som vi har tagit upp.\r\nNär vi för en debatt om Sveriges finanser -- vad är\r\ndet som säger att vi skall göra som regeringen har\r\ngjort och öka biståndet? Sverige är ett så rikt land,\r\nsäger någon. Vad är det för definition på ett rikt\r\nland? Hur kan det vara rikt med en galopperande\r\nstatsskuld? Vi lånar ju till detta!</pre><pre>Jag vet inte om det handlar om hybris, dumhet eller\r\nekonomiskt oförstånd. Man gör faktiskt inte så.\r\nMan borde inte få ge bort det man inte har, helt\r\nenkelt. Vi är satta här att representera Sveriges\r\nintressen, allmänintresset Sverige. Det har vi\r\ndiskuterat tidigare i dag.</pre><pre>Sedan har vi frågan om pengar till\r\narbetsmarknadspolitiken. Det är så vi löser\r\nproblemen. Vi löser problemen genom utbildning\r\nosv. -- tror vi. I själva verket skapar vi en massa\r\nhopplöshet. Om man frågar människor som utsätts\r\nför dessa arbetsmarknadspolitiska åtgärder visar\r\ndet sig att de i allmänhet inte blir så väldigt\r\nuppeppade av dem.</pre><pre>Vi talar om kompetenshöjande åtgärder. På det\r\nviset skaffar vi oss mer kompetenta arbetslösa. I\r\nsjälva verket är det andra saker som behövs:\r\nEuropa, något som är högaktuellt, arbetsrätten,\r\nsom jag tidigare har nämnt, och marknadsmässiga\r\nlöner. Vad tror ni det beror på att arbetslösheten\r\nbland ungdomar är 25 % och mer på sina håll? Det\r\när klart att det har något att göra med lönerna. Vi\r\nbehöver också fungerande banker, och vi behöver\r\nvara ett attraktivt etableringsland över huvud taget.</pre><pre>Om det inte vore på det här sättet så skulle vi ju\r\nkunna lösa Sveriges problem och gå hem härifrån\r\nefter att ha hällt en massa miljarder över Börje\r\nHörnlund, eller hur? Då skulle han ordna det\r\ngenom att skotta ut pengar genom fönstet för att bli\r\nav med dem. Han kan ju inte ens bli av med\r\npengarna, men nästa år skall han få ännu mer. Han\r\nvärjer sig mot dessa pengar.</pre><pre>Att hålla på med sådant är givetvis ingen lösning.\r\nInom arbetsmarknadspolitiken håller vi faktiskt på\r\natt bygga upp världens senaste och mest\r\nkomplicerade planekonomi.</pre><pre>Ta ROT-sektorn! Efter att ha snackat, förlåt, talat\r\nheter det, om ROT i två år börjar man komma i\r\ngång. Nu skall det bli av, minsann! Nu händer det\r\nantagligen litet grand, men det kommer för sent!\r\nVarför sker saker så ofta för sent? Jo, därför att det\r\nberor så mycket på vem som kommer med\r\nförslaget.</pre><pre>En gång hade Socialdemokraterna och Ny\r\ndemokrati samma förslag. Man skulle försöka\r\nkomma överens, men det gick ju inte. Inte kan\r\nSocialdemokraterna göra upp med Ny demokrati,\r\nGöran Persson? Man måste gå ut i valrörelsen och\r\nsäga att man aldrig har gjort det. Vad spelar det då\r\nför roll om 20 000 människor blir utan jobb?</pre><pre>Politikerna rör sig här i kulvertarna. Nu skall man\r\nbygga ut kulvertsystemet så att politiker inte skall\r\nsynas över huvud taget när de kommer in i\r\nriksdagen och springer omkring här. Det skall\r\nbyggas ut över Mynttorget också. Jag skall komma\r\ntillbaka dit så småningom och bära banderoller, och\r\ndå skall vi se vilka som kommer ut.</pre><pre>Hur är det då med den svarta marknaden? Fusk för\r\n150 miljarder kronor, och ingen vågar göra\r\nnågonting åt det! Det finns ingenting i det italienska\r\nsamhället som inte finns i Sverige. De ingriper, men\r\ndet gör inte vi. Vi vågar inte ingripa. Kom ihåg att\r\nmaffiavälden uppstår genom att samhället, dvs. de\r\ndemokratiska institutioner man har, inte fungerar!</pre><pre>Herr talman! Vi måste rationalisera den offentliga\r\nsektorn. Då säger alla: Stoppa rationaliseringarna\r\ndär! Det är farligt! Men tittar man på statistiken ser\r\nman att det inte är i den offentliga sektorn vi har\r\nrationaliserat utan inom den industriella sektorn.</pre><pre>Varför måste man då rationalisera inom den\r\noffentliga sektorn? Jo, tänk på vilka det är betalar\r\nden! Det är en skattefinansierad sektor. Vi måste\r\nhushålla med människornas, skattebetalarnas,\r\npengar. Vi måste se till att de får mer för pengarna.\r\nSvårare än så är det inte.</pre><pre>Vi har för många monopol. Hur många skall vi ha?\r\nkan man fråga sig. Svaret är mycket enkelt: Staten\r\nskall inte ha monopol på någonting utom på\r\nmyndighetsutövning. Det är det staten är till för.\r\nDet tycker jag borde stå i grundlagen.</pre><pre>I vårt utskott pågår just nu diskussioner -- vi har\r\nsällan debatter -- om konsekvensanalyser. Ny\r\ndemokratis synpunkt är att varenda proposition\r\nsom regeringen förelägger riksdagen skall vara\r\nförsedd med en konsekvensanalys. Det skall alltså\r\nklart och tydligt framgå vad all tillgänglig expertis\r\nanser att konsekvenserna av det föreslagna beslutet\r\nskulle bli. Detta är oerhört viktigt.</pre><pre>Dessutom har vi nu yrkat på att det inom\r\nfinansutskottets ram skall finnas vad man skulle\r\nkunna kalla ett ekonomiskt råd, eller liknande. Det\r\nskulle vara en instans dit man skulle kunna skjuta\r\növer frågor av ekonomisk natur för att få dem\r\nbedömda och för att få konsekvenserna granskade.\r\nDet är just konsekvenserna av vårt handlande vi\r\nmåste se mest på. Detta instrument skall\r\nnaturligtvis vara tillgängligt för minoriteten.\r\nMajoriteten kan ju alltid pressa igenom sina grejer\r\npå sedvanligt sätt.</pre><pre>(Applåder)</pre><pre>Anf. 58  GÖRAN PERSSON (s) replik:</pre><pre>Herr talman! Det var ett engagerat anförande som\r\nherr Wachtmeister höll. Jag slås bara av bristen på\r\nkonsekvens och logik. Det finns mycket av det han\r\nsäger, i hans kritik av regeringen, som faktiskt är\r\nriktigt.</pre><pre>Men alla i denna kammare vet ju att regeringen\r\nsitter kvar just för att Wachtmeister har stött den.\r\nDen ekonomiska politk som han dömer ut har varit\r\nmöjligt att få igenom i riksdagen just därför att\r\nWachtmeister har röstat ja till den. Så ser det ut.</pre><pre>Alla minns hur det var i höstas när regeringen var\r\nträngd. Då sprang Wachtmeister nattetid till\r\nFinansdepartementet för att förhandla fram en\r\nlösning, som gjorde att regeringen fick igenom sina\r\nförslag. Wachtmeister är Wibbles springpojke. Så\r\nhar det varit hela tiden. Sedan kan han stå i\r\ntalarstolen och gasta.</pre><pre>Det finns dock en fråga där Wachtmeister ännu inte\r\nhar fallit pladask. Det är frågan om\r\nvårdnadsbidraget. Jag fick ett mycket tydligt\r\nbesked av Dan Eriksson i Stockholm i den\r\nallmänpolitiska debatten. Jag skulle vilja ha det\r\nbeskedet upprepat av Wachtmeister, eftersom man\r\nju inte kan vara tvärsäker på att Ny demokrati är\r\nen homogen grupp.</pre><pre>Kommer Ny demokrati att släppa igenom det\r\nvårdnadsbidrag som regeringen planerar, eller\r\ntänker Ny demokrati stå fast vid uppfattningen att\r\nvårdnadsbidraget skall vara finansierat innan det\r\ngår till riksdagen?</pre><pre>Anf. 59  IAN WACHTMEISTER (nyd)\r\nreplik:</pre><pre>Herr talman! Herr Persson slås av bristen på\r\nkonsekvens. Så småningom kommer han, i något\r\nslags resonemang, fram till att regeringen inte\r\nborde sitta kvar, eftersom Ny demokrati på ett\r\nfelaktigt sätt har hjälpt regeringen att sitta kvar.</pre><pre>Jag försöker alltid att vara tydlig, herr Persson. Låt\r\nmig därför säga: Regeringen sitter kvar därför att\r\nni är sämre.</pre><pre>Jag vill erinra om den 10 mars förra året. Det är\r\nnästan prick ett år sedan. Då var det kalabalik här\r\ninne, vill jag lova. Alla gömde sig bakom att det\r\nhandlade om delpensionen, men det handlade om\r\natt vi yrkade avslag på hela regeringens\r\nekonomiska politik. Vilka var det då som sprang\r\nrunt som skållade råttor och till sist föreslog att\r\närendet skulle återremitteras till utskottet? Jo, det\r\nvar Socialdemokraterna. Förlåt uttrycket, det är\r\nSocialdemokraterna som brukar tala om skållade\r\nråttor.</pre><pre>Göran Persson säger att jag är Wibbles\r\nspringpojke. Då kan jag bara säga att hon i så fall\r\nhar ett väldigt otrevligt sätt mot sina anställda.</pre><pre>När det gäller vårdnadsbidraget har vårt besked\r\ngång på gång varit detsamma. Vårdnadsbidraget\r\nskall i pengar och i tid totalt finansieras inom\r\nfamiljepolitikens ram. Jag nämner tiden, eftersom\r\ndet finns planer från regeringen på att finansiera\r\nåtgärder som börjar gälla 1994 med sparåtgärder\r\nsom i sin tur börjar gälla 1996 osv. Det är helt\r\noacceptabelt.</pre><pre>Vi är kristallklara på den punkten, herr Persson.\r\nJag svarar gärna på fler frågor.</pre><pre>Anf. 60  GÖRAN PERSSON (s) replik:</pre><pre>Herr talman! Jag ställer gärna fler frågor till Ian\r\nWachtmeister. Av replikens stapplande inledning\r\natt döma verkade han litet överraskad över att bli\r\ntillfrågad, men så smånigom tog det sig. Det blev\r\nett något så när klart besked.</pre><pre>Jag vill också av Wachtmeister veta hur det ligger\r\ntill med nivån på vårdnadsbidraget. Regeringen har\r\ntalat om 2 000 kr. Ni har sagt att det minst skall vara\r\n4 000 kr. Är också det ett oomkullrunkligt\r\nställningstagande av Ny demokrati?</pre><pre>Anf. 61  IAN WACHTMEISTER (nyd)\r\nreplik:</pre><pre>Herr talman! Jag är inte särskilt överraskad över att\r\nfå frågor. Jag tycker att det är trevligt. Om herr\r\nPersson vill lära mig hur man skall tala kan vi talas\r\nvid efteråt. Om jag får några lektioner kan även jag\r\nlåta som en biskop, även om det nu är litet sent\r\npåtänkt för min del.</pre><pre>Innan jag svarar på frågorna vill jag, herr talman,\r\nleda i bevis ett annat karaktärsdrag, nämligen min\r\nförsumlighet. Jag glömde tidigare att yrka bifall till\r\nvåra reservationer 2, 4 och 6. Detta säger jag inte\r\nför att förvirra herr Persson. Jag skall svara på hans\r\nfråga som handlar om huruvida vårdnadsbidraget\r\nskall vara 2 000 kr eller 4 000 kr.</pre><pre>Vi tycker att det är bättre att höja bidraget till 4 000\r\nkr och att det fortfarande totalt skall finansieras\r\ninom familjepolitikens ram. Det är fullständigt fel\r\natt öka kostnaderna inom familjepolitiken. Vi har\r\ndäremot inte ställt detta som ett villkor och sagt att\r\nbidraget skall höjas till 4 000 kr och att vi i annat fall\r\ninte går med på det. Vi har sagt att det\r\nvårdnadsbidrag som föreslås till hundra procent\r\nskall vara finanseriat inom familjepolitiken. Det är\r\ndet tillnärmelsevis inte. Därför kan jag inte tänka\r\nmig att något vårdnadsbidrag går igenom.</pre><pre>Anf. 62  LARS BÄCKSTRÖM (v):</pre><pre>Herr talman! Jag har nu hört liknelser. Man har\r\nkallat varandra olika saker, t.ex. för biskop. När jag\r\nsatt här och lyssnade tyckte jag att föregående\r\ntalare också lät religiös, som en väckelsepredikant\r\ni ett tält.</pre><pre>När jag sedan tänkte efter tyckte jag egentligen att\r\nde båda föregående talarna lät som helt vanliga\r\npolitiker. Det var en mycket traditionell\r\nsocialdemokrat och en mycket traditionell\r\nhögerman, med den skillnaden att han är litet\r\nroligare än högerpolitikerna brukar var. Politiken\r\när dock inte rolig. Den är allt annat än skojig.</pre><pre>Själv är jag en vanlig vänsterpolitiker. Jag skall vara\r\nlitet trist i början; jag skall inleda med en\r\nsammanfattning av vad Vänstern står för just nu. Vi\r\nhar ett mycket enkelt och rakt budskap: Behåll de\r\nviktiga jobben! Skär inte ned på vård, skola och\r\nomsorg!</pre><pre>Detta är en uppmaning som jag riktar till\r\nriksdagens ledamöter i kammaren och i rummen\r\nframför TV-apparaterna. Kanske riktar jag\r\nuppmaningen allra främst till Sveriges\r\nkommunpolitiker. De flesta av de\r\nkommunpolitiker som styr i Sverige är borgerliga.</pre><pre>Det är riktigt att behålla de viktiga jobben i vården,\r\nskolan och omsorgen. Det är en uppfattning som\r\njag tror att jag delar med det svenska folket. Det\r\nfinns säkert flera politiker i flera partier i denna\r\nkammare som har samma uppfattning som jag har.\r\nMen när det gäller konkreta förslag är\r\nVänsterpartiet mer ensamt. Vi behöver bli fler som\r\nsäger det självklara, dvs. att det är dags att slå vakt\r\nom de viktiga jobben i skolan, vården och\r\nomsorgen. Detta är ett viktigt och trist budskap för\r\nvissa, men det är ett oerhört glädjerikt budskap för\r\ndem som behöver denna omsorg och omtanke,\r\ndetta stöd och de jobb vi då kan bevara.</pre><pre>Herr talman! I förra veckan avlöste\r\nopinionsundersökningarna varandra. Höstens val\r\nskulle bli en rysare, enligt instituten. Det är i värsta\r\nfall lika spännande som OS-finalen i ishockey. Det\r\när en spänning som gäller guldmedaljen,\r\nfinansministerposten, och vilka som skall spela i\r\npolitikens A-grupp.</pre><pre>Vi utgår från att vi kommer att spela i A-gruppen i\r\nden här kammaren på ett konstruktivt sätt. Vi gör\r\ndet inte genom att vara bäst i den gren som vi kan\r\nkalla läktarkritik utan genom att vi har förslag som\r\nger Sverige möjlighet att bygga välfärd.</pre><pre>Herr talman! Vi politiker behöver inte frossa i\r\nbeskrivningar av arbetslöshet och\r\nbudgetunderskott. Väljarna känner till de\r\nproblemen. Jag behöver inte recensera regeringens\r\npolitik. Den talar för sig själv. I lagsporterna sägs\r\ndet att man skall se målet och inte målvakten. Det\r\nvar den inställningen som gav guldmedaljen i\r\nLillehammer. Det är den inställningen som är\r\nSveriges framtid.</pre><pre>På 1980-talet sade man att Sverige skulle\r\nharmoniseras med Europa. Riksdagen såg till att\r\ndet blev så. Måluppfyllelsen är nästan total. I dag\r\nhar Sverige samma arbetslöshet och lika stora\r\nunderskott som man hade i EG-länderna. I dag, när\r\nvi står på randen till EU, lanseras nya idéer. Nu\r\nföreslås det att vi skall kopiera USA-modellen. Det\r\när en lösning med låga skatter, en liten offentlig\r\nsektor och en stor privat tjänstesektor med låga\r\nlöner. Den lösningen har gett många i USA ett stort\r\nvälstånd och relativt låg arbetslöshet. Det är riktigt,\r\nmen bakom statistiken döljer sig förfärande\r\norättvisor och fattigdom, ett kallt samhälle helt\r\nenkelt.</pre><pre>Vi i Vänstern litar på det sunda förnuft -- det är en\r\nannan här i kammaren som brukar använda det\r\nordet -- som säger att det statistiska välbehaget av\r\natt ha en fot på spisen och en fot i issörjan inte är\r\nnågot att ha.</pre><pre>Vi har en annan modell. Det är en modell som\r\nbygger på en uthållig utveckling och en ekonomisk\r\ntillväxt som inte förbrukar människor och miljö. Då\r\ngäller det att utnyttja tillgångarna klokt. Vår\r\nviktigaste tillgång, herr talman, är inte längre\r\nmalmen och skogen; det har det kanske aldrig varit.\r\nSveriges viktigaste tillgång är vi själva.</pre><pre>På en valaffisch skrev VPK en gång: varje människa\r\när en tillgång. Den insikten står fast. Därför är\r\narbetslösheten ett sådant slöseri. Varje människa i\r\narbete innebär att vi bygger välfärd, både för den\r\nenskilde och för helheten. Varje människa i arbete\r\när ett slag mot budgetunderskottet. Detta är\r\nutgångspunkten för våra förslag i den ekonomiska\r\npolitiken.</pre><pre>Den borgerliga majoriteten skriver:</pre><pre>''Utskottet ser förslagen i motion Fi206 (v) som\r\ntypiska exempel på traditionell vänsterpolitik.''</pre><pre>Herr talman! Utskottets ordförande! Jag får tacka\r\nför detta beröm. Vi står nämligen för en traditionell\r\nvänsterlinje. Men vi står inte för någon\r\nreprispolitik. Vi ställer inte ut några löften om\r\nsnabba genvägar, någon stor plan, någon ny plan\r\neller någon kvickfix som skall lösa alla svåra\r\nproblem. Vi håller i stället en traditionell\r\nvänsterlinje anpassad till ett nytt samhälle. Vi tror\r\ninte att stat och kommun är lösningen på alla\r\nproblem. Vi längtar inte tillbaka.</pre><pre>Vi vill ge svängrum för det man kallar det civila\r\nsamhället. Men vi vägrar att riva ned bara för\r\nnedrivandets egen skull för att ge plats för\r\nnyliberala experiment. Det finns en sak som sägs i\r\nEU som är ganska klok -- det hörde säkert Anne\r\nWibble när hon var i Bryssel --, nämligen att man\r\ninte skall laga saker som inte är sönder. Därför skall\r\nman sluta riva ned i kommunsektorn.</pre><pre>Vår politik utgår från klassiska begrepp -- frihet,\r\njämlikhet och broderskap. Det är en utgångspunkt\r\nsom håller än i dag. ''Broderskap'' borde dock\r\nkanske bytas ut mot det bättre begreppet\r\n''solidaritet''. Vi tror att demokrati och delaktighet\r\nskapar ett bättre samhälle. Vi tror inte att en rättvis\r\nfördelning bara är en lyx för goda tider utan en\r\ngrund för en effektiv produktion. Det betyder att\r\nmarknadens frihet är bra, men inte överallt och inte\r\njämnt.</pre><pre>I dag kommer riksdagen säkert att godkänna\r\nregeringens förslag till riktlinjer för den\r\nekonomiska politiken. Det är fråga om riktlinjer\r\nfrån en regering som säger att man fortfarande går\r\nden enda vägen. Det är en regering som tycks ha\r\ntagit till sig kampsången från ishockeylaget: Vi\r\ngjorde rätt, vi gjorde rätt. Skillnaden är att allt gick\r\nsnett.</pre><pre>Det är snett nu. Vi har redovisat ett alternativ. Det\r\när ett alternativ både för akut krisbekämpning och\r\nför en långsiktigt hållbar utveckling. På grund av\r\nännu en devalvering går industrin nu mot goda\r\nkonjunkturer. Men på andra områden syns ingen\r\nljusning. Det gäller sjukvården, skolan och\r\nbyggsektorn. Därför föreslår vi mera pengar till\r\nkommunerna -- ungefär fem miljarder. Vi föreslår\r\nmera pengar till byggsektorn i form av ett s.k. ROT-\r\nprogram på cirka tre miljarder. Detta är vad vi\r\nföreslår.</pre><pre>Regeringen talar om att det skall bli fler ''riktiga''\r\njobb. Man talar om att kommunsektorn måste\r\nminska. Jag anser att det är riktiga jobb att vårda,\r\nutbilda och bygga. Det är riktiga jobb även om\r\narbetet inte sker i privat regi och i vinstsyfte. Det är\r\nviktiga jobb som utförs inom förskolan,\r\ngrundskolan och äldreomsorgen. Jag tror inte att\r\nnågon vare sig vågar eller vill säga emot mig i den\r\nhär frågan. Därför skall ni i finansutskottet sluta\r\nmed att i riksdagshandlingarna benämna vissa jobb\r\nsom riktiga och vissa andra jobb som något annat.\r\nDet här språkbruket skall bort från både\r\npropositioner och betänkanden.</pre><pre>Herr talman! I dag behöver vi en\r\narbetsmarknadspolitik som satsar på att aktivera\r\nför framtiden genom utbildning i stället för att\r\npassivisera genom kontantstöd. När majoriteten\r\nskriver att en begränsad ersättningsperiod innebär\r\nett ''incitament'' för den arbetslöse att söka arbete\r\när det direkt cyniskt. Det är ungefär lika begåvat\r\nsom att säga att bästa sättet att lära någon simma är\r\natt slänga vederbörande i sjön. Vissa lär sig då att\r\nsimma medan andra sjunker.</pre><pre>Vi behöver också en näringspolitik. I dag driver\r\nAMS i praktiken den näringspolitik som återstår,\r\nmedan Näringsdepartementet i det närmaste\r\nfungerar som ett försäljningskontor. Vi i\r\nVänsterpartiet ser småföretagen som en viktig del i\r\nnäringspolitiken. Vi kräver att riksdag och regering\r\nagerar mot bankerna så att småföretagen får\r\nrimliga kreditmöjligheter. Vi säger att AP-\r\nfonderna bör få ökad rätt att placera i aktier. I vår\r\nmotion har vi anvisat en miljard för att stödja\r\nSveriges mindre företag.</pre><pre>För att trygga en uthållig utveckling krävs\r\nförnyelse. Vi behöver en ny industristruktur.\r\nVänsterpartiet har föreslagit framtidsfonder för en\r\nåterindustrialisering av Sverige. Det krävs en ny\r\narbetsorganisation, demokrati i arbetslivet och en\r\nmiljöomställning av industriproduktionen. Det nya\r\nkunskapssamhället som vi går in i kräver\r\nstorsatsningar på utbildning och investeringar i en\r\nny infrastruktur för informationsteknologi.</pre><pre>Om vi skall klara av att få ned arbetslösheten på en\r\nrimlig nivå så måste arbetstiden kortas. Regeringen\r\nsäger att arbetslösheten kan halveras ungefär med\r\nfyra procents tillväxt under andra halvan av 1990-\r\ntalet. Men hur skall arbetslösheten kunna halveras\r\nsamtidigt som allt fler friställs från kommunerna,\r\nden genomsnittliga arbetstiden ökar och allt fler\r\nträder ut på arbetsmarknaden? Det är förvisso,\r\nherr talman, en tuff uppgift att förkorta\r\narbetstiden. Men det är nödvändigt med en\r\nreducering för att varaktigt få ned arbetslösheten.\r\nDärför föreslår Vänsterpartiet en fond på en\r\nmiljard för att börja finansiera försök med kortare\r\narbetstid.</pre><pre>När det gäller budgeten för 1994/95 har vi redovisat\r\nett radikalt och realistiskt alternativ. Vi har förslag\r\nför 150 000 nya jobb och 30 000 utbildningsplatser.\r\nVi har redovisat finansiering för återställd A-kassa,\r\nhöjt pensionstillskott och 80 % i ersättning till\r\nlångtidssjuka.</pre><pre>Vi kan redovisa samma utfall på statsbudgeten som\r\nregeringen. Vi har gjort det utan att, som\r\nSocialdemokraterna har tvingats göra, ha\r\nkalkylerat med extra skatteinkomster från s.k.\r\ndynamiska effekter.</pre><pre>Vår budgetpolitik för resten av 1990-talet kommer\r\natt följa samma princip -- en politik för att skapa\r\nfler jobb och för att minska underskotten. Men man\r\nkan inte förlita sig på att mindre arbetslöshet skall\r\nlösa budgetproblemen. Det behövs också\r\nskattehöjningar och besparingar. Skattehöjningar\r\nskall läggas ut så att tillväxten inte hämmas, och\r\nbesparingarna skall fördelas så att de som har det\r\nsämst inte drabbas. När det gäller insikten om att\r\ndet behövs besparingar är alla riksdagspartier\r\növerens. Vi är oense om när det gäller hur och när.\r\nDet råder ingen tvekan om att det behövs\r\nbesparingar.</pre><pre>Vi är också oense i skattepolitiken. Vi i Vänstern\r\nsäger att det krävs högre skatter på\r\nkapitalinkomster och bolag. Vi talar om en\r\nskatteväxling där högre skatt på energi och\r\nmiljöpåverkan används för att sänka skatten på\r\narbete. Att skapa utrymme för att allmänt sänka\r\nskatten på arbete är vida bättre än avdragsrätt för\r\nprivata tjänster, s.k. pigavdrag.</pre><pre>Herr talman! En grundbult i regeringens politik när\r\nman fick makten var sänkt skatt. I praktiken har\r\nregeringen inte sänkt skatterna. I stället har man\r\nfördelat om skattebördan från kapital till arbete.\r\nVad säger regeringen i dag? Är det slut på talet om\r\nsänkta skatter? Vad säger socialdemokraterna om\r\nskattepolitiken under 1990-talet? Det är lika oklart.</pre><pre>Det tycks dock växa fram en enighet mellan\r\nregeringen Bildt och Socialdemokraterna om att\r\nman skall genomföra ett slags skatteväxling under\r\n90-talet. Det skall vara en växling där skatter och\r\narbetsgivaravgifter byts mot egenavgifter. Ett\r\nsådant byte är vi i Vänsterpartiet starkt kritiska till.</pre><pre>Att byta skatt mot egenavgift innebär att man tar in\r\npengar från löntagarna på ett sätt som gynnar\r\nhöginkomsttagare och missgynnar\r\nlåginkomsttagare. Då är skatter och vanliga\r\narbetsgivaravgifter ett mycket rättvisare system.\r\nJag kan inte förstå varför inte också\r\nSocialdemokraterna inser denna enkla sanning.</pre><pre>Herr talman! Jag yrkar bifall till Vänsterpartiets\r\nmeningsyttring under mom. 1,2,3,7 och 8.</pre><pre>Herr talman! Denna debatt är en avstamp för\r\nvaldebatten. Vilka alternativ kan vi se?</pre><pre>I dag finns ett mått av samsyn mellan\r\nSocialdemokraterna och oss i Vänsterpartiet på den\r\nekonomiska politiken. Vi skiljer oss på många\r\npunkter. Det gäller t.ex. EU och Öresundsbron,\r\noch vi har skilda uppfattningar om nivån på\r\narbetslöshetsförsäkringen. Men på viktiga\r\nområden finns en tillräcklig grund för att vi skall\r\nkunna samverka kring en radikal politik. Jag\r\nhoppas och tror på en sådan samverkan efter valet\r\ni höst.</pre><pre>Det finns också andra alternativ. Men mera av\r\nregeringen Bildt är inget bra alternativ. Så finns det\r\nde som hoppas på ett mellanting -- en samverkan\r\nmellan Socialdemokraterna och Westerbergs\r\nfolkparti. Men finns det någon grund för en sådan\r\nsamverkan. Det får den här debatten utvisa. Jag\r\nbetvivlar det, om man skall döma av\r\ndebattinläggen.</pre><pre>Jag får hoppas att Göran Persson blir finansminister\r\nefter valet. Jag kommer inte att känna mig trygg\r\noch lugn då, men jag kommer att känna mig något\r\ntryggare för att de viktiga jobben skall finnas kvar.\r\nDiskussionen mellan oss, Göran Persson, kan vi\r\ninleda redan i dag. Vad anser ni socialdemokrater\r\nom kommunernas ekonomi? Hur skall\r\nkommunerna kompenseras för den höjning av\r\ngrundavdraget som ni föreslår?</pre><pre>Anf. 63  GÖRAN PERSSON (s) replik:</pre><pre>Herr talman! Jag vill instämma i ett viktigt avsnitt i\r\nBäckströms anförande. Det gäller det slappa talet\r\nsom regeringen sprider omkring sig om ''riktiga''\r\njobb. Det är naturligtvis djupt kränkande för de\r\nmänniskor som finns i den offentliga sektorn och\r\nför dem som befinner sig i olika\r\narbetsmarknadspolitiska insatser. De gör också en\r\nsamhällsgärning och nog så goda dagsverken. Det\r\när oerhört viktigt att det talet förs åt sidan.</pre><pre>Vidare har vi frågan om kommunernas ekonomi.\r\nRegeringen skall återkomma i\r\nkompletteringspropositionen i denna fråga. Vi\r\nkommer vid det tillfället att redovisa vårt alternativ\r\ntill regeringens förslag. Dessutom finns det en\r\nparlamentarisk utredning som nu ser över\r\nstatsbidragssystemet för såväl kommuner som\r\nlandsting. Där räknar jag med att de långsiktiga\r\nförslagen blir klara i höst.</pre><pre>Vidare har vi frågan om vårt förslag att inte höja\r\nskatten för löntagare under 1994. Det sker genom\r\natt vi går emot regeringens förslag till försämrat\r\ngrundavdrag. En partikamrat till Bäckström tog\r\nupp denna fråga i debatten i februari månad. Men\r\nförslaget skall kompenseras fullt ut för\r\nkommunerna genom att det får bli en statlig\r\nkostnad. Detta finns redovisat i vårt\r\nbudgetalternativ.</pre><pre>Anf. 64  LARS BÄCKSTRÖM (v) replik:</pre><pre>Herr talman! Det är bra om detta sker. Men i\r\nSocialdemokraternas motion kan jag se att det har\r\nräknats med 3 miljarder. När regeringen införde\r\nsänkningen av grundavdraget räknade de med en\r\nnivå på drygt 4 miljarder -- som man lät\r\nkommunerna behålla. Det finns en differens på 1\r\nmiljard som är nog så viktig för kommunsektorn.\r\nVi kan alltså förutsätta att ni från\r\nsocialdemokratins sida kommer att lägga fram\r\nförslag som fullt ut kompenserar kommunerna. Det\r\när det mest viktiga. Men det vore också klokt och\r\nbra att få reda på hur detta skall gå till. Detta är inte\r\nnågot som regeringen avser att göra, utan detta är\r\nnågot som redan har trätt i kraft för innevarande år.</pre><pre>Jag är nöjd med denna sak. Men jag konstaterar att\r\nvi i Vänsterpartiet i våra förslag om\r\nkommunsektorn anslår mer pengar. Jag har hört att\r\nSocialdemokraterna delar uppfattningen i vår\r\nargumentation om vikten av att behålla de\r\nkommunala jobben. Men jag har inte hittat några\r\nmedel i den socialdemokratiska motionen för att\r\nstärka kommunernas ekonomi. När kommer\r\nsådana medel?</pre><pre>Vidare har vi frågan om egenavgiften. Är inte\r\negenavgifterna, som de nu är konstruerade, sämre\r\nfördelningsmässigt än traditionella skatter och\r\narbetsgivaravgifter? Instämmer inte Göran Persson\r\ni min analys på den punkten? Jag tror det, men jag\r\när inte säker.</pre><pre>Anf. 65  GÖRAN PERSSON (s) replik:</pre><pre>Herr talman! Bäckström har läst rätt i vår motion.\r\nDet finns inga löften i den motionen om ytterligare\r\npengar till kommunerna. Där verkar Bäckström ha\r\ntillgång till mer pengar än vad vi har. Det\r\ngemensamma hot som finns mot kommunernas\r\nutveckling framöver ligger i den s.k.\r\nNathalieplanen. Regeringen har som hörnpelare i\r\nsparprogrammet ytterligare stora nedskärningar i\r\nden kommunala verksamheten. Vi får väl\r\nanledning att senare i debatten återkomma till\r\nregeringsföreträdarna för att få svar på hur de\r\ntänker hantera Nathalieplanens besparingar på 35\r\nmiljarder fram till 1997/98 i den kommunala\r\nsektorn. Det är det verkligt stora hotet mot\r\nkommunerna.</pre><pre>De olika typerna av egenavgifter måste skiljas ut.\r\nVi har fört fram tanken att sjukförsäkringssystemet\r\nskall finansieras med hjälp av egenavgifter.\r\nRegeringen har satsat på egenavgifter i\r\narbetslöshetsförsäkringen. Där har vi tyckt att\r\narbetsgivaravgiften är ett bättre instrument och en\r\nbättre metod. Hur man klarar att utforma\r\negenavgifterna, hur de görs avdragsgilla respektive\r\nhur förmåner i systemet beskattas kan ha stora\r\nfördelningspolitiska effekter. Vi är inte okunniga\r\nom det. Vi har också pekat på detta i vårt\r\nresonemang. Vi ser också att det i vissa\r\nförsäkringssystem kan vara en fördel att ha en\r\nförsäkringsmässig lösning med en egenavgift. På\r\nden punkten intar vi en resonerande attityd, hela\r\ntiden med utgångspunkten att slå vakt om det\r\nfördelningspolitiskt rimliga och riktiga.</pre><pre>Anf. 66  LARS BÄCKSTRÖM (v) replik:</pre><pre>Herr talman! Det är klokt att inta en resonerande\r\nattityd. Det försöker jag också att göra. Jag kan\r\ninte kategoriskt säga att vi aldrig kan komma till\r\nlägen där vi måste acceptera en egenavgift. Men jag\r\nmenar att vi inte är där ännu. Den\r\nsjukförsäkringsavgift som ni socialdemokrater var\r\nmed om att ta fram är ju avdragsgill. Då får den en\r\ndålig fördelningseffekt. Detta borde ni inte ha\r\nmedverkat till. Det finns tid att backa och driva ett\r\nmer analytiskt arbete innan ni binder upp er till den\r\ntyp av egenavgift som vi har sett. De egenavgifter\r\nvi har sett i sinnevärlden, och som ni har stött, är\r\nsämre än traditionella skatter och\r\narbetsgivaravgifter. Detta är min poäng i denna\r\ndebatt.</pre><pre>Egenavgifter är till sin natur skattehöjningar. Det\r\nfinns möjligheter att konstruera dem på annat sätt.\r\nMen de egenavgifter vi hittills har sett till är rena\r\nskattehöjningar.</pre><pre>Vidare sägs det att vi har mer pengar. Ja, vi har\r\nföreslagit något högre skattehöjningar än\r\nSocialdemokraterna -- men inte påtagligt. Vi har\r\nföreslagit ungefär 10 miljarder för det kommande\r\nbudgetåret. Men framför allt har vi föreslagit att\r\nvåra pengar skall användas på annat sätt. Ni har\r\nföreslagit att stora resurser skall läggas på\r\ndirektavskrivningar i industrin. Vi har sagt att vi\r\nkan tänka oss att resonera om det. Vi anser att det\r\när ett trubbigt instrument. Det gäller investeringar\r\nsom i alla fall skulle göras och även till extra insatta\r\nsådana. Ni använder 5 miljarder till detta. Vi vill\r\nanvända 5 miljarder till kommunsektorn. Vi tror att\r\ndet går att få ut fler i arbete med hjälp av våra\r\ninsatser och därmed mer social trygghet. Sedan har\r\nvi föreslagit andra insatser för industrin, t.ex. 1\r\nmiljard i riktade insatser för småföretag.</pre><pre>Anf. 67  PER-OLA ERIKSSON (c):</pre><pre>Herr talman! De senaste dagarna kommer att gå till\r\nhistorien. Först blev det ett blå-gult OS-guld i\r\nishockey. Sedan var det gårdagens glädjande\r\nbesked om att EU-förhandlingarna nu är i hamn.</pre><pre>Jag har tidigare i dag haft möjlighet att ge en eloge\r\ntill de svenska förhandlarna för ett mycket gott\r\nresultat. Fru finansministern har ju ingått i\r\nförhandlingsgruppen.</pre><pre>Inför förhandlingarna ställde Centern upp tydliga\r\nkrav inom bl.a. miljöområdet och regional- och\r\njordbrukspolitiken. Inom alla dessa områden har\r\nmycket goda resultat uppnåtts.</pre><pre>Om den kommande folkomröstningen resulterar i\r\nett ja -- vilket jag hoppas -- tar Sverige steget in som\r\nfullvärdig medlem i EU. Det kommer att stärka den\r\nsvenska ekonomin. Den uppgång vi redan nu ser i\r\nekonomin kommer att få ytterligare fart med hjälp\r\nav ett svenskt EU-medlemskap.</pre><pre>Herr talman! Dagens finansdebatt inleddes med ett\r\nanförande av Göran Persson. På sedvanligt sätt var\r\ndet en enda lång klagosång. Vi har tidigare hört\r\nGöran Persson hålla anföranden i kammaren och\r\nlärt känna hans klagosång och hans retorik. Men,\r\nherr talman, det är inte med retorik vi bygger\r\nframtidens samhälle. Jag tycker att i många delar av\r\ndebatten har Göran Persson blivit retorikens fånge,\r\nmen han har inte blivit lösningarnas försvarare eller\r\nidékläckare. Det är förresten roligt att se Göran\r\nPersson i riksdagen. Han dök ju upp när allt var\r\nklart i finansutskottet angående detta viktiga\r\nbetänkande.</pre><pre>De senaste årens dystra och nedåtgående trender\r\nhar vänt till det positiva. Opinionsundersökningar\r\nvisar att svenska folket har återfått framtidstron.\r\nDet visas på många sätt; bl.a. ökar försäljningen av\r\nnya bilar. Det brukar vara ett tecken på att folk\r\nvågar börja konsumera och investera. Allt fler\r\nvillor och bostadsrätter finner nya ägare -- mycket\r\ntack vare en låg räntenivå. Investeringarna ökar.\r\nFöretagens orderböcker fylls på nytt.</pre><pre>Under 1980-talet levde många hushåll på lån och\r\nskulder. Nu sparar svenska folket, och de\r\namorterar av skulderna från 1980-talet. Vi kan se\r\natt kronkursen har stärkts. Budgetunderskottet\r\nminskar. Detta visar Riksrevisionsverkets senaste\r\nbudgetprognos som presenterades förra veckan.</pre><pre>Inflationen är låg. Tidigare var inflationen 8--10 %.\r\nNu är den 2--3 %.</pre><pre>Tidigare var räntorna höga. Nu är de på den lägsta\r\nnivån sedan tiden efter andra världskriget.\r\nMarginalräntan har sjunkit sedan sommaren 1992.\r\nBankernas utlåningsräntor har sjunkit, och det\r\nunderlättar investeringar i bostäder, företag och\r\nmaskiner. Ansvaret för villalånen blir lättare att\r\nbära för villaägarna.</pre><pre>Tidigare flyttade företag och investerare\r\nutomlands. De trodde inte på Sverige som\r\nföretagsnation. Nu flyttar företagen hem\r\nproduktionen, och investeringarna tar fart.</pre><pre>Sverige har bytt fil vad gäller den ekonomiska\r\npolitiken. Förutsättningarna för en fortsatt\r\nförbättrad ekonomi är nu bättre än på mycket\r\nlänge. Därför är det så viktigt att vi håller fast vid\r\nden strategi som regering och riksdag lagt fast för\r\nden ekonomiska politiken för åren framöver.</pre><pre>Det finns dock allvarliga problem i ekonomin. Det\r\nljusnar visserligen för Sverige, men den höga\r\narbetslösheten förmörkar bilden. Men även på\r\narbetsmarknaden kan vi skönja ljuspunkter;\r\nvarslen minskar och antalet nyanställningar ökar.\r\nInte minst visar de förändringar som gjorts vad\r\ngäller småföretagarpolitiken goda resultat.</pre><pre>Ett annat orosmoln är statsskuldens utveckling.\r\nDet är mot den bakgrunden nödvändigt med\r\nreformering av ekonomin, av\r\ntransfereringssystemen, med det saneringsprogram\r\nsom riksdagen lagt fast skall genomföras fullt ut. På\r\nså sätt kan vi minska budgetunderskottet, minska\r\nupplåningen och därmed också minska\r\nstatsskulden.</pre><pre>Vi behöver en uthållig ekonomisk tillväxt. Det är\r\nnödvändigt för att vi skall kunna minska\r\nbudgetunderskottet, betala av på statsskulden och\r\nklara välfärdssamhällets åtaganden.</pre><pre>Bruttonationalprodukten utvecklas nu åter i positiv\r\nriktning, efter några år med minustecken. Enligt\r\nsamstämmiga beräkningar av bl.a.\r\nFinansdepartementet, banker och\r\nKonjunkturinstitutet växer BNP. Under 1994\r\nväntas ökningen bli ca 2,5 % och för 1995 väntas\r\nytterligare ökning. Jag ser gärna att den blir större\r\nän förväntat.</pre><pre>Utan ekonomisk tillväxt får vi inte resurser till\r\nsjukhus, daghem, skola eller hemservice. Men,\r\nherr talman, ekonomisk tillväxt får inte vara ett mål\r\ni sig utan bör vara ett medel för att slå vakt om\r\nvälfärdssamhället. Det är viktigt!</pre><pre>Hög ekonomisk tillväxt får inte gå ut över miljön\r\neller ändliga energi- och naturresurser. Den högre\r\ntillväxt som vi eftersträvar måste vara miljömässigt\r\nriktig för att vi skall få en stabil och uthållig\r\nekonomisk utveckling, som det står i finansplanen:\r\nEn minskad statsskuld får inte bytas mot en ökad\r\nmiljöskuld! Centern värnar miljön.</pre><pre>Herr talman! Den viktigaste politiska frågan på\r\nbåde kort och lång sikt är att skapa riktiga och\r\nbestående jobb. För att åstadkomma riktiga,\r\nvaraktiga arbeten krävs ett ordentligt företags- och\r\ninvesteringsvänligt klimat i vårt land.</pre><pre>Vi ser nu hur företagandet börjar komma i gång\r\nigen. Förra veckans rubriker i massmedia var\r\nexempelvis ''Nickan behöver nyanställa''. Det\r\nkunde vi läsa i Smålandsposten. En annan rubrik\r\nlöd: ''20 nya jobb på Autoliv''. Det var Göteborgs-\r\nPosten som skrev det. Sådana rubriker ser vi nu dag\r\nefter dag i våra tidningar. Märker inte Göran\r\nPersson det när han åker runt i landet, vilket han ju\r\ngör när han inte är här i riksdagen? Märker han inte\r\ndet när han ser rubriker och läser tidningar runt om\r\ni landet, eller är han bländad och bedövad av\r\nkampsångerna från socialdemokraternas Folkets\r\nhus landet över.</pre><pre>Under den här mandatperioden har regering och\r\nriksdag skapat nya regelverk och bättre\r\nförutsättningar för företagen, förutsättningar som\r\nframför allt främjar de mindre och medelstora\r\nföretagen -- egenföretagarna. Det är där tillväxten\r\ni näringslivet i hög grad ligger.</pre><pre>Regeringen har gjort genomgripande förändringar\r\nför att förbättra klimatet för företagen.\r\nRiskkapitalförsörjningen har förbättrats.\r\nNyföretagarlån har införts. Hämmande lagar och\r\nregelverk har tagits bort. Utvecklingsfonderna har\r\nomvandlats för att kunna ge småföretagen ännu\r\nbättre service och hjälp i framtiden.</pre><pre>Vi har genomfört skatteförändringar som gjort upp\r\nmed socialdemokraternas tidigare så\r\nsmåföretagsfientliga skatteförslag och -politik. Det\r\nger nu resultat, även om de stora framgångarna\r\nkommer att märkas först om något år, detta\r\nförutsatt att Göran Persson icke blir finansminister\r\nefter årets val -- i så fall skall ju det mesta återgå till\r\n1980-talets gamla politik.</pre><pre>Förvisso blir det lönsammare att äga aktier, men\r\ndet är ju så vi vill få fram nytt riskvilligt kapital, inte\r\nvia löntagarfonder eller avgifter på annat sätt.\r\nFörvisso blir det lönsammare att genomföra\r\ngenerationsskiften i företag. Det är ju så vi vill att\r\ndet skall gå till, inte genom att företagen vid\r\ngenerationsskiften säljs till investmentbolag eller\r\nköps upp på annat sätt, eller att företagen i värsta\r\nfall läggs ned. Det är viktigt!</pre><pre>Nu möter vi 2000-talet med en politik för\r\nföretagande, utveckling och investeringar i\r\nindustrier, i ny teknik, i kommunikationer, i\r\ninfrastruktur samt i utbildning och forskning. Det\r\nskapar trygghet för människorna, såväl för\r\nlöntagarna som för företagarna. Det skapar\r\nlivskraft i hela landet, både i storstaden och på\r\nlandsbygden. Det är en politik som bygger på\r\nlångsiktighet och stabilitet.</pre><pre>Det behövs mycket i politiken för att en ekonomisk\r\npolitik skall vara framgångsrik och hålla över tiden.\r\nDet krävs att den är stabil. Vi får inte byta fot från\r\nden ena dagen till den andra.</pre><pre>Ibland undrar jag vilken verklighetsbild\r\nsocialdemokraterna har. Deras förslag saknar ofta\r\nlångsiktighet och konsekvens. Beskeden från\r\nsocialdemokraterna är exempelvis ofta: Stoppa!\r\nRiv upp! Återställ! Tillsätt en kommission! Tillsätt\r\nen utredning! Ibland talar de förvisso om behovet\r\nav stramhet i finanspolitiken. I deras förslag ser vi\r\nofta något helt annat.</pre><pre>I fråga efter fråga ger socialdemokraterna\r\nmotsägelsefulla besked. Det gäller t.ex.\r\narbetslöshetsförsäkringen. Först säger de nej till\r\nvarje förändring, sedan kommer en rejäl\r\ndemonstration med löften om att förändra de\r\nnivåer i arbetslöshets- och sjukförsäkring som\r\nriksdagen har fattat beslut om. Sedan säger de ja,\r\ndärefter är ''bortförklaringskarusellen'' i full gång.</pre><pre>Arbetsrätten är ett annat område. Först har man en\r\nsocialdemokratisk småföretagarriksdag med löften\r\nom förenklingar, därefter säger man nej till varje\r\nförändring. Sedan kommer uttalanden som: Vi\r\nriver upp tidigare fattade beslut om vi kommer till\r\nmakten.</pre><pre>Ena året skall momsen höjas. Sedan skall den\r\nsänkas. Socialdemokraternas många och olika\r\nförslag om momsen liknar en färd på en berg- och\r\ndalbana. Är det någon som tror att det är med en\r\nsådan politik som Sverige får i gång jobben, får i\r\ngång investeringarna och skapar välfärd, stabilitet\r\noch uthållighet?</pre><pre>Mycket av socialdemokraternas politik, som vi i\r\ndag ser den presenterad, går igen till 1980-talet.\r\nKonsekvenserna av den politiken har svenska\r\nfolket fått känna av tidigare. Svenska folket känner\r\nav den även i dag. Vi vet vad den betyder, nämligen\r\nkoncentration, avfolkning av landsbygden,\r\ninflation och höga räntor.</pre><pre>Att nu, i en starkt förändrad värld, åter söka föra\r\nsamma politik ter sig inte särskilt genomtänkt. För\r\natt låna ett citat från en högt uppsatt EU-politiker\r\nsom kan vara aktuell under dessa dagar: ''Att synda\r\nen gång är mänskligt, men att fortsätta synda är\r\nokristligt.''</pre><pre>Nya riktiga jobb skapas inte genom att vi höjer\r\nskatterna för företagen eller genom att vi försämrar\r\nvillkoren för riskkapitalförsörjningen, vilket\r\nsocialdemokraterna föreslår. Det fungerade inte\r\nunder 1980-talet; det fungerar inte heller under\r\n1990-talet.</pre><pre>Inte heller är ökad konsumtion genom nya lån med\r\nhöga ränteavdrag och minskat sparande rätt väg för\r\natt skapa nya jobb i framtidens Sverige. Inte heller\r\nskulle Göran Perssons förslag om\r\ndirektavskrivningar av investeringar leda till några\r\nfler arbetstillfällen. Det skulle bara leda till ett ökat\r\nbudgetunderskottet.</pre><pre>Risken skulle vara uppenbar att främst de stora och\r\nvinstrika exportföretagen skulle dra nytta av\r\navskrivningsmöjligheten. Det skulle ytterligare\r\nförstärka tudelningen mellan de utlandsinriktade\r\nföretag som redan i dag arbetar under gynnsamma\r\nbetingelser och de företag som arbetar på\r\nhemmamarknaden.</pre><pre></pre><pre>Direktavskrivningar skulle i princip bli en\r\nskattekredit i jätteformat till företagen. Varken\r\npensionärer, ensamstående mammor eller\r\nförskolebarn gynnas av en sådan skatterabatt till\r\nföretagen.</pre><pre>Finansutskottet tillstyrker regeringens ekonomiska\r\npolitik. Den ekonomiska politiken måste eliminera\r\nobalansen i ekonomin och skapa en hög, stabil och\r\nuthållig tillväxt för att därigenom åstadkomma nya\r\nriktiga jobb och trygghetssystem som är hållbara\r\növer tiden.</pre><pre>En hög och uthållig tillväxt i näringslivet i\r\nkombination med en minskande arbetslöshet är\r\nnödvändiga förutsättningar för att de offentliga\r\nfinanserna skall komma i balans.</pre><pre>Det kommer att ta tid att återskapa starka\r\noffentliga finanser. Finansutskottet delar därför\r\nregeringens uppfattning att nya reformer som leder\r\ntill utgiftsökningar måste kombineras med\r\nutgiftsminskningar inom lägre prioriterade\r\nområden. Likså bör man nu när den ekonomiska\r\nsituationen lättar överväga att genomföra\r\nbesparingsprogrammet i snabbare takt än planerat.</pre><pre>Genom en fast ekonomisk-politisk kurs ger vi också\r\nrätt signaler till omvärlden. Ett tydligt politiskt\r\nagerande bidrar till att stärka trovärdigheten för\r\nSveriges ekonomi -- detta är inte minst viktigt mot\r\nbakgrund av det avtal som Sverige i går träffade\r\nmed EU. Det ger i sin tur möjlighet för fortsatta\r\nräntesänkningar och en förstärkning av\r\nkronkursen, vilket vi gärna ser.</pre><pre>En bibehållen låg ränte- och inflationsnivå\r\ngaranterar riktiga jobb, boende till rimliga priser\r\noch en god välfärdsutveckling. Det är på det viset\r\nsom Centern vill skapa trygghet, genom rättvis\r\nfördelning och en välfärd för alla.</pre><pre>Herr talman! Med dessa ord vill jag yrka bifall till\r\nhemställan i finansutskottets betänkande och\r\navslag på samtliga reservationer och på\r\nmeningsyttringen från Vänsterpartiet.</pre><pre>Anf. 68  GÖRAN PERSSON (s) replik:</pre><pre>Herr talman! Jag tror att detta är den femte eller\r\nsjätte debatten som jag och Per-Ola Eriksson för i\r\ndenna kammare sedan jag blev vice ordförande för\r\nfinansutskottet. I varje sådan debatt har Per-Ola\r\nEriksson haft åsikter om min retorik. Vid några\r\ntillfällen har han t.o.m. fällt några berömmande\r\nord om retoriken som sådan.</pre><pre>Efter att ha lyssnat till Per-Ola Eriksson vid dessa\r\nfem sex tillfällen måste jag säga att jag kan tänka\r\nmig en mer kompetent censor -- milt uttryckt. Per-\r\nOla Eriksson lämnar varken någon retorisk\r\nefterklang eller några sakliga upplysningar när det\r\ngäller vad Centern avser att göra med den politiska\r\nmakt som man nu förfogar över i högerregeringen.\r\nCentern sitter ju med där som moderaternas\r\nombud. Det är uppenbart. Ni ansvarar för\r\narbetsmarknadspolitiken, Per-Ola Eriksson, som\r\när det viktigaste avsnittet i den reala ekonomin. Det\r\nfinns ingenting om denna i Centerns finanspolitiske\r\ntalesmans deklaration här i kammaren. Varför?\r\nKan det bero på att Börje Hörnlund sade att han\r\naldrig skulle sitta kvar i en regering och\r\nadministrera en arbetslöshet på 6 %? Nu är\r\narbetslösheten 14 %. Fiaskot är så uppenbart att\r\nman väl tiger om detta inom Centern.</pre><pre>I den finansplan som Per-Ola Eriksson nu ställer sig\r\nbakom står det mycket tydligt att regeringen tänker\r\nåterkomma med förslag om att förändra reglerna\r\nför arbetslöshetskassan. Förändringen innebär att\r\n300 dagar skall ge möjlighet till en ny period om 150\r\ndagar, och sedan är det socialbidrag som gäller. Så\r\nstår det i den finansplan som Per-Ola Eriksson\r\ngenom dagens betänkande ställer sig bakom.</pre><pre>För en månad sedan pressade jag Per-Ola Eriksson\r\npå den här punkten. Jag fick då inget besked. Han\r\ngled undan och gav ett intryck av att regeringen\r\nkanske inte skulle lägga fram denna proposition.\r\nJag frågar igen: Kommer Centern att medverka till\r\nen förändring av a-kassereglerna som innebär att\r\nefter 300 plus 150 dagar är det kommununens\r\nsocialtjänst som gäller? Det som står i dagens\r\nbetänkande har Per-Ola Eriksson tidigare\r\nförnekat. Har han ändrat uppfattning, eller har han\r\ninte förstått vad det är som han har skrivit under?\r\nDet är frågan.</pre><pre>Anf. 69  PER-OLA ERIKSSON (c) replik :</pre><pre>Herr talman! Jag börjar med den senare delen av\r\nGöran Perssons replik. Jag tror att Göran Persson\r\nläser detta utskottsbetänkande på sitt speciella sätt.\r\nBetänkandet är i den del som berör\r\narbetslöshetsförsäkringen ett referat av de förslag\r\nsom fanns med i den proposition som riksdagen\r\ntidigare har behandlat. Riksdagen har fattat två\r\nbeslut, dels om en allmän obligatorisk\r\narbetslöshetsförsäkring, dels om finansieringen av\r\ndenna.</pre><pre>Om Göran Persson drar sig till minnes förra gången\r\ndå vi debatterade vet han att det i propositionslistan\r\nfinns upptaget en proposition om reglerna för\r\narbetslöshetsförsäkringen. Göran Persson får ge sig\r\ntill tåls och vänta på förslagen i denna proposition.\r\nDet är det besked som jag och alla övriga från\r\nregeringspartierna har att lämna till Göran Persson\r\ni dag.</pre><pre>Göran Persson frågade vilken politik vi från\r\nCentern har. Jag trodde och hoppades att det hade\r\nframgått att den politik som vi i den här regeringen\r\nstår för och som vi kommer att kämpa för i den\r\nstundande valrörelsen går ut på att få i gång jobben,\r\nslå vakt om företagen, skapa ett investeringsvänligt\r\nklimat och se till att resurserna för att investera --\r\ninte konsumera -- Sverige ur den ekonomiska\r\nkrisen ökar.</pre><pre>Jag noterar att Göran Persson i sitt\r\ninledningsanförande tidigare sade att delar av den\r\nsocialdemokratiska politiken vinner gehör i vissa\r\nutskott, men att helheten döms ut i finansutskottet.\r\nGöran Persson skulle kanske fundera över vad\r\ndetta kan bero på. Det kan hända att de olika\r\ndelarna som Göran Persson ibland får igenom i\r\nolika utskott inte hänger ihop.</pre><pre>I finansutskottet har vi att bedöma helheten. Är det\r\nså, att Göran Persson har haft framgång på något\r\nenskilt område i något annat utskott beror det inte\r\npå att finansutskottet haft någon avvikande mening\r\ni det avseendet. Däremot har de förslag som Göran\r\npersson har presenterat i finansutskottet -- eller\r\nrättare sagt de förslag som hans partivänner har\r\nargumenterat för, eftersom han själv inte har varit\r\nnärvarande -- inte hållit för en sammanhållen och\r\ntrovärdig ekonomisk politik. Det är därför, herr\r\ntalman, som jag yrkar avslag på de\r\nsocialdemokratiska reservationerna.</pre><pre>Anf. 70  GÖRAN PERSSON (s) replik:</pre><pre>Herr talman! Detta var egentligen en bekräftelse på\r\ndet underkännande av Per-Ola Erikssons sätt att\r\nsköta finansutskottets samordnande roll, som jag\r\ntidigare i debatten har pläderat för. Det\r\nförekommer uppenbarligen rörelser i riksdagen\r\nsom på punkt efter punkt godkänner våra förslag.\r\nSedan när Per-Ola Eriksson, som är den som skall\r\nhålla ihop den borgerliga riksdagsfraktionen, skall\r\ngöra en sammanvägning, tycker han inte att det är\r\nhållbart. Antingen beror det på att Per-Ola\r\nEriksson inte sköter sitt uppdrag eller på att andra\r\ntycker att han har fel. Någon annan tolkning går\r\nfaktiskt inte att göra. Därmed bekräftas kritiken.</pre><pre>Men när det gäller den allvarliga frågan om a-\r\nkassan är alltså Centerns besked till de 700 000\r\narbetslösa: Ni får ge er till tåls. Detta är ett bra,\r\nsammanfattande omdöme om Börje Hörnlunds\r\narbetsinsatser och Centerns bedrifter i\r\narbetsmarknadspolitiken: Ni får ge er till tåls. Är\r\ndet vad Per-Ola Eriksson säger också i Norrbotten\r\nnär han träffar de tiotusentals arbetslösa där som\r\nsnart skall stämpla ut, därför att Hörnlund skall\r\nlägga fram sin nyliberala systemskiftesproposition?\r\nGe er till tåls. Ni får kanske sälja villan eller\r\nsommarstugan. Ni får kanske göra er av med\r\nbesparingarna, men ni får ge er till tåls, därför att\r\nvi i den centerpartistiska riksdagsgruppen måste\r\ninvänta det nyliberala systemskiftet.</pre><pre>Kan Per-Ola Eriksson inte ge ett klart besked på\r\nden här punkten? Kommer Centern att medverka\r\ntill denna stora förändring av a-kassans regelsystem\r\noch skicka människor, som aldrig tidigare har varit\r\nberoende av någonting annat än sin egen\r\narbetsinkomst, direkt till kommunernas\r\nsocialförvaltningar? Det är ju det som det handlar\r\nom. Den proposition som regeringen har\r\nförutskickat har Per-Ola Eriksson genom detta\r\nbetänkande skrivit under. Men Per-Ola Eriksson\r\nglider undan och säger: Ni får ge er till tåls.</pre><pre>Vad är Centerns klara besked?</pre><pre>Anf. 71  PER-OLA ERIKSSON (c) replik:</pre><pre>Herr talman! Till att börja med tror jag att någon\r\nannan än Göran Persson skall bedöma mina\r\ninsatser i riksdagen. Det överlåter jag nog till den\r\negna partigruppen och andra att göra. Även om\r\nGöran Persson varit skolminister tror jag inte att\r\nhan är den bäst lämpade att sätta betyg på andra.</pre><pre>När det sedan återigen gäller\r\narbetslöshetsförsäkringen borde Göran Persson\r\nsom själv suttit med i en regering veta vilka regler\r\nsom gäller innan en proposition är framlagd. Då går\r\nman inte ut och talar om vad den innehåller. Tids\r\nnog skall Göran Persson få besked på denna punkt.</pre><pre>Eftersom Göran Persson tog upp\r\narbetsmarknadspolitiken finns det skäl att säga att\r\nvad vi, och inte minst Börje Hörnlund, nu får göra\r\när att städa upp på arbetsmarknaden efter de\r\nproblem som Socialdemokraterna skapade under\r\nden tid som Göran Persson också ingick i den\r\nsocialdemokratiska regeringen. Det var då vi fick\r\növerhettningen och de stora ekonomiska\r\nproblemen. Det är det som nu kostar mycket\r\npengar att reparera.</pre><pre>Göran Persson sade tidigare att han ute i bygden\r\nmöter ett positivt gensvar för sin politik. Jag tror att\r\nhan möter gensvar hos de egna medlemmarna som\r\nhan träffar i Folkets hus när de sjunger sina\r\nkampsånger. Visst kan det kanske vara lätt att lova\r\nsaker som man inte vill ta ansvar för.</pre><pre>Men om jag minns rätt, Göran Persson, var det väl\r\ninte så stort gensvar som Göran Persson mötte från\r\nde egna människorna vid sin resa i Norrbotten eller\r\nnär hans egen partiordförande åkte runt i norra\r\nSverige där människor krävde besked på en rad\r\npunkter. Ni hade lovat att riva upp beslutet om\r\nbesparing på arbetslöshetsförsäkringen, sänkt\r\nsjukersättning och beslutet om\r\nföräldraförsäkringen. Hur blev det? Ni fick inga\r\napplåder på den punkten.</pre><pre>Jag anklagar inte er för att ni nu har ställt in er i\r\nledet bakom Centern när det gäller att reformera\r\ntransfereringssystemen. Jag tycker att det har skett\r\nen tillnyktring på den punkten och hoppas att ni\r\nfortsätter att stå fast vid den, så att ni inte sprider\r\noro och skapar instabilitet i den politiska debatten.</pre><pre>Herr talman! Det var ishockeyfinal i söndags. En\r\ndel får sitta i omklädningsrummet, en del på\r\navbytarbänken och en del får spela. Jag tycker att\r\nGöran Persson passar i omklädningsrummet. Han\r\npassar ännu inte för avbytarbänken, och han passar\r\ndefinitivt inte som spelare. Jag tycker att han bör\r\nagera åskådare ytterligare en tid.</pre><pre>Anf. 72  IAN WACHTMEISTER (nyd)\r\nreplik:</pre><pre>Herr talman! Jag vet inte var jag platsar i\r\nishockeylaget, i omklädningsrummet kanske.</pre><pre>Vi skall ta itu med helheten, sade P-O Eriksson i\r\nfinansutskottet. Detta kan inte nog understrykas.</pre><pre>För det första har jag här ställt förslaget och frågan,\r\noch jag upprepar den: Vore det inte rimligt att detta\r\nfinansutskott tar sitt ansvar och lägger upp ett\r\nprogram som skapar budgetbalans inom en\r\nkonjunkturcykel, dvs. på fyra år? Vore det inte\r\nrimligt att ett sådant finansutskott skulle kunna\r\nkomma fram till besparingar på 30 miljarder när\r\nstatsskulden nu galopperar?</pre><pre>Det behövs besparingar sade t.o.m. den franska\r\nrevolutionens utsände, herr Bäckström, visserligen\r\nutan att Schyman visste om det, men i alla fall. Alla\r\nvet att det behövs besparingar.</pre><pre>Min fråga till P-O Eriksson: Vilka besparingar kan\r\nhan tänka sig utöver de som ju i det närmaste inte\r\nfinns längre? Är det inga alls? Anser han att det här\r\ngrejar sig av sig själv?</pre><pre>Nästa fråga: Hur är det med organisationsstödet,\r\ndenna alltmer skandalomsusade verksamhet? Den\r\när ju sjuk. Vad säger han som övergripande\r\nansvarig om den?</pre><pre>P-O Eriksson är mycket nöjd med\r\nsaneringsprogrammet och dess 81 miljarder kronor.\r\nMen under regeringens sanering ökar statsskulden\r\nfrån 1 000 till 2 000 miljarder kronor under de fyra\r\nnärmaste åren. Så ni får nog kalla det för något\r\nannat än saneringsprogram. Programmet har ju\r\nvisat sig inte räcka. Var finns då det utskott, om det\r\ninte skall vara finansutskottet, som skall göra\r\nnågonting åt detta som räcker? Jag påstår, herr\r\ntalman, att det man har gjort inte räcker.</pre><pre>Herr talman! Jag är beredd att slå vad om detta,\r\ninte med talmannen utan med herr Eriksson.</pre><pre>Anf. 73  PER-OLA ERIKSSON (c) replik:</pre><pre>Herr talman! Ian Wachtmeister undrade var han\r\nhör hemma i ishockeylaget. Detta kan han själv\r\nbäst svara på, men det har ibland funnits anledning\r\natt utvisa honom till utvisningsbåset efter det att\r\nhan gjort en och annan votering här i riksdagen.\r\nOm jag har förstått rätt kommer Ian Wachtmeister\r\natt i en inte alltför avlägsen framtid sitta på\r\nåskådarläktaren som kommentator för politiken.\r\nVisserligen sade han i sitt inledningsanförande att\r\nhan skulle springa med banderoller här i kulverten.\r\nJag vet inte vad som kommer att stå på\r\nbanderollerna. Ännu finns det väl möjlighet att ha\r\ntexten: Det är jag som styr i Ny demokrati. Men det\r\nfinns ju alltid en risk att det efter en banderoll med\r\nen sådan text kommer en banderoll som bärs av\r\nBert Karlsson med texten: Avsätt Ian!</pre><pre>Frågan om finansutskottets roll, som Ian\r\nWachtmeister tog upp, tycker jag är både viktig och\r\nintressant. Men som Ian Wachtmeister känner till\r\nföreligger nu ett förslag här i riksdagen om att\r\nreformera budgetarbetet och att finansutskottet får\r\nett övergripande ansvar för att skapa budgetramar.\r\nDe förslag som har diskuterats, inte minst i\r\nfinansutskottet där Ian Wachtmeister själv ingår, är\r\natt ge ramar till varje utskott som sedan riksdagen\r\nfastställer efter prövning i finansutskottet. Varje\r\nutskott får sedan hålla sig till ramarna. Jag tror att\r\ndet är viktigt för att strama upp budgetprocessen,\r\nannars finns det risk för vilken regering som helst\r\natt möta nederlag i olika utskott. Det är betydligt\r\nlättare för utskotten att komma med förslag till\r\nutgifter än besparingar.</pre><pre>När det gäller förslag till besparingar är\r\nsaneringsprogrammet ambitiöst. Vi har i\r\nfinansutskottets majoritetstext sagt att om\r\nytterligare åtgärder behövs så finns det inget som\r\nhindrar det. Vi tycker tvärtom att det finns\r\nanledning att snabba upp besparingarna, i\r\nsynnerhet när konjunkturen vänder och utrymme\r\nskapas för detta. Det finns många områden som\r\nman med fördel kan titta på. Jag skall i dag inte,\r\nherr Wachtmeister, avslöja mina olika recept på\r\nden punkten. Tids nog kan vi återkomma i frågan.</pre><pre>Anf. 74  IAN WACHTMEISTER (nyd)\r\nreplik:</pre><pre>Herr talman! Jag tackar för platsen i\r\nutvisningsbåset.</pre><pre>Jag skulle springa omkring med banderoller i\r\nkulverten. Nej, vad jag försökte säga var att ni\r\nkommer att springa omkring i kulverten och inte\r\nvisa er för folk. Jag brukar faktiskt röra mig ovanpå\r\nkulverten i friska luften.</pre><pre>Till frågan om var Bert Karlsson befinner sig är ett\r\nsäkert; här befinner han sig sällan.</pre><pre>Med de frågor jag ställde menade jag inte\r\norganisatoriska frågor, exempelvis att\r\nfinansutskottet delar ut uppgifter eller liknande,\r\nutan initiativ och åtgärder i en situation där man\r\nkan se att de propåer som kommer från regeringen\r\ninte håller. Vad jag konkret frågade om var detta\r\nmed 30 miljarder ytterligare för att få balans över\r\nen konjunkturcykel, och jag frågade hur P-O\r\nEriksson ställer sig till organisationsstödet som\r\nsprids ut på det mest förfärliga sätt. Det är en fråga\r\nsom kommer att pysa och jäsa tills konservburken\r\nexploderar rakt i ansiktet på många av er här. Jag\r\nvill gärna ha ett svar rakt på sak.</pre><pre>Anf. 75  PER-OLA ERIKSSON (c) replik:</pre><pre>Herr talman! Jag vill börja med att instämma i Ian\r\nWachtmeisters konstaterande att Bert Karlsson\r\nsällan befinner sig i kammaren. Men nu är det inte\r\nhan utan svensk ekonomi som är huvudämnet för\r\ndagens debatt.</pre><pre>Jag skall svara konkret och direkt på de frågor som\r\nIan Wachtmeister tog upp i slutet av sitt inlägg,\r\nnämligen organisationsstöd och den typen av\r\nbesparingar.</pre><pre>Det är viktigt att i en demokrati ha starka\r\nfolkrörelser, starka ungdomsorganisationer, starka\r\nidrottsrörelser och ett ordentligt fungerande\r\nföreningsliv som skapar engagemang och som får in\r\nungdomar i föreningsverksamheten. Det fungerar\r\nfostrande i en demokrati och det skapar\r\nengagemang. Vi vet också att många människor har\r\nfått sin första skolning i olika organisationer --\r\nmånga i ungdomsorganisationer, ideella och\r\npolitiska organisationer etc.</pre><pre>Jag tror att det vore farligt att i första hand ge sig\r\npå den typen av organisationer när man ska spara.\r\nDet finns i så fall andra områden som man i första\r\nhand kan göra besparingar på. Det finns förslag här\r\ni riksdagen som innebär ett naggande i kanten\r\nockså på den typen av organisationer genom\r\nändrade utbetalningsrutiner osv. Det är ändå\r\nviktigt att komma ihåg att ungdomsorganisationer\r\noch ideella organisationer är viktiga i en levande\r\ndemokrati. Det vore synd om de inte fick goda\r\nekonomiska förutsättningar att arbeta.</pre><pre>Sedan finns det många andra områden som vi kan\r\nspara på. Jag har pekat ut dem i\r\nsaneringsprogrammet. De räcker en bra bit på\r\nvägen. Men när det gäller områden som kan bli\r\nföremål för besparingar prövar vi förstås sakligt alla\r\nförslag som kommer från de politiska partierna.</pre><pre>Anf. 76  LARS BÄCKSTRÖM (v) replik:</pre><pre>Herr talman! Jag vill ställa fyra frågor till Per-Ola\r\nEriksson. Den första frågan, som gäller EU-\r\nbidraget, EU-skatten, är väldigt kort och rak: Hur\r\nmycket skall Sverige betala år 2000, och hur skall\r\ndetta finansieras? Jag tänker på\r\nstatsbudgeteffekten. Det är kanske inte enkelt att\r\nbesvara den frågan, men den är enkel att förstå.</pre><pre>Den andra frågan gäller finansutskottets\r\nbetänkande, där majoriteten beskriver\r\noppositionens politik. Ni i majoriteten har varit\r\nelaka mot Socialdemokraterna. Kammarens\r\nledamöter kan själva läsa på s. 56 och 57, där det\r\nsägs tämligen elaka ord om Socialdemokraterna.\r\nMen om oss vänsterpartister sägs det inga elaka ord\r\nnär det gäller beskrivningen av budgeteffekterna på\r\nsaldot. Det kan bero på olika saker. Det beror inte\r\npå att ni tycker att vi har bra förslag, men det kan\r\nbero på att vi har räknat rätt. Det kan bero på att\r\nni har glömt att kontrollräkna eller något annat. Jag\r\ntror att det beror på att vi har räknat rätt och att\r\nvårt angivna budgetsaldo stämmer med god politisk\r\nbokföringssed. Har Per-Ola Eriksson några andra\r\ntankar om denna fråga? Har vi i Vänsterpartiet\r\nräknat rätt? Det är en sak som det kunde vara\r\nintressant att utröna i denna debatt.</pre><pre>Den tredje fråga som jag vill ställa till Per-Ola\r\nEriksson lyder: Vad är falska jobb? Per-Ola\r\nEriksson talade gång på gång om riktiga jobb. Det\r\nvore bra om vi kunde reda ut vad som är falska\r\njobb, så att vi kan identifiera de jobb som vi inte\r\nskall ha.</pre><pre>Per-Ola Eriksson sade att allt går bra i Sverige och\r\nanvände idrottstermer. Då slår det mig: Varför går\r\ndet bra i Sverige? Jo, det beror på devalveringen.\r\nJag tänker åter på hockeylandslaget. Vi gjorde rätt\r\nfast allting gick snett. Devalveringen gick ju snett.\r\nFör att tala i idrottstermer har ju Sverige gång på\r\ngång använt sig av doping. Gång på gång tar man\r\ntill en rejäl devalveringskur. Men skulle det ske en\r\nkontroll, skulle vi -- ursäkta uttrycket, herr\r\ntalman -- gå torsk på detta. Det anses inte lagligt i\r\nden internationella ekonomin att ständigt blodbota\r\nsig eller ta anabola devalveringspiller. Men det\r\ngjorde ni, och allting gick snett. Det bör ni besinna.\r\nDet är inte er förtjänst utan era misslyckanden.</pre><pre>Det talas om att man skall få fart på\r\nsmåföretagsamheten. Vi i Vänsterpartiet vill anslå\r\nen miljard till småföretagen. Det förslaget avstyrks,\r\nför det har man inte råd med. Ni har råd med att\r\nbetala 18 miljarder till EU men inte en miljard till\r\nsvenska småföretag. Ni säger att vi har råd med\r\npengarna till EU, eftersom vi får så stora bidrag\r\nfrån EU till småföretagen. Men varför inte ge en\r\nmiljard direkt till småföretagen, vilket vi har\r\nföreslagit, i stället för att gå omvägen över Bryssel?\r\nMan skall inte gå över ån efter vatten.</pre><pre>Anf. 77  PER-OLA ERIKSSON (c) replik:</pre><pre>Herr talman! Jag lyssnar alltid med stort intresse på\r\nLars Bäckström. Han är en rolig debattör. Han är\r\nstringent och ställer spetsfundiga frågor och\r\nanvänder spetsfundiga formuleringar. Jag skall\r\nförsöka besvara de frågor som Lars Bäckström\r\nställde.</pre><pre>Jag kan självfallet för dagen inte exakt ange hur\r\nstor avgiften till EU år 2000 blir. Jag tror att det är\r\nviktigare att se vad vi får för den svenska\r\nmedlemsavgiften. Vi kommer ju med i en större\r\nmarknad. Vi får ett återflöde till regionalpolitiken,\r\ntill jordbruket, till forskningen, till utvecklingen\r\noch till infrastruktursatsningarna. Premien för\r\ndetta vill Lars Bäckströms parti inte vara med och\r\nbetala. Kanske Lars Bäckström själv vill vara med?\r\nJag vet inte riktigt var han står i den frågan, men jag\r\nvet att det finns sådana sympatier också i Gudrun\r\nSchymans parti.</pre><pre>Lars Bäckström tyckte att vi hade varit elaka mot\r\nSocialdemokraterna men snälla mot\r\nVänsterpartiet. Om jag uppfattade debatten riktigt\r\ni finansutskottet tyckte socialdemokraterna i\r\nutskottet att vi hade varit för elaka mot\r\nVänsterpartiet. Men vi har tydligen inte varit så\r\nelaka att Lars Bäckström har tagit illa upp. Vi har\r\ngjort nödvändiga påpekanden beträffande de\r\nförslag som han hade kommit med, t.ex. om\r\ninrättande av en ny form av de gamla\r\nlöntagarfonderna. Det var ett typiskt\r\nvänsterpartistiskt förslag som inte höll tidigare\r\nheller.</pre><pre>Lars Bäckström talade om doping och devalvering.\r\nMen svensk ekonomi har aldrig varit så dopad som\r\nunder 80-talet. Då var det verkligen fråga om\r\növerhettning och doping i ekonomin. Den fulla\r\navregleringen, utvecklingen på kreditmarknaden,\r\növerhettningen och koncentrationen fick följder\r\nsom alla känner till. Höginflationspolitiken\r\nmedförde luft i systemet. När luften sedan gick ur\r\ndetta system, fick vi många problem. Dem lever vi\r\nfortfarande med, men vi skall komma till rätta med\r\ndem.</pre><pre>Steg för steg reparerar vi nu Sverige. Vad Centern,\r\nFolkpartiet, Moderaterna och kds ägnar sig åt är ett\r\nenda stort ekonomiskt ROT-program för att\r\nreparera, bygga till och förstärka efter 80-talet.\r\nMen vi bygger också nytt för att möta framtiden\r\nmed en starkare ekonomi.</pre><pre>Anf. 78  LARS BÄCKSTRÖM (v) replik:</pre><pre>Herr talman! Nu förstår jag euforin här i kammaren\r\növer EU-avtalet. Man vet vad man får, men man\r\nhar ingen aning om vad det kostar. Man är på ett\r\nbra kalas. Man har skojigt. Man vet vad man får,\r\nmen kostnaden får man se senare. Jag förstår alltså\r\nglädjeeuforin, men det blir dock litet kalassjuka\r\ndagen efter. Det brukar ju bli så.</pre><pre>Jag tycker att utskottets majoritet har varit alldeles\r\nför hård i sin kritik över våra förslag, som jag tycker\r\när utmärkta. Men utskottet anför inte till någon del\r\nden klassiska kritiken mot Vänsterpartiet:\r\nÖverbud! Däremot får Göran Perssons parti hårda\r\nsnubbor. Majoriteten talar om överbud och\r\nfelräkningar på punkt efter punkt. Men inte på\r\nnågon punkt säger finansutskottets borgerliga\r\nmajoritet att vi i Vänsterpartiet har räknat fel. Det\r\när bra för oss. Det är ett slags indirekt beröm som\r\njag noterar.</pre><pre>Per-Ola Eriksson vill ha riktiga jobb. Men vad är då\r\nfalska jobb? Klargör detta för kammaren, annars\r\nvet vi inte vad Per-Ola Eriksson menar med riktiga\r\njobb. Riktiga jobb har vi i Sveriges småföretag och\r\ni Sveriges kommuner. Jag vill anslå mer pengar till\r\nSveriges småföretag så att de kan skapa riktiga\r\njobb. Jag vill anslå mer pengar till Sveriges\r\nkommuner så att de kan skapa riktiga jobb.\r\nSmåföretagen kan producera varor som kan säljas.\r\nDå får vi pengar så att vi kan importera. I\r\nkommunerna kan man skapa riktiga jobb genom att\r\nta hand om gamla och sjuk. Det skulle bli ett bra\r\nsamhälle. Jag vill anslå 5 miljarder till\r\nkommunerna. Det säger ni i Centern att vi inte har\r\nråd med. Jag vill anslå 1 miljard till Sveriges\r\nsmåföretagare. Det säger ni i Centern att vi inte har\r\nråd med. Men ni har råd med x miljarder till EU,\r\neftersom det skulle medföra utveckling. Vi får ju\r\njobb för mina 6 miljarder, men det har vi inte råd\r\nmed. Varför har vi råd med att skapa jobb bara via\r\nBryssel? Det är min fråga.</pre><pre>Detta är en ekonomisk debatt, men det står helt\r\nklart att vi när det gäller ekonomin får allt vad vi\r\nbehöver genom EES-avtalet. Vi får även ett annat\r\ninflytande, men det är en annan sak. På det\r\nekonomiska området får vi alla fördelar och får\r\nt.o.m. åka gratis en rejäl sträcka. Sedan kan man\r\ndiskutera om man skall göra det, men sådant är\r\nläget. Det går inte att förneka.</pre><pre>Varför har den borgerliga majoriteten i\r\nfinansutskottet inte råd med att anslå 1 miljard för\r\natt utveckla Sveriges småföretag? Varför har ni inte\r\nråd med att anslå 5 miljarder till Sveriges\r\nkommuner för att skapa riktiga jobb?</pre><pre>Anf. 79  PER-OLA ERIKSSON (c) replik:</pre><pre>Herr talman! Jag har aldrig talat om falska jobb.\r\nDet är en omskrivning som Lars Bäckström\r\ndebattekniskt ägnar sig åt.</pre><pre>Riktiga, varaktiga, jobb menar jag är sådana jobb\r\nsom består över tiden. Inget ont sagt om\r\nsysselsättningsfrämjande åtgärder av olika slag som\r\nvi måste ägna oss åt i reparationsarbetet på grund\r\nav 80-talets ekonomiska politik, men det blir inte\r\nnågon långsiktighet och stabilitet på lång sikt. Jag\r\när glad att höra att Lars Bäckström värnar om\r\nsmåföretagen. Det har ju förekommit förslag från\r\nVänsterpartiets sida som när det gäller synen på\r\nsmåföretagen betytt att man mera instämt i\r\nCenterns politik än vad Socialdemokraterna någon\r\ngång har gjort. Det gäller synen på skatten på\r\narbetande kapital i småföretag. Där har\r\nVänsterpartiet instämt. Andra partier i riksdagen\r\nvar dock inte lika insiktsfulla på den punkten.</pre><pre>Varför avstyrker vi Vänsterpartiets förslag när det\r\ngäller småföretagen? Men, Lars Bäckström, om det\r\när något område som verkligen har fått nya pengar\r\nunder den här mandatperioden är det just\r\nsmåföretagen. Vi ser till att utvecklingsfonderna\r\nkan ha kvar sina pengar -- pengar som den\r\nsocialdemokratiska regeringen ville dra in. De\r\npengarna ligger alltså kvar som arbetande kapital\r\nrunt om i landet. Vi har också åstadkommit en\r\nbättre riskkapitalförsörjning. Dessutom har vi\r\ninrättat egenkapitalhjälp i form av nyföretagarlån\r\nosv. Listan skulle kunna göras mycket lång när det\r\ngäller kommunerna.</pre><pre>Just för att rädda jobben i kommunerna\r\nmedverkade Centern våren 1993 till att\r\nkommunerna fick 4,2 nya, friska miljarder. Jag\r\nnoterar nu när det gäller kritiken mot Göran\r\nPersson och Socialdemokraterna -- där får Lars\r\nBäckström en poäng -- att deras förslag skulle\r\ninnebära att pengar drogs in från kommunerna på\r\ngrund av att grundavdraget skall återställas. Vi har\r\nnu gett kommunerna pengar för att de skall kunna\r\nha kvar vårdpersonal och för att de skall kunna\r\nsatsa på skolan, på tryggheten för gamla och sjuka\r\nosv.</pre><pre>Genom initiativ från regeringens sida har\r\nArbetsmarknadsverket nu möjlighet att sluta avtal\r\nmed kommuner och landsting för att höja\r\nkompetensen bland de anställda och för att se till\r\natt uppsägningar skjuts upp som annars kanske\r\nskulle ha genomförts. Det är faktiskt värt att notera\r\natt ytterst få människor i landets kommuner och\r\nlandsting har blivit uppsagda under de senaste åren.\r\nI flertalet fall har det handlat om s.k. naturlig\r\navgång.</pre><pre>Anf. 80  LARS TOBISSON (m):</pre><pre>Herr talman! Överlägset störst betydelse för\r\nSveriges ekonomiska utveckling under överskådlig\r\ntid framöver får gårdagens framgång i\r\nförhandlingarna beträffande vårt lands\r\nmedlemskap i den europeiska unionen. När jag gör\r\ndenna bedömning är det inte mjölkkvotens storlek\r\neller det regionala stödet till Norrland som jag\r\ntänker på. I stället tänker jag på den klarsignal som\r\ndet innebär för Sverige att fullt ut delta i det\r\neuropeiska samarbetet. Den i sin tur kommer att\r\nfungera som en signal för företagare -- här hemma\r\noch utomlands -- när det gäller att utnyttja det\r\ngynnsamma näringsklimat som den borgerliga\r\nregeringen har skapat och att förlägga investeringar\r\npå svensk botten. Den investeringsökning som\r\nväntas bli följden är många gånger mera värd än det\r\nnettobidrag som Sverige får betala till EU.</pre><pre>Att omsätta det förbättrade ekonomiska sparandet\r\ni investeringar är just vad som behövs för att de nya\r\nföretag och de nya jobb skall komma till stånd som\r\nkrävs för att vi skall få bukt med arbetslösheten.\r\nDet går inte längre att bygga ut den offentliga\r\nsektorn eller att med offentliga subventioner driva\r\nfram en expansion i skyddade branscher. Framför\r\nallt duger inte det gamla socialdemokratiska\r\nreceptet att höja skatter och att styra näringslivet\r\nmed bidrag och regleringar.</pre><pre>Med hänsyn till Europafrågans stora vikt för\r\nSveriges framtid som industri- och välfärdsnation är\r\nGöran Persson påfallande ointresserad. Jag har\r\ntidigare påpekat att han ägnar detta ämne ett\r\nminimalt utrymme vid sina framträdanden i denna\r\nkammare. Likadant var det med hans anförande\r\nhär i dag.</pre><pre>Än mera märkligt och karakteristiskt är att Göran\r\nPersson inte var med när vi samlades här i\r\nkammaren i morse kl. 09.00 för en diskussion om\r\noch en manifestation kring det uppnådda EU-\r\navtalet. Han kan knappast skylla på tvingande\r\nengagemang annorstädes. Han skulle ju själv ha\r\nstått här kl. 09.00 och ha talat inför en möjligen\r\nmindre välfylld kammare än den som han några\r\ntimmar senare mötte.</pre><pre>Göran Perssons tomma bänk vid EU-\r\npresentationen får -- vare sig det var avsikten eller\r\nej -- karaktären av demonstrativ frånvaro. Efter\r\nnågon inledande pliktskyldig fras om enigheten\r\nkring EU-avtalet övergick Göran Persson till att\r\ntala om efterkrigstidens största ekonomisk-\r\npolitiska misslyckande -- det nyliberala\r\nsystemskiftet, som han kallar det. Det spårar han\r\ntillbaka till programmet Ny start för Sverige.</pre><pre>Jag vill då bara påminna om att det första, det\r\nviktigaste och det högst prioriterade kravet i\r\nnämnda program var just att Sverige skulle bli\r\nmedlem i vad som då hette EG. Det är någonting\r\nsom vi inom ramen för detta tydligen nyliberala\r\nsystemskifte tycks vara överens om att genomföra,\r\näven om Göran Persson inte precis lägger på så\r\nmånga kol i det arbetet. Jag har ännu inte hört\r\nGöran Persson säga någonting om att han tror att\r\ndet här får betydelse för Sveriges ekonomiska\r\nutveckling. Det vore skönt om han i alla fall ägnade\r\nså många ord åt detta.</pre><pre>I stället bjuder oss socialdemokraternas\r\ndemagogiske talesman på vänsterpopulistiska\r\nbetraktelser av tillbakablickande karaktär. Men\r\ntror verkligen Göran Persson innerst inne att\r\ntraditionell socialdemokratisk högskattepolitik och\r\nmer av statlig styrning är rätta sättet att lösa\r\nSveriges problem? Det borde vara uppenbart att\r\nden politik som förde oss in i krisen inte kommer\r\natt kunna föra oss ut ur den.</pre><pre>Lika uppenbart är det att det var den dåvarande\r\nsocialdemokratiska regeringens ekonomisk-\r\npolitiska felgrepp under 1980-talet som orsakade\r\ndjupet i den långvariga nedgång som brutits. Nu har\r\ndet börjat vända uppåt igen. Industriländernas\r\nsamarbetsorgan OECD skrev i sin Sverigerapport\r\nnyligen att misstagen då bäddade för problemen\r\nsedan dess. Jag får kanske påminna om att det var\r\nKjell-Olof Feldt som medan han ännu var\r\nfinansminister varnade för att misslyckandet med\r\ninflationsbekämpningen måste leda till ett\r\n''arbetslöshetens stålbad''.</pre><pre>Sedan den borgerliga regeringen lagt om politiken\r\ni produktionsstimulerande och arbetsbefrämjande\r\nriktning talar nu prognoserna samfällt om ljusare\r\ntider. Orderingången ökar starkt. Utrikeshandeln\r\ngår med stort överskott, och även\r\nhemmamarknaden visar tecken på tillkvicknande.\r\nKonkurserna och varslen blir färre och de lediga\r\nplatserna fler.</pre><pre>Förbättringen beträffande de ekonomiska\r\nutsikterna går inte att bestrida. Enligt\r\nSocialdemokraterna sker uppgången trots, inte\r\ntack vare, regeringens politik. Är det kanske så att\r\nde anonyma marknadskrafterna hotar att spoliera\r\ndet planerade valbudskapet om regeringens\r\noförmåga på det ekonomiska området? Att döma\r\nav den snabba och smärtfria behandlingen av\r\nfinansplanen i utskottet verkar Socialdemokraterna\r\ni alla fall ha övergett den angreppsvinkeln. Göran\r\nPersson dök ju själv inte upp vid utskottsbordet\r\nförrän vid själva slutjusteringen.</pre><pre>Han gav förklaringen till detta när han antydde att\r\nman egentligen inte hoppas på framgång i\r\nfinansutskottet. Man satsar i stället på\r\n''utgiftsutskotten''. Där drar man sig inte -- trots\r\nvad Göran Persson sade när han betecknade Ny\r\ndemokrati som ett utpräglat högerparti -- för\r\nsamarbete med Nydemokraterna.</pre><pre>Litet senare i dag skall vi behandla kulturutskottets\r\nbetänkande nr 14, Stöd till trossamfund m.m. Jag\r\nmåste säga att det var med en viss förvåning som jag\r\nkonstaterade att det har bildats en ohelig allians i\r\nutskottet mellan socialdemokrater och\r\nnydemokrater. De har bildat en majoritet för en\r\nskrivning på ett område som man möjligen kunde\r\nföreställa sig låg regeringen litet närmare med\r\nhänsyn till att kds ingår i regeringen.</pre><pre>När man studerar betänkandet litet närmare finner\r\nman att framställda yrkande går tillbaka till en\r\nsocialdemokratisk partimotion. Det handlar om 13\r\nmiljoner kronor extra till byggande av lokaler. Till\r\nbostads-ROT, kommunal-ROT och miljö-ROT\r\nskall det också fogas kyrko-ROT. Det är märkligt\r\npå många sätt. Jag vänder mig nu till\r\nnydemokraterna. Efter att ha hört dessa långa\r\nföreläsningar i dag och tidigare om farorna och de\r\nfruktansvärda följderna av det stora\r\norganisationsstödet kan vi alltså konstatera att Ny\r\ndemokrati i kulturutskottet förenar sig med\r\nSocialdemokraterna om ytterligare 13 miljoner till\r\nsamfunden.</pre><pre>Den här bilden har sina poänger. Jag kan tillägga\r\natt regeringen torde klara den ekonomiska\r\npolitiken och undvika den ökade utgiften därför att\r\nVänsterpartiet har markerat att man ansluter sig till\r\nde borgerliga reservanterna, kanske i grunden mer\r\ntrogen sin åskådning.</pre><pre>I stället för att analysera och diskutera den\r\nekonomiska utvecklingen och den ekonomiska\r\npolitiken skjuter oppositionen nu in sig på den\r\neftersläpande faktor som arbetslösheten alltid\r\nutgör i ett uppgångsskede. Gång på gång upprepar\r\nsocialdemokraterna att arbetslösheten är\r\nregeringens fel och att regeringen gör för lite åt\r\nden. Själva rekommenderar de -- förutom klassisk\r\nskattehöjnings- och regleringspolitik --\r\nstimulansåtgärder av olika slag. Tillfällig\r\nmomssänkning har visserligen fått utmönstras ur\r\narsenalen, men så snart det hotar att bli pengar över\r\npå något utgiftsanslag i statsbudgeten måste de\r\nspenderas på något annat ändamål som tros ge\r\nsysselsättning.</pre><pre>Jag är rädd att de satsningar som nu påyrkas från\r\nmånga håll i form av ROT-program, nu senast\r\nkyrko-ROT, åtgärder för att undvika uppsägning av\r\nkommunalanställda m.m. kan komma att motverka\r\nsitt syfte. Det är inget onaturligt att AMS-anslagen,\r\npå samma sätt som de överskreds när ekonomin\r\nförsvagades, när den blev sämre än väntat, inte\r\nförbrukas fullt ut när utvecklingen går i rätt\r\nriktning. Risken är stor att de insatser som nu\r\ndiskuteras mest kommer att fungera som extra\r\nstatsbidrag till kommunal verksamhet och därmed\r\nmotverka den nödvändiga strukturförändringen\r\ninom denna sektor.</pre><pre>Den även från sysselsättningssynpunkt bästa\r\nanvändningen av överblivna anslagsmedel är enligt\r\nmin mening att låta dem förstärka den krympning\r\nav budgetunderskottet som nu pågår och som\r\nfaktiskt går snabbare än vad som förutsetts.\r\nDärmed skulle förtroendet för den ekonomiska\r\npolitiken stärkas, kronans värde stiga och räntan\r\nkunna sänkas. Det är onekligen ett oroande tecken\r\natt -- trots att inflationen också den tycks\r\nunderträffa prognoserna -- den långa räntan på\r\nsistone har visat en stigande tendens. Jag är\r\nförvånad över att ingen har kommenterat detta i\r\ndag. Det är dock en ekonomisk-politisk debatt.</pre><pre>Avkastningskurvan har förskjutits uppåt, särskilt i\r\nsin högra del. Detta kan visserligen åtminstone till\r\nen del skyllas på internationella faktorer, som den\r\namerikanska centralbankens höjning av den korta\r\nräntan för en månad sedan och upprevideringen\r\nsenast i går av den redan höga tillväxtsiffran i USA\r\nför fjärde kvartalet 1993, något som har fått inte\r\nminst de långa räntorna att gå kraftigt uppåt på\r\nmarknaderna i dag, både i Sverige och ute i\r\nvärlden.</pre><pre>Men vi kan ändå påverka detta här i Sverige.\r\nTydligare tecken på att svenska politiker i\r\nallmänhet -- alltså även på oppositionssidan -- är\r\nmedvetna om nödvändigheten att minska det stora\r\noffentliga upplåningsbehovet genom\r\nutgiftsbesparingar skulle betyda åtskilligt för att\r\nnedbringa dagens höga realränta. Och lägre räntor\r\nbetyder i sin tur mer för tillkomsten av nya, riktiga\r\njobb än alla de AMS-åtgärder som tänkas kan.</pre><pre>Lägre räntor spelar likaledes större roll för\r\ninvesteringsviljan än olika tillfälliga manipulationer\r\nav den skattemässiga avskrivningsrätten. I den\r\nallmänpolitiska debatten påpekade jag att\r\nnäringslivets investeringar förutses växa med ca\r\n10 % och industrins med ca 20 % i år och nästa år --\r\ndetta utan någon rätt till direktavskrivning. Sedan\r\ndess har rapporter influtit om en än snabbare\r\nuppgång i verkstadsindustrins\r\nmaskininvesteringar -- 30--40 % i år. Att då medge\r\nextra avskrivningsrätt för sådana investeringar just\r\nnu skulle bara betyda att man beviljar en tillfällig\r\nlikviditetsförstärkning åt företag som ändå har det\r\nväl förspänt. Och det skulle väl i och för sig kunna\r\npassera, om det inte vore för att resultatet blir en\r\nkraftig -- om än tillfällig -- budgetförsvagning just\r\nnu, när de finansiella marknaderna söker efter\r\nsignaler om motsatsen. Återigen alltså ett fall där\r\nen tilltänkt stimulansåtgärd tenderar att motverka\r\nsitt syfte.</pre><pre>Herr talman! Den svenska ekonomin befinner sig\r\nnu i ett skede där den utvecklas bäst om den lämnas\r\ni fred inom de ramar som regeringen har dragit upp\r\nmed sin politik. Det är ett klassiskt fel att fortsätta\r\nmed stimulansåtgärder även efter det att\r\nåterhämtningen inletts och därmed framkalla en\r\növerhettning som leder till begränsande\r\ningripanden tidigare än vad som annars hade varit\r\nnödvändigt. Den dag kommer ändå tids nog, då\r\nkorrigerande åtgärder behöver sättas in i restriktiv\r\nriktning. Men vi kan skjuta den tidpunkten på\r\nframtiden genom att inrikta den ekonomiska\r\npolitiken på att avhjälpa de strukturproblem som\r\nännu kvarstår i viktiga avseenden.</pre><pre>I dagens läge är dessutom ekonomisk psykologi\r\nlångt mera verkningsfull än social ingenjörskonst.\r\nVi vet redan att medborgarna är mer optimistiska\r\nän någon gång tidigare under de senaste 20 åren vad\r\nbeträffar både landets ekonomi och den egna. Vad\r\nsom nu behövs för att beslutsfattarna i näringslivet\r\nskall övergå från ord till handling är besked på två\r\nviktiga punkter. Det ena gäller Sveriges\r\nmedlemskap i EU. Det räcker då inte med ett avtal\r\ni Bryssel, det behövs också en snabb\r\nfolkomröstning med ett positivt utfall. Det andra\r\nhandlar om landets politiska utveckling. Ju förr det\r\nstår klart att det inte blir någon socialdemokratisk\r\nvalseger med åtföljande skattehöjningar på\r\nsparande och företagande samt stopp för\r\nprivatisering och avreglering, desto snabbare får vi\r\nden starka framtidstro i svenskt näringsliv som\r\nbehövs för satsningar på nya företag och nya jobb.</pre><pre>Jag har, herr talman, inget annat yrkande än bifall\r\ntill finansutskottets hemställan i betänkande nr 10.</pre><pre>Anf. 81  GÖRAN PERSSON (s) replik:</pre><pre>Herr talman! Lars Tobisson har fått problem. Vi\r\nsom hörde honom för en månad sedan här i\r\nkammaren lyssnade till en person som var jublande\r\nglad och beskrev allt i rosenrött. I dag har han\r\nsansat sig något och är så desorienterad om\r\nutvecklingen att han använder huvuddelen av sitt\r\nanförande till att diskutera ett ROT-program för\r\nkyrkan i storleksordningen 13 miljoner kronor. Det\r\nsäger en del om Moderaternas situation och om\r\nLars Tobissons ställning.</pre><pre>Inte blir det bättre av att han försöker ta EU-frågan\r\nsom någonting som skulle vara speciellt till fördel\r\nför Moderaterna i den partipolitiska debatten. Han\r\nnämnde något som stod i skriften Ny start för\r\nSverige. Det var inte kontroversiellt. Den\r\nsocialdemokratiska regeringen hade lämnat in en\r\nansökan om medlemskap. När Lars Tobisson\r\nplitade ned de formuleringarna var jobbet redan\r\ngjort.</pre><pre>Nu skall vi socialdemokrater som är engagerade för\r\nett medlemskap se till att vi får ett ja också i\r\nfolkomröstningen. Det här har jag sagt förut och\r\ndet säger jag också i dag: I den kampanjen är Lars\r\nTobisson en belastning, ett av de största hoten mot\r\nett svenskt medlemskap, en tillgång för nej-\r\nkampanjen. Att sätta likhetstecken mellan Lars\r\nTobissons ensidiga lovsång av den\r\nsamhällsutveckling som nyliberalismen står för och\r\nett EU-medlemskap är att begära ett svenskt nej i\r\nfolkomröstningen. Om Lars Tobisson skall göra en\r\ninsats i den kampanjen, skall han hålla sig inom de\r\nmoderata partiföreningarna och försöka att låta oss\r\nandra, som träffar en folkmajoritet och en\r\nfolkopinion som är skeptisk, förklara varför det är\r\nnödvändigt med ett svenskt medlemskap. Det är\r\nmin fasta övertygelse.</pre><pre>Anf. 82  LARS TOBISSON (m) replik:</pre><pre>Herr talman! Det var inte mycket till replik, Göran\r\nPersson. Att påstå att jag ägnade huvuddelen av\r\nmitt anförande åt ett utgiftsanslag som föreslås gå\r\ntill trossamfunden var väl att ta i. Men jag tycker\r\natt det förtjänar en plats här.</pre><pre>Det är betecknande. När Göran Persson med emfas\r\nförklarar sig helt fri från beröring med Ny\r\ndemokrati innebär det inte att man i utskotten gör\r\nupp så fort man kan få gehör för förslag om ökade\r\nutgifter. Detta är då någonting som inte behöver\r\npassera finansutskottet.</pre><pre>Vad som pågår i många utskott -- kanske\r\nkulturutskottet är det viktigaste exemplet på det --\r\nunderstryker verkligen betydelsen av att man får en\r\nmer sammanhållen budgetprövning här i riksdagen.\r\nAnnars blir det en utveckling som möjligen kan\r\nglädja utgiftshungriga socialdemokrater. Hur det\r\nskall gå ihop med predikan från andra håll -- som\r\nGöran Persson ibland kan bekänna sig till -- om att\r\nvi skall reducera budgetunderskottet förstår jag\r\ninte.</pre><pre>Angriper man Ny start för Sverige för att vara\r\ngenomgående nyliberalt är man ute på fel håll. Ny\r\nstart för Sverige är, som jag har påpekat, första\r\nprogrampunkten för medlemskap i EG. Jag\r\nkommer att göra de insatser jag kan för att se till att\r\ndet också blir ett ja i folkomröstningen. Jag begär\r\ninte annat av Göran Persson än att han gör\r\ndetsamma. Tyvärr är det parti han företräder\r\ninställt på att inte satsa sitt partis resurser, om nu\r\nGöran Persson räknar sig till dessa, på kampanjen\r\ninför folkomröstningen. Det tycker jag är synd, för\r\ndet är ett gott syfte även om det var den viktigaste\r\npunkten i Ny start för Sverige.</pre><pre>Anf. 83  GÖRAN PERSSON (s) replik:</pre><pre>Herr talman! Det var intressant att få bekräftat att\r\nNy start för Sverige var ett nyliberalt dokument.\r\nDet har vi sagt länge, och det var bra att också Lars\r\nTobisson sade det.</pre><pre>Det fanns en annan tråd i hans anförande. Vi har\r\nklarat av frågan om kyrko-ROT och Tobissons\r\npartipolitiserande kring EU. Vi kan lägga det åt\r\nsidan och ta upp det andra, den reala ekonomins\r\nutveckling. Herr Tobisson kanske inte riktigt\r\nförstår allvaret i situationen. Som ledande borgerlig\r\npolitiker i riksdagens finansutskott talar han om att\r\nbudgetunderskottet nu sjunker och att de\r\nprognoser vi nu har fått är bättre. Men det beror på\r\natt staten säljer ut sin egendom. Det är därför som\r\nsaldot har blivit bättre. När Lars Tobisson så\r\nvårdslöst hanterar statens ekonomiska ställning,\r\nreagerar de som bedömer Sverige.</pre><pre>Den här veckans allvarliga händelse var att\r\nStatshypotek fick en förändrad rating, utöver\r\ndagens utomordentligt allvarliga men\r\nförhoppningsvis tillfälliga händelser på marknaden.\r\nStatshypotek fick av internationella bedömare\r\nbetyget A -, ett statshypotek som har en statlig\r\ngaranti i botten. Varför gör dessa internationella\r\nbedömare en sådan förändring? Ja, man tycker att\r\nden samhällsekonomiska utvecklingen i Sverige\r\ninte är tillfredsställande. Och då hör man den\r\nledande borgerliga representanten i riksdagen tala\r\nom att det nu har vänt och att det går åt rätt håll.\r\nAlla kan av siffrorna se att det inte gör det. Vad\r\nskall man då tro om vårt arma land, detta fina land\r\nsom faktiskt rimligen är värt någonting bättre? Det\r\när det spektaklet Lars Tobisson bidrar till mer än\r\nnågon annan i denna kammare. Därför är han\r\nockså i den meningen en belastning för den\r\nekonomiska politiken.</pre><pre>Anf. 84  LARS TOBISSON (m) replik:</pre><pre>Herr talman! Lars Bäckström frågade tidigare\r\nvarför vi möjligen kan behandla\r\nSocialdemokraternas budgetalternativ annorlunda\r\nän Vänsterpartiets. En förklaring till detta är i så\r\nfall den förljugenhet med vilken\r\nSocialdemokraterna uppträder. De försöker göra\r\ngällande att man sparar mera trots att man blåser\r\npå med utgifter och lägger på en del begränsade\r\nskattehöjningar, som är sådana att de definitivt\r\nkommer att knäcka landets ekonomiska utveckling.\r\nFörklaringen till sjunkande budgetunderskott\r\nskulle enligt dem vara privatiseringar. Det är\r\nalldeles gripet ur luften. Så är det inte. De har varit\r\nmedkalkylerade tidigare. Det intressanta är att när\r\nSocialdemokraterna vill privatisera Atle och Bure\r\ndå räknas det in i det socialdemokratiska\r\nbudgetalternativet. Därmed räknar man inte bort\r\nden post som finns för privatiseringen av t.ex. Assi\r\nDomän i det av regeringen framlagda\r\nbudgetförslaget. Det är sådana här svagheter i er\r\nbudgetpolitik som markerar att ni inte förstår\r\nekonomisk politik.</pre><pre>När Göran Persson talar om oron på marknaden\r\nvill jag gärna fråga honom: Vad menar Göran\r\nPersson med sitt tal om djärvare penningpolitik?\r\nDet skall väl tolkas att man mer kraftfullt skall\r\nsänka den korta räntan. Något överraskande\r\nsänkte Riksbanken den korta räntan för en tid\r\nsedan. Men det hjälper inte, det innebar inte att\r\nman kan kontrollera den långa räntan. Den hade\r\nredan då börjat stiga och har gått upp de senaste\r\ndagarna. Det leder till höjda boräntor. Det är\r\nbetydligt allvarligare än förändringar i\r\nStatshypoteks rating. Den var förutsedd -- jag sitter\r\nsjälv i Statshypoteks styrelse -- beroende på de\r\nsvagheter som vi för närvarande har på\r\nbostadskreditområdet.</pre><pre>Vad vill Göran Persson göra -- braka på fler\r\nräntesänkningar som bergsäkert ytterligare\r\nförsvagar kronan och driver de långa räntorna,\r\nbostadsräntorna i höjden? Det kan väl aldrig vara\r\nmeningen? Det är återigen floskler som man drar\r\ntill med därför att man tror att det låter bra och\r\nverkar imponerande. Det tycker jag är beklagligt.</pre><pre>Jag vet att Göran Persson inte har någon möjlighet\r\natt svara nu, men jag skulle bra gärna vilja höra\r\nhans inställning till det jag anser vara nyckelfrågan\r\nför trovärdigheten för den ekonomiska politiken\r\noch för en konsekvent men kanske inte alltid så\r\ndjärv penningpolitik, nämligen frågan om\r\nRiksbankens självständiga ställning. Där har ni\r\nsocialdemokrater tyvärr blockerat den reform som\r\nvi kommer att få genomföra om vi skall klara den\r\nekonomiska politiken i framtiden.</pre><pre>Anf. 85  LARS BÄCKSTRÖM (v) replik:</pre><pre>Herr talman! Lars Tobisson var väldigt glad över\r\nEU-avtalet. Det skulle innebära en stor öppning för\r\nSveriges ekonomi. Det är säkert sant att det var\r\nhuvudpunkten i Ny start för Sverige. Jag kan\r\nkanske förstå varför det gått så dåligt i ekonomin:\r\ndet är först nu avtalet är i hamn. Men det avtalet\r\npåverkar inte Sveriges reala ekonomi mer än EES-\r\navtalet. Medlemskap i sig är av ringa eller av ingen\r\nbetydelse i förhållande till EES-avtalet. Men, herr\r\nTobisson, för medlemskap betalar vi en mycket hög\r\navgift, en mycket hög skatt. Hur mycket, Lars\r\nTobisson, kommer Sverige att betala år 2000? Hur\r\nskall detta finansieras? Det är en rak, konkret fråga\r\ntill en EU-anhängare.</pre><pre>Sedan säger herr Tobisson att oppositionen vill\r\nförbruka varje konto som inte är förbrukat. Nu\r\nråkar det finnas litet pengar över på AMS-anslaget\r\npå grund av att konjunkturen vände. Det är inte\r\ndärför det finns pengar över på AMS. Man har\r\npengar över på grund av att människor nu hellre tar\r\nkontantstöd och går på ALU än på\r\narbetsmarknadsutbildningarna. Man har ju skurit\r\nned ersättningarna i utbildningarna. Det är därför\r\ndet blir pengar över på vissa konton. Det är på\r\ngrund av en av era incitamentsfrämjande åtgärder.</pre><pre>Lars Tobisson säger att svenskarna nu tycker att de\r\nhar fått det bättre. De svenskar jag träffar säger\r\ninte det. De klagar. Jag funderar då varför de\r\nklagar, har de fått det så mycket sämre? De flesta är\r\ninte sjuka, de flesta är inte arbetslösa. Ändå tycker\r\nmånga människor att de har fått det sämre. Vad kan\r\ndet bero på? Reallönerna går ju hyfsat upp med\r\ntanke på den låga inflationen. Ändå tycker folk att\r\nde har fått det sämre under er regeringsperiod.</pre><pre>Det beror på skattehöjningar, Lars Tobisson. Det\r\när skattehöjningarna på arbete, på löneinkomster\r\nsom gör att folk upplever att de har fått mindre att\r\nhandla för. Ni har ju sänkt skatten på kapital och\r\nhöjt den på arbete. Ni har inte alls klarat av att\r\nsänka skatterna, Lars Tobisson. Det kan Lars\r\nTobisson vara besviken över, men faktum är att ni\r\ninte sänkt några skatter under de år ni har suttit i\r\nregering. Ni har bara fördelat om skatterna. Det är\r\nett dystert bokslut, men det är sanningen. Svara på\r\nfrågan.</pre><pre>Lars Tobisson beklagar att vi vill ha ROT. Det vill\r\nvi absolut ha för att rädda produktionskapaciteten,\r\nsom hotar att slås ut. Det byggs för få bostäder nu.\r\nByggsektorn går rätt ner. Då behövs insatser. Vi\r\nkommer att behöva en byggindustri även när\r\nkonjunkturerna vänder. Något måste vi kunna sätta\r\nin för att bevara riktiga jobb för framtiden.</pre><pre>Anf. 86  LARS TOBISSON (m) replik:</pre><pre>Herr talman! Många skulle ha fått det sämre, enligt\r\nLars Bäckström. Ja, har det blivit sämre i vissa\r\navseenden så beror det ju på att vi lider igenom\r\nefterverkningarna av den socialdemokratiska\r\npolitiken under 80-talet, något som även\r\nkommunisterna var med och bidrog till. Men om\r\nman ser på bedömningen av vad som kan bli fallet\r\nnu, finner man en större optimism bland de\r\nenskilda hushållen än vad vi har sett någonsin i\r\nmätningarna, och det är efter att människor har sett\r\nhur den borgerliga politiken verkar.</pre><pre>Lars Bäckström hade synpunkter på min\r\nförtjusning över Europa. Det viktiga, som aldrig\r\ngår att bestrida, är att de som skall bestämma var\r\nnågonstans de skall göra sina investeringar ser till\r\nvårt medlemskap. För dem räcker inte EES. Det\r\ngäller svenska investerare, som är noga med att\r\nplacera sig innanför EG-gränsen, om inte Sverige\r\när med, men det gäller kanske i ännu större\r\nutsträckning utländska investerare, som direkt\r\nräknar bort Sverige om vi inte skulle tillhöra den\r\neuropeiska unionen. Det här är för mig av oerhört\r\nstor betydelse.</pre><pre>I det sammanhanget kan man om finansieringen\r\nsäga att det kommer att kosta, på samma sätt som\r\ndet kostar oss att vara med i FN. Vi skickar bidrag\r\ntill FN varje år, stort som bara den och mera troget\r\nän andra länder. Hur finansieras det? Jo, det\r\nfinansieras naturligtvis inom ramen för den statliga\r\nbudgeten. Jag är övertygad om att även med den\r\nkostnad det här skulle innebära får vi på sikt bättre\r\nekonomi i landet och därmed också bättre balans i\r\nbudgeten.</pre><pre>Sedan kan man inte på det här lättvindiga sättet\r\nsäga att bara för att det finns anslagsmedel över\r\nskall de förbrukas. Den viktigaste användning vi\r\nkan få av överblivna anslagsmedel är en minskning\r\nav det budgetunderskott som Lars Bäckström oroar\r\nsig för när han antyder att bidraget till EG/EU\r\nskulle bli alltför stort och krävande.</pre><pre>Slutligen byggsektorn. Det finns en uppgift i\r\nfinansplanen om att byggsektorns normala\r\nomfattning under de senaste 20 åren är ungefär\r\n15 % av vår totala ekonomi. I slutet av 80-talet,\r\nunder överhettningen, var den uppe i över 20 %.\r\nNu är siffran 14 %, alltså något under\r\ngenomsnittet. Det är inte så att vi skall åter till den\r\nsituation som vi hade i slutet av 80-talet, för det var\r\nen överstor byggsektor.</pre><pre>Jag tror att med de många bostäder och inte minst\r\nkontorslokaler och industrilokaler som byggdes då\r\nfår vi räkna med en svacka inom det här området\r\ninnan det blir balans igen. Att försöka så att säga\r\nbygga över den samma villa än en gång, alltså att\r\nmed subventioner dirigera byggandet och inte få\r\nsunda produktionsförhållanden att återvända till\r\ndenna plågade bransch.</pre><pre>Anf. 87  LARS BÄCKSTRÖM (v) replik:</pre><pre>Herr talman! Lars Tobisson har rätt i att det finns\r\nproblem med subventionssystem. Jag vet att ROT-\r\nsystemet har berikat många privata fastighetsägare.\r\nDet är kanske rent av så att Lars Tobisson själv\r\nskulle kunna bli gynnad av det. Det skulle smärta\r\nmig, måste jag erkänna.</pre><pre>Men vi får ta de här problemen för att kunna\r\nbehålla en byggarbetarkår, för att behålla\r\nkompetensen inom sektorn. Det har skett ett fall på\r\n29 % under de senaste åren -- 110 000 jobb har\r\nförsvunnit -- och det hotar att fortsätta. Då behöver\r\nvi ha ROT-insatserna, ca 3 miljarder i omfattning\r\nfrån staten, som vi har sagt.</pre><pre>Sedan säger jag att hade vi inte haft något EES-\r\navtal hade vi fått problem med investeringarna.\r\nMen nu har vi ett sådant avtal, och då kommer vi\r\ninte att få de problemen. Naturligtvis fyller\r\nföretagsledarna i med hjärtat när de svarar på\r\nenkäten att de gärna vill vara med i EU. De flesta\r\när ju moderater i storindustrin och många\r\nsmåföretagare också, förvisso. Men när de tänker\r\nmed hjärnan, och det gör de när de gör sina\r\ninvesteringar, då agerar de annorlunda än när de\r\nfyller i en enkät. Då ser de på realekonomiska\r\nförhållanden.</pre><pre>Lars Tobisson, vi kan diskutera hur människor och\r\nhushåll i Sverige upplever situationen. Jag säger\r\nbara att om de upplever att de har fått det sämre,\r\nberor det oftast på att de har fått det sämre. Om de\r\nupplever att de har fått det bättre, beror det oftast\r\npå att de har fått det bättre. Några har fått det\r\nväldigt mycket bättre, de som handlar med aktier\r\noch har mycket pengar på banken. De vanliga\r\nhushållen har fått det sämre -- genom\r\nskattehöjningarna!</pre><pre>Ni har inte sänkt några skatter på arbete, Lars\r\nTobisson. Ni har höjt dem kraftfullt, och det är ett\r\npinsamt påpekande jag gör för er del när jag tycker\r\natt ni bör säga som det är.</pre><pre>Ni har sänkt skatterna, säger ni, med 17 miljarder,\r\noch så har ni infört egenavgifter på 12 miljarder\r\nsom ni har vältrat över på hushållen. Då har ni\r\nvisserligen kvar litet grand i skattesänkning, men\r\nnetto har ni inte sänkt skatterna, och ni har lagt den\r\nstora skattebördan på hushållen. Det är fel politik\r\nnär sysselsättningen viker, Lars Tobisson.</pre><pre>Sedan talar ni om den nödvändiga\r\nstrukturförändringen i kommunsektorn. Ja,\r\nförändringar är nödvändiga för att få verksamheten\r\nmera serviceinriktad, för att få den demokratiserad\r\noch effektiv. Men det är inte samma sak som att ta\r\nbort 100 000 anställda, som ni har gjort.</pre><pre>På vilket sätt blir det bättre bara man får bort\r\npersonal? Det blir bättre om personalen arbetar\r\neffektivare, om den är mer serviceinriktad, om\r\nlärarna lär bättre. Visst är det utmärkt om vi får den\r\noffentliga sektorn effektivare. Men det håller inte\r\natt bara ta bort folk och säga att nu har det blivit\r\nbättre. Det har blivit mindre, men mindre är inte\r\ndetsamma som bättre, om man inte är utpräglad\r\nnyliberal.</pre><pre>Anf. 88  LARS TOBISSON (m) replik:</pre><pre>Herr talman! Jag skall ge Lars Bäckström det\r\nerkännandet att det är trevligt att diskutera med\r\nhonom, till skillnad från föregångaren här,\r\neftersom vi kan diskutera sakfrågor som också är\r\nviktiga i finansutskottets betänkande.</pre><pre>När det gäller ROT-sektorn kan jag bara\r\nkonstatera att ingen skall komma och påstå att jag\r\ntalar i eget intresse när jag bestrider värdet av\r\nökade satsningar på det området. Jag gör det i alla\r\nfall, därför att jag ser på de ekonomiska\r\nkonsekvenserna.</pre><pre>Det förhållandet att vi nu inte bygger så mycket\r\nbostäder är endast till en del ett\r\nkonjunkturfenomen. Jag menar alltså att beslutet\r\natt dra ner på boendekonsumtionen i landet\r\nfattades med den skatteomläggning som gjordes\r\noch som vi moderater inte deltog i. Vi kritiserade\r\nbl.a. att man så kraftigt drog upp beskattningen av\r\nboendet, och jag sade här i kammaren den\r\ngången -- jag blev kritiserad för slarvighet, men jag\r\nkan upprepa det -- att den omläggning som gjordes\r\nskulle leda till att vi fick bo i ett hål i väggen och\r\ncykla till jobbet med ett smörgåspaket på\r\npakethållaren. Det är detta som är på väg att\r\ninträffa, och därför bestrider jag att vi kommer\r\ntillbaka till ett byggande av bostäder i den\r\nstorleksordning som tidigare förekommit.</pre><pre>Talet om att vi inte har sänkt skatter tycker jag var\r\nså dumt att det vill jag inte ens kommentera. Låt\r\nmig bara ge beskedet att medan skattetrycket var\r\n56--57 % av BNP när vi tog över så är det nu ca 50\r\noch fortfarande på väg nedåt. Detta får alla hushåll\r\ni landet nytta av. Även i de fall då det är sänkta\r\nlöneskatter eller sänkta skatter på kapitalbildning\r\ninnebär det att det skapas jobb, att vi får en\r\nekonomisk verksamhet som alla blir delaktiga av.\r\nSå fungerar det i nationalekonomin.</pre><pre>Då kommer vi över till detta att folk har fått det så\r\nmycket sämre. Det är faktiskt så, om man återigen\r\ngår till finansplanen, att trots de problem vi\r\nonekligen har haft med den ekonomiska nedgången\r\nhar det bara varit ett år då hushållens disponibla\r\ninkomster har minskat, och det var förra året. Nu\r\när de på väg uppåt igen. Det är anmärkningsvärt att\r\nvi har lyckats hålla levnadsnivån uppe på det viset,\r\nmed hänsyn till de yttre svårigheterna.</pre><pre>Till slut kommunsektorn. Jag menar att vi måste\r\ntänka oss att det kan ske omställningar där också.\r\nVi diskuterar just i finansutskottet ett förslag om att\r\nsatsa överblivna AMS-medel på att förhindra att\r\nförändringar i kommunsektorn äger rum, att\r\nuppsägningar träder i kraft. Vi hade en skrivelse\r\nfrån Kommunförbundet som sade att av över\r\n700 000 i denna sektor räknar man med att 4 000\r\nskulle kunna bli föremål för uppsägningar. Jag\r\nmenar att det vore konstigt, inom ett så stort\r\nområde, om det inte behövdes förändringar,\r\nrationaliseringar och omställningar åtminstone i\r\nden utsträckning som 4 000 av mer än 700 000\r\nutgör.</pre><pre>Anf. 89  IAN WACHTMEISTER (nyd)\r\nreplik:</pre><pre>Herr talman! Denna riksdag har några problem.\r\nEtt tycks vara att Ny demokrati finns här. Vi har\r\nfått höra att det var fel av Socialdemokraterna att\r\ngöra upp med oss i någon fråga. Det tyckte\r\nTobisson. Sedan tyckte Socialdemokraterna att det\r\nvar fel över huvud taget allt vad regeringen gjorde\r\ntillsammans med oss.</pre><pre>Det är ganska märkligt egentligen. Jag tycker att\r\ndet vore bra om vi någon gång kunde få svar på de\r\nfrågor vi ställer och kunde få en saklig kritik av våra\r\nförslag. Jag lovar er, och det beror inte på dåligt\r\nomdöme, att jag tycker inte att jag är intellektuellt\r\nundermålig eller okunnig i jämförelse med herrar\r\nPersson, Tobisson, Per-Ola Eriksson och vilka som\r\nhelst. Ändå framställs det på det viset.</pre><pre>Jag skall föregå med gott exempel och svara på\r\nfrågor. Lars Tobisson nämnde kyrk-ROT -- den\r\noheliga alliansen om heliga ting. Vi kan här se hur\r\nNy demokrati tassar in på traditionella kds-marker.\r\nVilka gräsliga saker är det som har skett?</pre><pre>Det handlar inte om politiska partier utan om en\r\nsakfråga, nämligen om att vidta s.k. ROT-åtgärder.\r\nMan vidtar åtgärderna, även om det t.ex. råkar\r\nfinnas trossamfund i lokalerna, därför att det lönar\r\nsig, därför att det är klokt och därför att det inte är\r\nkonstgjord andning. Det är vad vi till stor del\r\nsysslar med i denna riksdag: massvis med\r\nkonstgjord andning. Då är det jättebra.</pre><pre>Det gäller arbeten som ändå skall göras. Det är\r\nmycket bättre än att hälla pengar över Hörnlund.\r\nDet har jag varit inne på förut.</pre><pre>Nästa fråga gällde de anställda i offentlig sektor och\r\nvad som görs där. Vi skall se upp. Jag har förut\r\nbetonat att det gäller att rationalisera den offentliga\r\nsektorn. Om man inte gör det går det åt skogen med\r\nhela Sverige. Det handlar om skattebetalarna. Det\r\när de som finansierar den offentliga sektorn. Vi kan\r\nlåta bli att tala om riktiga jobb och jobb som inte är\r\nriktiga -- det gäller skattefinansierade jobb. Vi vet\r\nvem som står för de fiolerna.</pre><pre>Vad handlar det om i detta fall? Vi har sagt att man\r\nefter speciellt tillstånd skulle kunna ge just\r\nvårdpersonal dispens att hänga kvar på sina riktiga\r\njobb i tolv månader.</pre><pre>Varför skall det göras just nu? Om man gör det som\r\nen korrektion är det faktiskt rätt timing. Det kostar\r\ningenting under denna period. Vi har alldeles\r\ntydligt tidsbegränsats. I andra fall gör man sådant.\r\nMan tillgriper konjunkturpolitik och vidtar olika\r\nåtgärder i olika konjunkturskeden.</pre><pre>Om ett år är det förmodligen för sent att göra en\r\nsådan här sak. Då skall man inte göra det. Vårt\r\nförslag gäller fr.o.m. nu och tolv månader framåt.\r\nDet hade gått bra att hänga på detta förslag.</pre><pre>Anf. 90  LARS TOBISSON (m) replik:</pre><pre>Herr talman! Jag har ingenting emot att Ian\r\nWachtmeister och Ny demokrati stöder\r\ntrossamfund. Jag tycker bara att det är\r\ndubbelmoral att gång efter annan i anförande efter\r\nanförande driva hård kritik mot\r\norganisationsstödet och säga att det finns 20\r\nmiljarder att hämta där. I detta organisationsstöd\r\ningår förvisso stöd till trossamfund. Alla måste ha\r\nuppfattat det så, att Ian Wachtmeister menar att\r\nstaten inte skall lägga sig i. Han har många gånger\r\nförut sagt att man får bygga verksamheten på\r\nmedlemmarnas avgifter. Varför skall det då inte ske\r\nhär?</pre><pre>När det dyker upp en möjlighet att hitta på en extra\r\nutgift i kulturutskottet ansluter sig nydemokraten i\r\nutskottet till den socialdemokratiska\r\npartimotionen. Detta är inte det enda fallet. Jag\r\nförutser att det kommer att upprepas gång på gång\r\ni kulturutskottet. Där är det lätt att få loss pengar\r\ntill t.ex. teatrar och museer, trots allt Ian\r\nWachtmeister säger om att man skall vara försiktig\r\nmed offentliga utgifter och hålla igen på\r\nbudgetunderskottet.</pre><pre>Jag vet inte om Ian Wachtmeister har så mycket att\r\ngöra med dessa frågor längre, men jag vill gärna\r\nuppmana honom att ta ett snack med\r\nrepresentanterna i skilda utskott och tillhålla dem\r\natt följa den linje som han predikar för oss när det\r\ngäller vikten av att hålla igen på den offentliga\r\nupplåningen.</pre><pre>Så till frågan om uppsagd personal i kommunerna.\r\nDet finns alltid skäl att säga att det är värdefullt att\r\nfå ytterligare resurser så att man kan hålla den ena\r\noch den andra verksamheten i gång. Men man\r\nfrågar sig varför detta särskilt skall gälla kommunal\r\neller offentlig verksamhet. Det går inte att på det\r\nviset komma med anslag till en aldrig så angelägen\r\nprivat driven verksamhet. För att få det att fungera\r\nmåste vi se till att det råder lika villkor. När nu\r\nefterfrågan på arbetskraft kommer i gång skall det\r\nvara möjligt att också tillgodose den och inte låsa\r\nfast personal i tidigare anställning.</pre><pre>Om vi ger subventioner till kommunerna blir den\r\nnaturliga slutsatsen att man alltid är fredad i\r\nkommunal tjänst och inte behöver riskera\r\narbetslöshet. Inte vågar man då ta steget ut på den\r\nprivata marknaden, även om man som t.ex.\r\nsjuksköterska eller sjukgymnast gör det för att\r\netablera privat egen verksamhet! Stora delar av\r\nnedgången beror ju på att det etableras privat\r\nsjukvårdsverksamhet på entreprenad.</pre><pre>Det sägs att förslaget bara skall gälla just nu när det\r\när dåliga tider och att vi skall vänta till bättre tider.\r\nDå säger jag: De kommer aldrig. När de kommer\r\nfinns det mindre press att spara, och då blir det\r\nsvårare att få till stånd den erforderliga\r\nrationaliseringen.</pre><pre>Anf. 91  IAN WACHTMEISTER (nyd)\r\nreplik:</pre><pre>Herr talman! Organisationsstödet är något alldeles\r\nförfärligt. Det är bra att Lars Tobisson tar upp den\r\nfrågan igen så att jag får säga någonting om det. Jag\r\nfick nämligen inget svar från P-O Eriksson. Han\r\nsade bara någonting om att idrottsrörelsen är bra.</pre><pre>Jag talar om det förfärliga missbruket med\r\nskattebetalarnas pengar, som delas ut till höger och\r\nvänster. Det finns en massa föreningar och\r\norganisationer som existerar endast på grund av de\r\nstatliga bidragen och inte på grund av\r\nmedlemmarnas aktiviteter. Detta är förfärligt. Vi är\r\növerens på den punkten.</pre><pre>Åtgärden var inte tänkt att hjälpa något\r\ntrossamfund, även om trossamfunden tillhör de\r\nbättre av alla konstiga samfund i Sverige. Vi ville\r\nvidta en konkret bra åtgärd för att skapa ROT-\r\nsysselsättning. Vad är vitsen med ROT? Jo, vitsen\r\när att det gäller jobb som ändå måste göras. De\r\nskall göras nu. Vi har sagt att de skulle ha satts i\r\ngång för ett eller två år sedan, men de kommer i\r\ngång nu. De kanske inte alls skall göras om ett år --\r\ndet säger jag inte. Det finns något som heter\r\nkonjunkturpolitik.</pre><pre>Ingen har tänkt svara på de frågor jag ställde förut,\r\nmen det kan vara skojigt att försöka en gång till. Jag\r\nsade att vi skall se allvaret i den svenska\r\nsituationen. I stället för att tala om 12 miljoner i en\r\nohelig allians kan man tala om 30 miljarder i\r\nbesparingar. Det kan ingen här inne utom Ny\r\ndemokrati åstadkomma. Vi anses vara konstiga i\r\nhuvudet bara för att vi kan tänka och räkna. Hur är\r\ndet med det? Kan inte Lars Tobisson intellektuellt\r\noch hederligt se möjligheten att spara 30 miljarder?</pre><pre>Hur är inställningen till förslaget att vi i Sverige\r\nskall ha budgetbalans sett över en\r\nkonjunkturcykel? Vi skall inte acceptera att någon\r\nregering flöjtar i väg och att det blir enorma\r\nbudgetunderskott. Allt skall planeras så, att det blir\r\nbalans åtminstone över en konjunkturcykel.</pre><pre>Det är bristen på sådan politik som har försatt oss i\r\ndet läge vi är i. Jag skulle vara hemskt intresserad\r\nav att få svar på den frågan. Jag vill tala om för herr\r\ntalman att jag kommer att ställa frågan även till fru\r\nWibble. Vi får se hur det går den gången.</pre><pre>Anf. 92  LARS TOBISSON (m) replik:</pre><pre>Herr talman! Ian Wachtmeister säger nu att stöd till\r\ntrossamfund inte är stöd till trossamfund utan till\r\nbyggande. Kan vi då vid sidan av kyrk-ROT inrätta\r\nparti-ROT? Jag menar att partierna mottar stöd i\r\növerdrift. Kan partier som står i begrepp att bygga\r\nom sina fastigheter vända sig till Ian Wachtmeister\r\nför att få litet parti-ROT och därmed stöd till\r\nbyggandet? Det här resonemanget håller inte. Det\r\när faktiskt likadant som med det organisationsstöd\r\nsom Ian Wachtmeister angriper. Det vidgas till att\r\nomfatta hela problemet.</pre><pre>Ni i Ny demokrati säger att ni kan spara 30\r\nmiljarder. Det kan ni inte. Det förutsätter att ni får\r\negen majoritet, och det kommer ni inte att få. Vi\r\nkan också spara mycket. Moderaterna som parti\r\nkan spara mer än vad som sparas i regeringens\r\nförslag, men vi får inte majoritet för det. Vi\r\nkommer att arbeta för att skaffa oss majoritet för\r\natt göra fler besparingar. Jag är övertygad om att vi\r\nkommer att behöva detta för att få ordning på\r\nSveriges ekonomi.</pre><pre>Dessa ansträngningar saboteras av Ian\r\nWachtmeister och Ny demokrati. Wachtmeister\r\nsäger att partiet kan spara 30 miljarder, men att\r\nman först vill ösa ut mer utgifter. Det gäller inte\r\nbara det lilla anslag vi har talat om. Det gäller\r\nextraanslag för att hålla i gång uppsagd personal i\r\nkommunerna, ROT-verksamhet i kommuner och\r\nför enfamiljsfastigheter osv. Det är inte trovärdigt\r\natt tala om utgiftsminskningar och minskat\r\nbudgetunderskott när man säger att det är läge att\r\nöka budgetunderskottet just nu.</pre><pre>Anf. 93  LARS LEIJONBORG (fp):</pre><pre>Herr talman! Det framgick av Göran Perssons\r\nanförande att bitterheten växer kring de svenska\r\nköksborden. Det är litet svårt att förstå. Både P-O\r\nEriksson och Lars Tobisson har påpekat att det görs\r\nregelbundna undersökningar av hushållens\r\nbedömning av svensk ekonomi. De visar på en\r\nmycket stor optimism. Det är litet svårt att\r\nföreställa sig att familjen runt köksbordet både är\r\noerhört bitter och mycket optimistisk inför\r\nframtiden.</pre><pre>Jag tycker att stämmningsomslaget i svensk\r\nekonomi märks tydligt även när man besöker\r\nföretag. Många företagare vittnar om bättre\r\nförutsättningar och en ny optimism. Min erfarenhet\r\när inte att företagarna bedömer att uppgången bara\r\nberor på devalveringen. Svaret på frågan varför det\r\nnu går bättre brukar tvärtom innehålla två, tre eller\r\nkanske fyra olika faktorer.</pre><pre>Många nämner att beskattningen av företagen har\r\nblivit bättre. Många nämner också att\r\nsjukfrånvaron har minskat. Många är positiva till\r\nde förändringar av arbetsrätten som har skett, även\r\nom de ännu inte har fått något praktiskt genomslag.\r\nSedan varierar det förstår från bransch till bransch.\r\nHigh-tech-företaget nämner tillgången på\r\nvälutbildad personal och tillgången till bra\r\nkommunal service som gör att det går att locka till\r\nsig personal. Exportföretaget betonar närmandet\r\ntill Europa. Tjänsteföretaget nämner de vidgade\r\nmöjligheterna att konkurrera med alternativen i\r\negen regi om jobben i kommunerna.</pre><pre>Herr talman! Om jag skall begränsa mig vore det\r\nbra med en klocka. Men det kanske inte är önskvärt\r\natt jag begränsar mig.</pre><pre>Anf. 94  TREDJE VICE TALMANNEN:</pre><pre>Jodå, det är önskvärt. Det kommer service här.</pre><pre>Anf. 95  LARS LEIJONBORG (fp):</pre><pre>Herr talman! Tack!</pre><pre>Det som jag hittills har talat om, nämligen att man\r\nnämner så många olika faktorer, är i sig en viktig\r\ninsikt som olika debattörer bör ta till sig. Begrepp\r\nsom företagsklimat och konkurrenskraft är mycket\r\nbredare och rymmer fler komponenter än många\r\ntänker på. De är definitivt mycket bredare än\r\nbegreppet kostnadsläge.</pre><pre>När vi lyssnar till socialdemokratiska debattörer är\r\ndet framför allt två invändningar som de inläggen\r\nbrukar koka ner till. Det ena är att vi har fört fel\r\nkonjukturpolitik, och det andra är att vi har gett\r\nföretagarna för bra villkor. När det gäller den första\r\npunkten säger Socialdemokraterna ofta så här:\r\nFöretagen vill inte ha era strukturförbättringar. De\r\nvill ha kunder.</pre><pre>Det slående argumentet mot den invändningen är\r\natt påminna om situationen i slutet av 80-talet. Då\r\nhade ju företagen kunder. Både inom och utom\r\nlandet ropade man efter de svenska företagens\r\nprodukter och tjänster. Men vi förmådde ändå inte\r\natt öka produktionen då på grund av de olika\r\nflaskhalsar som fanns i den svenska ekonomin.\r\nOrsaken var att det under huvuddelen av 80-talet --\r\nfrån 1982 och fram till 1989 -- gjordes mycket litet\r\nåt flaskhalsproblemen, eller strukturproblemen\r\nmed ett finare ord.</pre><pre>Socialdemokraterna valde helt enkelt fel\r\ndagordning för 80-talet. När de borde ha fullföljt de\r\nborgerliga regeringarnas insatser för småföretagen,\r\nhållit fast vid och vidareutvecklat den\r\nmarginalskattereform som vi gjorde tillsammans\r\nden s.k. underbara natten, fortsatt att avreglera\r\nden offentliga sektorn och reformera\r\nsocialförsäkringarna sysslade de med annat. De\r\nsysslade bl.a. med löntagarfonder och andra\r\nfonder, engångsskatter och flergångsskatter,\r\nrundhänta löften om mer semester och större\r\nbidrag.</pre><pre>När den nuvarande regeringen tog över ansvaret\r\nför politiken, eller huvudansvaret för politiken bör\r\nman säga -- även oppositionen har ett ansvar -- hade\r\nett par årtiondens försummelser i fråga om\r\nstrukturförändringar blommat ut i en akut kris.\r\nSverige höll på att avindustrialiseras. Produktionen\r\nföll och jobben i den privata sektorn försvann i en\r\nrasande takt. Den allt överskuggande uppgiften var\r\natt vända den utvecklingen genom insatser över ett\r\nbrett fält.</pre><pre>Vi klarar aldrig arbetslösheten om sysselsättningen\r\ni den privata sektorn faller. För att tala i\r\nriksdagstermer lägger vi en alldeles orimlig börda\r\npå arbetsmarknadsutskottet om vi i övrigt i\r\nriksdagen inte förmår att föra en sådan politik att\r\nantalet jobb i den privata sektorn inte minskar. Då\r\nblir arbetsmarknadspolitiken som att ösa en båt\r\nsom har ett stort hål i botten. Det forsar in mer än\r\nman kan ösa ur. Insatserna blir alltid otillräckliga.</pre><pre>Därför var det en nödvändig förutsättning att få fart\r\npå industrin och den privata tjänstesektorn. Talet\r\nom att vårt besked skulle vara att vi skall vänta till\r\n1996 är helt orimligt. Hela vår politik har ju\r\ninriktningen att vi nu måste få fram fler jobb. Vi\r\nbörjar nu se resultat av den politiken. Ett\r\nhuvudinslag i den politiken har varit att förbättra\r\nförutsättningarna för företagandet. Därför tar jag\r\nockså ganska lätt på den andra huvudkritiken vi\r\nmöter från Socialdemokraterna, nämligen att\r\nföretagen har fått det för bra. Det är en helt\r\nnödvändig strategi.</pre><pre>Skillnaden mellan den nuvarande regeringens\r\nförsta tre år och de år på 80-talet när\r\nSocialdemokraterna satt vid makten är att vi\r\nverkligen har tagit itu med de stora\r\nstrukturfrågorna. Alla socialförsäkringar är\r\nreformerade eller, när det gäller pensionerna, på\r\nväg att reformeras. Den offentliga sektorn har\r\nöppnats för konkurrens, skatterna på företagande\r\nhar gjorts rimligare och besparingar och andra\r\nbudgetförstärkningar på uppemot 100 miljarder\r\nkronor har genomförts i den offentliga sektorn. Vi\r\nhar nått enighet om institutionella reformer som\r\navsevärt ökar förutsättningarna för en långsiktig\r\nekonomisk politik. Vi har ett EES-avtal, vi har ett\r\nGATT-avtal och om folket vill har vi också ett EU-\r\nmedlemskap.</pre><pre>Jämfört med det här batteriet av strukturella\r\nåtgärder hände mycket litet under de\r\nsocialdemokratiska åren på 80-talet. Jag gör\r\nundantag för de åtgärder som de tvingades till av en\r\nliberal opposition, t.ex. den stora skattereformen.</pre><pre>Vi har utnyttjat våra första tre år till att lösa\r\nstrukturfrågor som gör att uppgången, när den\r\nkommer och det tycks den göra nu, blir kraftigare\r\nän den blev på 80-talet.</pre><pre>Jag har hittills egentligen argumenterat för två\r\nteser. För det första tror jag att vi har anledning att\r\nvara optimistiska om svensk ekonomi. För det\r\nandra är det viktigt att komma ihåg att begreppet\r\nkonkurrenskraft rymmer oerhört mycket mer än\r\nkostnadsläge. Detta för mig också i polemik mot\r\ndem som kritiserar regeringen från höger.</pre><pre>Där är en återkommande tes att Sverige nu är så illa\r\nute att vi måste kasta välfärden över bord ungefär\r\nsom när ett fartyg i sjönöd kastar barlasten över\r\nbord. Jag tror att dessa kritiker har fel i de två\r\navseenden som jag har nämnt. Det senaste\r\nexemplet på dessa kritiker är väl de ekonomer som\r\nskrivit den senaste SNS-rapporten. De\r\nunderskattar för det första styrkan i svensk\r\nekonomi när vi nu successivt har löst ett antal av de\r\ngrundläggande strukturfelen. För det andra\r\nunderskattar de välfärdens betydelse för\r\nkonkurrenskraften.</pre><pre>För vissa av dessa ekonomer förefaller välfärden\r\nbara vara ett problem som gör att svenskarna hellre\r\nlever på bidrag än att arbeta och som tvingar oss att\r\nbelasta produktionen med höga skatter. Lösningen\r\npå Sveriges problem är enligt dessa debattörer\r\navskaffad eller avrustad välfärd och vidgade\r\nklyftor. Till SNS-ekonomernas heder skall sägas att\r\nde är utomordentligt pregnanta i sitt budskap. I den\r\nmån den här skildringen syftar på dem kan man inte\r\npåstå att den är överdriven på något sätt. De talar\r\nmycket tydligt om den reträtt ut ur\r\nvälfärdssamhället som är nödvändig.</pre><pre>Vi i Folkpartiet gör en annan analys och kommer\r\ntill andra slutsatser. Det gäller också regeringen så\r\nlänge vi sitter i den. Vi tror att välfärden är\r\nproduktiv. Det är bra för produktionen att t.ex.\r\nockså kvinnor står till arbetsmarknadens\r\nförfogande, att sjukvården är effektiv, att\r\nbarnomsorgen fungerar och att skolan präglas av\r\nkvalitet.</pre><pre>Det är också bra att samhället inte präglas av stora\r\nsociala spänningar. Den kraftigt ökade ojämlikhet\r\nsom skulle bli resultatet av en del av de åtgärder\r\nsom nu diskuteras skulle skapa nya klassklyftor av\r\nett slag som få svenskar önskar och som -- vilket är\r\ndet viktigaste i just den ekonomiska debatten -- inte\r\nheller skulle öka Sveriges konkurrenskraft och\r\nattraktivitet som investeringsland.</pre><pre>Jag var år 1988 med och skrev en bok som hette\r\nMöjligheternas tid. Tesen i den boken var att vi då\r\nfortfarande hade chansen att undvika en djup kris i\r\nsvensk ekonomi om vi vidtog rätt åtgärder, inte\r\nminst att effektivisera den offentliga sektorn. I\r\nefterhand kan konstateras att boken var för\r\noptimistisk. Åtgärderna kom för sent.</pre><pre>Frågan är om vi inte nu på nytt lever i\r\nmöjligheternas tid. Genom konstnadsanpassningen\r\noch strukturreformerna har vi nu en unik möjlighet\r\natt långsiktigt stärka svensk ekonomi. I\r\nekonomiska termer kan det uttryckas på följande\r\nvis. Nu har bytesbalansen kommit på plus. Sverige\r\när ett land som betalar för sig. Nu skall ett\r\nhuvudmål för den ekonomiska politiken vara att vi\r\ninte på nytt hamnar på minussidan.</pre><pre>Det orimliga förhållandet att ett av världens tio\r\nrikaste länder nästan varje år har tvingats låna av\r\nandra har ersatts av det mer naturliga att Sverige\r\nnettoexporterar kapital. Med andra ord har Sverige\r\nnu börjat betala av sina utlandslån. Det lägger den\r\nbästa grunden för att även kommande generationer\r\ni vårt land skall få leva i ett välfärdssamhälle.</pre><pre>Men en sådan utveckling förutsätter naturligtvis att\r\nden nuvarande inriktningen av politiken ligger fast:\r\nbra villkor för arbete, företagande och\r\ninvesteringar, och att saneringen av statsfinanserna\r\noch kampen mot inflationen fullföljs.</pre><pre>Om Sverige på nytt som under de\r\nsocialdemokratiska åren skulle prioritera\r\nkonsumtion och fördelning framför produktion och\r\ntillväxt kan vi snart återigen tillhöra\r\nlåntagarnationerna. Skulle det hända är risken\r\ndessutom överhängande att lånevillkoren blir\r\nsådana att välfärden inte kan upprätthållas på 2000-\r\ntalet.</pre><pre>Det har i denna debatt av inlägg från både\r\nSocialdemokraterna och Vänsterpartiet framgått\r\natt en huvudpunkt för att få ner budgetunderskottet\r\när att arbetslösheten minskar. Det är ett riktigt\r\npåstående. Men det som både Socialdemokraterna\r\noch Vänsterpartiet hela tiden glider över är att den\r\ntesen bara gäller så länge vi talar om arbetslösheten\r\ni den privata sektorn.</pre><pre>Det är sysselsättningen i den privata sektorn som\r\nmåste öka för att budgetbalansen skall återvinnas.\r\nDär har oppositionen väldigt litet att komma med.\r\nOm det gällde kreativa idéer om hur den offentliga\r\nsysselsättningen skulle öka kunde ni säkert tävla\r\nmed oss i trovärdighet. Men alla som analyserar\r\ndetta inser att det inte är det som problemet nu\r\ngäller.</pre><pre>När det gäller tillväxt och jobb i den privata sektorn\r\nverkar ni socialdemokrater sitta stenhårt fast i era\r\nideologiska låsningar och er valtaktik. Det framgår\r\nt.ex. av en intervju med Mona Sahlin i Dagens\r\nNyheter för någon vecka sedan att ett av era\r\nviktigaste budskap kommer att bli att företagarna\r\nhar fått för goda skattevillkor och att ni tänker riva\r\nupp en del av vad vi har gjort, t.ex. avskaffandet av\r\ndubbelbeskattningen.</pre><pre>Jag vill här också påpeka att regeringen faktiskt bör\r\nha en eloge även när det gäller offentlig\r\nsysselsättning i den meningen att kreativiteten i\r\narbetsmarknadspolitiken har varit mycket hög. Vi\r\nhar lyckats öka volymen i arbetsmarknadspolitiken\r\npå ett sätt som få trodde vara möjligt genom nya\r\ngrepp som ungdomspraktik och invandrarpraktik.\r\nDet generella anställningsstödet, GAS, kan också\r\nräknas in i arbetsmarknadspolitiken.</pre><pre>Jag vill instämma i vad som här har sagts om riktiga\r\njobb. Den benämningen kan naturligtvis inte\r\nreserveras för jobb i den privata sektorn. Det är en\r\ntotal missuppfattning. De som läste en artikel som\r\nfinansminister Wibble och jag skrev om behovet av\r\n4 % tillväxt kan finna att vi i början av artikeln gör\r\njust den centrala distinktionen att riktiga jobb\r\nsjälvfallet är jobb i den privata sektorn och\r\nlångsiktigt finansierade jobb i den offentliga\r\nsektorn.</pre><pre>Jag vill på denna punkt tillägga att jag däremot\r\nreagerar ganska kraftigt mot det slappa tal som\r\nSocialdemokraterna numera har när man talar om\r\narbetmarknadspolitiken. Ni räknar genomgående\r\ndem som t.ex. är i arbetsmarknadsutbildning och i\r\nberedskapsarbete som arbetslösa. Det är gammal\r\nhögerretorik som ni själva var oerhört irriterade på\r\nnär den förekom under den socialdemokratiska\r\ntiden.</pre><pre>När man säger att vi har 14 % arbetslöshet\r\nunderkänner man de insatser som görs av t.ex.\r\nberedskapsarbetare. När jag jobbade tillsammans\r\nmed Per Ahlmark när han var\r\narbetsmarknadsminister brukade han säga: Om jag\r\nåker på en väg märker jag inte någon skillnad om\r\nden är byggd av vanliga vägarbetare eller av\r\nberedskapsarbetare. Så är det ju. Därför är det just\r\nslappt tal att alltid bunta ihop de arbetslösa med\r\nt.ex. de som har beredskapsjobb.</pre><pre>Till sist kan jag hålla med om det som här har sagts\r\nom att skiljelinjerna inför valet i höst är mycket\r\ntydliga. Jag kan ge samma eloge till Mona Sahlin\r\nsom jag gjorde till SNS-ekonomerna. Även hon är\r\nmycket pregnant i intervjun. Dubbelbeskattningen\r\npå aktier skall återinföras. Orimligheterna i\r\narbetsrätten skall återinföras. Grundbulten i\r\nskattereformen -- där har ni 50 % marginalskatt --\r\nskall brytas upp. Offentliga sektorn skall\r\nåterregleras.</pre><pre>Allt detta är traditionell socialdemokratisk politik\r\nsom kommer att fördjupa Sveriges problem. Den\r\npolitiken kommer vi att tala emot under hela\r\nvalrörelsen.</pre><pre>Anf. 96  GÖRAN PERSSON (s) replik:</pre><pre>Herr talman! Låt mig först börja med att säga att\r\ndet sätt som Lars Leijonborg väljer att referera\r\nMona Sahlin på inte är särskilt efterföljansvärt. Jag\r\nskulle föreslå att om han fortsätter att referera\r\nhennes intervju skall han välja att säga det hon\r\nsade.</pre><pre>Sedan vill jag ge Lars Leijonborg rätt på en punkt.\r\nDet förekommer alltför ofta, och jag tycker att det\r\när beklagligt, att vi talar om alla 14--15 % som\r\narbetslösa. Det är fråga om öppet arbetslösa och\r\nmänniskor i åtgärder. De som är i åtgärder är\r\nförhoppningsvis i en verksamhet som gör dem\r\nbättre skickade att gå ut i ett arbete. Det står vi\r\nsocialdemokrater för.</pre><pre>Historien om Per Ahlmark har han faktiskt fått från\r\nden gode Lennart Bodström, som tog exakt det\r\nargumentet och exemplet i en debatt med dåtidens\r\nhöger. Där vill jag ge Lars Leijonborg rätt.</pre><pre>80-talet var fullt med strukturreformer, liksom 70-\r\ntalet och 60-talet. Det tillhör det normala i svensk\r\npolitik att successivt förändra stora grundläggande\r\nsystem. Vi genomförde genomgående förändringar\r\ni kommunerna, sjukförsäkringssystemet och\r\nskattesystemet. Vi tog initiativ i EG-frågan, som\r\ndet då hette.</pre><pre>Vi genomförde också en annan stor sturkturreform\r\nunder 80-talet, nämligen att arbeta bort det\r\njättelika budgetunderskott som de borgerliga\r\nregeringarna, med ett icke obetydligt folkpartistiskt\r\ninslag, hade försett Sverige med i början på 80-\r\ntalet.</pre><pre>Här kommer jag nu till min fråga. Lars Leijonborg\r\nsitter näst intill finansministern. Han är\r\nfolkpartistisk gruppledare. Jag gjorde i mitt\r\nanförande ett ordentligt angrepp på Folkpartiet för\r\ndess bristande socialliberala framtoning. Jag tog\r\ndär vårdnadsbidraget som det tydligaste exemplet.</pre><pre>Det har en dubbel brist. Det är först och främst\r\njämställdshetsfientligt. När kvinnor går ut i\r\nförvärvslivet blir det marginaleffekter som är\r\ngroteska. Dessutom är det inte finansierat. Det är\r\nunderfinansierat. Det täcks, som finansministern\r\nbrukar säga, inom budgetsaldot, som är på minus\r\n172 miljarder kronor.</pre><pre>Detta är allvarligt för dem som följer politiken. Jag\r\ntror att Lars Leijonborg har ganska många väljare\r\nsom undrar över hur Leijonborg som socialliberal\r\noch gruppledare kan argumentera för\r\nvårdnadsbidraget. Dessutom vill de säkert veta:\r\nHur är det finansierat? Det kan Lars Leijonborg\r\nupplysa kammaren om. Det har inte andra\r\nrepresentanter för regeringen klarat av. Hur är\r\nvårdnadsbidraget finansierat?</pre><pre>Anf. 97  LARS LEIJONBORG (fp) replik:</pre><pre>Herr talman! Jag hade intervjun med Mona Sahlin\r\ni Dagens Nyheter den 22 februari med mig i\r\nkammaren. Jag skall medge att jag inte läste\r\nordagrant ur den, men jag vågar bestämt påstå att\r\ndet materiella innehållet i mitt referat återfinns i\r\nintervjun med Mona Sahlin.</pre><pre>Den konkreta punkten var att dubbelbeskattningen\r\npå aktier skall återinföras och reavinstskatten på\r\naktieförsäljningar höjas. Det är ett exempel på att\r\nni vill dra tillbaka de förbättringar av skatterna som\r\nvi har genomfört. Om ni får tillfälle att genomföra\r\nde förändringarna, kommer\r\nriskkapitalförsörjningen och kapitalmarknadens\r\nfunktionssätt i övrigt definitivt att försämras.</pre><pre>Det är signifikativt att Göran Persson när han skall\r\npeka på strukturreformer från 80-talet nämner\r\nsådana som genomfördes möjligen 1989 eller 1990.\r\nVi känner alla här inne till bakgrunden till EG-\r\nansökningen och skattereformen. Jag var i mitt\r\nanförande ganska noga med att göra undantag för\r\ndem. Men de viktiga år då devalveringarna i början\r\npå 80-talet skulle ha eftervårdats och när vi skulle\r\nha lagt grunden till en långsiktigt hållbar utveckling\r\nförslösade ni på en mängd oväsentligheter,\r\ndestruktiva åtgärder som införande av\r\nlöntagarfonder och engångsskatter.</pre><pre>När det gäller vårdnadsbidraget är det ingen\r\nhemlighet att Folkpartiet gärna hade sett att vi hade\r\nväntat något med dess genomförande tills\r\nsamhällsekonomin hade varit i bättre balans. Jag\r\ntycker att vi nu dels har enats om en totalitet i\r\nfamiljepolitiken som gör att vårdnadsbidraget\r\npassar väl in, dels har fått in det i en fas av den\r\nekonomiska utvecklingen som gör att det blir\r\nmindre bekymmersamt ur statsfinansiell synvinkel.</pre><pre>Budgetunderskottet sjunker nu snabbt, och vi har\r\nen plan för hur det skall reduceras ytterligare. Den\r\nplanen fungerar också om vi har ett\r\nvårdnadsbidrag. Det är därför något oegentligt att\r\nså mycket koncentrera debatten på\r\nvårdnadsbidraget, samtidigt som\r\nsocialdemokraterna utan att blinka är beredda att\r\nförsvaga statsbudgeten med mångfaldigt större\r\nbelopp, t.ex. genom införande av\r\ndirektavskrivningar.</pre><pre>Anf. 98  GÖRAN PERSSON (s) replik:</pre><pre>Herr talman! Lars Leijonborgs svar gav inte särskilt\r\nmycket vägledning -- att man har fasat in detta i en\r\nstatsfinansiell utveckling som medger denna\r\nreform. Den statsfinansiella utvecklingen pekar på\r\nett statligt budgetunderskott i storleksordningen\r\n172 miljarder kronor. Där finns Lars Leijonborgs\r\ninfasade vårdnadsbidrag.</pre><pre>Lars Leijonborg menar att man så att säga har fasat\r\nin detta i underskottet. Man genomför en social\r\nreform i ett läge då vi till alla andra i samhället\r\nsäger: ''Vi kräver maximal återhållsamhet och\r\nsparsamhet. Vänd på kronorna, eftersom\r\nresurserna är om inte slut så åtminstone oerhört\r\nbegränsade.''</pre><pre>Det är väl inte att undra på om man med den typen\r\nav ekonomisk-politiska företrädare får en bristande\r\ntilltro till Sverige och dess regering. Jag har träffat\r\nåtskilliga internationella representanter sedan jag\r\nbörjade i min nuvarande syssla, och även\r\ndessförinnan, och jag har frågat dem om vad de\r\ntycker om vårdnadsbidraget. Men hör och häpna!\r\nIngen av dem, oavsett om de kommer från\r\nVärldsbanken, från Valutafonden eller från\r\nOECD, har fått någon information om att vi mitt\r\ni nuvarande budgetpolitiska moras genomför nya,\r\nofinansierade reformer. Det talar regeringen inte\r\nom, och det kan man förstå.</pre><pre>För Folkpartiet, som tar på sig denna kvarnsten\r\nstatsfinansiellt för att genomföra Alf Svenssons\r\nsystemskifte i familjepolitiken, är detta dubbelt\r\nsmärtsamt. Min fråga från kammarens talarstol till\r\nfolkpartisterna var: Hur stämmer detta med\r\nFolkpartiets tal om jämställdhet? Om ni är beredda\r\natt göra en sådan enorm uppoffring vad gäller den\r\nstatsfinansiella trovärdigheten, vad får ni då ut när\r\ndet gäller jämställdheten? Det är ju den frågan som\r\nni slåss för i regeringen.</pre><pre>Man kan se hur Alf Svensson står vid sidan om och\r\nler förnöjt när Bengt Westerberg vecklar ut hans\r\npolitiska fallskärm. Det är vad det handlar om. Det\r\nsker till priset av att jämställdheten mellan man och\r\nkvinna i vårt land flyttas avsevärt tillbaka, och\r\nåtgärden är dessutom ofinansierad.</pre><pre>Hur resonerar Folkpartiet? Gruppledaren har nu\r\nen möjlighet att utveckla klokskapen bakom denna\r\nreform och detta grepp. Vi lyssnar alla intensivt för\r\natt höra hur det hänger ihop. Var så god, Lars\r\nLeijonborg!</pre><pre>Anf. 99  LARS LEIJONBORG (fp) replik:</pre><pre>Herr talman! Jag vill verkligen tacka Göran Persson\r\nför denna möjlighet. Det går lätt att visa, och det\r\nhar gjorts under årens lopp, att den grupp av\r\nfamiljer som har valt att ha en av föräldrarna\r\narbetande i hemmet lever på en ganska låg\r\nstandard. De har gjort detta val, och effekten är att\r\nde måste klara sig på betydligt lägre inkomster än\r\nandra.</pre><pre>Vi har tyckt att det är en rimlig rättvisereform att\r\nockså denna grupp får någon lättnad. Det kan sägas\r\nvara ett uttryck för en valfrihet. Dessa familjer har\r\nönskat leva på det här sättet, och det är inte rimligt\r\natt de då måste ha en så låg standard som de hittills\r\nhar haft. Därför är vårdnadsbidraget en\r\nrättvisereform. Jag är övertygad om att Göran\r\nPersson inte anser att tanken på rättvisereformer\r\nmåste avstanna därför att vi har ett\r\nbudgetunderskott.</pre><pre>Jag tycker att det är bra att Göran Persson är\r\nbekymrad över budgetunderskottet. Det är ett av\r\nvåra största problem, även om jag tror att vi har\r\ngoda förutsättningar att hantera det. Om man får\r\ntro Riksrevisionsverket, och det bör man göra -- jag\r\nsitter själv i RRV:s råd -- har statens\r\nupplåningsbehov minskat med 15 miljarder kronor\r\nsedan Anne Wibble lade fram sin budget i januari.\r\nUtvecklingen går alltså nu förvisso åt rätt håll. Men\r\nskall man bekymra sig över budgetutvecklingen är\r\ninte vårdnadsbidrag för en nettokostnad om kanske\r\n2 miljarder kronor det stora problemet. De\r\nsocialdemokratiska överbuden är av betydligt\r\nstörre omfattning.</pre><pre>Anf. 100  LARS BÄCKSTRÖM (v) replik:</pre><pre>Herr talman! Vad gäller frågan om utvecklingen går\r\nåt rätt håll vill jag säga att underskotten och\r\nstatsskulden fortfarande växer. Utvecklingen i fel\r\nriktning har alltså saktat av, men åt rätt håll går det\r\ninte.</pre><pre>Vidare sade Leijonborg att man vid köksborden\r\ntycker att man har fått det bättre. Nej, Lars\r\nLeijonborg, det gör man inte. År 1993 fick alla\r\nhushåll det sämre. Det redovisas i regeringens egen\r\nfinansplan. Man har fått 3,4 % lägre disponibla\r\ninkomster. År 1994 beräknas de disponibla\r\ninkomsterna bli 1 % högre, men det gäller för\r\nhushållen totalt, och det finns fattiga och det finns\r\nrika hushåll. Många hushåll kommer fortfarande\r\natt ha det dåligt. De har fått det sämre på grund av\r\nera stora skattehöjningar, era höjningar av\r\nmomsen, av bensinskatten och av inkomstskatten.\r\nEra stora skattesänkningar har tillfallit företagen.</pre><pre>Ni säger att ni har fått i gång Sverige med stora\r\nskattesänkningar för företagen. Men, Lars\r\nLeijonborg, i valet år 1991 erkände Folkpartiets\r\npartiledare att Sverige redan hade världens bästa\r\nbolagsskatt. Den har ni nu gjort ännu bättre -- om\r\nnu världens bästa bolagsskatt kan bli ännu bättre.\r\nNi har helt enkelt gett företagen ett slags\r\növergödning.</pre><pre>Men det viktigaste för ett företag är inte en låg skatt\r\nutan att ha en god produkt, bra arbetskraft och en\r\nduktig företagsledning. Att det är det viktiga för ett\r\nföretag bekräftas av all ekonomisk teori och av all\r\npraktik.</pre><pre>Det är nu många ekonomer som kritiserar era\r\nåtgärder på företagsskattesidan. Jag kan nämna Jan\r\nSödersten, och i dagarna sade Carl-Johan\r\nWestholm, VD för Företagarnas riksorganisation,\r\natt ni har gjort det här på fel sätt. Carl-Johan\r\nWestholm föredrog den metod som vi i vänstern\r\noch Socialdemokraterna pläderar för när det gäller\r\natt lindra dubbelbeskattningen. Det är ju\r\nanmärkningsvärt. Vi har inte sagt att vi vill införa\r\nen fullständig dubbelbeskattning, utan vi vill ha en\r\nlindring, men på bolagssidan. Det är vårt alternativ.\r\nDet står Socialdemokraterna och vänstern\r\ngemensamt för.</pre><pre>Så till frågan: Hur skall vi uthålligt få fart på\r\nproduktionen? Ja, den viktigaste investering man\r\nkan göra, den viktigaste enskilda åtgärden för att\r\nfå fart på näringslivet, är satsningar på den privata\r\nsidan. Det är väldigt viktigt för att få ner\r\nunderskotten, det har Lars Leijonborg rätt i. Det\r\nenda sättet att få ner underskotten är att få till stånd\r\nen ökad sysselsättning inom den privata sektorn.\r\nDet är korrekt.</pre><pre>Vad kan man då göra? Från vänstern har vi\r\nföreslagit att medel anvisas på en rad olika punkter\r\nför riktat stöd till småföretagsamhet. Detta gällde\r\nen miljard i budgeten. Men ni från Folkpartiet och\r\nresten av den borgerliga majoriteten i utskottet\r\navstyrkte förslaget.</pre><pre>En annan viktig sak är utbildningssatsningar, men\r\nni ökar inte dessa satsningar utan drar i\r\nverkligheten ner på utbildningen. Varför gör ni det,\r\nLars Leijonborg? Varför satsar ni inte mer på\r\nutbildning? Det är nämligen att satsa på\r\nproduktivitet för framtiden.</pre><pre>Anf. 101  LARS LEIJONBORG (fp) replik:</pre><pre>Herr talman! Budgetunderskottet minskar.\r\nStatsskulden kommer att öka fram till det att\r\nbudgetunderskottet är noll. Budgetunderskottet\r\nhar emellertid minskat flera tiotals miljarder\r\nkronor jämfört med de bedömningar som gjordes\r\nbara för något år sedan. Så när det gäller\r\nbudgetunderskottet går utvecklingen\r\nuppenbarligen åt rätt håll. Vi menar att om vi får\r\ntillfälle att fullfölja det saneringsprogram som vi\r\nhar fått riksdagens godkännande för, kommer\r\nbudgetunderskottet att vara eliminerat mot slutet\r\nav 90-talet.</pre><pre>Lars Bäckström säger att vi övergöder företagarna.\r\nJa, det har ju ni alltid sagt. Jag minns inte vad\r\nkommunisterna sade när beslut fattades om den\r\nhittillsvarande bolagsbeskattningen, men jag är\r\nhelt övertygad om att Hilding Hagberg eller vem\r\ndet kan ha varit som förde ordet på den tiden ansåg\r\natt det systemet innebar en övergödning av\r\nföretagarna. Varje förbättring som vi har\r\ngenomfört har sedan också setts som en\r\növergödning av företagarna. Ni har därför väldigt\r\nliten trovärdighet när ni säger att ni vill medverka\r\ntill att skapa bra villkor för företagare. Som jag\r\nsade tar jag ganska lätt på den kritiken.</pre><pre>Bland de många förutsättningar som måste till för\r\natt vi skall få fart på hjulen i den privata sektorn,\r\ningår nämligen också rimliga skattevillkor. Att t.ex.\r\nta bort skatten på arbetande kapital, som vi har\r\ngjort, är en mycket rimlig förändring. Få människor\r\nförstår de gamla reglerna när man berättar för dem\r\natt bara det faktum att en företagare innehar en\r\nlokal och en maskin i sig gör att han måste betala\r\nförmögenhetsskatt. Det är mycket rimligt att\r\nförändra detta, och det vore trevligt att höra om\r\nLars Bäckström kan lova att Vänsterpartiet inte\r\nskall medverka till ett återinförande av\r\nförmögenhetsskatt på arbetande kapital.</pre><pre>Anf. 102  LARS BÄCKSTRÖM (v) replik:</pre><pre>Herr talman! Det är kanske så att vi har liten\r\ntrovärdighet. Jag vill då bara tala om för Lars\r\nLeijonborg att jag på partiets vägnar i en\r\npartimotion har motionerat om att\r\nförmögenhetsskatten på arbetande kapital skall\r\nslopas. Denna motion bifölls av riksdagen. Det är\r\nväl svar på frågan.</pre><pre>Detta visar också att man måste vara väldigt alert i\r\ndagens politik och inte hänga fast vid vad\r\nkommunisterna sade på 1950-talet. Om Lars\r\nLeijonborg gör det, kanske jag börjar rota i vad\r\nvissa folkpartister sade på 50-talet. Allting blir\r\nkanske knepigt, om vi här skulle ta upp vad som\r\nsades om att Sverige skulle gå med i NATO och det\r\nena med det tredje. Inte är väl Lars Leijonborg av\r\nden uppfattningen -- eller det kanske han är i dag,\r\nman vet aldrig.</pre><pre>Vi har sagt att vi vill satsa mer på utbildning. Lars\r\nLeijonborg är också utbildningspolitiker i botten.\r\nJag minns att Lars Leijonborg en gång talade om\r\natt det skulle vara så hemskt med en\r\nkommunalisering av skolan, för då skulle skolan få\r\nsämre resurser. Men vad gjorde ni sedan när ni fick\r\nmakten? Jo, ni tog bort det riktade statsbidraget till\r\nskolan, de utbildningspengar som vi i\r\nVänsterpartiet och Göran Persson kom överens om\r\natt garantera skolan. Nu stoppar ni i stället alla\r\npengarna i en stor säck -- lägg dina sorger i en\r\nsäck! -- och nu sitter de ute i kommunerna med\r\nsorgerna och drar ner på utbildningssatsningarna.\r\nFöljden blir att småföretagarna kommer att få\r\nsämre utbildad arbetskraft, och det är att såga i\r\ngrenen för Sveriges produktiva framtid.</pre><pre>Vi vill ha pengar till kommunerna inte för att få ner\r\nunderskottet utan för att kunna hålla en god\r\nstandard på utbildningen och ge en bra\r\nbarnomsorg. Men ni drar ner. Det första ni gjorde\r\nnär ni kom till makten var att ta ifrån kommunerna\r\n7,5 miljarder varje år, sedan gav ni dem 4 miljarder\r\nett enda år. Resten skär ni bort från\r\nkommunsektorn. Det är det som är så fel. Det\r\ngäller riktiga jobb -- det är vi överens om -- och det\r\när t.o.m. framtidsjobb. Varför, Lars Leijonborg,\r\nskär ni i kommunsektorn och tvingar merparten av\r\nSveriges skolor att spara, att öka antalet elever i\r\nklasserna och ha färre lärare?</pre><pre>Lars Leijonborg målade upp kommunaliseringens\r\nfaror. Jo, den innehöll faror, men Lars Leijonborg\r\nhar sett till att verkställa hoten. Det är ännu värre.</pre><pre>Anf. 103  LARS LEIJONBORG (fp) replik:</pre><pre>Herr talman! Jag ser fram emot att jämföra citat\r\nfrån 50-talet. Jag tror att de citat Lars Bäckström\r\nkan hitta från folkpartister som på något sätt skulle\r\nvara besvärande, väger mycket mycket lätt jämfört\r\nmed de citat jag skulle kunna hitta från Lars\r\nBäckströms andliga fäder i riksdagen på den tiden.</pre><pre>Jag håller naturligtvis med om att en satsning på\r\nutbildning är något av det absolut viktigaste som vi\r\nkan göra för att få fart på Sverige. Jag menar också\r\natt den här regeringen har genomfört mycket\r\nmycket kraftiga satsningar. En sak vi har gjort är att\r\nanvända den kapitalanhopning som låg i\r\nlöntagarfonderna till att satsa på en\r\nkvalitetshöjning i den högre utbildningen och\r\nframför allt forskningen. Vi har också genom\r\narbetsmarknadspolitiska medel genomfört en\r\nväldig satsning på arbetsmarknadsutbildning,\r\nfolkhögskolor och kommunal vuxenutbildning,\r\ndvs. sådan återkommande utbildning som är\r\nmycket viktig för att öka arbetskraftens\r\nkompetens.</pre><pre>Vi skall väl inte fördjupa oss i frågan om skolans\r\nkommunalisering, men man kan väl kort säga att\r\nallt det jag varnade för i den debatten sedan har\r\nhänt. Göran Persson har ingen replikrätt nu, men\r\njag vill ändå nämna ett av hans mera beramade\r\nuttalanden till lärarfacken: Det är klart ni skall till\r\nkommunerna, det är ju där pengarna finns. Jag tror\r\natt Göran Persson har haft anledning att fundera en\r\ndel på det uttalandet.</pre><pre>Jag menar inte att de nedskärningar av\r\nstatsbidragen till kommunerna som har skett\r\nbehöver gå ut över skolans kvalitet. Jag vet många\r\nexempel på att skolan för närvarande fungerar\r\nutmärkt. Vi har fått större valfrihet, och vi har på\r\nmånga sätt också fått en högre kvalitet. Den\r\nläroplan och det betygssystem som vi nyligen har\r\nfattat beslut om kommer också att bidra till det. Jag\r\ntror att Lars Bäckström har varit emot en hel del av\r\nde förändringarna, men i själva grundfrågan är vi\r\nändå överens, nämligen att något av det absolut\r\nmest strategiska som vi kan göra är att satsa på\r\nutbildningen.</pre><pre>Anf. 104  STEFAN ATTEFALL (kds):</pre><pre>Herr talman! Vi kunde i Göran Perssons anförande\r\nhöra att han har utvecklat en konspirationsteori.\r\nDet var tydligen så att kds låg bakom Moderaternas\r\nhögerpolitik, och detta ledde i sin tur -- om jag\r\nförstod konspirationsteorin rätt -- till att Wibble\r\nförstörde statsfinanserna och höjde skatterna. De\r\nskattehöjningar för vanligt folk som åsyftades var\r\ntydligen sänkningen av grundavdraget och\r\nhöjningen av bensinskatten, och det var ju\r\nsocialdemokratiska krav i krisförhandlingarna för\r\nett tag sedan, liksom kravet på en sänkning av\r\nsjukersättningen till 70 %.</pre><pre>Man brukar beskylla oss i kds för att lägga oss platt\r\noch vara alltför tysta i debatten, men här ligger vi\r\ntydligen bakom t.o.m. socialdemokratiska\r\nekonomisk-politiska förslag. Det är intressant att\r\nhöra att vi har fått en sådan ruskigt stor betydelse i\r\nregerings- och riksdagsarbetet. Jag är litet förvånad\r\növer detta, men det var en ganska avancerad\r\nkonspirationsteori, som var litet väl märklig.</pre><pre></pre><pre>Annars har vi hört många frierier här. Lars\r\nBäckström har friat förgäves. Han har formligen\r\nkrupit på knäna fram till Socialdemokraterna. Vi\r\nvet att Ingvar Carlsson brukar fria till Folkpartiet,\r\noch Göran Persson försöker nu skälla ut Folkpartiet\r\nför att få kontakt i debatten. Lars Leijonborg har\r\ntagit avstånd från Socialdemokraterna, och Anne\r\nWibble kommer troligen också att göra det snart.\r\nIngvar Carlsson säger sig vara purken över att han\r\ninte får något gensvar på sina frierier och vill inte\r\ntjata längre. Göran Persson försöker i sina\r\nanföranden sträcka ut handen, samtidigt som han\r\nsmäller till i samma gest.</pre><pre>Allt det här tyder på att Socialdemokraterna har\r\nvissa relationsproblem, vissa svårigheter att umgås\r\nmed sina partner. När det gäller enskilda personer\r\nbrukar det bero på att man inte är trygg i sig själv,\r\ninte är i harmoni med sig själv. Det här kanske är\r\nett uttryck för det förhållandet inom\r\nsocialdemokratin.</pre><pre>Fru talman! Vid många tillfällen har vi\r\nkristdemokrater i denna kammare talat om etikens\r\nbetydelse. Detta gäller inte minst för den\r\nekonomiska utvecklingen. Vi menar att den\r\nekonomiska debatten inte får begränsas till att\r\nenbart handla om procentsatser i skatteskalor eller\r\nekonomiska stimulanser.</pre><pre>I finansplanen betonas vikten av samhällets\r\nförankring i en god etik för en väl fungerande\r\nekonomi. Förra årets nobelpristagare i ekonomi\r\nDouglass C. North har i sin forskning tydligt visat\r\njust institutionernas betydelse för den ekonomiska\r\nutvecklingen. Med institutioner menas de vanor,\r\nnormer och regler som utgör spelreglerna i\r\nekonomin. Effektiva normer och regler skapar\r\nsäkerhet i affärer och sänker kostnaderna för\r\nekonomiska transaktioner. Rika länder skapas av\r\nekonomier som baseras på specialisering,\r\narbetsdelning och därmed en omfattande handel\r\noch byte av varor och tjänster. Utvecklingen av\r\nproduktionsförmågan blir då alltmer likartad\r\nmellan länderna och allt mindre begränsande.\r\nSamtidigt blir transaktionskostnaderna allt\r\nviktigare. Alltför höga kostnader för att genomföra\r\nen affär förhindrar att välstånd kommer till stånd.\r\nOm vi inte kan lita på varandra, på offerter och\r\nkontrakt, på rättssystemet, på muntlig och skriftlig\r\ninformation, då tar varje affär mer tid, kräver mer\r\npappersarbete, mer advokatkostnader, fler\r\nrättegångar. Följden blir mindre risktagande och\r\natt ekonomins utvecklingskraft avtar.</pre><pre>I grunden skapas alltså inte ekonomisk tillväxt av\r\ninvesteringar i realkapital, humankapital eller\r\nteknisk utveckling. Detta är i själva verket endast\r\ntillväxtens förlopp. Tillväxtens motor är hur\r\nsamspelet mellan människor, företag och\r\nmyndigheter fungerar, vilket avgörs av\r\ninstitutionerna, som Douglass C. North pratar om.\r\nDen viktigaste långsiktiga uppgiften för ekonomisk\r\npolitik måste därför vara att skapa just goda vanor,\r\nnormer och regler. Vi kristdemokrater tror att den\r\netik som finns i svensk tradition, den kristna etiken,\r\när den bästa grunden för att bygga ett sådant\r\nsamhälle och en sådan ekonomisk politik.</pre><pre>I utskottet har vi uppnått enighet kring skrivningar\r\ni den här riktningen, och det är bra. Jag upplever\r\nockså att det finns en växande insikt i de här\r\nfrågorna, både bland regeringspartierna och i\r\noppositionen, och det välkomnar jag. Här tror jag\r\natt vi har mycket kvar att göra, och det krävs både\r\nen långsiktig politik i den riktningen och en\r\nhelhetssyn på dessa frågor. Jag tror att det är en av\r\nde viktiga frågor som vi har att jobba med i\r\nekonomin framöver.</pre><pre>Fru talman! Vår enorma statsskuld och de stora\r\nunderskotten i de offentliga finanserna kräver en\r\nmycket stram finanspolitik. Detta är också i hög\r\ngrad en etisk och moralisk fråga. Vi har ett ansvar\r\natt reda ut obalanserna i ekonomin och inte vältra\r\növer en gigantisk statsskuld till våra barn och\r\nbarnbarn. Redan i dag uppgår statsskulden till\r\nsmått fantastiska 120 000 kr/person, pensionärer\r\noch spädbarn inräknade. I utskottets betänkande\r\nbeskrivs konsekvenserna av detta tydligt. Om\r\nräntenivån är oförändrad innebär ett underskott i\r\nnuvarande omfattning att staten måste spara 15\r\nmiljarder kronor varje år bara för att undvika att\r\nbudgetunderskottet ökar.</pre><pre>Det här är en sak som också Ian Wachtmeister har\r\ntalat mycket om. Han höll ett engagerat anförande\r\nom detta. Men vi ser ju -- Lars Tobisson var inne på\r\ndetta -- hur Ny demokrati går ihop med\r\nSocialdemokraterna i olika utskott, bl.a.\r\nkulturutskottet och skatteutskottet, om\r\nutgiftsökningar men inte om besparingar för att\r\nfinansiera dem. Man frågar sig var helheten i Ny\r\ndemokratis politik finns. Eller har Ian\r\nWachtmeister svårt att hålla ordning på sina\r\npartikamrater?</pre><pre>Det är med stigande förvåning man tar del av de\r\nsocialdemokratiska reservationerna till detta\r\nbetänkande. Samma parti som under 70-talet\r\ntillämpade överbryggningspolitiken, med väl känt\r\nresultat, och under 80-talet bedrev en\r\növerhettningspolitik, med de katastrofala följder vi\r\nnu måste hantera, följer nu på 90-talet upp detta\r\nmed något som närmast kan beskrivas som en\r\növerbudspolitik.</pre><pre>Finansplanen och den ekonomiska politiken, som\r\nav Socialdemokraterna brukar betecknas som\r\npassiva, innehåller faktiskt flera viktiga saker:</pre><pre>-- 50 miljarder i olika arbetsmarknadspolitiska\r\nåtgärder,</pre><pre>-- större satsningar i infrastruktur och utbildning än\r\nnågonsin tidigare och</pre><pre>-- fattade beslut om budgetförstärkningar på\r\nsammanlagt 90 miljarder kronor, när de får fullt\r\ngenomslag, under denna mandatperiod som ger\r\nförutsättningar för lägre räntor, vilket i sin tur\r\nunderlättar nya investeringar och nya jobb. Bara\r\nunder 1993 har denna politik lett till 3--4\r\nprocentenheter lägre räntor på bostadslån, för att\r\nta ett exempel.</pre><pre>Fru talman! Jag anser att det socialdemokratiska\r\nbudgetalternativet ger ett hokus-pokus-intryck.\r\nMed skattesänkningar och utgiftshöjningar\r\nkommer budgetunderskottet att minska med 5,2\r\nmiljarder, skriver socialdemokraterna i sin\r\nreservation. Frågan som inställer sig är: Varför nöja\r\nsig med endast 5,2 miljarder i minskat underskott,\r\nom man nu med ytterligare utgiftsökningar och\r\nskattesänkningar kan åstadkomma ännu större\r\nförbättringar i statsbudgeten?</pre><pre>I en av reservationerna till finansutskottets\r\nbetänkande skriver socialdemokraterna att ''de få\r\nutgiftsnedskärningar som föreslagits har redan\r\nintecknats av ökade kostnader för bl.a.\r\nvårdnadsbidraget''. Detta debatterade Göran\r\nPersson och Lars Leijonborg tidigare. Sanningen är\r\natt vårdnadsbidraget finansieras med besparingar\r\nutöver saneringsprogrammet. Dessutom har det\r\nlagts fram ytterligare en besparing sedan dess,\r\nnämligen sänkningen av föräldraförsäkringen. Det\r\när intressant att notera att regeringen anklagas för\r\natt rasera hela vår välfärd och i samma dokument\r\nbeskylls för att spara för litet. Det är också\r\nintressant att höra hur vänsteroppositionen klagar\r\npå att vi inte har råd med reformer som\r\nvårdnadsbidraget i dagens statsfinansiella läge.\r\nSamtidigt för man inte liknande resonemang om\r\nandra reformer som vi genomför, t.ex. på\r\nhandikappområdet eller när det gäller höjningen av\r\nu-landsbiståndet. Om varje reform anses vara\r\nofinansierad, måste också handikappreformen och\r\nu-landsbiståndet m.m. vara ofinansierade.</pre><pre>I själva verket finns det en långsiktig strategi i\r\nregeringens budgetarbete där dessa reformer ryms.\r\nDärför är de alltså finansierade. Om man anser att\r\nallting är ofinansierat när vi har ett\r\nbudgetunderskott, måste det vara mycket mer än\r\nde här sakerna som är ofinansierat, och då är vi inne\r\npå att ifrågasätta mycket mer i så fall. Det måste bli\r\nen konsekvens i attackerna och angreppen på\r\nvårdnadsbidraget.</pre><pre>Fru talman! Den i särklass viktigaste ekonomisk-\r\npolitiska uppgiften är att få fler människor i arbete,\r\nav sociala, ekonomiska och etiska skäl. Den i år\r\nenskilt största frågan för att klara denna uppgift är\r\natt svenska folket säger ja till medlemskap i den\r\neuropeiska gemenskapen och unionen. Men det\r\nräcker inte. Enligt oss kristdemokrater måste\r\npolitiken under flera år följa efter tre viktiga linjer:</pre><pre>För det första, vilket jag redan har talat om, måste\r\nfokus riktas på etikens betydelse för en långsiktigt\r\npositiv ekonomisk utveckling.</pre><pre>För det andra, som jag också berört tidigare, måste\r\narbetet med att sanera de offentliga finanserna\r\nfortsätta med oförminskad styrka. Ett minskat\r\nbudgetunderskott är en förutsättning för lägre\r\nräntor och en låg inflation, och därmed också en\r\nsund tillväxt i ekonomin.</pre><pre>För det tredje måste fler människor ges chansen till\r\nmeningsfull sysselsättning. De offentliga finanserna\r\ntillåter inte att antalet skattefinansierade\r\narbetstillfällen ökar i den offentliga sektorn. De\r\nnya jobben måste i stället skapas i den privata\r\nsektorn. Det är ofta i de små och medelstora\r\nföretagen som framtidens nya jobb skall skapas.\r\nRiksdagen har redan tagit en rad beslut för att\r\nskapa gynnsamma förutsättningar för ett ökat\r\nföretagande.</pre><pre>Det gäller att få maximal sysselsättningseffekt av\r\nden tillväxt vi nu börjar uppleva. Men då krävs en\r\npolitik som på bred front skapar utrymme för alla\r\nformer av tjänsteproduktion. Det innebär en\r\npolitik som samtidigt främjar kompetens och\r\nkunskapsintensiva företag, minskar beskattningen\r\nav arbete och öppnar arbetsmarknaden för nya\r\ntyper av arbeten. Exempel på en sådan politik är en\r\nskatteväxling, från arbete till miljöbelastande\r\nutsläpp, ändliga naturresurser och energi.</pre><pre>I avvaktan på större sänkningar av\r\narbetsgivaravgifter eller sänkt tjänstemoms bör en\r\nsärskild u-skattesedel införas för arbetslösa\r\nungdomar under 25 år. Den skulle innebära slopad\r\nmoms och sänkta arbetsgivaravgifter för ungdomar\r\nsom vill arbeta direkt mot hushållssektorn.</pre><pre>Arbetsuppgifterna skulle kunna vara snöskottning,\r\nbarnpassning, städning, gräsklippning, bilvård, etc.\r\nDå dessa tjänster är mycket priskänsliga tror vi att\r\ndet är nödvändigt att skattesystemet anpassas så att\r\nhushållen har råd att köpa dem. Ett införande av en\r\nu-skattesedel, alltså en speciell\r\nungdomsskattesedel, riktar statens skattelindring\r\ntill redan arbetslösa, som därmed skapar sig\r\narbeten som i dag inte existerar eller endast utförs\r\nsvart.</pre><pre>De som ser en fara i att människor skulle fastna i\r\nden här typen av arbeten borde kunna ansluta sig\r\ntill kds-modellen, eftersom den innebär en övre\r\ngräns på 25 år. Därmed kan vi också avföra en hel\r\ndel av övertonerna i den s.k. pigdebatten.</pre><pre>Fru talman! Med dessa ord vill jag yrka bifall till\r\nhemställan i finansutskottets betänkande FiU10\r\noch avslag på samtliga reservationer.</pre><pre>Anf. 105  GÖRAN PERSSON (s) replik:</pre><pre>Fru talman! Först vill jag göra en reflexion över\r\nAttefalls anförande, där han sade att\r\nvårdnadsbidraget är finansierat, precis som allt\r\nannat som ligger i budgeten och som representerar\r\nstatliga utgifter. Man slutar med ett underskott på\r\n172 miljarder kronor, punkt slut.</pre><pre>Finessen med vårdnadsbidraget är att det definitivt\r\när en nytillkommen utgift. En annan sak är att om\r\nman har en sådan attityd, Stefan Attefall, i det läge\r\nsom landets ekonomi befinner sig i, så tenderar\r\nreformutrymmet att bli obegränsat.</pre><pre>Varför inte klippa till med ett vårdnadsbidrag på\r\n4 000 kronor? Då blir budgetunderskottet 174\r\nmiljarder kronor, men det är ändå finansierat,\r\neftersom det ligger i budgeten. Detta är logiken i\r\nAttefalls resonemang. Därmed kan vi kanske\r\nlämna den frågan.</pre><pre>Det finns en annan fråga som jag tycker att Attefall\r\nskall ta upp här i kammaren, och den rör vården.\r\nHan nämner inte den. Men det var den frågan som\r\nförde kds in i riksdagen, med Jerzy Einhorn i\r\nspetsen för ökade satsningar.</pre><pre>Vi vet alla vad som har hänt. Vi har sett reportagen;\r\npå sjukhus, vårdcentraler och i äldreomsorgen\r\nmöter vi människors oro. Det är en bild av de\r\nneddragningar som har skett i den kommunala\r\nsektorn.</pre><pre>Attefall berömde sig i sitt tal av att man har tagit\r\nytterligare utgiftsnedskärningar i den offentliga\r\nekonomin. Jag tror att han preciserade det till 90\r\nmiljarder kronor. I detta ligger en icke oväsentlig\r\ndel kommunala utgifter, Stefan Attefall!\r\nRegeringen har själv uppskattat det till 60 000 jobb\r\nsom skall bort i kommuner och landsting, i vård och\r\nutbildning. Det ingår i den s.k. Nathalieplanen, av\r\noch till prissatt till 35-miljardersnivå.</pre><pre>Med tanke på det budskap som kds hade i\r\nvalrörelsen, med tanke på den opinion vi alla möter\r\noch med tanke på vad etik och moral kräver i form\r\nav anständiga svar -- berätta hur denna besparing\r\nskall ta sig uttryck i landets kommuner, i vården och\r\ni omsorgen, Stefan Attefall! Vi väntar alla på kds\r\nbeskrivning av den utvecklingen.</pre><pre>Anf. 106  STEFAN ATTEFALL (kds)\r\nreplik:</pre><pre>Fru talman! Jag skall gärna ta upp frågan om\r\nvården.</pre><pre>Det är inte så enkelt att enbart vårdfrågan förde kds\r\nin i riksdagen, men jag tror att det var en av många\r\nfrågor som man kände att kds hade ett engagemang\r\ni. Det har vi.</pre><pre>Men vi har också en insikt om att detta är mycket\r\nsvåra problem. Vi har varit med om att göra en viss\r\nneddragning av statsbidragen till kommuner och\r\nlandsting. Det är dock bara en femtedel av de\r\nneddragningar som Göran Perssons\r\nsocialdemokratiska vänner genomförde under 80-\r\ntalet. Men vi gjorde det helt enkelt därför att vi\r\nupplevde en akut ekonomisk situation.</pre><pre>Vi vet också att kristdemokrater ute i landets\r\nkommuner och landsting ser till att man prioriterar\r\njust vården och omsorgen där de har möjlighet att\r\npåverka.</pre><pre>Som ett exempel kan jag nämna Västerbottens läns\r\nlandsting, som styrs av socialdemokraterna. De\r\nville skicka ut hundratals sjukvårdsbiträden och\r\nsköterskor i arbetslöshet mot oppositionens vilja.\r\nDe ville inte bara ta igen de skulder som fanns på\r\npensionssidan just då, utan de ville hämta igen 70-\r\ntalets och 80-talets försyndelser på en gång.</pre><pre>Hela oppositionen, kristdemokrater och andra,\r\nupplevde att detta var en dålig stabiliseringspolitik.\r\nDet var Länsarbetsnämnden som räddade\r\nlandstingets socialdemokratiska ledning från en\r\nstor och besvärlig debatt.</pre><pre>Vi har det besvärligt ute i kommuner och landsting\r\npå grund av att ekonomin har gått bakåt i ett par\r\nårs tid till följd av de missgrepp som skedde under\r\n80-talet. Nu gäller det att se framåt. Den offentliga\r\nkonsumtionen kan inte öka, men vi skall inte heller\r\ndra in ytterligare statsbidrag till kommunerna. Det\r\nanser kristdemokraterna i dagens läge.</pre><pre>Men det krävs ett ordentligt, praktiskt\r\nprioriterande för att skydda just de gamla och\r\nsjuka, inte minst de långvarigt sjuka, från att\r\ndrabbas av Sveriges dåliga ekonomi. Det är alltid så\r\natt de människor som har minst får det besvärligast\r\nnär ekonomin är dålig. Därför är det viktigt att vi\r\nför en långsiktig och ansvarsfull politik och inte ger\r\nSverige nya problem utöver dem vi har att reda upp\r\nnu.</pre><pre>Jag vill också säga något kort om vårdnadsbidraget.\r\nSocialdemokraterna har en filosofi som går ut på att\r\nbara den reform som man ogillar anses vara\r\nofinansierad på grund av budgetunderskottet i\r\nSverige. Men reformer som man gillar, t.ex.\r\nhandikappreformen och biståndsökningarna, är\r\ninte ofinansierade enligt Göran Perssons retorik.\r\nDen inkonsekvensen måste Göran Persson\r\nförklara.</pre><pre>Självfallet kan vi säga att 170 miljarder av\r\nstatsutgifterna är ofinansierade, men det är mycket\r\nmer än vad vi talar om när det gäller\r\nvårdnadsbidraget. Det är en strukturreform för att\r\nflytta makten från politiker och planerare till\r\nköksborden, där människorna skall fatta beslut om\r\nsin egen barnomsorg och om försäkringar för sina\r\nbarn och sig själva.</pre><pre>Jag är övertygad om att det kommer att innebära\r\natt vi får kostnadsbesparingar på sikt. Men i\r\navvaktan på de vinsterna har vi också finansierat\r\ndetta inom saneringsprogrammets ram. Så kommer\r\nbudgetarbetet att fortsätta: Sakta men säkert\r\nkommer vi att plocka ned budgetunderskottet till\r\nen hanterbar nivå -- om den här regeringen får\r\nfortsätta och inte Socialdemokraterna kommer och\r\nförstör alltihop.</pre><pre>Anf. 107  GÖRAN PERSSON (s) replik:</pre><pre>Fru talman! Just det! Om den här regeringen får\r\nfortsätta så blir det ytterligare 60 000 färre anställda\r\ni kommuner och landsting, Stefan Attefall! Det är\r\ninnebörden av vad Attefall nyss läste upp här i\r\nkammaren.</pre><pre>Men när man pressar honom -- och lyssna noga\r\nnu! -- på besked om vad detta betyder, säger han till\r\nmig och övriga som har lyssnat att det inte skall bli\r\nnågra ytterligare nedskärningar! Detta framgår av\r\nprotokollet. Men han sade nyss i sitt anförande att\r\n90 miljarder kronor, varav en stor del är\r\nbesparingar i offentlig konsumtion, skall bort! Det\r\när Nathalieplanens innehåll.</pre><pre>Antingen står Stefan Attefall bakom regeringens\r\nekonomiska politik -- och det gör han faktiskt -- och\r\ndå är det god etik och moral att icke bära falskt\r\nvittnesbörd utan att stå för sin uppfattning. Eller så\r\nupplever Stefan Attefall det som han har framför\r\nsig som så plågsamt att han rimligen bör söka andra\r\npolitiska konstellationer att verka inom.</pre><pre>Detta, äldreomsorgen och vården, är en ödesfråga\r\nför kds. Stefan Attefall går runt detta och ger\r\ndubbla budskap. Det är uppslutning kring de\r\nkraftfulla besparingarna, samtidigt som inte en\r\nkrona skall tas utöver vad som har tagits. Det går\r\ninte att säga så. Det är dålig etik, Stefan Attefall!</pre><pre>Han trasslar sedan runt i Västerbottens läns\r\nlandsting. Jag kan förstå att han vill fly dit. I dagens\r\nnummer av tidningen Dagen läser jag en insändare\r\nfrån en kvinna som har lämnat kds. Hon skriver så\r\nhär:</pre><pre>''Den lilla människan kommer i kläm mellan de\r\nstora målen. Generositeten inom KDU har\r\nförsvunnit. Ärligheten är borta och likaså den goda\r\nstämningen. Vad annat kan man vänta sig med\r\nMUF-åsikter i den högsta ledningen?'' Det är\r\nundertecknat av en avgående organisationschef för\r\nkristdemokraterna i Västerbotten.</pre><pre>Förstår inte Stefan Attefall att det budskap som kds\r\nlevererade i den föregående valrörelsen om att\r\nsatsa på vården i dag möts av en oerhörd\r\nbesvikelse, när man ser politiken som bedrivs?\r\nFörstår inte Stefan Attefall att om man i anförandet\r\nsäger att man står fast vid beslutet om\r\nnedskärningar i kommunerna, så kan man inte i\r\nrepliken hävda att inte en krona skall tas? Då bär\r\nman falskt vittnesbörd.</pre><pre>Anf. 108  STEFAN ATTEFALL (kds)\r\nreplik:</pre><pre>Fru talman! Först och främst vill jag kommentera\r\nden insändare som Göran Persson citerar. Han\r\nbörjar läsa på ett väl valt ställe. De mål som den\r\nhär damen var kritisk mot gällde medlemskap i den\r\neuropeiska unionen och ekonomisk tillväxt. Jag\r\nuppfattar det som att Göran Persson inte har någon\r\nannan uppfattning än vad jag har, nämligen att vi\r\nskall vara med i den europeiska gemenskapen. Den\r\nhär damen delar, som sagt, inte den uppfattningen.\r\nDet är detta som hon är kritisk mot.</pre><pre>Låt oss gå tillbaka till vården! Jag försöker vara\r\nseriös när jag säger att detta är en svår fråga. Vi har\r\nen krympande kaka, och vi har att hantera en svår\r\nsituation inom exempelvis vården. Vi kunde se\r\nbilder från 1989, 1990 och 1991 som visade gamla\r\noch sjuka som låg i korridorerna utan tillsyn. De\r\nproblemen fanns då, och vi har sett att en del av de\r\nproblemen fortfarande finns kvar. Jag vet också att\r\nkristdemokrater styr och ställer med just den\r\nsociala omsorgen i kommunerna. Man satsar\r\nmycket på nya äldrebostäder och gör mycket stora\r\ninsatser för att hjälpa de gamla och sjuka. Man\r\nprioriterar verkligen det området i den kommunala\r\nbudgeten.</pre><pre>Detta med realt oförändrad konsumtion, som det\r\nheter i saneringsprogrammet, innebär att\r\nkommunerna realt sett inte får växa ytterligare. När\r\ndet blir tillväxt i vår ekonomi kommer\r\nkommunerna inte att tillåtas växa i samma takt som\r\nekonomin. Det innebär för den skull inte att\r\nkommunerna alltid måste krympa vård- och\r\nomsorgsinsatserna. Det innebär att man får\r\nfortsätta med att effektivisera och hålla igen och att\r\nman inte får vara med och dela på den ökning av\r\nkakan som kommer att bli. Den måste gå till att\r\nsanera statsfinanserna.</pre><pre>Detta innebär inte alls att vi skall genomföra\r\nsamma 35-miljardersbesparing på kommuner och\r\nlandsting som Göran Perssons partikamrater\r\ngjorde under 1980-talet. Det finns inga sådana\r\nplaner i regeringens arbete just nu.</pre><pre>Göran Persson måste förklara sig. Han är orolig för\r\nkommunernas ekonomi. Det var han inte minst när\r\nvi var tvungna att genomföra en del smärtsamma\r\nbesparingar på det området. Hur kan det komma\r\nsig att dessa pengar aldrig finns i\r\nSocialdemokraternas budgetförslag? Sedan våren\r\n1993 har dessa pengar aldrig funnits med. Lars\r\nBäckström ställde frågor om detta i dagens debatt.\r\nGöran Persson och alla andra socialdemokrater\r\nvägrade svara på dem. Socialdemokraterna har inte\r\nmer pengar än vad vi har. Ni har mindre, eftersom\r\nni skall använda era pengar till många andra saker\r\nsom innebär att ni t.ex. stimulerar exportindustrin\r\noch investerar ännu mer, trots att man just nu gör\r\ngoda vinster. Detta är ert dilemma. Det måste ni stå\r\ntill svars för. Ni försöker skjuta över den bollen på\r\noss.</pre><pre>Anf. 109  LARS BÄCKSTRÖM (v) replik:</pre><pre>Fru talman! Stefan Attefall inledde med att säga att\r\njag hade friat till Socialdemokraterna. Attefall! Det\r\nvar inget frieri. Det var en inbjudan till en\r\nsläktträff. Det är något helt annat än frierier i vanlig\r\nmening.</pre><pre>Vi känner en ideologisk gemenskap med\r\nSocialdemokraterna. Det vill vi utnyttja. Stefan\r\nAttefall! Jag rullar t.o.m. ut en röd matta för Göran\r\nPersson. Samtidigt säger jag till honom att han inte\r\nfår torka av några leriga skor på mina mattor. Det\r\när dålig etik i politiken om han försöker med det.\r\nDet är alltså mycket klara och enkla besked.</pre><pre>Jag tycker att det som Stefan Attefall sade om\r\nskatteväxlingen var bra. Det är inte något frieri. Jag\r\nkonstaterar faktum. Vi är överens. Centern och\r\nt.o.m. Socialdemokraterna, tror jag, är överens om\r\ndetta. Vi är i majoritet. Ändå kommer det inte att\r\nhända något på länge. Det är några andra som\r\nbromsar, Stefan Attefall. Det är vännerna i\r\nregeringen, dvs. Moderata samlingspartiet och\r\nkanske Folkpartiet liberalerna. Så knepigt kan det\r\nvara i politiken.</pre><pre>Jag betvivlar inte Stefan Attefalls vilja att ge mer\r\ntill vården, inte heller hans vilja att sitta i\r\nregeringen med Moderaterna. Då får man ge avkall\r\npå pengar till vården. Då får man ge avkall på detta\r\nmed skatteväxlingen. Så kan det vara när det finns\r\ntvå olika viljor och den ena är starkare. Det är\r\nkristdemokraternas problem.</pre><pre>Jag skall nu gå över till EU-frågan. Stefan Attefall\r\nsade att det vore bra med sänkt moms på tjänster.\r\nSedan sade han: Nu skall vi in i EU. Det skall bli så\r\nbra.</pre><pre>Det går inte, Stefan Attefall. Nu får ni välja igen,\r\nantingen sänkt moms på tjänster eller EU. EU\r\nförbjuder stenhårt och kategoriskt sänkt moms på\r\ntjänster. Så var det med den saken.</pre><pre>Jag som står utanför EU kan driva kravet om sänkt\r\nmoms på tjänster för att få fler tjänstejobb i den\r\nprivata sektorn. Det kan jag göra med ett glatt\r\nhjärta, men det kan inte Stefan Attefall. Han skall\r\nin i EU. Så blir det ibland när man måste välja.\r\nPolitik handlar ofta om att välja.</pre><pre>Stefan Attefall säger att vi skall spara bort\r\nunderskotten. Jag är oerhört hederlig. Jag säger att\r\nvi måste höja skatterna, spara och få tillväxt. Alla\r\ndessa tre saker behövs, Stefan Attefall, om man\r\nskall klara de svåra underskotten. Säger man något\r\nannat talar man inte sanning.</pre><pre>Göran Persson har varit inne på frågan om vården.\r\nDet är oerhört viktigt. Stefan Attefall! I Dagens\r\nNyheter från i dag står det: ''Allt är till salu''.\r\nArtikeln handlar om Stockholms landsting. Där\r\nfinns en stor bild på ett monopolspel, och alla\r\nsjukhus finns med på spelplanen. Detta med\r\nmarknadstänkande i sjukvården är dåligt och dumt,\r\nmen det har ni tillåtit. Ni drog in ca 7,5 miljarder\r\nfrån kommunerna. Det var det första ni gjorde när\r\nni kom i regeringsställning. Stefan Attefall! Är det\r\ninte dags att ge kommunerna 5 miljarder?</pre><pre>Anf. 110  STEFAN ATTEFALL (kds)\r\nreplik:</pre><pre>Fru talman! Göran Persson har hävdat att vi styr\r\nhela regeringen och även indirekt\r\nsocialdemokratiska förslag. Lars Bäckström säger\r\natt vi lägger oss platta och bara lyder andra. Detta\r\när den bild vi har att brottas med. Vi får höra\r\nsådana här påståenden från helt olika håll.</pre><pre>Sanningen är den att vi påverkar och betyder en\r\ndel, inte lika litet som Lars Bäckström tror och inte\r\nlika mycket som Göran Persson tror.</pre><pre>Skatteväxlingen är viktig. Vi har drivit den frågan.\r\nVi har också drivit krav på att det skall bli en\r\nparlamentarisk utredning om detta, inte för att\r\nbegrava frågan utan för att skapa en politisk\r\növerenskommelse över gränserna kring en\r\nlångsiktig skatteväxling. Vi vill ha en skatteväxling\r\nför att skapa trygghet och spelregler för industri och\r\nnäringsliv och för att också skapa lösningar som gör\r\natt det kan bli en rejäl växling av skatter mellan\r\nt.ex. arbete och miljöfarliga utsläpp. Den här\r\nutredningen är på gång. Vi har fått gehör för detta\r\nkrav. Även Lars Bäckströms parti kommer att bli\r\ninviterat till det arbetet. Om det blir en släktträff\r\neller ej är svårare att bedöma.</pre><pre>Jag skall återigen ta upp frågan om kommunerna\r\noch landstingen. Inom de trånga och begränsade\r\nekonomiska resurser som finns skall vi se till att det\r\nprioriteras utifrån vad vi skulle vilja kalla\r\nmänniskovärdighetsprincipen. Då kommer vården\r\noch omsorgen i första rummet. Men detta innebär\r\ninte att vi kan trolla med knäna och få fram pengar\r\nfrån luften.</pre><pre>Eftersom vi har världens högsta skattetryck i\r\nSverige beror problemen inte i första hand på att\r\ndet har varit brist på pengar. Vi har använt\r\npengarna på ett felaktigt sätt, på ett sätt som inte\r\nhar skapat tillräckligt stark ekonomi för att bära\r\nupp alla de ambitioner som vi har. Därför måste vi\r\nbörja bygga underifrån. Vi måste bygga upp\r\nmusklerna i den svenska ekonomin för att\r\ndärigenom skapa resurserna. Vi kan inte börja med\r\natt sätta musklerna på en svältkur genom gigantiska\r\nskattehöjningar. Det blir tyvärr ofta det enda\r\nreceptet som kommer från Vänsterpartiet.</pre><pre>Ni räknar bra i Vänsterpartiet, men ni räknar på fel\r\nåtgärder. Ni har landat fel i ert synsätt. Det är i och\r\nför sig bättre att vara hederlig i sina felaktiga\r\nslutsatser än att vara mindre nogräknad i vackra\r\nslutsatser som låter bättre än de egentligen är.</pre><pre>Anf. 111  LARS BÄCKSTRÖM (v) replik:</pre><pre>Fru talman! För det kommande budgetåret har vi i\r\nVänsterpartiet förslagit skattehöjningar i\r\nstatsbudgeten på 10 miljarder och besparingar i\r\nstatsbudgeten på 7 miljarder. Det är en ganska\r\nhyfsad fördelning. Det är nödvändigt med\r\nbesparingar under de kommande budgetåren. Det\r\nkommer också att vara nödvändigt med\r\nskattehöjningar under många år för att det skall bli\r\nbalans i ekonomin.</pre><pre>Naturligtvis kan man inte trolla. Men man kan göra\r\nen sådan enkel sak för att skaffa resurser till vården\r\nsom att slopa grundavdraget för dem som har\r\ninkomster över brytpunkten, alltså för dem som\r\ntjänar mer än 200 000. Då får man in 5 miljarder.\r\nDessa pengar går bara till kommunsektorn, ingen\r\nannanstans. Det är alltså en utvidgning av den\r\nkommunala skattebasen. Marginalskatten stiger\r\ninte över 51-procentsnivån vid en kommunalskatt\r\npå 31 %. Nu har jag nästan trollat med knäna i alla\r\nfall. Så bra har jag konstruerat detta förslag. Det\r\nskulle vi säkert gemensamt kunna rösta för om inte\r\nkristdemokraterna satt fast i den här regeringen.</pre><pre>Naturligtvis påverkar ni en del. Den stora\r\npresenten till er var ju vårdnadsbidraget. Det är er\r\nstora sak. Det hade varit bättre för det svenska\r\nfolket om ni hade sagt att ni absolut inte skulle vika\r\nfrån kravet på mer pengar till vården. Nu drev ni i\r\nstället fram vårdnadsbidraget. För de sjuka och\r\ngamla hade det varit bättre att ni hade gjort den\r\nprioriteringen. Då hade ni nog kunnat få igenom\r\npengarna till vården. Men ni gjorde en annan\r\nprioritering, och det får ni ta på er ansvaret för.</pre><pre>Stefan Attefall, vi skall se frågan långsiktigt och\r\nkorrekt och vara oerhört hederliga. Arbetslösheten\r\nskall minska. Det är vi överens om. Det kommer\r\ninte att gå om vi inte förkortar arbetstiden. Men om\r\nvi förkortar arbetstiden, Stefan Attefall, kan vi\r\nklara att få ned arbetslösheten till den nivå som vi\r\nanser är normal för Sverige.</pre><pre>Nu skall jag ge Kristdemokraterna ett ord på vägen.\r\nFörkortad arbetstid ger också mera tid för familjen.\r\nOm man arbetar kortare tid kan man vara hemma\r\nmera med sina barn. Ni värnar ju om familjen. Det\r\nhär är alltså en bra åtgärd även för familjepolitiken.\r\nUtan kortare arbetstid, Stefan Attefall, kan man\r\ninte få ned arbetslösheten till en nivå på 2--3 % som\r\nvi tycker är acceptabelt. Det är ganska lätt att\r\nbevisa detta matematiskt.</pre><pre>Anf. 112  STEFAN ATTEFALL (kds)\r\nreplik:</pre><pre>Fru talman! Det finns ingen ekonomisk forskning\r\nsom styrker att förkortad arbetstid verkligen skulle\r\nskapa flera jobb. Det skulle det möjligen göra om\r\nman sänkte lönen i motsvarande grad. Men jag tror\r\ninte riktigt att Vänsterpartiet tänker i de banorna.\r\nDäremot är det självfallet trevligt om vi kan\r\nåstadkomma en sådan utveckling att vi kan ta ut en\r\nlöneökning i form av kortare arbetstid för att få\r\nmera tid för barnen och de nära och kära. Det ser\r\njag inte alls negativt på. Jag tror i och för sig inte\r\natt framtiden kommer att innebära att vi kommer\r\natt kunna göra sådana alexanderhugg på\r\narbetsmarknaden och av arbetstiden. Det kommer\r\nsnarare mera att bli fråga om individuella och\r\nflexibla lösningar. Det behöver man inte heller vara\r\nnegativ till.</pre><pre>Jag vill göra Lars Bäckström uppmärksam på ett\r\nförhållande när det gäller kommunernas ekonomi.\r\nVi har varit med om en smärtsam neddragning.\r\nDen är dock blygsam om man jämför med\r\nsocialdemokraternas neddragning under 80-talet.\r\nMen vi har också varit med om att ge 4,2 miljarder\r\nextra till kommunsektorn under 1993 för att lindra\r\nminskningen i kommunernas ekonomi. Vi har\r\nockså varit med om att slopa det statliga\r\ngrundavdraget för inkomster över brytpunkten.\r\nDet gav 2 miljarder. Dessa pengar har använts för\r\nfinansiering av andra åtgärder.</pre><pre>Vi har också beslutat om ROT-åtgärder på olika\r\nområden. Till stor del har det gällt att kommunerna\r\nhar kunnat bygga äldrebostäder tidigare än\r\nberäknat och reparera sådana som har varit slitna\r\noch i dåligt skick. Vi använder också\r\narbetsmarknadspolitiska medel för att utbilda och\r\nhöja kompetensen på arbetskraften i kommuner\r\noch landsting. Det gäller personer som annars\r\nkanske skulle bli varslade till följd av kommunernas\r\nekonomiska situation och\r\norganisationsförändringar. Dessa\r\norganisationsförändringar är nödvändiga på lång\r\nsikt men kom kanske inte helt perfekt i tiden. Nu\r\nfår man chansen att utbilda sig och höja sin\r\nkompetens. Därmed skapar vi bättre\r\nförutsättningar för kommunerna att klara sina\r\nambitioner på det sociala området.</pre><pre>En rad sådana åtgärder vidtas för att försöka parera\r\nden akuta situation som vi upplever just nu och för\r\natt skapa bra förutsättningar för en långsiktigt riktig\r\nutveckling. Men vi tar också hänsyn till de stora\r\nbegränsningar som finns i statens ekonomi. Det är\r\ndet sistnämnda som skiljer oss från Vänsterpartiet.</pre><pre>Anf. 113  IAN WACHTMEISTER (nyd)\r\nreplik:</pre><pre>Fru talman! Med utgångspunkt ifrån ett belopp på\r\n12 miljoner kronor, en utgiftspost, flög herr\r\nAttefall i väg och började undra över helheten i Ny\r\ndemokratis politik. Han fick inte den att gå ihop.\r\nDet är faktiskt mycket lätt att läsa vår ekonomiska\r\nmotion. I den finns förslag på besparingar på 38\r\nmiljarder kronor. Det är den enda motion som har\r\npresenterats inför denna kammare som skulle\r\nkunna väcka någon som helst respekt hos något\r\ninternationellt organ, vågar jag påstå. Vi är det\r\nenda parti som föreslår de neddragningar som man\r\nmåste göra. Regeringspartierna har förvisso inte\r\ngjort det.</pre><pre>Herr Attefall säger vidare att han är så nöjd med\r\nde insatser som kds gör på olika områden. Jag får\r\nhoppas att han verkligen är nöjd med dem. Det\r\ngäller bl.a. ROT-förslaget. Det lustiga är att det\r\nhandlar om att ett utskott beslöt sig för att\r\ngenomföra något som kallas kyrko-ROT på 12\r\nmiljoner kronor. Det är detta som kds av alla\r\npartier tycker är så konstigt och inkonsekvent. Man\r\ntar sig för pannan, och i mitt fall är den stor.</pre><pre>Här vet vi alla att det är kds och andra\r\nregeringspartier som inte är med på några av våra\r\nbesparingar. Det är detta som det handlar om. När\r\ndet gäller de 38 miljarderna vågar ni inte gå med på\r\nen enda bit. Ni menar att alla våra förslag skall\r\ntäckas av era besparingar. Det är klart att det inte\r\ngår. Ni har ju inga. Det är netto 0,5 miljarder.</pre><pre>Snälla herr Attefall, tro inte att vi är någon\r\nsidovagn eller att jag skulle vara någon\r\nspringpojke, eller vad det nu var som nämndes\r\ntidigare. Förra året bevisade vi det genom att yrka\r\navslag på riktlinjerna för regeringens ekonomiska\r\npolitik. Det gjorde vi den 10 mars. I dag är det\r\nsåledes nästan en årsdag. Vi kanske inte skall göra\r\ndet nu. Det vet jag inte. Men om det kommer fler\r\nsådana dumma påpekanden kan vi kanske göra det.</pre><pre>Den gången räddades ni av Socialdemokraterna.\r\nSocialdemokraterna räddade samtidigt sitt eget\r\nskinn, eftersom de i annat fall skulle ha blivit\r\navslöjade. Ni lever i dag, som regeringspartier,\r\nfaktiskt på vårt ansvarstagande och på vår\r\nbedömning att de förslag som kommer från er i\r\nallmänhet inte är lika illa som de som kommer från\r\nGöran Persson och kompani. Men den jämförelsen\r\när inte särskilt mycket att yvas över.</pre><pre>Anf. 114  STEFAN ATTEFALL (kds)\r\nreplik:</pre><pre>Fru talman! Jag kritiserade helheten i Ny\r\ndemokratis politik. Jag menar att man måste ta\r\nansvar för slutresultatet av partiets olika ageranden\r\ni olika utskott. Att tycka något i en text är en sak,\r\nmen det är en helt annan sak att se till att det blir\r\nen helhet som man kan stå för när frågan behandlas\r\ni olika sammanhang och i olika utskott. Om man\r\ngår ihop med Socialdemokraterna om utgifterna\r\nmen inte får gehör någonstans för inkomsterna, blir\r\ninte helheten bra. Jag menar att det är upp till varje\r\nparti i riksdagen att ta ansvar för att helheten av\r\npartiets agerande också blir bra. Jag ifrågasatte\r\ndärför Ian Wachtmeisters förmåga att hålla ihop\r\npartigruppen.</pre><pre>Det har talats om en kyrko-ROT, och visst kan det\r\nvara trevligt med pengar för sådana ändamål. Vi\r\nkristdemokrater försöker alltid se till att\r\nfinansieringen är ordnad när vi gör något som\r\nkostar pengar. Vi försöker nämligen ta ett\r\nhelhetsansvar. Självfallet vore det lätt och\r\npopulistiskt för oss att gå ut i vissa kretsar och säga\r\natt vi skall satsa pengar på kyrko-ROT. Men vi vill\r\nfaktiskt ha ett mål på ännu längre sikt.</pre><pre>Vi vill skapa trovärdighet för att vi försöker ta ett\r\nhelhetsansvar för vad våra förslag innebär. Vi vill ta\r\nett ansvar för helheten efter det att beslutet är\r\nfattat. Det medför vissa begränsningar för hur\r\nvidlyftiga vi kan vara. Det är dock den enda\r\nrealistiska linjen om man skall ta ansvar både i\r\nriksdag och regering. Jag hoppas att Ian\r\nWachtmeister skall ha samma ambitioner som vi\r\nkristdemokrater har. Jag hoppas att han har det.</pre><pre>Anf. 115  IAN WACHTMEISTER (nyd)\r\nreplik:</pre><pre>Fru talman! Vi har betydligt högre ambitioner än\r\nvad ni har inom regeringspartierna. Vi tar ansvar,\r\noch vi ser till helheten. Det anförande jag höll\r\ntidigare handlade om allmänintresset. Vi\r\nrepresenterar inga särintressen. Tyvärr gör nästan\r\nalla andra det här inne.</pre><pre>Herr Attefall frågar sig om jag kan hålla ihop\r\npartiet. Svaret på den frågan är: Ja, det kan jag en\r\nstund till. Lugn, bara lugn, vår uppgift här inne är\r\nfaktiskt att hålla ihop Sverige. Det handlar om\r\nSveriges ekonomi och Sveriges finanser. Vi har\r\nkommit med den typ av tuffa förslag som är\r\nnödvändiga i den här situationen. Det har ingen\r\nannan här inne vågat. Ni vågar inte ens diskutera\r\nde förslagen.</pre><pre>När man talar med kds kan man inte komma undan\r\nfrågan om vårdnadsbidraget. Hur kan ni över\r\nhuvud taget tala om finansierade åtgärder och\r\nhelhet i politiken? Ni svamlar om ett\r\nvårdnadsbidrag som inte är finansierat med en enda\r\nkrona, åtminstone inte när det skall dra i gång. Det\r\när helt otroligt. Vi talar om 2 miljarder kronor. I det\r\navseendet måste jag hålla med Göran Persson. Han\r\nbehöver inte så mycket medhåll annars. Han ser så\r\nnöjd ut. Men i det här fallet måste man faktiskt göra\r\ndet. Kds förslag är häpnadsväckande, särskilt som\r\ndet kommer från ett parti som säger att vi inte har\r\nfinansierat 12 miljoner till någon gammal kyrka.</pre><pre>Anf. 116  STEFAN ATTEFALL (kds)\r\nreplik:</pre><pre>Fru talman! Jag tycker att frågan om kyrko-ROT\r\nhar fått litet väl stor betydelse. Det är principen\r\nsom är intressant. Nu har Ian Wachtmeister sagt att\r\nhan har t.o.m. högre ambitioner än vad\r\nregeringspartierna har att se till att helheten blir bra\r\nför Sverige. Jag tycker att det är utmärkt. Om\r\ndenna princip får vägleda Ian Wachtmeister och\r\nhela Ny demokrati-gruppen under vårens\r\nriksdagsarbete, tror jag säkert att det kan bli\r\nkonstruktiva diskussioner med regeringspartierna i\r\nutskotten. Ibland tvivlar jag på detta, och det är det\r\nsom har föranlett mitt inlägg.</pre><pre>Jag får väl ta upp frågan om vårdnadsbidraget en\r\ngång till. Bl.a. läggs det ut riktlinjer för hur\r\nbudgetunderskottet skall krympas. Sparas det mer\r\npengar än vad riktlinjen kräver för att åstadkomma\r\nreformer -- oavsett om vi pratar om bistånd,\r\nhandikapp, kommunalt bostadstillägg eller\r\nvårdnadsbidrag -- måste det innebära att det hela\r\nskall klaras inom saneringsprogrammets ram. Det\r\ngör vi i det här fallet.</pre><pre>Men vad som också är intressant -- och det borde\r\nintressera Ian Wachtmeister -- är att\r\nvårdnadsbidraget är en strukturellt viktig reform.\r\nDet innebär att en del av makten över\r\nbarnomsorgen flyttas från politiker och planerare\r\ntill köksborden hemma hos familjerna. En större\r\ndel av statens stöd styrs till familjepolitiken. Detta\r\nkommer att innebära att det kommer att finnas\r\nflera olika alternativa lösningar. Beräkningar från\r\nSCB visar att om detta påverkar efterfrågan på\r\ndagisplatser med bara några få procent, är\r\nreformen självfinansierande.</pre><pre>Jag tycker att Ian Wachtmeister borde intressera sig\r\nlitet mer för dessa mekanismer. Då ser han att det\r\när fråga om kortsiktig finansiering av\r\nvårdnadsbidraget men också att vårdnadsbidraget\r\ntroligtvis -- med god sannolikhet -- blir\r\nsjälvfinansierande. Efterfrågan på dagisplatser\r\nminskar. Fler kommer att stanna hemma längre\r\ninnan de påbörjar ett förvärvsarbete. De väljer\r\nandra lösningar för barnomsorgen med\r\nutgångspunkt i lokala förhållanden osv. Jag tycker\r\natt vi skall se positivt på den valfriheten, och den\r\nkommer att få positiva effekter på svensk ekonomi.\r\nSamtidigt ser vi till att det finns goda\r\nförutsättningar och bra kvalitet för den offentligt\r\nfinansierade barnomsorgen i kommunerna. Den är\r\nockså viktig och behövs.</pre><pre>Vi behöver mera av valfrihet och flexibilitet. Det är\r\ndet fina med vårdnadsbidragsreformen. Därför tror\r\njag att när Ian Wachtmeister ser närmare på det\r\nhela kommer han att kunna göra en bedömning\r\nmed ett mer vidgat perspektiv än vad som\r\nframkommer i denna diskussion.</pre><pre>Anf. 117  Finansminister ANNE WIBBLE\r\n(fp):</pre><pre>Fru talman! För vad jag trodde skulle bli 24 timmar\r\nsedan när jag förberedde detta anförande men som\r\nnu har blivit 28 satt jag och mina kolleger och\r\nförhandlade med Europeiska Unionen om\r\nvillkoren för Sveriges medlemskap. Det var många\r\noch långa turer, många låsta lägen och i flera fall\r\nnästan sammanbrott. Men vi nådde ända fram kl.\r\n12.12 den 1 mars 1994. Det kan vara värt att lägga\r\npå minnet. Klockan hade då stoppats nästan 12\r\ntimmar tidigare. Många har i dag konstaterat att\r\ndetta var ett historiskt ögonblick. För mig var det\r\nframför allt ett glädjens ögonblick!</pre><pre>Jag är glad över att jag nu kan konstatera att\r\nFinland och Österrike också är klara med sina\r\nförhandlingar. Jag hoppas och tror att också Norge\r\nblir det.</pre><pre>Resultatet är en mycket stor framgång för Sverige.\r\nDet kommer att ha stora positiva effekter på vår\r\nekonomi. Jag noterade med viss glädje att Göran\r\nPersson använde precis samma ord. Det är bra.\r\nSom alla har förstått satt resultatet långt inne. Men\r\ntill sist fick vi den bananformade infasning på\r\nstatsbudgeten för medlemsavgiften som vi ville ha.\r\nDet kan vara bra att veta att sammanlagt avlastas\r\nbudgeten med ungefär 9,3 miljarder kronor under\r\nde fyra första åren. Vår medlemsavgift till EU blir\r\nalltså netto blygsamma 50 kr per person under 1995\r\noch 150 kr per person under 1996. Det är ganska\r\nsmå belopp i förhållande till de fördelar som gives.\r\nNär infasningen är slut efter de första fyra åren och\r\nfull avgift skall betalas, handlar det om 700--750 kr\r\nper person och år. Fördelarna är långt, långt större\r\nför oss i Sverige.</pre><pre>Förhandlingsresultatet visar att Europeiska\r\nUnionen respekterar våra svenska särdrag. Det\r\ngäller t.ex. miljön eller regionalpolitiken där gles\r\nbefolkning utgör en bas för stöd till Sverige. Vi har\r\nfått igenom särkrav i fråga om regler mot\r\nsalmonella. Systembolaget blir kvar. Listan kan\r\ngöras mycket längre. Redan avtalsförhandlingarna\r\nvisar sanningshalten i att vi kan påverka.\r\nInflytandet blir naturligtvis ännu större när vi är\r\nmedlemmar. Genom medlemskapet -- som vi\r\nhoppas på att få ja till i folkomröstningen -- får vi\r\nrösträtt i Sverige, rösträtt i Europa och jobb i\r\nSverige.</pre><pre>Jag är faktiskt mycket stolt över att kunna bidra till\r\natt Sveriges medborgare föreläggs avtalet i en\r\nfolkomröstning. Vi vet att Europa har sagt jag till\r\nSverige. Nu är det dags för oss svenskar att säga ja\r\ntill Europa. Det bästa vi kan göra för freden, för\r\ntillväxten, för miljön, för jobben och tryggheten är\r\natt säga ja till Europa.</pre><pre>Nu är det hög tid för Socialdemokraterna att\r\nkomma ur startgroparna. Startskottet har gått,\r\nGöran Persson. Det finns inget att vänta på. Det är\r\ndags att aktivt börja bedriva opinion för ett\r\nmedlemskap.</pre><pre>Fru talman! EU-medlemskapet är ett bra mer\r\nlångsiktigt och kraftfullt sätt att skapa nya jobb än\r\ndet s.k. recept som skrivs ut i den\r\nsocialdemokratiska reservationen till dagens\r\nbetänkande.</pre><pre>I den motion som ligger bakom denna reservation\r\nfinns det en tabell. Den tabellen påstås visa att för\r\nvarje arbetslös människa som går från a-kassa till\r\nett jobb tjänar staten 173 420 kr -- mycket exakt.\r\nOm tabellen vore riktig -- vilket den inte är -- skulle\r\nvilken omfattning eller inriktning som helst kunna\r\nmotiveras för arbetsmarknadspolitiska åtgärder, så\r\nlänge arbetslösa människor finge jobb. Varför i\r\nallsin dar, Göran Persson, föreslår ni inte ännu\r\nhögre utgiftsnivåer än dem som finns i motionen?\r\nÄnnu mer av denna goda karamell skulle var\r\nmycket bättre, särskilt som ni felaktigt påstår att\r\nbudgetunderskottet blir lägre genom att man\r\nspenderar mer! Finansutskottets majoritet frågar\r\nsig också helt logiskt varför ''motionärerna nöjer sig\r\nmed att förbättra budgetunderskottet med endast\r\n5,2 miljarder om man genom ytterligare\r\nutgiftsökningar och skattesänkningar kan\r\nåstadkomma ännu större förbättringar i\r\nstatsbudgeten.'' Kort sagt: Varför så blygsam,\r\nGöran Persson?</pre><pre>Göran Persson har i dag i olika replikskiften försökt\r\natt göra sig till tolk för något slags mera\r\nhögtstående politik än vad regeringens politik\r\ninnefattar. Göran Persson sade i sitt anförande att\r\nregeringen målmedvetet skapar arbetslöshet. Han\r\ninsinuerade att regeringen vill att människor skall\r\nfå det sämre.</pre><pre>Detta är oförskämt, och det borde vara ovärdigt\r\nSocialdemokraternas talesman. Men det är, fru\r\ntalman, värre än så. Hela den socialdemokratiska\r\nmotionen som ligger till grund för reservationen\r\nsom är fogad till dagens betänkande är en skymf\r\nmot allt vad hederlighet och politisk stil heter. Den\r\när en förolämpning inte bara mot den svenska\r\nregeringen -- vi kan ta sådant --, men mot alla de\r\npolitiker, borgerliga såväl som socialistiska, som i\r\nregeringsställning runt om i hela Europa brottas\r\nmed problemet att få ned den skrämmande höga\r\narbetslösheten. Motionen är en förolämpning mot\r\nde människor som är arbetslösa.</pre><pre>Självfallet skulle vi alla för länge sedan ha tagit\r\nfram det trollspö som Göran Persson påstår finns\r\noch svingat det -- om det hade funnits. Men det\r\nfinns inte. Trollspön finns bara i sagor.</pre><pre>Fru talman! Skälet till att Göran Persson är så\r\nblygsam, vilket är olikt honom, och inte fullföljer\r\nresonemanget i motionen och reservationen, är att\r\nhan vet att det hela är en bluff. Det gör\r\nohederligheten än mera anmärkningsvärd. Denna\r\nbluff blir tydligare och tydligare ju mer man öser\r\npå. Det finns, som har nämnts tidigare i dag, ett\r\ngrundläggande fel i tabellen som Göran Persson\r\n''glömmer'' att nämna. Jobben måste skapas i den\r\nprivata sektorn för att det hela skall fungera.</pre><pre>Göran Persson, liksom ofta LO och ibland också\r\nAMS, antar att jobben uppkommer i den privata\r\nsektorn. Det är nämligen bara om de\r\nprivatfinansierade jobben uppkommer som det\r\nuppstår positiva effekter i de offentliga finanserna.\r\nMen förslagen i de socialdemokratiska motionerna\r\när helt annorlunda. De är nästan uteslutande\r\ninriktade på offentligfinansierade arbetstillfällen.</pre><pre>Jobb i kommuner och landsting, oavsett om det är\r\ns.k. vanliga jobb, utbildningsvikariat eller\r\nberedskapsjobb, har många positiva effekter. Men\r\nde förbättrar inte de offentliga finanserna. De\r\noffentliga finanserna förbättras tyvärr inte av att\r\nkommuner och landsting nyanställer, eller av att\r\nstaten nyanställer, även om man räknar aldrig så\r\ngeneröst på de dynamiska effekterna, dvs. att\r\nmänniskors löner spenderas och till viss del går till\r\nskatt.</pre><pre>Vad Göran Perssons tabell i socialdemokraternas\r\nmotion visar är inte att det går att lösa problemen i\r\nde offentliga finanserna, och därmed det stora\r\narbetslöshetsproblemet, med ännu mer utgifter till\r\nAMS eller till kommuner och landsting.\r\nSifferexercisen visar i stället hur viktigt det är med\r\nföretag som anställer.</pre><pre>Fru talman! Detta leder en osökt in på frågan:\r\nVarför förespråkar socialdemokraterna förslag,\r\noch en politik, som försvårar och försämrar för\r\nsmåföretagen i samma andetag som de vill ha fler\r\njobb? I tidningsintervju efter tidningsintervju kan\r\nman läsa om ledande företrädare för\r\nSocialdemokraterna som vill riva upp än det ena än\r\ndet andra beslut som fattats av denna riksdag,\r\nbeslut som tillkommit efter ganska långa och många\r\ndiskussioner i avsikt att underlätta för företagen.\r\nBesluten skall framför allt underlätta för\r\nsmåföretagen och småföretagarna, de här\r\nmänniskorna som jobbar och sliter för att få\r\nföretagen att fungera, så att andra människor kan\r\nfå jobb.</pre><pre>Ena dagen är det Mona Sahlin som lovar att riva\r\nupp gjorda förändringar vad gäller arbetsrätten och\r\ndubbelbeskattningen. Nästa dag är det LO:s\r\nordförande, den nye, Bertil Johnsson, som säger sig\r\ninte vilja spara ett enda öre mer och som dessutom\r\nvill riva upp alla genomförda förändringar i\r\nersättningsnivåerna i socialförsäkringarna. Det kan\r\nvara litet besvärande för Göran Persson. Det gäller\r\nju även a-kassan.</pre><pre>Göran Perssons kalkyler är lätta att vända mot\r\nsocialdemokraterna själva. De utgör i själva verket\r\nett mycket starkt argument för ett gynnsamt\r\nföretagsklimat, nämligen argument för vettiga\r\nskatteregler, för reformerad arbetsrätt, för privat\r\nriskkapital och för en stram finanspolitik som\r\nmöjliggör fortsatt lägre räntor. Göran Perssons\r\ntabell visar alltså paradoxalt nog egentligen ett\r\nmycket starkt stöd för regeringens ekonomiska\r\npolitik: det behövs fler jobb i privat näringsliv.</pre><pre>Fru talman! Ett annat favoritargument som\r\noppositionspartierna framför är att regeringen\r\ningenting gör. Påståenden att regeringen väntar till\r\n1996 har varit ett genomgående drag, nästan den\r\nenda genomgående linje som går att upptäcka i\r\nGöran Perssons olika anföranden. Ingenting kunde\r\nvara mer felaktigt än detta. Utom alla de åtgärder\r\nsom skapar nya riktiga jobb i privat sektor, bedrivs\r\ndet en mycket aktiv och omfattande\r\narbetsmarknadspolitik, en mycket offensiv\r\nutbildningspolitik och en långsiktig finanspolitik för\r\natt få bukt med underskotten, allt i mening att\r\nskapa fler nya arbetstillfällen.</pre><pre>Regeringen kommer också, så fort de nödvändiga\r\nbesluten är fattade här i kammaren, att trycka på\r\nknappen för att få i gång sysselsättning för\r\nytterligare nära 10 000 människor fram till\r\nsommaren. Det sker genom att vi aktiverar de\r\nkvarvarande 1,5 miljarder kronor som redan är\r\navsatta i Arbetsmarknadsdepartementets anslag,\r\nmen som ännu inte kunnat omvandlas till angelägna\r\nåtgärder.</pre><pre>Det gäller insatser inom viktiga områden där det är\r\nmöjligt att snabbt komma i gång. Det finns viktiga\r\ninsatser att göra inom kulturen, framför allt när det\r\ngäller kulturmiljövård och kulturbyggnader. Det\r\nfinns viktiga insatser att göra inom miljöområdet,\r\nexempelvis radonsanering, bullerbekämpning eller\r\nallergisanering. Vi kommer också att satsa en del\r\npå bostäder till äldre. När\r\narbetsmarknadsutskottets betänkande kommer\r\nupp till debatt kommer Börje Hörnlund att\r\nredovisa fler detaljer. Men det är redan nu mycket\r\nklart att man på det här viset kan förena angelägna\r\ninsatser för såväl kultur- som miljö- och\r\nhandikappolitik med målet att på ett effektivt sätt\r\nanvända de medel som redan är avsatta, så fler\r\nmänniskor får något vettigt att göra.</pre><pre>Låt mig också, med tanke på påståendet att\r\nregeringen ingenting gör, påminna kammarens\r\nledamöter om de beslut som fattades strax före jul\r\noch om de insatser som följer av dessa och andra\r\ntidigare fattade beslut -- förvånansvärt sällan\r\nomnämns nämligen detta. De handlar om att flytta\r\nen del pengar från konton där de inte gått åt till\r\nkonton som innebär ett möjliggörande av olika\r\ntyper av utbildningsinsatser. Det går under\r\nbenämningen företagsutbildning i kommuner och\r\nlandsting, liksom företagsutbildning i företag.\r\nDetta är en ganska smart idé. Den fyller tre olika\r\nsyften, nämligen att skapa tillfälliga\r\nsysselsättningstillfällen och att ge ett stort antal\r\nmänniskor bättre service och högre kompetens.\r\nDessa människor kan därmed bättre medverka i\r\nden fortsatta förnyelseprocessen inom såväl företag\r\nsom kommuner och landsting.</pre><pre>Fru talman! Den långsiktigt viktigaste\r\nförutsättningen för fler jobb och lägre arbetslöshet\r\när att den svenska ekonomin återfår och tillväxer i\r\nkraft och i utvecklingsförmåga. Uppgången har\r\nkommit i gång ganska ordentligt. Småföretagen får\r\nfler order, och man är mer optimistisk där. AMS,\r\nsom producerar arbetslöshetsstatistik varje vecka,\r\nvisar just varje vecka att arbetslösheten minskar. I\r\ngår kom uppgifter om ökad bilförsäljning, ca 20 %\r\ni år. Det är mycket glädjande att den politik som\r\nleder till fortsatt optimism får stöd i\r\nfinansutskottets majoritetstext.</pre><pre>Man kan säga att idogt arbete börjar ge resultat.\r\nEkonomin går bättre, ett pensionsförslag har\r\npresenterats och förhandlingsresultatet för svenskt\r\nmedlemskap i EU är klart. De offentliga finanserna\r\nförbättras också och fler människor får jobb. Det är\r\nmycket viktigt att den politiken kan fullföljas,\r\nprecis som finansutskottets majoritet föreslår.</pre><pre>Låt mig tillägga, fru talman, att Göran Persson i en\r\nav sina repliker sade att budgetunderskottet\r\nsjunker därför att staten säljer ut sin egendom. Han\r\nvet inte vad han pratar om!</pre><pre>Anf. 118  GÖRAN PERSSON (s) replik:</pre><pre>Fru talman! Låt mig ta upp det sist sagda först. Den\r\nsenaste prognosen från Riksrevisionsverket visar\r\ntydligt varför man reviderar prognosen från 211 till\r\n206. Man gör det genom förväntad utförsäljning av\r\nstatlig egendom. Det går att gå till handlingen för\r\natt finna det, fru Wibble. Jag vet vad jag talar om.</pre><pre>Jag blev enormt förvånad när jag hörde Anne\r\nWibbles aggressiva ton och våldsamma påhopp. Jag\r\nfunderade på vad det egentligen stod för. Hon sade\r\natt det som vi socialdemokrater föreslog var\r\nohederligt och det var en skymf, trots att stora delar\r\nav riksdagen ansluter sig till det. Jag undrade också\r\nvad som skulle komma ut av det hela. När man\r\nsedan efter alla otidigheterna hör Anne Wibble\r\nkomma till kärnan i budskapet, får man höra att\r\nhon tänker ta resurser i anspråk som Börje\r\nHörnlund redan fått avsatta för att åstadkomma\r\ntraditionella beredskapsarbeten och andra\r\narbetsmarknadspolitiska insatser för 10 000 av de\r\n700 000 människor som står utanför\r\narbetsmarknaden. Det var dit hon kom med alla\r\nsina våldsamma påhopp och svingar. Man hade\r\nkanske förväntat sig något mer av en finansminister\r\ni en tid då den reala ekonomin är så skakig.</pre><pre></pre><pre>Ovanpå detta levereras de vanliga paradnumren\r\nom bilförsäljningen och AMS-statistiken. Det är\r\nbra, och det är vi glada för. Jag hoppas att det\r\nkommer att gå ännu bättre, det borde det kunna\r\ngöra. Men jag hade också trott att fru Wibble skulle\r\nkommentera de stigande långa räntorna. Vad gör\r\nhon för analys av detta? Vad betyder utvecklingen\r\npå börsen? Jag trodde att hon inte bara skullle\r\nkonstatera att vi har fått en pensionsreform utan att\r\nhon också skulle beskriva hur den bidrar till den\r\nsamhällsekonomiska stabiliteten. Om detta fanns\r\ningenting, utan det fanns bara otidigheter och de\r\ngrövsta av angrepp i den här debatten.</pre><pre>Fru Wibble är också skyldig mig ett svar.\r\nRegeringsrepresentanten Attefall förklarade att\r\nNathalieplanens 35-miljardersbesparing för\r\nkommunerna inte är någon besparing. Jag skulle\r\nvilja fråga fru Wibble om han har rätt eller om det\r\när så, att planen verkligen innebär en besparing på\r\n35 skarpa miljarder på den kommunala sektorn\r\nfram till 1998.</pre><pre>Med tanke på den höga moral och den framgång\r\nsom fru Wibble tycks tro att hon själv har haft i den\r\nekonomisk-politiska debatten vore det väl\r\nanständigt att åtminstone få ett svar på dessa raka\r\nfrågor, särskilt med hänsyn till hur hon angrep\r\nsocialdemokratin. Vi väntar på besked.</pre><pre>Anf. 119  Finansminister ANNE WIBBLE\r\n(fp):</pre><pre>Fru talman! Jag har under ett antal debatter försökt\r\natt diskutera i sak med Göran Persson, men jag har\r\nfunnit att det inte lönar sig, eftersom han bara\r\nsvarar med olämpliga formuleringar. Nu ställde\r\nfaktiskt Göran Persson en sakfråga, så därför skall\r\njag försöka en gång till.</pre><pre>Det är skandalöst att en människa som är vice\r\nordförande i finansutskottet inte känner till det som\r\nhar stått i jag vet inte hur många propositioner från\r\nregeringen och betänkanden från utskottet. 35\r\nmiljarder kronor är jämfört med en antagen\r\nutveckling på ca 2 %. Därmed förutsätts att man\r\nkommer ned till noll. Om det hade varit 2 % skulle\r\ndet ha kostat ytterligare 35 miljarder. Nu\r\nförutsätter man att det blir noll, och då blir det en\r\nbesparing som kan jämföras med de antagna 2 %.\r\nLindbeckkommissionen gick till väga på samma\r\nsätt. Man trodde att det annars kunde tänkas bli\r\n3 %. För att komma ner till noll fick man då en\r\nbesparing på 43 miljarder eller någonting sådant.\r\nJag finner det ytterst anmärkningsvärt att Göran\r\nPersson inte känner till detta. Det handlar icke --\r\nsom Stefan Attefall mycket tydligt sade -- om några\r\nindragningar av statsbidrag o.d.</pre><pre>Nåväl, jag har suttit här ganska många timmar och\r\nlyssnat till dagens debatt, och jag har successivt\r\nblivit alltmer upprörd över Göran Perssons\r\npolitiska stil, som jag tycker är under all kritik. Jag\r\nvar redan från början upprörd, eftersom jag tycker\r\natt den socialdemokratiska motionen och\r\nreservationen ger uttryck för ett osedvanligt\r\notrevligt lurendrejeri. Man gör en stor poäng av de\r\n173 420 kronorna som man påstår sig kunna spara\r\ntill staten genom att flytta en arbetslös människa\r\nfrån a-kassa till ett jobb. Men detta är ju icke sant,\r\nom det nu inte handlar om privatfinansierade\r\narbetstillfällen. Alla förslag i era motioner handlar\r\nju om offentligfinansierade arbetstillfällen. Det är\r\nju bara bluff och båg alltihop, och jag tillåter mig\r\ndärför att bli litet upprörd.</pre><pre>Göran Persson har inte bara lyckats att reta upp\r\nmig, vilket kanske är egalt. Men han har inte ens\r\nlyckats övertyga t.ex. Allan Larsson om det\r\nsnillrika i denna socialdemokratiska politik. Allan\r\nLarsson har under det senaste året rest runt i\r\nEuropa för att söka efter nya idéer som ger ökad\r\nsysselsättning. Det var ju helt onödigt, eftersom\r\nGöran Persson redan har svaret.</pre><pre>Anf. 120  GÖRAN PERSSON (s) replik:</pre><pre>Fru talman! Med tanke på den ton som Anne\r\nWibble tar sig i debatten tycker jag att det hade\r\nvarit bra om hon hade läst motionen. De 173 000\r\nkronorna som nämns i motionen är ett\r\nräkneexempel som visar vad som händer när en\r\nmänniska bland de 700 000 människorna i\r\narbetslöshet går över till ett jobb i näringslivet. Då\r\nblir det den effekten på statsbudgeten, på den\r\nsamlade offentliga sektorn. Det är samma exempel\r\nsom Anne Wibble har använt när hon har visat vad\r\nen nedpressning av arbetslösheten med 1 %\r\nbetyder i förhållande till ett svenskt EU-\r\nmedlemskap. Vi har använt exakt samma sätt att\r\nräkna.</pre><pre>Vårt budgetsaldo är 5,2 miljarder kronor högre än\r\nregeringens, vilket -- såvitt jag har förstått --\r\nuppenbarligen har stört Anne Wibble mycket,\r\neftersom regeringen bedriver en slapp\r\nbudgetpolitik. Dessa 5,2 miljarder kronor är så\r\nlångt som vi har orkat pressa, och de åtgärder som\r\nvi har föreslagit har inte varit våra egna. Det är\r\nförslag som vi har övertagit från statliga\r\nmyndigheter, varav några lyder direkt under\r\nFinansdepartementet. Detta är förslag som dessa\r\nmyndigheter har lämnat till regeringen, men som\r\nregeringen inte har beaktat. Det är så vi har byggt\r\nupp vårt budgetalternativ, där allt finns redovisat\r\nsiffra för siffra. Det vore bättre att föra en\r\ndiskussion i sak i stället för att kasta den här typen\r\nav anklagelser mot varandra.</pre><pre>Om vi lämnar detta åt sidan, är jag återigen nyfiken\r\npå att höra fru Wibbles bedömning av den reala\r\nekonomins utveckling, dvs. det som en\r\nfinansminister rimligen bör syssla med i en\r\nekonomisk debatt. Hur ser finansministern på\r\nränteutvecklingen? Hur ser hon på börsens\r\nutveckling? Hur bedömer hon läget framöver?\r\nDetta är sådant som i allra högsta grad är\r\navgörande för vår nations långsiktiga\r\nförutsättningar.</pre><pre>Vi har nu fått besked om de 35 skarpa miljarderna\r\ni Nathalieplanen. Vi har hela tiden påstått att detta\r\ninte var någon skarp besparing utan ett\r\nräkneexempel. Fru Wibble valde 2 %, men hon\r\nhade lika gärna kunnat välja 3 % eller 4 %. Då\r\nhade hon fått den dubbla eller tredubbla\r\nbesparingen. Detta är bara en bekräftelse av vår\r\nkritik, och det är bra att vi har fått den bekräftad.</pre><pre>Det återstår för Anne Wibble att klara ut det som\r\nandra inte har klarat ut i debatten, nämligen hur\r\nvårdnadsbidraget skall finansieras. Det skulle vara\r\nintressant att höra också om den saken innan vi\r\navslutar dagens debatt.</pre><pre>Anf. 121  Finansminister ANNE WIBBLE\r\n(fp):</pre><pre>Fru talman! Det var väldigt bra att Göran Persson\r\nbackade på de tolkningar som har givits, inte bara\r\ni de egna motionerna utan i en lång rad andra\r\ndebattinlägg från socialdemokratisk sida om hur\r\nmera pengar till offentligt finansierade jobb skall\r\nlösa statens budgetproblem. Jag skulle vilja ha\r\nytterligare bekräftelse på detta. Det finns en mängd\r\nartiklar -- jag har själv läst ett antal, inte minst av\r\nGöran Persson -- som framställer hela operationen\r\nsom om den ginge att lösa utan privatfinansierade\r\njobb. Men det gör ju resultaten i förslagen ännu\r\nmer anmärkningsvärda. Förslagen handlar inte om\r\natt skapa privata jobb i det privata näringslivet,\r\nutan de handlar om motsatsen. De handlar om att\r\nlägga ökade bördor på näringslivet, och då blir det\r\nju färre jobb där.</pre><pre>Förslagen i er politik handlar om att riva upp och ta\r\nett steg tillbaka, vilket har sagts här flera gånger,\r\noch det är så uppenbart. Det är åtskilligt som man\r\nskall riva upp: lägre skatter för småföretag, en\r\nreformerad arbetsrätt till fromma för\r\nsmåföretagen, förslag som innebär att\r\nsmåföretagen kan få tillgång till privat riskkapital,\r\nbeslutet om att ta bort straffskatten på arbetande\r\nkapital. Det är bara upprivningar och en återgång\r\ntill gamla regler som ni skall åstadkomma. Det var\r\nju de gamla reglerna som skapade problemen. Det\r\när faktiskt väldigt dåligt. Det återstår en hel del för\r\nGöran Persson att backa på, men ni är ju ganska\r\nvana vid att backa, så det kunde vara bra att backa\r\nytterligare ett par steg.</pre><pre>Göran Persson sade att Valutafonden och OECD\r\nogillar vårdnadsbidraget. Jag tror faktiskt inte att\r\nde har den minsta uppfattning om detta. Däremot\r\nhar de åsikter om upplåningsbehovet i det här\r\nlandet. Men det hör inte riktigt till de normala\r\ndebattreglerna att citera vad IMF säger, men av\r\nOECD-ekonomernas besök kan man dra vissa\r\nslutsatser. Jag tänker inte citera vad OECD-\r\nekonomerna säger om den socialdemokratiska\r\npolitiken, därför att ordvalet lämpar sig faktiskt\r\ninte för kammaren, men jag kan ändå ge en liten\r\nvink: det är inte fråga om beröm.</pre><pre>Fru talman! Göran Persson ville ha en analys av det\r\nekonomiska läget. Min taletid är slut. Men jag hade\r\nuppriktigt sagt aldrig drömt om att Göran Persson\r\nskulle vara intresserad av detta. Han har inte visat\r\nnågot som helst intresse för en sådan diskussion vid\r\nde senaste tio debattillfällena.</pre><pre>Anf. 122  IAN WACHTMEISTER (nyd)\r\nreplik:</pre><pre>Fru talman! Först ber jag att få gratulera fru\r\nfinansministern till deltagandet i de lyckade\r\nförhandlingarna nere i Europa. Jag håller med om\r\natt EU är ett av de verkligt få och förnämliga medel\r\nsom finns för oss att skapa riktiga arbeten i Sverige.\r\nVi tackar Europa för det och även vårt folk, om de\r\nnågon gång i framtiden går med på EU-\r\nmedlemskap. Men vi måste ju göra någonting\r\nalldeles själva. Jag återkommer till det.</pre><pre>Det var en ganska fräsch attack -- jag vet inte om\r\nden berodde på att finansministern hade surnat till,\r\neftersom vi nu har diskuterat bra länge -- på\r\nantagonisten och pösmunken Persson eller\r\nbluffgubben eller vad det var. Det var också ett\r\nganska bra klarläggande om vissa ekonomiska\r\ngrundbegrepp som jag själv har haft stora problem\r\nmed att få fram i denna kammaren så att folk\r\nverkligen förstår, nämligen vad offentliga jobb och\r\noffentliga finanser innebär osv.</pre><pre>Jag vill nu fråga om några enkla saker när vi är i\r\nSverige. Enligt all statistik, alla experter och alla\r\nmöjliga människor som fru Wibble själv har träffat\r\nhar vi ett stort problem i Sverige. Nu talar jag inte\r\nom arbetslösheten för den är så att säga ett internt\r\nproblem i Sverige utan om problemet som alla ser\r\ndet utifrån, nämligen den galopperande\r\nstatsskulden. Vad är det som skall hända med den?\r\nDet ni åstadkommer är något typiskt politiskt, en\r\nminskande ökningstakt eller något liknande. Det är\r\ndet bästa man kan säga. Men i stort sett skenar den\r\nvidare, om den nu travar på eller galopperar, vad\r\nvet jag. Men läget är i alla fall utomordentligt\r\nallvarligt.</pre><pre>Finansministern liksom statsministern har på en\r\ndirekt fråga från mig gång på gång sagt att man skall\r\nsätta in alla klutar och jaga reda på alla möjliga sätt\r\natt begränsa utgifterna. Det skulle minsann inte\r\nfinnas några heliga kor etc. Var är de åtgärderna\r\nnu? Kommer det något i\r\nkompletteringspropositionen som har någon\r\nbetydelse i sammanhanget?</pre><pre>Vidare ber jag finansministern om ett intellektuellt\r\nhederligt svar på frågan om hon anser att det\r\nsaneringsprogram som regeringen lagt fram räcker\r\ni det läge som vi ser i dag. Jag påstår att det inte\r\nräcker. Det som behövs är någonting i\r\nstorleksordningen dubbelt så mycket.</pre><pre>Till sist kan jag inte låta bli att påminna om vilken\r\ntur det var att det gick åt pepparn för er i regeringen\r\ni november 1992. Tänk om ni hade lyckats med att\r\ntill varje pris försvara den svenska kronan. Då hade\r\ndet varit rena kalabaliken här i dag. Det kanske\r\nvore trevligt med litet ödmjukhet i den frågan, men\r\ndet vore väl att gå för långt.</pre><pre>Anf. 123  Finansminister ANNE WIBBLE (fp):</pre><pre>Fru talman! På den sista punkten kommer Ian\r\nWachtmeister och jag aldrig att bli överens. Ibland\r\nnär man hör Ian Wachtmeister låter det på något\r\nsätt litet klokt -- höj inte skatten utan sänk\r\nutgifterna, se till att få ordning på statens finanser.\r\nDet är väldigt många som säger så och det låter\r\nklokt och bra. Men när det sedan verkligen\r\nkommer till kritan, när Ny demokrati vid några\r\ntillfällen haft chansen att faktiskt påverka besluten\r\ngenom att antingen ansluta sig till en\r\nsocialdemokratisk linje eller till en regeringslinje,\r\nhar beteendet varit påfallande ologiskt och\r\negenartat för att komma från någon som påstår sig\r\nmåna om statsfinanserna. Då handlar det väldigt\r\nofta, för att inte säga alltid, om att ansluta sig till\r\nSocialdemokraterna och därigenom skapa mer\r\noffentliga utgifter. Detta ger då en sämre offentlig\r\nfinansiell situation. Ibland ansluter de sig till att\r\nsänka en skatt, men det ger ju precis samma effekt\r\nfrån statsfinansiell utgångspunkt. När de verkligen\r\nhar chansen att påverka något väljer de mycket\r\nkonsekvent att stödja sådana åtgärder som\r\nförsvagar statsfinanserna.</pre><pre>Jag har funderat över detta en hel del. Men när jag\r\ni förmiddags lyssnade på debatten kom jag på en\r\nmöjlig tanke, som Ian Wachtmeister kanske vill\r\nkommentera, vilken kan vara en förklaring till\r\ndetta. Ian Wachtmeister har uppenbarligen en stor\r\ntilltro till experter -- det skall vara experter för att\r\navgöra vad som är bra eller dåligt. Detta kan man\r\nha olika åsikter om, eftersom det finns ganska\r\nmånga experter som tycker litet olika, så då kan\r\nman kanske välja experter. Men jag förmodar att\r\ndenna tilltro till experter som någon sorts högre\r\nkunskapskälla helt enkelt måste bero på att Ny\r\ndemokrati inte har någon egen värderingsgrund.\r\nDe har ingen egen bas för sitt tyckande, de saknar\r\nideologi och de saknar ledstjärna i själva\r\nbeslutsfattandet. Det är därför de kommer så\r\nkonstigt fram i olika typer av beslut, och det är\r\ndärför som de vill få fram olika typer av andra\r\nauktoriteter som skall motivera varför man landar\r\npå det ena eller det andra beslutet. Det är den enda\r\nförklaring jag kan finna till ett så irrationellt\r\nbeteende.</pre><pre>Anf. 124  IAN WACHTMEISTER (nyd)\r\nreplik:</pre><pre>Fru talman! Det var förfärligt vad debatten helt\r\nplötsligt har börjat handla om olika människors\r\nbeteende. Nu lät inte jag så dum eller vad det nu\r\nvar hon sade. Men när det kommer till kritan så gör\r\nvi fel, och det var något fel på våra uppgörelser. Jag\r\nskulle vilja fråga: Är det något fel på de\r\nuppgörelser som vi har träffat med regeringen -- jag\r\nhar själv suttit i rökiga rum med finansministern --\r\neller är det denna kyrko-ROT som nu har antagit\r\nfullständigt abnorma proportioner eller vad är det\r\nför något?</pre><pre>Finansministern säger att vi ser till att det blir högre\r\noffentliga utgifter. Det gör vi ju inte. Nu börjar jag\r\nockså att härskna till här snart. Ta och läs våra\r\nmotioner och se vad som står där! Titta på de 38\r\nmiljarderna, när ni inte kan plocka upp ett enda öre\r\nsjälva. Att sedan komma och påstå att vi bidrar till\r\natt höja de offentliga utgifterna är nonsens.</pre><pre>Det var värst vad vi har gjort mycket tillsammans\r\nmed Socialdemokraterna. Det var nästan kul\r\ntycker jag, därför att vi är nämligen ett fristående\r\nparti. Jag har inget kontrakt med fru Wibble att\r\ngöra som fru Wibble vill, inte ett ögonblick. Det har\r\ninte Ny demokrati heller. Vi stöder den politik som\r\nvi tycker är bäst. När vi har stått inför olika val har\r\nvi i allmänhet tyckt att ni har varit bättre än\r\nSocialdemokraterna.</pre><pre>När det sedan gäller att vi inte skulle ha någon\r\nvärderingsgrund vill jag säga att jag har låtit folk\r\nsom kan detta med värderingsgrunder att titta på\r\nvåra förslag. De tycker nog betydligt mycket mer\r\nom detta än vad fru Wibble gör. Vi vet mycket väl\r\nvar vi står, men vi tror också att det behövs expertis.\r\nHur man kan vara i Sveriges riksdag eller över\r\nhuvud taget delta i en politisk debatt utan att tro att\r\ndet behövs experter som uttalar sig i frågor övergår\r\nmitt förstånd. Fru Wibble har ju själv varit tvungen\r\natt förklara för herr Persson sådant som över huvud\r\ntaget är ''basics'' i ekonomi.</pre><pre>Anf. 125  Finansminister ANNE WIBBLE\r\n(fp):</pre><pre>Fru talman! Vad trevligt att någon annan också blev\r\nupprörd här.</pre><pre>Det är klart att det är fel på de åtgärder som ni har\r\nföreslagit. Det är nästan definitionsmässigt så i och\r\nmed att vi inte från regeringssidan själva har lagt\r\nfram dem. Det borde rimligen Ian Wachtmeister\r\nkunna ta alldeles för givet. Om vi tyckte att\r\nåtgärder var bra skulle vi själva föreslå dem. Om vi\r\ninte har gjort det så är det för att de är sämre. På\r\nmånga punkter tycker jag att det är ganska dåliga\r\nförslag som ni presenterar. Man får utgå från att\r\nregeringen inte har egen majoritet i riksdagen och\r\ndå vidtar diskussionerna i de olika utskotten. Det\r\när klart att det i sak är larvigt att under 9--10\r\nmånader det här kalenderåret ha en postmoms på\r\n12 % i stället för 25 % som regeringen hade\r\nföreslagit. Detta är självklart, och det borde t.o.m.\r\nIan Wachtmeister kunna förstå.</pre><pre>Detta med experterna var intressant. Det fanns\r\ninget argument mot bristen på egen ideologisk\r\nledstjärna och att det var den som styrde er tilltro\r\ntill experter. Det är säkert utmärkt med\r\nsakkunskap, men Ian Wachtmeister verkar tycka\r\natt det är experterna som skall bestämma.\r\nExperterna skall ju vara till hjälp, men det är ändå\r\npolitiker och politiska värderingar som skall avgöra\r\nvar besluten skall fattas. Det är sådana värderingar\r\nsom ni inte har, och det är därför som besluten blir\r\nkonstiga från gång till annan. De stämmer inte, de\r\när ologiska och irrationella.</pre><pre>Jag tror att detta faktiskt är ett av skälen till\r\nförändringarna i opinionsläget. Många människor\r\när faktiskt konkret beroende av de beslut som fattas\r\ni denna riksdag, och många människor tycker att\r\ndet vore bra om man någorlunda kunde förutse\r\nvilka beslut som skall fattas. Det kan man normalt\r\nsett göra, eftersom de flesta partier har en ideologi\r\ni grunden. Det gör att man något så när kan räkna\r\nut var de olika ideologierna lever i enskilda\r\nsakfrågor. Men det går inte när det gäller Ny\r\ndemokrati, vilket skapar en osäkerhet som jag tror\r\nbekymrar ganska många enskilda människor.</pre><pre>Anf. 126  LARS BÄCKSTRÖM (v) replik:</pre><pre>Fru talman! Några debattörer har blivit upprörda.\r\nJag är mindre upprörd. Jag blir sällan upprörd av\r\natt borgerliga politiker driver borgerlig politik, så\r\ndet är ingenting att förvåna sig över.</pre><pre>En sak förvånade mig kanske -- ja, inte riktigt, men\r\nvi kan låtsas att jag är förvånad -- nämligen att\r\nAnne Wibble är så nöjd med tanke på\r\narbetslösheten och budgetunderskottet. Men man\r\nmåste förstås vara nöjd så länge man har en post.\r\nAnnars står man inte ut. Men fru Wibble borde inte\r\nvara nöjd med detta underskott och denna\r\narbetslöshet. Dessutom är fru Wibble jättenöjd\r\nmed EU-avtalet. Då blir jag litet fundersam över\r\nhur bra det avtalet är. Finns det anledning att vara\r\nnöjd med detta avtal?</pre><pre>Jag vill, fru Wibble, ställa en väldigt rak och\r\nkonkret fråga: Hur mycket betalar statsbudgeten\r\ntill EU år 1995 och år 2000? Fru Wibble som var\r\nmed i Bryssel bör ju kunna ge besked om antalet\r\nmiljarder. Decimaler behövs inte.</pre><pre>En sak har fru Wibble rätt i: endast jobb i den\r\nprivata sektorn kommer att sanera\r\nbudgetunderskottet. Vi i Vänsterpartiet delar\r\nfullständigt denna ståndpunkt. Det syns på vårt\r\nbudgetalternativ; eller hur fru Wibble? Fru Wibble\r\nkan inte bestrida att vi har denna insikt.</pre><pre>Arbetslösheten och budgetunderskottet förvärrar\r\nömsesidigt varandra. Man kan inte angripa bara det\r\nena problemet för att lösa båda. Det är helt sant.\r\nMen jag behöver inte upprepa mig. Fru Wibble kan\r\ni morgon läsa i protokollet vad jag sade i mitt\r\nhuvudanförande. Fru Wibble var här när jag höll\r\ndet. Hon vet att vi har anvisat medel för att angripa\r\nbåda problemen.</pre><pre>Det är sant att endast jobb i den privata sektorn kan\r\nsanera budgetunderskottet. Men det är inte hela\r\nsanningen. Endast skatteinkomsterna kan sanera\r\nbudgetunderskottet, inte jobben i sig. Ni i\r\nregeringen har under er tid sänkt de skatter som\r\nredan var låga och höjt de skatter som redan var\r\nhöga. Skatten på arbete har höjts, medan de redan\r\nlåga skatterna på företag och kapital har sänkts.\r\nDärför har vi fått problem med efterfrågan och med\r\nstora underskott. Det är en felaktig skattepolitik i\r\ngrunden.</pre><pre>När det gäller Nathalieplanen, fru Wibble, vill jag\r\nfråga: Tjänar staten på att kommunerna håller realt\r\noförändrad konsumtion? Det är en komplicerad\r\noch klurig fråga.</pre><pre>Anf. 127  Finansminister Anne Wibble (fp):</pre><pre>Fru talman! Lars Bäckström borde veta -- och jag\r\ntror att han vet och att det är ett uttryck för en\r\nglidning i formuleringen -- att jag sannerligen inte\r\när nöjd med underskottet. Det var en ovanligt fånig\r\nformulering. Däremot är jag nöjd med att\r\nunderskottet minskar efter att tidigare ha varit för\r\nstort. Detta är positivt.</pre><pre>Medlemsavgiftens belastning på budgeten har i\r\ndebatten figurerat i EU-sammanhang under ganska\r\nlång tid. Avgiften har legat på 20-miljardersnivån.\r\nEfter förhandlingarna kan vi nu konstatera att den\r\nför 1995 blir ungefär 9 miljarder och för 1996\r\nmellan 11 och 12 miljarder. Därefter ökar den. Så\r\nsmåningom, beroende på hur ekonomierna\r\nutvecklas, ligger den i trakten av 18--19 miljarder.\r\nDetta är egentligen ganska irrelevant, och jag skall\r\nåterkomma till detta.</pre><pre>Lars Bäckströms insikt om att det krävs jobb i det\r\nprivata näringslivet för att såsom ett tillskott till\r\nNathalieplanen sanera finanserna är uppenbarligen\r\notillräcklig. Era förslag är sådana som i långa\r\nstycken förstör möjligheterna för de privata\r\nföretagen att växa och erbjuda jobb. Det kanske\r\nfinns en insikt i ord, men den är otillräcklig i\r\nförslagen.</pre><pre>Det finns en inkongruens med tanke på den\r\ngrundläggande ideologin -- om den heter\r\nkommunism eller något annat numera. Det är ju en\r\ninternationell rörelse, och därför är det konstigt att\r\nman har landat i en så skarpt negativ uppfattning\r\nom medlemskapet i Europeiska unionen. Det ger\r\nen låg trovärdighet i de andra komponenterna i\r\nVänsterpartiets förslag. Jag har dock inte någon\r\nspeciell anledning att bekymra mig för det.\r\nEftersom jag har en helt annan uppfattning än\r\nVänsterpartiet om det mesta, är det ju bra från\r\nFolkpartiets synpunkt om Vänsterpartiet har låg\r\ntrovärdighet. Men det borde bekymra Lars\r\nBäckström liksom den mycket försvagade\r\ntrovärdighet som Vänsterpartiet rimligen måste ha\r\ninom miljöpolitiken efter att inte ens ha vågat rösta\r\nför 13 öre i ökad bensinskatt.</pre><pre>Anf. 128  LARS BÄCKSTRÖM (v) replik:</pre><pre>Fru talman! Detta är en ekonomisk debatt. När det\r\ngäller ekonomin ger EES-avtalet exakt vad Sverige\r\nbehöver. Vi får inte mer genom EU-medlemskapet,\r\nsom medför en finansiell kostnad på 18 miljarder.\r\nMin väsentliga fråga lyder: Kan staten tjäna en\r\nenda krona på att kommunerna har en realt\r\noförändrad konsumtion? Mitt svar på den frågan är\r\nnej. Staten tjänar inte något. Men det är inte slut\r\ndärmed. Om kommunerna skall hålla en realt\r\noförändrad konsumtion, vad måste de då göra? Om\r\nprisutvecklingen är 2 %, får kommunerna\r\nkostnader på 2 %. Men den ekonomiska\r\nutvecklingen under Nathalieplanens tid skall ju\r\nvara minst 4 %, säger fru Wibble.</pre><pre>Vi skall alltså ha en real tillväxt. Reallönerna\r\nkommer att vara högre än det som på fikonspråket\r\nkallas BNP-deflatorn. Det medför att kommunerna\r\nmåste höja reallönerna för sina anställda, och då\r\nmåste de göra sig av med personal för att hålla en\r\nrealt oförändrad konsumtion. De får göra sig av\r\nmed ungefär 70 000 människor. Staten får betala\r\narbetslöshetsunderstöd eller utbildningsinsatser.\r\nMen staten får inte in en enda krona på att\r\nkommunerna har en realt oförändrad konsumtion,\r\nsåvida inte staten gör stora indragningar.</pre><pre>Det finns också ett annat scenario, fru Wibble,\r\nnämligen att kommunerna håller en realt\r\noförändrad konsumtion med 4 % tillväxt i\r\nekonomin. Vad händer då? Jo, det kommer in\r\nskattepengar till kommunerna, men de får inte öka\r\nkonsumtionen. Då skulle kommunerna få ett\r\nfinansiellt sparande samtidigt som de inte får\r\nanställa folk och samtidigt som de tvingas avskeda\r\npersonal. Det skulle bli en fullständigt absurd\r\nsituation, fru Wibble. Då skulle fru Wibble kunna\r\nta medel från kommunerna, men det har fru Wibble\r\nhittills inte velat. Avser regeringen att kunna\r\nutnyttja ett sådant eventuellt finansiellt utrymme\r\noch dra in det till staten, då börjar jag förstå att det\r\ninte bara var skuggtankar som diskuterades tidigare\r\nmellan Göran Persson och Stefan Attefall. Men, fru\r\nWibble, tjänar staten någonting på att\r\nkommunerna håller en realt oförändrad\r\nkonsumtion? Mitt svar är nej. Vilket är fru Wibbles\r\nsvar? Vore det inte dags att lyssna på Calmfors, att\r\nlyssna på Expressens ledarskribenter, och ge\r\nkommunerna en möjlighet att ha folk i arbete på\r\nriktiga jobb i kommunsektorn, på daghem, i skolor,\r\ni omsorg och i sjukvård, i stället för att öka\r\narbetslösheten?</pre><pre>Anf. 129  Finansminister ANNE WIBBLE\r\n(fp):</pre><pre>Fru talman! Lars Bäckström gör intressanta inlägg,\r\nmen den väsentliga frågan i sammanhanget är\r\ntyvärr felställd i den meningen att Lars Bäckström\r\ntar fasta på staten. Men det som är intressant i det\r\noffentlig-finansiella perspektivet är ju de samlade\r\noffentliga finanserna. De omfattar staten,\r\nkommunerna, AP-fonderna och\r\nsocialförsäkringssektorn. Det konstituerar dagens\r\nallvarliga problem. Den fråga som bör ställas är:\r\nVad händer med de samlade offentliga finanserna\r\nnär man gör olika saker?</pre><pre>I det avseendet kan man konstatera att det är\r\nalldeles självklart att de offentliga finanserna\r\nförbättras om kostnaderna för verksamheten inte\r\nväxer så snabbt som de gjorde under 70- och 80-\r\ntalen, då vi hade prisökningar som blåste upp alla\r\nsiffror. Det är alltså mycket positivt.</pre><pre>Låt mig upprepa en gång till att det i detta\r\nsammanhang inte handlar om att dra in statsbidrag\r\nfrån kommuner och landsting. Det finns inte med\r\nnågot sådant i Nathalieplanen. Vad det handlar om\r\när i stället att i verkligheten få en realt oförändrad\r\nutgiftsnivå för kommuner och landsting. Om denna\r\nskulle ha blivit noll ändå blir det inte någon\r\nbesparing i siffertabellerna. Skulle den ha varit 4 %\r\ni en annan ekonomisk miljö skulle besparingen ha\r\nblivit kanske 60--70 miljarder kronor. Men det är\r\ninte det som är det intressanta, utan det är mer en\r\nindikativ beskrivning. Det intressanta är att det blir\r\nnoll i kostnadsökning.</pre><pre>Vad Lars Bäckström sade på en annan punkt var\r\nmindre klokt -- för att uttrycka det vänligt. Ilskan\r\nbörjar nämligen gå över. EES-avtalet skulle alltså\r\nvara tillräckligt. Men så är inte fallet enligt min\r\nbedömning. Det är inte tillräckligt stabilt för att vi\r\nskall få den säkerhet i fråga om de ekonomiska\r\nförutsättningarna för investeringar och jobb i\r\nSverige som vi behöver för att lösa upp våra två\r\nstora obalanser: jobben och de offentliga\r\nfinanserna. Inte heller ger det, och då på helt andra\r\ngrunder, oss svenskar möjlighet att vara med och\r\nbestämma. Vi får i stället så att säga anpassa\r\nmerparten av vårt beteende efter beslut som fattas\r\npå annat håll.</pre><pre>Jag är tillräckligt mycket av maktmänniska -- och\r\ndet är väl alla vi som är politiskt verksamma -- för\r\natt vilja vara med och bestämma så att det blir bra\r\nför oss i Sverige. Således tycker jag att vi svenskar\r\nhar tolkningsföreträde när det gäller det som är bra\r\nför Sverige. Därför vill jag att vi svenskar är med\r\noch bestämmer, och då krävs det ett medlemskap.</pre><pre>Anf. 130  ARNE KJÖRNSBERG (s):</pre><pre>Fru talman! Eftersom kammaren tidsmässigt ligger\r\nlångt efter skall jag korta ned mitt anförande för att\r\npå det sättet underlätta det fortsatta arbetet. Men\r\nnågra saker tycker jag att det är viktigt att ta upp.</pre><pre>Vårt land har väldigt stora problem. Dagens debatt\r\nvisar också på det. På tre år har statsskulden\r\nfördubblats, arbetslösheten tredubblats samt\r\nbudgetunderskottet och upplåningsbehovet\r\nfyrdubblats. Det här är våra stora problem men\r\nockså våra stora arbetsuppgifter.</pre><pre>Vi kommer att klara det hela under vissa\r\nförutsättningar. Men då måste i varje fall nästan\r\nalla känna att politiken är rättvis, att bördorna\r\nfördelas efter bärkraft. Man måste vara lyhörd och\r\nen smula ödmjuk. Den som är det inser att\r\nmedborgarna måste märka att man gör allt som\r\ngöras kan för att medborgarna skall få göra vad de\r\nallra helst vill: arbeta.</pre><pre>Det kan finnas hur många EU-avtal som helst och\r\ndet kan förekomma hur många råd som helst från\r\nekonomer -- vad de råden nu kan vara värda -- men\r\nom de stora och breda medborgargrupperna inte\r\nmärker att uppoffringarna fördelas på ett rimligt\r\nsätt ställer folk inte upp. Då klarar vi inte det hela.\r\nDetta är vårt lands problem.</pre><pre>Demokrati är det bästa styrelseskick som vi känner\r\ntill. Men demokrati är mer än så. Demokrati är\r\nnämligen också ett sätt att lösa för medborgarna\r\nviktiga frågor när det gäller vardagen. Det handlar\r\nom arbete, välfärd och rättvisa. Ja, det handlar\r\nkanske t.o.m. om rättfärdighet.</pre><pre>Det går alltså inte att lösa vårt lands problem om --\r\nför att ta ett exempel -- mina väljare, dvs. de\r\nsocialdemokratiska väljarna hemma i\r\nSjuhäradsbygden, lågbetalda tekoarbetare,\r\narbetslösa byggnadsarbetare och oroliga människor\r\nsom jobbar inom vård och omsorg märker att\r\nuppoffringarna inte gäller alla. Då klarar vi alltså\r\ninte nämnda uppgift.</pre><pre>Vissa kan ju ses susa förbi i gräddfilen. Det är vad\r\nden här debatten borde handla om. Jag är\r\nfullständigt övertygad om att våra arbetsuppgifter\r\noch problem, som är mycket stora, är av den\r\nkaraktären att de inte kan lösas om det inte sker en\r\nuppslutning från vad jag kallar de stora och breda\r\nmedborgargrupperna.</pre><pre>Vi skall vara glada över att det nu går bra -- Göran\r\nPersson har också poängterat det -- när det gäller\r\nen viss del av ekonomin, nämligen exportindustrin.\r\nMen vi skall komma ihåg att det är resultatet av vad\r\nstatsministern kallar för misslyckandet. Vi har en\r\ndel att lära av det. Men vi skall också komma ihåg\r\natt det gäller en så liten del av ekonomin att det\r\nstora problemet inte löses. Jag tänker då på\r\narbetslösheten.</pre><pre>För att ingen skall beteckna oss som gnällspikar vill\r\njag alltså poängtera att vi är glada över att det nu\r\ngår bra. Bilförsäljningen ökar. Ericsson, som\r\nföretaget numera heter, säljer yuppienallar världen\r\növer. Man säljer AXE-växlar osv. Allt detta är\r\nmycket bra, men det räcker inte. Vi får inte luras i\r\nfällan och tro att det här räcker. Det behövs\r\nytterligare något.</pre><pre>I går kunde vi höra att Stadshypotek -- herr\r\nTobisson sitter ju med i dess styrelse -- har fått sänkt\r\n''rating''. Det var inte överraskande, sade herr\r\nTobisson. Jag förstår inte varför, men han sade\r\nfaktiskt så -- ja, det var kanske förutsett. Varför har\r\nman fått sänkt ''rating''? Standard and Poors anser,\r\njag återger Text-TV från i går, att arbetslösheten i\r\nSverige är oroväckande hög och efterfrågan väldigt\r\nlåg. Det kunde nästan ha varit en socialdemokrat\r\nsom hade sagt det -- Göran Persson eller jag t.ex.\r\nMen ni tror inte på oss.</pre><pre>Kan ni ändå inte fundera ett ögonblick över vad det\r\nhär internationellt erkända företaget anser om\r\nsvensk ekonomi? Ni behöver bara fundera över\r\ndet, kanske på er kammare.</pre><pre>I finansplanen står det att arbetslösheten i år\r\nkommer att gå upp litet grand jämfört med 1993.\r\n1995 kommer arbetslösheten att gå ner litet grand\r\njämfört med 1994. Jag har alltså läst finansplanen.\r\nDär står det att arbetslösheten kommer att ligga\r\nkvar, om man räknar alla som står utanför\r\narbetsmarknaden, på 14 %. Jag poängterar detta\r\nefter fru Wibbles upprördhet i den här frågan.</pre><pre>Vi menar att det är för sent om man väntar till 1996.\r\nJag påminner om vad Standard and Poors har sagt:\r\nArbetslösheten är oroväckande hög och efterfrågan\r\nväldigt låg. Det är alltså nu som vi måste komma i\r\ngång.</pre><pre>Finansministern har lämnat kammaren. Men\r\neftersom jag stod på talarlistan när fru\r\nfinansministern var här tillåter jag mig faktiskt att\r\nkommentera en del av vad hon sade. Hon var\r\nväldigt upprörd. Hon tyckte att vi socialdemokrater\r\nvar dumma, att vi körde med bluff och båg och\r\nockså med lurendrejeri samt att det vi föreslagit var\r\nen skymf. Hon gjorde nog en artskillnad mellan\r\nSocialdemokraterna och Lars Bäckström. Lars\r\nBäckström var nämligen inte dum. Hans förslag var\r\nbara mindre klokt. Jag vet inte vad som ligger\r\nförborgat bakom denna nyansskillnad. Något finns\r\nväl där bakom.</pre><pre>För några år sedan genomförde vi i vårt land vad\r\nsom har kallats för århundradets skattereform.\r\nNuvarande finansministern, fru Wibble --\r\ndåvarande riksdagsledamoten och ledamoten av\r\nfinansutskottet -- var en av dem som personifierade\r\ndenna skattereform. Många av oss politiker åkte\r\nland och rike runt. Själv hade jag 78 möten den\r\nvintern. Jag sade: Nu skall skatten på arbete och\r\nskatten på kapital jämställas. Det är rättvist.\r\nDessutom är det nödvändigt för att förhindra att\r\nman trixar och dribblar mellan olika inkomstslag.</pre><pre>Jag är säker på att nuvarande finansministern sade\r\nprecis samma sak på alla möten som hon hade, och\r\nde var säkert fler än mina 78.</pre><pre>Sedan blev det val. Bo Lundgren, som hade 160\r\nreservationer i skatteutredningen, blev\r\nskatteminister. Han åkte till Borås, och enligt\r\nBorås Tidning -- jag var inte där -- sade han under\r\nmoderatstämmans jubel: ''Vi skall fortsätta och\r\nsänka skatter i flera mandatperioder, bara för nöjet\r\natt sänka skatter.''</pre><pre>Finansministern lade sig tydligen platt. Chefen på\r\nFinansdepartementet tillät skatteministern att säga\r\noch göra detta.</pre><pre>När jag nu talar om för mina väljare hemma i\r\nSjuhäradsbygden att det finns sju eller kanske åtta\r\nolika nivåer för skatten på kapital, från 0 % till\r\n25 %, funderar de naturligtvis på vad det är fråga\r\nom. Tekoarbetarna och de andra hemma i\r\nSjuhäradsbygden vet att de själva betalar drygt\r\n30 %. Jag sade ju för ett par år sedan, när vi hade\r\ngjort upp med Folkpartiet, att skatten på arbete och\r\nskatten på kapital skulle vara lika. Fru Wibble,\r\nfinansministern, har varit med och raserat allt detta\r\nmed robusthet, enkelhet och likformighet, och det\r\när inte rimligt.</pre><pre>Jag känner mig blåst. Men det är ingenting mot vad\r\nmina socialdemokratiska väljare hemma i\r\nSjuhäradsbygden gör. De känner sig verkligen\r\nblåsta.</pre><pre>Fru talman! Det är bl.a. med detta som bakgrund\r\nsom vi har utformat vårt alternativ och våra\r\nreservationer. För att göra det kort och formellt\r\nriktigt skall jag be att få yrka bifall till samtliga s-\r\nreservationer som är fogade till detta betänkande.</pre><pre>Överläggningen var härmed avslutad.</pre><pre>Beslut</pre><pre>FIU10 Den ekonomiska politiken och\r\nbudgetregleringen m.m.</pre><pre>Mom. 1 (allmänna riktlinjer för den ekonomiska\r\npolitiken)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>16 för res. 2</pre><pre>13 för men.</pre><pre>270 avstod</pre><pre>50 frånvarande</pre><pre>Kammaren biträdde res. 2.</pre><pre>Förberedande votering 2:</pre><pre>126 för res. 1</pre><pre>17 för res. 2</pre><pre>154 avstod</pre><pre>52 frånvarande</pre><pre>Kammaren biträdde res. 1.</pre><pre>Huvudvotering:</pre><pre>150 för utskottet</pre><pre>124 för res. 1</pre><pre>26 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 28 fp, 26 c, 21 kds, 1 -</pre><pre>För res. 1:</pre><pre>123 s, 1 -</pre><pre>Avstod:</pre><pre>16 nyd, 9 v, 1 -</pre><pre>Frånvarande:</pre><pre>15 s, 6 m, 5 fp, 5 c, 5 kds, 7 nyd, 5 v, 1 -</pre><pre>Mom. 2 (framtidsgrupp om ekonomi och\r\narbetsmarknad)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>288 för utskottet</pre><pre>10 för men.</pre><pre>1 avstod</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 74 m, 28 fp, 26 c, 21 kds, 15 nyd, 2 -</pre><pre>För men.:</pre><pre>9 v, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>16 s, 6 m, 5 fp, 5 c, 5 kds, 7 nyd, 5 v, 1 -</pre><pre>Mom. 3 (inrättande av en framtidsfond, m.m.)</pre><pre>Propositioner ställdes först beträffande utskottets\r\nhemställan och därefter ifråga om motiveringen.</pre><pre>Hemställan:</pre><pre>1. utskottet</pre><pre>2. hemställan i men. i motsvarande del (v)</pre><pre>Kammaren biföll utskottets hemställan genom\r\nuppresning.</pre><pre>Motiveringen:</pre><pre>1. godkännande av utskottets motivering</pre><pre>2. godkännande av motiveringen i res. 3 (s)</pre><pre>Kammaren biföll utskottets motivering med\r\nacklamation.</pre><pre>Mom. 4 (kommission om samhällsekonomin)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>283 för utskottet</pre><pre>17 för res. 4</pre><pre>1 avstod</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 74 m, 28 fp, 26 c, 21 kds, 8 v, 3 -</pre><pre>För res. 4:</pre><pre>17 nyd</pre><pre>Avstod:</pre><pre>1 v</pre><pre>Frånvarande:</pre><pre>15 s, 6 m, 5 fp, 5 c, 5 kds, 6 nyd, 5 v, 1 -</pre><pre>Mom. 7 (det internationella betalningssystemet)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>291 för utskottet</pre><pre>9 för men.</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 73 m, 28 fp, 26 c, 21 kds, 17 nyd, 3 -</pre><pre>För men.:</pre><pre>9 v</pre><pre>Frånvarande:</pre><pre>15 s, 7 m, 5 fp, 5 c, 5 kds, 6 nyd, 5 v, 1 -</pre><pre>Mom. 8 (allmänna riktlinjer för budgetregleringen)</pre><pre>1. utskottet</pre><pre>2. res. 5 (s)</pre><pre>3. res. 6 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>17 för res. 6</pre><pre>12 för men.</pre><pre>271 avstod</pre><pre>49 frånvarande</pre><pre>Kammaren biträdde res. 6.</pre><pre>Förberedande votering 2:</pre><pre>124 för res. 5</pre><pre>17 för res. 6</pre><pre>159 avstod</pre><pre>49 frånvarande</pre><pre>Kammaren biträdde res. 5</pre><pre>Huvudvotering:</pre><pre>148 för utskottet</pre><pre>124 för res. 5</pre><pre>28 avstod</pre><pre>49 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 26 c, 20 kds, 1 -</pre><pre>För res. 5:</pre><pre>123 s, 1 -</pre><pre>Avstod:</pre><pre>1 m, 17 nyd, 9 v, 1 -</pre><pre>Frånvarande:</pre><pre>15 s, 6 m, 5 fp, 5 c, 6 kds, 6 nyd, 5 v, 1 -</pre><pre>Mom. 9 (överkurser vid emissioner av\r\nstatsobligationer)</pre><pre>1. utskottet</pre><pre>2. res. 7 (s)</pre><pre>Votering:</pre><pre>166 för utskottet</pre><pre>135 för res. 7</pre><pre>48 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 28 fp, 26 c, 21 kds, 16 nyd, 1 -</pre><pre>För res. 7:</pre><pre>123 s, 1 nyd, 9 v, 2 -</pre><pre>Frånvarande:</pre><pre>15 s, 6 m, 5 fp, 5 c, 5 kds, 6 nyd, 5 v, 1 -</pre><pre>Karl Gustaf Sjödin (nyd) anmälde att han avsett att\r\nrösta ja men markerats ha röstat nej.</pre><pre>Mom. 12 (statliga myndigheters\r\ninternationalisering)</pre><pre>1. utskottet</pre><pre>2. res. 8 (s)</pre><pre>Votering:</pre><pre>165 för utskottet</pre><pre>134 för res. 8</pre><pre>50 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>72 m, 28 fp, 26 c, 21 kds, 17 nyd, 1 -</pre><pre>För res. 8:</pre><pre>123 s, 9 v, 2 -</pre><pre>Frånvarande:</pre><pre>15 s, 8 m, 5 fp, 5 c, 5 kds, 6 nyd, 5 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>5 §  Tillämpning i fråga om Libyen av lagen om\r\nvissa internationella sanktioner</pre><pre>Föredrogs</pre><pre>utrikesutskottets betänkande</pre><pre>1993/94:UU17 Tillämpning i fråga om Libyen av\r\nlagen (1971:176) om vissa internationella\r\nsanktioner (prop. 1993/94:131).</pre><pre>Kammaren biföll utskottets hemställan om att\r\närendet skulle avgöras efter endast en\r\nbordläggning.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>6 §  Tilläggsbudget till statsbudgeten för\r\nbudgetåret 1993/94)</pre><pre>Föredrogs</pre><pre>utrikesutskottets betänkande</pre><pre>1993/94:UU13 Tilläggsbudget till statsbudgeten för\r\nbudgetåret 1993/94 (prop. 1993/94:105 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>7 §  Tullpreferenser för Albanien</pre><pre>Föredrogs</pre><pre>skatteutskottets betänkande</pre><pre>1993/94:SkU24 Tullpreferenser för Albanien (prop.\r\n1993/94:100 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>8 §  Anslag till Kronofogdemyndigheterna</pre><pre>Föredrogs</pre><pre>lagutskottets betänkande</pre><pre>1993/94:LU18 Anslag till\r\nKronofogdemyndigheterna (prop. 1993/94:105\r\ndelvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>9 §  Tilläggsbudget inom\r\nFörsvarsdepartementets område</pre><pre>Föredrogs</pre><pre>försvarsutskottets betänkande</pre><pre>1993/94:FöU7 Tilläggsbudget inom\r\nFörsvarsdepartementets område (prop.\r\n1993/94:105 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>10 §  Vissa ändringar i läkemedelslagen</pre><pre>Föredrogs</pre><pre>socialutskottets betänkande</pre><pre>1993/94:SoU15 Vissa ändringar i läkemedelslagen\r\n(prop. 1993/94:92).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>11 §  Sekretess m.m. hos\r\nBarnombudsmannen</pre><pre>Föredrogs</pre><pre>socialutskottets betänkande</pre><pre>1993/94:SoU18 Sekretess m.m. hos\r\nBarnombudsmannen (prop. 1993/94:107).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>12 §  Kommunernas betalningsansvar för viss\r\nhälsooch sjukvård m.m.</pre><pre>Föredrogs</pre><pre>socialutskottets betänkande</pre><pre>1993/94:SoU19 Kommunernas betalningsansvar för\r\nviss hälso- och sjukvård m.m. (prop. 1993/94:121).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>13 §  Tilläggsbudget inom\r\nKulturdepartementets område</pre><pre>Föredrogs</pre><pre>kulturutskottets betänkande</pre><pre>1993/94:KrU10 Tilläggsbudget inom\r\nKulturdepartementets område (prop. 1993/94:105\r\ndelvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>14 §  Kostnader för Sveriges medlemskap i\r\nUnesco m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU12 Kostnader för Sveriges\r\nmedlemskap i Unesco m.m. (prop. 1993/94:100\r\ndelvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>15 §  Lotterinämnden</pre><pre>Föredrogs</pre><pre>kulturutskottets betänkande</pre><pre>1993/94:KrU15 Lotterinämnden (prop.\r\n1993/94:100 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>16 §  Utveckling av ideell verksamhet</pre><pre>Föredrogs</pre><pre>kulturutskottets betänkande</pre><pre>1993/94:KrU16 Utveckling av ideell verksamhet\r\n(prop. 1993/94:100 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>17 §  Internationellt samarbete m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU17 Internationellt samarbete m.m.\r\n(prop. 1993/94:100 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>18 §  Tilläggsbudget inom Utrikes- och\r\nNäringsdepartementens områden</pre><pre>Föredrogs</pre><pre>näringsutskottets betänkande</pre><pre>1993/94:NU13 Tilläggsbudget inom Utrikes- och\r\nNäringsdepartementens områden (prop.\r\n1993/94:105 delvis).</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Kammaren biföll utskottets hemställan.</pre><pre>19 §  Åtgärder för att skapa sysselsättning åt\r\narbetslösa</pre><pre>Föredrogs</pre><pre>arbetsmarknadsutskottets betänkande</pre><pre>1993/94:AU21 Åtgärder för att skapa sysselsättning\r\nåt arbetslösa</pre><pre>Anf. 131  Arbetsmarknadsminister BÖRJE\r\nHÖRNLUND (c):</pre><pre>Herr talman! Inför den här debatten vill jag kort\r\ninformera om hur regeringen i morgon ämnar\r\nfördela de 1,5 miljarder kronor som riksdagen skall\r\nbesluta om, detta under förutsättning att beslut\r\nhinner ske före kl. 18, för annars dröjer det 14\r\ndagar.</pre><pre>100 miljoner kronor till statliga kulturbyggnader.</pre><pre>70 miljoner kronor till icke statliga\r\nkulturbyggnader. Det är museer runt om i landet.</pre><pre>Ett stort belopp, 195 miljoner kronor, till miljövård\r\noch kulturbyggnader.</pre><pre>5 miljoner kronor till kungliga slotten.</pre><pre>580 miljoner kronor till ROT när det gäller\r\nundervisnings- och omsorgslokaler.</pre><pre>20 miljoner kronor till radonsanering.</pre><pre>100 miljoner kronor till äldrebostäder.</pre><pre>330 miljoner kronor till miljöförbättrande åtgärder\r\ni bostäder.</pre><pre>100 miljoner kronor till samlingslokaler. I det\r\ninräknas då också samfundens lokaler.</pre><pre>Det här blir en och en halv miljard och beräknas ge\r\nca 8 500 årsverken.</pre><pre>Anf. 132  HANS ANDERSSON (v):</pre><pre>Herr talman! Börje Hörnlund kom upp oanmäld\r\nhär och redovisade hur han skall fördela pengarna.\r\nDet fanns en partiledare, i ett Börje Hörnlund\r\nmycket närstående parti, som sade att man inte\r\nskulle sälja skinnet innan björnen var skjuten. Nu\r\nfördelar Börje Hörnlund skinnet, men han har\r\nfaktiskt inte deltagit i jakten ens en gång. Han har\r\ninte lagt två strån i kors för att skjuta björnen. Det\r\nhar å andra sidan oppositionen gjort. Det har vi\r\nfrån Vänsterpartiet gjort.</pre><pre>Till arbetsmarknadsutskottets betänkande 21 har\r\njag fogat en meningsyttring. Jag vill passa på att\r\nomedelbart yrka bifall till denna. Meningsyttringen\r\ninnebär att vi använder ytterligare en halv miljard\r\nkronor till ROT-insatser. Jag skall kort försöka\r\nmotivera varför och ge en liten bakgrund.</pre><pre>Vi har en situation som är beklämmande. Inom\r\nbyggsektorn är arbetslösheten oerhört hög. I snitt\r\nuppgår den öppna arbetslösheten nu till 31,5 %.\r\nYtterligare 8 % finns i åtgärder. Fem län har en\r\nbyggarbetslöshet på över 50 %.</pre><pre>Man slår ut människor. Vi har en utslagning av\r\nkapacitet. Det här är inte någonting som bara\r\ninträffar. Regeringen är mycket klar över det. Låt\r\nmig läsa ur finansplanen: Sysselsättningen har\r\nminskat inom byggnadsverksamheten med 12 %\r\nper år 1992/93. Nedgången beräknas fortsätta i\r\nsamma takt 1994.</pre><pre>Det innebär enligt tabellen i finansplanen att 31 000\r\nsysselsättningstillfällen tappas bort.</pre><pre>I den situationen får byggnadsarbetare och andra\r\nsom arbetar i byggsektorn -- det må vara arkitekter\r\neller andra yrkesgrupper -- ersättning från\r\narbetslöshetskassa. Alternativet är någon åtgärd,\r\nt.ex. ALU-projket, som också kostar för\r\nArbetsmarknadsfonden. Det kan inte vara rimligt\r\natt en bataljon människor inom byggsektorn skall\r\nkosta för Arbetsmarknadsfonden när det finns så\r\nstora behov. Det finns behov av att renovera\r\nbostadsområden, kommunala fastigheter, skolor\r\noch daghem, och det finns behov av att göra\r\nmiljösaneringar, insatser på\r\nkulturbyggnadsområdet osv.</pre><pre>Samtidigt har AMS ett överskott av anslagna\r\nmedel. Man räknar i dag från AMS sida med att det\r\nkommer att vara 4 miljarder kronor vid\r\nbudgetårsskiftet. Orsakerna till det kan och\r\nkommer vi att diskutera. Det handlar om ryckighet\r\nfrån regeringens och från riksdagsmajoritetens sida\r\nnär det gäller vilka regelsystem vi skall ha för\r\narbetsmarknadspolitiken. Det handlar om\r\nförsämrade incitament. Det handlar om en\r\nmångfald ting som vi skall diskutera också i senare\r\nbetänkanden.</pre><pre>Byggsektorn minskar enligt finansplanen med\r\n31 000 jobb och kommunsektorn med 37 000 jobb\r\nunder innevarande år. Man noterar detta och har\r\ninte velat göra någonting.</pre><pre>AMS gick ut med en skrivelse den 19 november\r\n1993 -- för tre och en halv månader sedan -- där man\r\nskrev: Vi kommer att få pengar över. Vi kan satsa\r\npå ett bra sätt inom kommunsektorn. Vi kan satsa\r\npå ett bra sätt inom ROT-sektorn.</pre><pre>Inom kommunsektorn sker det i dag satsningar av\r\nutbildningstyp inom ramen för åtgärden\r\nFöretagsutbildning. När det gäller ROT-sidan\r\ngjordes det en begränsad satsning efter kalabaliken\r\nden 15 och 16 december. Den gick inte lös på mer\r\nän 600 miljoner. De pengarna är intecknade.</pre><pre>Det finns ett väl dokumenterat behov av mycket\r\nstora insatser på ROT-området. Det har gjort att\r\nflera oppositionspartier -- bland dem\r\nVänsterpartiet -- har motionerat om att under nästa\r\nbudgetår göra kraftfulla ROT-insatser. Det finns\r\nbehov av det, och det skulle gangna\r\nsysselsättningen.</pre><pre>Vänsterpartiet har också motionerat om att man till\r\nvarje pris skall utnyttja de medel som faktiskt är\r\nanslagna till att hävda sysselsättningen. Vi föreslår\r\nbl.a. utbildningsinsatser, stopp för uppsägningar\r\ninom den kommunala sektorn och ROT-program\r\nför innevarande år. Det gäller att fatta beslut nu,\r\nteckna in volymen pengar och därefter sätta i gång.\r\nDet är inte säkert att alla fakturor hinner betalas\r\ninnan budgetåret går ut.</pre><pre>Arbetsmarknadsministern har varit utomordentligt\r\npassiv. Såvitt jag vet har AMS ännu inte fått svar\r\npå sin skrivelse från november. Frågan har gång på\r\ngång varit uppe i interpellationsdebatter och i den\r\nallmänpolitiska debatten här i kammaren. Frågan\r\nhar bara fått passivt avvaktande svar: ''Det är bäst\r\natt vänta'', ''Det kan vara farligt att subventionera\r\ndenna sektor'', ''Vi får väl se vad som händer''.\r\nDetta sker trots att förslagen har kommit gång på\r\ngång från oppositionens sida.</pre><pre>Jag skall väl ändå vara tacksam. Den motion vi\r\nväckte under den allmänna motionstiden i år har\r\ndelvis bifallits genom att utskottet föreslår att 1,5\r\nmiljarder används till ROT-verksamhet. Jag vill\r\nhävda att man skulle gått högre. Det är inte något\r\nslags allmän överbudspolitik; det finns en god\r\nbakgrund till detta. Jag skall ge några synpunkter.</pre><pre>Genom att man har väntat har man missat en del\r\nchanser. Nu är det bara 3 till 4 månader kvar på\r\nbudgetåret. Det är synd. Vi hade kunnat starta i\r\nhöstas.</pre><pre>Det är viktigt att man går in för varsam,\r\nmiljömässig renovering. Det påpekas också i\r\nutskottets betänkande. Det får inte bli en\r\nupprepning av det som skedde under 80-talet då\r\nrenoveringar i själva verket ledde till försämrad\r\nsituation för miljön, bostäderna och fastigheterna.</pre><pre>Det finns mycket man kan göra inom\r\nkulturbyggnation. Det var glädjande att höra att\r\nregeringen tänker komma med initiativ på det\r\nområdet i morgon.</pre><pre>Det finns mycket man kan göra för att förbättra\r\ninomhusmiljön, klimatet och allergiproblemen osv.\r\nPå det sättet skapar man också mer sysselsättning.\r\nOm man renoverar gamla fönster med hjälp av\r\nduktiga äldre byggnadsarbetare får man dessa i\r\nsysselsättning och skapar meningsfull verksamhet.\r\nMan får också en bättre miljö som inte skadar utan\r\nsnarare skonar fastigheterna.</pre><pre>Alternativet är passivitet och kostnader inom\r\nALU-projekt eller inom\r\narbetslöshetsförsäkringen. Det jag pratar om här är\r\nbara omdisponeringar av redan anslagna medel för\r\natt upprätthålla sysselsättningen och hävda\r\narbetslinjen. Det är alltså inte dyrare. Det finns\r\nväldigt stora behov som man kan tillfredsställa på\r\ndetta sätt.</pre><pre>Det framgår i min meningsyttring, som jag yrkar\r\nbifall till, att vi föreslår att man skall använda 2\r\nmiljarder kronor. Det innebär att vi ökar på ramen.\r\nOm det inte är möjligt att få fram bra projekt inom\r\nramen för 2 miljarder kronor kommer det inte\r\nnågot mer yrkande från vår sida. Men om vi inom\r\nramen för 2 miljarder kan få fram bra projekt som\r\ninte ryms inom ramen för de 1,5 miljarder kronorna\r\nmissar riksdagen chansen att sätta ytterligare\r\nbyggnadsarbetare och andra sysselsatta inom\r\nbyggsektorn i meningsfullt arbete och att täcka\r\nbehov som faktiskt bör täckas.</pre><pre>Både i utskottets betänkande och i Börje\r\nHörnlunds redovisning föreslås det att 370 miljoner\r\nkronor skall gå direkt till kulturbyggnationer av\r\nolika slag, inklusive slott. Jag köper gärna förslaget\r\nom fem miljoner till vård av dessa kulturminnen.\r\nDessa förslag har kommit till helt vid sidan av det\r\nsom förut var aktuellt och som redovisats av AMS,\r\nlänsarbetsnämnderna, Boverket,\r\nKommunförbundet, Byggnadsfacket osv.</pre><pre>Det finns goda projekt att sätta i gång till kostnader\r\nsom klart överstiger de 1,5 miljarder kronorna --\r\nsärskilt när man har lagt till kulturbyggnader.</pre><pre>Herr talman! Det är hemskt att uppleva arbetslösa\r\nbyggnadsarbetare i en situation när behoven\r\nskriker. Man ser hur dåliga skolorna är. Man ser hur\r\ndåliga daghemmen är. Det finns pengar.\r\nPlaneringen är redan gjord. Det finns framlagda\r\nförslag. Det finns arbetsmarknadsresurser. Må det\r\ndå ske! Må det också ske till en kostnad som\r\növerstiger de 1,5 miljarder kronor som\r\narbetsmarknadsutskottet har lagt fram förslag om.</pre><pre>Siffran 1,5 miljard har inte någon särskilt bra\r\ngrund. Den är ett resultat av en mycket svajig\r\nförhandling i ett när det gäller regeringsgruppen\r\nmycket motvilligt utskott.</pre><pre>Man kan göra mer. Det ligger ett förslag på\r\nriksdagens bord. 2 miljarder ger bättre resultat.</pre><pre>Anf. 133  ELVER JONSSON (fp):</pre><pre>Herr talman! Vi skall nu ta ställning till\r\narbetsmarknadsutskottets betänkande nr 21, som\r\nhandlar om ROT-åtgärder. Det är glädjande att det\r\nfinns en så stor politisk uppslutning bakom\r\nbetänkandet och att utskottet har enats om den\r\nskrivning som presenteras.</pre><pre>Betänkandet är några få sidor långt, men det\r\ninnebär ändå betydande möjligheter för arbetslösa\r\natt få jobb. Avsikten är också att förhindra att\r\nytterligare människor slås ut från\r\narbetsmarknaden. De föreslagna åtgärderna\r\nkommer att ha stor betydelse.</pre><pre>Arbetsmarknadsutskottets budskap till regering\r\noch myndigheter är för det första: Sätt folk i arbete!</pre><pre>För det andra: Gör nyttigheter på eftersatta\r\nområden!</pre><pre>För det tredje: Det är bråttom!</pre><pre>Bakgrunden till utskottets initiativ är en bred\r\niakttagelse. Vi hade en kraftig nedgång i\r\nindustriproduktion, export och investeringar i\r\nskarven mellan 80- och 90-talet. Den ledde till\r\nmånga konkurser, stigande antal varsel och en\r\narbetslöshet som under senare år nått höjder som\r\när historiska i modern tid.</pre><pre>Under den allmänna motionstiden väcktes det\r\nmånga motioner som innehöll yrkanden om ROT-\r\nsatsningar. Bakom det här betänkandet finns också\r\nett par motionsyrkanden som föreslår att de\r\nanslagna medlen i innevarande års budget tas i\r\nanspråk. Vidare finns det en skrivelse från\r\nsocialdemokraterna i utskottet om att vi med förtur\r\nskulle behandla frågan om att utnyttja de medel\r\nsom finns tillgängliga i innevarande års budget. I\r\nbakgrunden finns också den skrivelse från AMS\r\nsom kom före jul.</pre><pre>Till detta kan sägas att för 1993 anslogs i två\r\nomgångar sammanlagt 1 400 miljoner till insatser\r\nliknande dem som nu föreslås i det aktuella\r\nbetänkandet.</pre><pre>Läget på arbetsmarknaden har förbättrats något\r\nunder den senaste tiden. Antalet varsel har sjunkit\r\nkraftigt, och antalet lediga platser har ökat -- låt\r\nvara från en låg nivå. Det har medfört att vi har fått\r\nen viss dämpning av den öppna arbetslösheten,\r\nmen läget är fortfarande för ansträngt för att\r\narbetsmarknadsutskottet skall slå sig till ro. Därtill\r\nkommer att långtidsarbetslösheten har en\r\neftersläpande effekt som är mycket tung och\r\nsvårhanterlig. Det är mot den bakgrunden man\r\nskall se den ROT-satsning som föreslås i\r\nbetänkandet.</pre><pre>I våra kontakter med AMS har vi i utskottet fått\r\nklart för oss att det varit svårigheter att nå de\r\nåtgärdsvolymer som det finns pengar till i\r\ninnevarande års budget.</pre><pre>Vi i utskottet upprepar också det vi sade före jul\r\noch som riksdagen godkände, nämligen att det\r\nfinns anledning för arbetsförmedlingen att i högre\r\ngrad använda sig av den högre bidragsprocenten,\r\n65 %, vid nyanställning med rekryteringsstöd. Vi\r\nhar också pekat på beredskapsarbeten som en\r\nmöjlighet. Det finns dessutom skäl att se över\r\norsakerna till att utbildningsvikariaten inte\r\nutnyttjas i avsedd utsträckning.</pre><pre>Vi finner att den stora lediga kapaciteten bör\r\nanvändas till att bereda de redan arbetslösa arbete\r\noch till att göra stora ansträngningar för att\r\nförhindra att ytterligare människor mister jobbet.\r\nDet är särskilt angeläget eftersom vi vet att\r\nmänniskor som gått lång tid utan arbete i praktiken\r\naldrig kommer tillbaka in i arbetslivet igen. Därför\r\nfår ingen möda sparas när det gäller att ge\r\nmänniskor meningsfull sysselsättning. De nu\r\nföreslagna åtgärderna är ett viktigt led i kampen för\r\narbete och för att förhindra långtidsarbetslöshet.</pre><pre>De medel som nu föreslås är, som redan sagts, 1,5\r\nmiljarder kronor. De är ett viktigt inslag i kampen\r\nmot arbetslösheten. Vi har sagt att detta bör\r\nkomma i gång snarast. Medlen som nu avsatts skall\r\navse insatser som är beslutade eller igångsatta\r\nunder detta budgetsårs återstående månader.</pre><pre>Vi har också pekat på en rad områden där insatser\r\nkan göras. Många av dessa är redan nämnda,\r\nskolor, samlingslokaler, bostäder, äldrebostäder,\r\nsjukhem, vissa kulturbyggnader och\r\nkulturmiljövård. Men vi har också talat om de\r\nombyggnader av radonhus och lokaler med\r\nmiljöproblem som finns uppräknade i betänkandet.\r\nDe objekt som vi pekar ut innebär att man kan köra\r\ni de gamla spår som riksdagen redan tidigare har\r\nlagt ut. Ett regeringsbeslut de närmaste timmarna\r\ninnebär att projekt snabbt kan komma i gång.</pre><pre>Herr talman! Därför tycker jag att det är positivt att\r\nregeringen ser ut att vara beredd att handla mycket\r\nskyndsamt när det gäller en närmare utforming av\r\ndetta ROT-program. Arbetsmarknadsministern\r\npresenterade ju detta nyss. Vi ser fram emot ett\r\nsnabbt ställningstagande.</pre><pre>Låt mig avsluta med att säga att en ytterligare\r\nkrympning inom byggsektorn bör undvikas. Därför\r\när den här ROT-satsningen ett värdefullt stöd för\r\natt genomföra många nödvändiga renoveringar ute\r\ni landet och i våra kommuner. Det paradoxala är att\r\nom vi inte nu gör särskilda insatser kan vi hamna i\r\nen överhettningssituation inom byggsektorn om\r\nnågra år när konjunkturen rejält har svängt uppåt.</pre><pre>När nu ett enigt arbetsmarknadsutskott föreslår att\r\nriksdagen beslutar att göra insatser för att bekämpa\r\narbetslösheten är det nödvändigt att de omedelbart\r\nkommer i gång och att informationen snabbt förs\r\nut. Det är min övertygelse att vi med ett sådant\r\nbrett riksdagsbeslut medverkar till en förnyelse och\r\nupprustning av många angelägna objekt som under\r\nlång tid varit eftersatta. Det är också ett led i det\r\nsom regeringen och riksdagen säger sig vara\r\növerens om, nämligen att främja arbetslinjen.</pre><pre>Herr talman! Med detta vill jag yrka bifall till\r\nutskottets hemställan i betänkande 21.</pre><pre>Anf. 134  JOHNNY AHLQVIST (s):</pre><pre>Herr talman! Jag hade tänkt att kritisera\r\narbetsmarknadsminister Börje Hörnlund, men jag\r\nlär väl få fler tillfällen att göra det. Den\r\narbetsmarknadspolitik som han har gett sig in på lär\r\nväl inte ändra karaktär under våren. Jag får säkert\r\nbetydligt mer tid att kritisera den i framtiden.</pre><pre>Det är ändå skönt att kunna hälsa\r\narbetsmarknadsministern välkommen. Det är ju\r\nlätt att omvända sig under galgen. Det förslag som\r\nvi skall fatta beslut om i riksdagen i dag kommer\r\nfrån ett initiativ från socialdemokraterna. Vi har\r\nhela tiden varnat för det läge som vi nu har hamnat\r\ni med en arbetslöshet bland byggnadsarbetarna på\r\nnästan 50 %.</pre><pre>Det viktigaste är kanske att vi fattar beslutet i dag.\r\nOm vi inte gör detta kommer hela ambitionen\r\nbakom att vi väckte frågan i\r\narbetsmarknadsutskottet att bli förfelad. Därför\r\nhar jag tänkt att fatta mig kort och yrkar bifall till\r\nutskottets hemställan. Det är en stor glädje att vi\r\nkunnat göra detta i enighet i utskottet. Framför allt\r\nlär det bli till glädje för alla de arbetslösa\r\nbyggnadsarbetare som åter kan känna att de har en\r\nsamhörighet på arbetsmarknaden.</pre><pre>Anf. 135  ARNE JANSSON (nyd):</pre><pre>Herr talman! Ny demokrati har i många\r\nsammanhang förordat ROT-insatser för att\r\navhjälpa delar av arbetslösheten. Byggsektorn är\r\nför stor och måste bantas, men i rådande\r\nkonjukturläge kan bantningen gå för långt. Därför\r\nbör vi satsa på reparationer och ombyggnader som\r\nändå måste göras. Sverige får då arbeten utförda till\r\nen mycket låg nettokostnad.</pre><pre>Den omfattande omställning som måste ske i\r\nbyggbranschen försvåras av det alltigenom dystra\r\narbetsmarknadsläget. Därför skall åtgärder sättas\r\nin snarast för att få i gång jobben. Det viktigaste\r\nskälen som talar för ROT-satsningen är att den ger\r\njobb i stället för arbetslöshet. Det är möjligt att\r\nbygga om till lägre priser än tidigare. ROT är\r\narbetsintensivt. Dessutom ger ROT-jobb många\r\narbetstillfällen i andra branscher. Det finns många\r\nbyggnader som behöver renoveras. Det är ett jobb\r\nsom ändå måste göras.</pre><pre>Det är viktigt att rädda jobb i befintliga företag som\r\nnu ligger på marginalen, annars hotar en utslagning\r\nsom på sikt leder till underkapacitet med risk för\r\npåföljande överhettning.</pre><pre>Det är också viktigt att göra något för de yngre\r\nbyggnadsarbetarna som inte har arbete.\r\nFörgubbningen är ett stort problem i\r\nbyggbranschen. Den sker genom principen sist in --\r\nförst ut. Det är viktigt att åtgärder snabbt kommer\r\ni gång.</pre><pre>Skolan är vår största arbetsplats. Regeringen har\r\nambitionen att vi skall ha världens bästa skola. Då\r\nkan den inte se ut hur som helst. Vi vet alla vad\r\narbetsmiljön betyder. Va-nätet är på många håll i\r\nmycket dåligt skick. Där finns också mycket att\r\ngöra.</pre><pre>Inom kulturmiljövården finns gott om projekterade\r\narbeten för upprustning av kulturhistoriskt\r\nvärdefull bebyggelse och miljöer. Men trots svår\r\narbetslöshet och många miljarder i outnyttjade\r\narbetsmarknadsmedel har man tidigare inte ansett\r\natt arbetsmarknadsmedel skall sättas in för att\r\nrädda kulturella värden.</pre><pre>Enligt de bedömningar som AMS gjort kommer de\r\ninte att nå upp till det av regeringen beräknade\r\nåtgärdsvolymerna under innevarande budgetår.\r\nAMS gjorde vidare den bedömningen att\r\nåtminstone fyra miljarder kronor av anslaget till\r\narbetsmarknadsåtgärder skulle bli outnyttjade för\r\nde avsedda målen under innevarande budgetår.\r\nDetta sker samtidigt som flera projekt inom ROT-\r\nsektorn är klara att sätta i gång omedelbart.\r\nMärkligt och glädjande nog sammanfaller dessa\r\nprojekt med dem som vi fört fram i vår motion\r\nA269 daterad den 25 januari. Ärendet har därefter\r\nfått en milt sagt märklig hantering.</pre><pre>Ny demokrati och Vänsterpartiet var de enda\r\npartier som insåg den möjlighet som öppnade sig.\r\nMed delar av det outnyttjande anslaget för\r\ninnevarande budgetår skulle man kunna bekämpa\r\narbetslösheten och samtidigt investera i byggnader\r\nsåsom skolor, äldrebostäder, sjukhem,\r\nkulturbyggnader och kulturmiljövård. Vi\r\nmotionerade konsekvent i ärendet.</pre><pre>Det märkliga är att varken Socialdemokraterna\r\neller de borgerliga partierna har framlagt motioner\r\ni detta ärende. Det är en sak att prata och en annan\r\nsak att handla. Sent omsider vaknar\r\nSocialdemokraterna. Hemska verklighet -- det\r\nräcker inte längre med att propagera för ROT, nu\r\nmåste de även handla trots att det egentligen är för\r\nsent. Hur skall de kunna förklara denna fadäs. Jo,\r\nde tillställde utskottet en skrivelse i ärendet --\r\nmotionsmöjligheten hade de redan missat -- och\r\nförsökte att få det hela att se ut som om det var de\r\nsom tagit ROT-initiativet.</pre><pre>Än så länge är det ingen fara. De borgerliga\r\npartierna sover fortfarande sött, och medierna har\r\nännu inte upptäckt Ny demokratis och\r\nVänsterpartiets motioner.</pre><pre>Sagt och gjort. En skrivelse till\r\narbetsmarknadsutskottet daterad den 4 februari\r\nförfattas av Socialdemokraterna. Pressen inkallas\r\noch informeras om initiativet. Nu vaknar de\r\nborgerliga partierna och ansluter sig till\r\nmotionärerna. Det ser bättre ut då.</pre><pre>Trots alla dessa försök till desinformation står det\r\ndock klart och tydligt i hemställanspunkten vilka\r\npartier som föranlett detta beslut. Här är det fakta\r\nsom gäller.</pre><pre>Där står:''att riksdagen med bifall till vad utskottet\r\nanfört samt med anledning av motionerna\r\n1993/94:A250 yrkande 4''-- dvs. Vänsterpartiets\r\nmotion --''i motsvarande del och 1993/94:A269\r\nyrkande 5'' -- dvs. Ny demokratis motion -- ''i\r\nmotsvarande del bemyndigar regeringen -- -- -- att\r\nanvända 1 500 000 000 kronor för åtgärder som\r\nsyftar till att bekämpa arbetslösheten i enlighet med\r\nvad utskottet förordat''.</pre><pre>Herr talman! Jag vill här ta tillfället i akt att\r\nhonorera arbetsmarknadsministern för att ha\r\nagerat snabbt och för att den fördelning av dessa 1,5\r\nmiljarder som redovisats har gjorts enligt\r\nintentionerna i Ny demokratis motion. Med\r\nanledning därav yrkar jag bifall till utskottets\r\nhemställan i betänkande AU21.</pre><pre>Anf. 136  LENNART NILSSON (s):</pre><pre>Herr talman! Om det varit en normal situation här i\r\nriksdagen hade naturligtvis bostadsutskottet berett\r\ndessa frågor. Vi har när det var en\r\nsocialdemokratisk regering upplevt en hel del kritik\r\nmot att riksdagen lämnar en finansfullmakt till\r\nregeringen, inte minst från den nuvarande\r\narbetsmarknadsministerns sida. Men vi accepterar\r\ndetta med utgångspunkt från att det handlar om de\r\ntusentals byggjobbare som i dag går arbetslösa och\r\natt det finns behov.</pre><pre>Herr talman! Jag vill också ha sagt att detta inte\r\ninnebär att vi socialdemokrater ger upp de krav vi\r\nhar fört fram dels i vår partimotion, dels i de\r\nmotioner som avser kommande budgetår som\r\nligger för behandling i bostadsutskottet. Det beslut\r\nvi har att fatta i dag gäller innevarande budgetår.</pre><pre>Vi kommer inte att ge upp de krav som vi ställt i\r\nbostadsutskottet, om det nu är någon som tror det.\r\nVi kommer att driva en politik som leder till en\r\nbättre bostadsbalans i vårt samhälle.</pre><pre>Anf. 137  AGNE HANSSON (c):</pre><pre>Herr talman! Det är bra att vi nu kan fatta ett enigt\r\nbeslut om en totalram för sysselsättningsåtgärder\r\npå byggsektorn. Det är också bra att regeringen är\r\nberedd att redan i morgon fatta beslut om att fylla\r\ndenna ram med verkningsfulla åtgärder. Det är\r\nviktigt att dessa åtgärder nu kommer i gång snabbt.</pre><pre>En förutsättning för det är att riksdagen kan fatta\r\nbeslut i dag och ge regeringen detta bemyndigande.\r\nJag skall därför inte gå i polemik eller ägna tiden\r\nåt att framhålla mitt eget partis förtjänster i dessa\r\nsammanhang. Jag skall inte heller debattera\r\nhandläggningsordningen i dag.</pre><pre>Herr talman! Jag ber kort -- för att jobben nu skall\r\nkomma i gång -- att få yrka bifall till hemställan i\r\narbetsmarknadsutskottets betänkande.</pre><pre>Anf. 138  HANS ANDERSSON (v):</pre><pre>Herr talman! Jag vet att vi har bråttom i dag, och\r\njag håller med Elver Jonsson om att det är bråttom\r\natt komma i gång.</pre><pre>Jag vill därför ställa en fråga till Elver Jonsson:\r\nVarför är vi så sena? Det har varit en oerhörd\r\npassivitet från den borgerliga gruppen i utskottet.\r\nOch kanske allra mest: Vilka motiv finns för att inte\r\ntillgodose det yrkande vi i Vänsterpartiet har haft\r\nom ett ramanslag på 2 miljarder kronor? Allt talar\r\nför att det hade varit det sakligt bästa.</pre><pre>Anf. 139  ELVER JONSSON (fp) replik:</pre><pre>Herr talman! När det gäller bedömningen av\r\nanslaget kan vi konstatera att samtliga ordinarie\r\nledamöter efter både erfarenheter och kontakter\r\nhar bedömt att 1,5 miljarder är en rimlig, avvägd\r\nsumma. Om det har jag inte mer att säga.</pre><pre>Beträffande tempot i utskottet är det bara att\r\nkonstatera, att sedan vi beslöt oss för att behandla\r\närendet med förtur har det gått mindre än tre\r\nveckor fram till det att vi nu står färdiga för beslut.\r\nFå ärenden går genom riksdagen med den\r\nhastigheten.</pre><pre>Anf. 140  JOHNNY AHLQVIST (s):</pre><pre>Herr talman! Jag begärde ordet därför att Ny\r\ndemokratis historiebeskrivning inte alls stämmer.\r\nVi behandlade ROT-åtgärder så sent som den 16\r\ndecember i denna kammare. Enligt vad jag\r\nkommer ihåg föll, med hjälp av Ny demokrati, alla\r\nförslag från socialdemokraterna. Det är ju skönt att\r\nsyndaren vaknar någon gång.</pre><pre>Ny demokrati anmärker sedan på hanteringen. Att\r\nvi har inkommit med en skrivelse beror på att våra\r\nförslag föll den 16 december. Enligt vad jag i dag\r\nkan erinra mig har vi socialdemokrater lagt fram\r\nförslag om ROT-åtgärder sedan hösten 1991, och\r\nvarenda gång har Ny demokrati biträtt regeringen\r\noch fällt våra förslag här i kammaren.</pre><pre>Anf. 141  ARNE JANSSON (nyd):</pre><pre>Herr talman! Jag vill bara konstatera fakta som står\r\ni betänkandet. Socialdemokraterna har inte\r\nmotionerat. För att inte förlänga debatten -- det är\r\nviktigare att agera i stället för att tala -- vill jag inte\r\nkommentera detta ytterligare.</pre><pre>Anf. 142  JOHNNY AHLQVIST (s):</pre><pre>Herr talman! Våra motioner föll den 16 december\r\nmed Ny demokratis hjälp.</pre><pre>Överläggningen var härmed avslutad.</pre><pre>Beslut</pre><pre>AU21 Åtgärder för att skapa sysselsättning åt\r\narbetslösa</pre><pre>1. utskottet</pre><pre>2. men. (v)</pre><pre>Votering:</pre><pre>277 för utskottet</pre><pre>8 för men. (v)</pre><pre>64 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 71 m, 26 fp, 23 c, 20 kds, 14 nyd, 2 -</pre><pre>För men. (v):</pre><pre>1 c, 7 v</pre><pre>Frånvarande:</pre><pre>17 s, 9 m, 7 fp, 7 c, 6 kds, 9 nyd, 7 v, 2 -</pre><pre>20 §  Vissa ändringar i tobakslagen</pre><pre>Föredrogs</pre><pre>socialutskottets betänkande</pre><pre>1993/94:SoU17 Vissa ändringar i tobakslagen\r\n(prop. 1993/94:98).</pre><pre>Anf. 143  STEN SVENSSON (m):</pre><pre>Herr talman! Information om tobakens\r\nskadeverkningar har länge bedrivits i vårt land.\r\nÄven om andra åtgärder vidtas, är information och\r\nutbildning fortfarande grundläggande element i\r\nsamhällets åtgärder mot tobaksbruket. Genom det\r\ntobaksprogram som Folkhälsoinstitutet bedriver\r\nhar de hälsoupplysande informativa insatserna mot\r\ntobaksbruket förstärkts på central nivå. Det är\r\nviktigt att informationen om tobakens\r\nskadeverkningar intensifieras på lokal nivå, inom\r\nskolor, primärvården, frivilliga organisationer etc.</pre><pre>Det viktigaste instrumentet är och förblir\r\nopinionsbildning och information. Inom många\r\nandra områden har information och aktiv\r\nupplysning visat sig mycket effektiv. Ett bra\r\nexempel på detta är den omfattande\r\nantirökkampanj som bedrevs främst i slutet av\r\n1970-talet. Resultatet har blivit en kraftig\r\nminskning av rökningen bland de ungdomar som\r\nvar föremål för denna information. Erfarenheter\r\nfrån denna och liknande kampanjer bör sporra till\r\nefterföljelse.</pre><pre>Skolans förebyggande insatser måste få hög\r\nprioritet och stort utrymme på skolschemat.\r\nSärskild vikt måste läggas vid att nå\r\nungdomsgrupperna. Sjuk- och primärvårdens\r\nkunskaps- och informationsmaterial om tobakens\r\nskadeverkningar måste komma skolor och övriga\r\nmyndigheter till del. Särskilt angeläget är det att\r\nunderstryka vikten av att gravida kvinnor och\r\nsmåbarnsföräldrar informeras om tobakens\r\nskadliga effekter. I detta sammanhang har\r\nmödravården och sjukvården liksom\r\nFolkhälsoinstitutet en viktig roll.</pre><pre>Insatserna för att tillförsäkra människor en rökfri\r\nmiljö måste fortsätta och intensifieras. Unga\r\nmänniskor skall i hemmet och i skolan erinras om\r\nvikten av att inte börja röka och av att de, om de\r\ntrots allt börjar röka, visar hänsyn mot dem som\r\ninte röker. Fostran av barn och ungdom i hem och\r\nskola är avgörande för grundläggandet av sunda\r\noch goda värderingar, liksom all\r\ninformationsverksamhet och opinionsbildning är.</pre><pre>Utvecklingen i Sverige är av dessa skäl mycket\r\npositiv. Andelen rökare minskar sedan flera år\r\ntillbaka, och detta tyder på att de redan vidtagna\r\nåtgärderna haft god effekt. Det är en mycket viktig\r\nfolkhälsofråga att minskningen fortsätter. Sverige\r\när kanske det land som har de bästa utsikterna att\r\nnå WHO-målet 80 % av befolkningen rökfri till år\r\n2000.</pre><pre>Så här långt är socialutskottet enigt, och därför\r\nställde sig utskottet bakom regeringens förslag om\r\ninförandet av den nya tobakslagen, vilket\r\nkammaren fattade beslut om den 28 maj 1993. I\r\nsamband med detta beslut begärde en majoritet av\r\nriksdagens ledamöter att den nya lagen skulle\r\nkompletteras på en rad punkter. Den proposition\r\nsom kammaren nu skall behandla innehåller\r\nsåledes en effektuering av denna\r\nriksdagsbeställning, dvs. de föreslagna\r\nlagändringarna har initierats av riksdagen.</pre><pre>När vi behandlade dessa tilläggsförslag anförde vi\r\nfrån moderat håll att de nya förbudskraven andades\r\nförmyndarmentalitet och övertro på det politiska\r\nbeslutsfattandets möjligheter att påverka mänskligt\r\nbeteende. Denna inriktning bekräftas genom de\r\nföreslagna skärpningarna av lagen. Våra\r\nvärderingar därvidlag kvarstår oförändrade. Detta\r\nmåste sägas, även om vi nu böjer oss för det faktum\r\natt besluten har fattats i demokratisk ordning och\r\ndärmed måste respekteras.</pre><pre>Med anledning av motionsyrkandet om förbud mot\r\ns.k. förtäckt tobaksreklam föreslår utskottets\r\nmajoritet ett tillkännagivande om att regeringen\r\nskyndsamt skall utreda frågan och därefter\r\nåterkomma till riksdagen. Utskottets ledamöter\r\nfrån regeringspartierna reserverar sig och avstyrker\r\nde aktuella motionerna. Vi konstaterar att frågan\r\nom förbud mot förtäckt reklam övervägs inom\r\nregeringskansliet.</pre><pre>Det är naturligtvis angeläget att de regler om\r\ntobaksreklam och marknadsföring som nu gäller\r\neller framgent kan komma att antas i Sverige görs\r\nkonkurrensneutrala, så att konkurrensen mellan\r\nsvenska och utländska företag kan bedrivas på lika\r\nvillkor.</pre><pre>Vad gäller själva reklamen finns det inte något\r\nsakligt underlag för antagandet att reklamen\r\nvilseleder konsumenterna och därigenom på något\r\nsätt bidrar till en ökning av den totala\r\ntobakskonsumtionen.</pre><pre>Däremot är det självklart att reklam för tobak, vari\r\nexempelvis anges en tillverkares namn och\r\nproduktens varumärke, kan bidra till att göra\r\nföretaget känt och därigenom skapa goodwill även\r\nför företagets produktutveckling. Sådana effekter\r\när ofrånkomliga konsekvenser av\r\nmarknadsekonomins och varumärkenas funktion.</pre><pre>Det är viktigt att erinra om att några restriktioner\r\ninte kan genomföras beträffande\r\nvarumärkeshavares rätt att för sina varor använda\r\nsitt registrerade varumärke. Sverige är anslutet till\r\nden s.k. Pariskonventionen 1983 för industriellt\r\nrättsskydd, och enligt artikel 7 i denna får\r\nbeskaffenheten av den vara på vilken ett fabriks-\r\neller handelsmärke är avsett att anbringas inte i\r\nnågot fall utgöra hinder för registrering av märket.\r\nHärav följer att hinder inte heller kan uppställas i\r\nSverige för ett företag att på sina varor använda\r\nsina i vederbörlig ordning registrerade\r\nvarumärken. Förslag med denna innebörd är alltså\r\nogenomförbara, därför att de strider mot svensk\r\nrätt och Sveriges internationella\r\nkonventionsförpliktelser.</pre><pre>Det finns inga undersökningar som visar att ett\r\nförbud mot tobaksreklam orsakar en minskning av\r\nkonsumtionen. Vid en jämförelse mellan Sverige\r\noch Norge, som fick förbud 1975, Finland, som fick\r\nförbud 1977, och Island, som fick förbud 1971, visar\r\ndet sig att någon positiv effekt av reklamförbudet\r\ninte kan iakttas. Jämfört med dessa nämnda länder\r\nhar konsumtionen i stället efter reklamförbudens\r\ninförande minskat mest i Sverige. Att ett förbud\r\nmot användande av tobaksvarumärken för andra\r\nprodukter än tobak skulle ha någon effekt på\r\ntotalkonsumtionen förefaller med hänsyn härtill\r\nhögst osannolikt.</pre><pre>Ett förbud mot att för tobaksvaror använda sådana\r\nvarumärken eller andra kännetecken som används\r\ni någon annan bransch, av helt andra näringsidkare\r\neller vice versa, skulle innebära ett otillåtet ingrepp\r\ni varumärkesrätten. Eftersom det är legitimt för\r\nsåväl utländska som svenska näringsidkare att\r\nregistrera samma varumärke vare sig det rör sig om\r\nordmärken, figurmärken eller utstyrslar, både för\r\ntobaksvaror och andra typer av varor, måste det\r\nnormalt också vara tillåtet att använda dessa\r\nvarumärken för de olika typerna av produkter.</pre><pre>I den mån samma märke används för såväl\r\ntobaksvara som andra varor behöver det inte vara\r\nså att användningen för tobaksvaran är den\r\nursprungliga. Skulle dessa märken komma att\r\ndrabbas av att de används för tobaksvaror och\r\ndärmed vara förbjudna? Många märken som\r\nanvänds för tobak används också självständigt för\r\nhelt andra produkter eller tjänster, vilka av\r\nkonsumenter inte på något sätt förknippas med\r\ntobak, t.ex. Hotel Prince. Skall följden bli att ett\r\nhotell tvingas byta namn?</pre><pre>Välkända varumärken representerar ett mycket\r\nstort ekonomiskt värde. Ett förbud mot att använda\r\nett varumärke för tobaksvaror även för andra\r\nprodukter och vice versa innebär ett stort ingrepp i\r\nett företags rätt att utnyttja sina varumärken genom\r\nt.ex. licensiering. Detta måste anses strida mot\r\ngrundläggande principer i varumärkesrätten.</pre><pre>Varumärkesrätten omfattas av äganderättsskyddet\r\nenligt det första tilläggsprotokollet till\r\nEuropakonventionen om skydd för de mänskliga\r\nrättigheterna och grundläggande friheterna. Ett\r\nförbud mot att använda ett varumärke, vare sig det\r\ngäller tobaksvaror eller andra varor, skulle närmast\r\nvara att uppfatta som konfiskation av varumärket,\r\neftersom det längre inte får användas. Detta skulle\r\ni sin tur kunna leda till ersättningsskyldighet för\r\nstaten.</pre><pre>Marknadsdomstolen har i en dom från 1989 slagit\r\nfast att ett förbud mot att marknadsföra andra\r\nprodukter än tobaksvaror under ett\r\ntobaksvarumärke skulle stå i motsats till\r\ngrundläggande principer i varumärkesrätten. Ett\r\nförbud mot förtäckt reklam skulle innebära att en\r\nnäringsidkare som över huvud taget ej marknadsför\r\ntobaksvaror skulle vara förbjuden att använda ett\r\nsådant varumärke för sina produkter. Detta strider\r\nmot tryckfrihetsförordningen, eftersom undantaget\r\ni förordningen endast möjliggör förbud mot\r\nkommersiell annons vid marknadsföring av bl.a.\r\ntobaksvara. Marknadsdomstolen menar i den\r\nnyssnämnda domen att det är tveksamt om ett\r\nförbud mot att marknadsföra andra produkter än\r\ntobaksvaror under ett tobaksvarumärke skulle vara\r\nförenligt med grundlagarna, yttrandefriheten och\r\ntryckfriheten.</pre><pre>Nya handelshinder skulle skapas, eftersom företag\r\nsom har samma varumärke för tobaksvaror och\r\nandra varor skulle bli förhindrade att sälja de\r\nsenare i Sverige under originalvarumärket. Detta\r\nskapar importhinder, som inte torde vara\r\ngodtagbara enligt EES-avtalet. Detta har också\r\nfastslagits av professor Ulf Bernitz i ett utlåtande\r\nmed anledning av den finska regeringens förslag till\r\nändring av lagen om åtgärder för inskränkande av\r\ntobaksrökning.</pre><pre>Herr talman! Ett ingripande genom\r\nlagstiftningsåtgärder mot den indirekta reklamen är\r\nsåledes, som jag nu har påvisat, förenat med\r\navsevärda svårigheter och komplikationer av såväl\r\nvarumärkesrättslig som tryckfrihets-,\r\nyttrandefrihets- och näringsfrihetsrättslig natur.\r\nNoggranna överväganden måste därför, som\r\nregeringen anför i propositionen, föregå varje\r\nansats att utvidga det annonsförbud som regeringen\r\ni enlighet med den dåvarande riksdagsmajoritetens\r\nbegäran har lagt fram.</pre><pre>Mot denna bakgrund är regeringens och statsrådet\r\nKönbergs bedömning välmotiverad, och vi\r\nreservanter tillstyrker därför regeringens förslag till\r\nställningstagande. Det är därför naturligt att denna\r\nfråga inte har kunnat behandlas i den nu framlagda\r\npropositionen, utan måste bli föremål för fortsatta\r\növerväganden.</pre><pre>Jag ber därför att få yrka bifall till den reservation\r\nsom fogats till socialutskottets betänkande.</pre><pre>Anf. 144  RINALDO KARLSSON (s):</pre><pre>Herr talman! Det är glädjande att vi i Sverige\r\näntligen har börjat ta itu med de problem som\r\ntobaken innebär. Tobaken är en drog som också\r\npåverkar användarens omgivning hälsomässigt.</pre><pre>Det är inte länge sedan vi inte hade en aning om hur\r\nrökarna påverkade sin hälsa, och om någon hade\r\nsagt att också passiva rökare angrips, skulle han\r\ninte ha blivit trodd.</pre><pre>När vi nu har kunskapen är det därför svårt att\r\nförstå att det fortfarande finns partier och personer\r\nsom tycker att detta är en fråga för marknaden.</pre><pre>Vi i socialutskottet som har ansvaret för folkhälsan\r\nmåste på fullaste allvar ta itu med allt som påverkar\r\nfolkhälsan negativt. Det kan gälla alkohol, tobak\r\noch andra droger.</pre><pre>Man kan läsa i Dagens Nyheter om hur\r\ntobaksindustrin i USA utsätter tonåringar för ett\r\nenormt tryck för att de skall börja röka. Den\r\namerikanska kongressen har lagt fram ett lagförslag\r\nsom skall sätta stopp för rökning på allmänna\r\nplatser. Detta förslag applåderas av den sittande\r\nClintonregeringen.</pre><pre>Tobaksindustrin tillbakavisar, i USA liksom i\r\nSverige, att den medvetet riktar sig till tonåringar.\r\nVi vet att rökningen minskar i de högre åldrarna,\r\nmen tonåringar, och då i högsta grad lågutbildade\r\nflickor, är en grupp som röker. Detta är\r\ntobaksbolagen både här i Sverige och i USA helt\r\nmedvetna om. Det är därför reklamen och\r\nindoktrineringen har tagit nya former.</pre><pre>Jag läste i Aftonbladet nu innan jag gick ner i\r\nkammaren att man i Amerika har skapat en\r\nseriefigur som heter Camel och som är mer känd\r\nhos sexåriga barn än Musse Pigg.</pre><pre>Jag måste här uttrycka min förvåning och förtvivlan\r\növer att de borgerliga partierna reserverar sig mot\r\nutskottsmajoriteten och inte vill ge regeringen till\r\nkänna att den bör återkomma till riksdagen med ett\r\nförslag om hur den dolda reklamen skall stoppas.</pre><pre>Tobaken är ingen vanlig produkt som man kan\r\növerlåta till marknaden själv att avgöra hur den\r\nskall marknadsföras. Jag vill än en gång påminna\r\nom folkhälsan. Vi läser i rapporter om hur ofödda\r\nbarn har påverkats trots att mamman själv inte\r\nröker men ändå har befunnit sig i en rökig miljö.</pre><pre>Vi vet också att när rökningen minskar i\r\nindustriländerna söker producenterna sig till u-\r\nländer för att hitta nya marknader. Detta är den\r\nmoral som tobaksindustrin har.</pre><pre>Vi som vill ha ett förbud har bra på fötter. Vi har\r\nall expertis på vår sida, bl.a. Läkare mot tobak.</pre><pre>Nu har sanningens minut kommit, nu är det dags att\r\nvisa färg. Vad säger talesmannen Jerzy Einhorn?\r\nÄr inte tobaken av den arten att man inte bör\r\növerlåta den åt marknaden? Varför reserverar ni er\r\negentligen? Vad har Barbro Westerholm för åsikt i\r\ndag? Visst blev er svängning ganska tvär sist? Vi var\r\nju ganska överens i den preliminära behandlingen.</pre><pre>Att hänvisa till att grundlagen måste ändras är bara\r\nnonsens. Vi har kommit överens när det gäller\r\nalkoholen och dess reklam, och där finns inga\r\nproblem.</pre><pre>Skall vi låta tobaksbolagen producera musik som\r\ngör reklam för ett visst tobaksmärke och uppmanar\r\nungdomar att röka eller att ha namn på klädmärken\r\nsom hänför till cigarettmärken?</pre><pre>När ett så marknadsinriktat land som Amerika tar\r\ntag i detta problem, då bör väl ändå också de\r\nsvenska borgerliga partierna kunna rösta för tuffare\r\ntag mot smygreklamen.</pre><pre>Herr talman! Jag yrkar bifall till utskottets\r\nhemställan på samtliga punkter och avslag på\r\nreservationen.</pre><pre>(forts.)</pre><pre>Ajournering</pre><pre>Kammaren beslöt kl. 18.00 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>20 §  (forts.) f415 &gt; Vissa ändringar i tobakslagen</pre><pre>(forts. SoU17)</pre><pre>Anf. 145  STEN SVENSSON (m) replik:</pre><pre>Herr talman! Jag vill först påpeka för Rinaldo\r\nKarlsson att regeringen i propositionen har anmält\r\natt det pågår en beredning i detta ärende. Samtidigt\r\nhar man pekat på att detta är en mycket\r\nkomplicerad materia. Det behövs således inget\r\ntillkännagivande av det skälet, eftersom\r\nberedningsarbetet är i gång.</pre><pre>Sedan sade Rinaldo Karlsson att han är klar över\r\nvad som behöver göras med lagstiftningen. Han har\r\nkanske färdiga förslag.</pre><pre>Jag skulle gärna vilja veta om Rinaldo Karlsson kan\r\nredovisa hur en förändring skall gå till. Han säger\r\nju att man snabbt och lätt kan expediera en sådan\r\noch att man skall agera skyndsamt.</pre><pre>Vårt land är anslutet till den s.k. Pariskonventionen\r\nför industriellt rättsskydd från 1983. Enligt artikel\r\n7 i denna konvention får beskaffenheten av den vara\r\npå vilken ett fabriks- eller handelsmärke är avsedd\r\natt anbringas inte i något fall utgöra hinder för\r\nregistrering av märket. De förslag som Rinaldo\r\nKarlsson pläderar för skall genomföras är med den\r\ninnebörden ogenomförbara, därför att de strider\r\nmot svensk rätt och Sveriges internationella\r\nkonventionsförpliktelser. Alltså måste lagstiftningen\r\nändras.</pre><pre>Jag vill då ställa några konkreta frågor. På vilket\r\nsätt skall lagstiftningen ändras, Rinaldo Karlsson?\r\nÄr det Rinaldo Karlssons mening att regeringen\r\nskall ta initiativ till en omförhandling av\r\nPariskonventionen från 1983 för att möjliggöra de\r\nförändringar som Rinaldo Karlsson pläderar för?\r\nJag skulle gärna vilja ha ett klart besked när det\r\ngäller dessa frågor.</pre><pre>Jag vill dessutom veta: Vilka förändringar i\r\ntryckfrihetsförordningen vill Rinaldo Karlsson\r\nåstadkomma för att man skall kunna komma åt\r\nanvändningen av varumärken i dessa sammanhang.</pre><pre>Jag har en annan konkret fråga. I den mån samma\r\nmärke används för såväl tobaksvara som för andra\r\nvaror behöver inte användningen för tobaksvaran\r\nvara den ursprungliga. Skulle då dessa märken\r\nkomma att drabbas av att de används för\r\ntobaksvaror och därmed förbjudas? Är det Rinaldo\r\nKarlssons mening att det skall vara så? Hur skall i\r\nså fall den lagstiftningen se ut? Skall t.ex. ett hotell\r\nsom heter Hotell Prince tvingas att byta namn för att\r\ntillgodose dessa krav?</pre><pre>Anf. 146  RINALDO KARLSSON (s) replik:</pre><pre>Herr talman! Det är typiskt. Så fort som man\r\nkänner sig trängd och inte vill göra någonting åt\r\nvissa saker, t.ex. att förbättra folkhälsan, då kryper\r\nman bakom ett regelsystem eller någon lagstiftning\r\noch krånglar till det hela. Vi riksdagsmän är inte\r\nnågra experter på lagstiftning, och det har vi inte\r\nheller utgett oss för att vara och det skall vi aldrig\r\nheller bli. Det finns andra som sköter den saken.</pre><pre>Vi är här i riksdagen för att föra svenska folkets\r\ntalan. Svenska folket vill i alla fall ha en lagstiftning\r\nså, att våra barn inte indoktrineras till att börja att\r\nröka. Det skall inte vara möjligt att krypa undan\r\nlagstiftningen genom att tillverka t.ex.\r\nBlendglasögon som ungarna kan ta på sig eller\r\ntändsticksaskar som det står Marlboro på och som\r\ndelas ut på diskoteken. Det är svenska folket som\r\nman måste rätta sig efter. Man skall inte bara\r\nplötsligt krångla till saker och ting. Som lekman kan\r\njag inte stå här och tala om precis hur lagstiftningen\r\nskall gå till. Det är typisk moderat propaganda att\r\nbara krypa undan bekymren och gömmma sig\r\nbakom regelsystemen.</pre><pre>Jag hänvisade till Amerika, där man tillverkar\r\nleksaker och liknande som är mer kända än t.ex.\r\nMusse Pigg. Ungarna känner bättre till\r\ncigarettmärken än hur de gamla traditionella\r\nseriefigurerna ser ut. Då är det ett problem. Vi vet\r\natt det i regel är 16-åringar som börjar att röka.\r\nSkall vi lämna över våra barn till\r\nmarknadskrafterna så att de kan förstöra sin hälsa?\r\nDet ställer i alla fall inte socialdemokraterna upp på.</pre><pre>Anf. 147  STEN SVENSSON (m) replik:</pre><pre>Herr talman! Om man skall nå de syften som\r\nRinaldo Karlsson nu pläderar för måste man ha en\r\ndistinkt och klar lagstiftning, så att man inte\r\nåstadkommer några biverkningar eller skador. Jag\r\nhar i mitt anförande noga understrukit att dessa\r\nåtgärder är förenade med avsevärda svårigheter och\r\nkomplikationer när det gäller varumärkesrättsliga\r\nfrågor, tryckfrihets- och yttrandefrihetsfrågor och\r\näven när det gäller näringsfriheten. Därför är det\r\nviktigt att man gör en ordentlig analys för att ta reda\r\npå vilka konsekvenser en sådan förändring av\r\nlagstiftningen innebär, inte minst i fråga om att\r\nändra grundlagen -- det är inte gjort i en\r\nhandvändning. Därför måste man göra ett grundligt\r\narbete och sedan redovisa resultatet. Det är detta\r\nsom kommer till uttryck i regeringens proposition.\r\nMen detta avfärdar Rinaldo Karlsson. Han bryr sig\r\ninte om det. Jag tycker att det är beklämmande att\r\nman är så vårdslös.</pre><pre>Herr talman! Jag kan inte sätta något annat värde\r\npå Rinaldo Karlssons svar än vad hans tänkesätt\r\nkan tyckas förtjäna.</pre><pre>Anf. 148  RINALDO KARLSSON (s) replik:</pre><pre>Herr talman! Vi har sagt att det är lika lätt att\r\nlagstifta i det här fallet som det var att lagstifta om\r\nreklam för alkohol. Jag tycker att det vore bättre om\r\nmoderaterna hade sagt att man är emot den här\r\ntypen av lagstiftning än att gömma sig bakom\r\nregelsystemen och lagböckerna.</pre><pre>Anf. 149  BARBRO WESTERHOLM (fp)\r\nreplik:</pre><pre>Herr talman! Jag skall svara på Rinaldo Karlssons\r\nfrågor. Tobaksbruket är den största enskilda\r\nhälsorisken i vårt land. Därför menar jag att vi kan\r\ngöra en oerhört viktig insats för att övertyga unga\r\nmänniskor att inte börja använda tobak.</pre><pre>Reklamförbud är här ett av flera medel. Det är\r\nvetenskapligt visat av Världshälsoorganisationen att\r\nett reklamförbud har en dämpande effekt på\r\nalkoholbruket. Sten Svensson påstod något annat.\r\nMen man måste angripa både direkt och förtäckt\r\nreklam, vilket man har gjort i flera länder, bl.a. i\r\nFrankrike och i Norge. Det är alltså möjligt.</pre><pre>På Bilmässan nyligen fick faktiskt en fyraåring ett\r\nmärke som gjorde reklam för Camel att klistra på\r\nsin pappas bil. Det vittnar litet grand om hur\r\ntobaksbolagen arbetar.</pre><pre>Jag kommer att rösta med utskottsmajoriteten i\r\nenlighet med hemställan i betänkandet, eftersom jag\r\nanser att skrivningen i propositionen är för svag.\r\nDär står bara att ''frågan om eventuell reglering av\r\nförtäckt reklam för tobaksvaror är av komplicerad\r\nnatur och kräver ytterligare överväganden''. Man\r\nsäger alltså ingenting om att man arbetar med detta.</pre><pre>Jag har anmält till min riksdagsgrupp hur jag\r\ntänker rösta, och man har inte invänt emot att jag\r\ntänker rösta i enlighet med utskottsmajoriteten.</pre><pre>Anf. 150  RINALDO KARLSSON (s) replik:</pre><pre>Herr talman! Jag uppskattar att det i alla fall finns\r\nledamöter som vet varför de sitter i Sveriges\r\nriksdag.</pre><pre>Anf. 151  JERZY EINHORN (kds):</pre><pre>Herr talman! Den fråga som vi diskuterar anser jag\r\ninte lämpar sig för att politiseras. Jag hoppas\r\ninnerligt att den inte heller kommer att politiseras.</pre><pre>Personligen vill jag tala för alla de tonåringar som\r\ninom kort skall börja att röka tobak och sedan inte\r\nkan sluta som vuxna, hur förtvivlat gärna de än vill.</pre><pre>Jag har i 38 år levt bland dem som skadats av tobak.\r\nJag har upplevt det svåra lidande hos dem som har\r\nständig smärta på grund av förträngda blodkär och\r\nbland dem som plågas av emfysen med ständig\r\nlufthunger. Jag har upplevt ångest och förtivlan hos\r\ndem som får lungcancer.</pre><pre>10 000 människor dör årligen i Sverige på grund av\r\ntobaksbruk. 27 kommer att dö i dag, den 2 mars,\r\nnär vi i riksdagen behandlar socialutskottets\r\nbetänkande. De kommer att dö på grund av\r\ntobaksbruk. Jag vill hävda att döden bara är toppen\r\npå ett isberg av svårt lidande bland många fler som\r\nunder tonåren har blivit vanerökare. Som vuxna\r\nförsöker de att sluta, men de kan inte. De vet att de\r\ngenom passiv rökning skadar andra, men de kan\r\ninte sluta.</pre><pre>Föräldrarna vet att 2 000 barn per år kommer att\r\nutveckla svår kronisk luftrörskatarr på grund av\r\nderas rökning, men de kan inte sluta.</pre><pre>Gravida mödrar vet att de löper ökad risk för\r\nmissfall och deras barn för försenad\r\nfosterutveckling, men de kan inte sluta.</pre><pre>Föräldrarna vet att 5 000--10 000 barn årligen får\r\nlunginflammation på grund av deras rökning, men\r\nde kan inte sluta. De vet att hälften av fallen av\r\nplötslig spädbarnsdöd beror på passiv rökning, men\r\nde kan inte sluta. De kan inte sluta därför att de\r\nunder tonåren, under en kort period av oförstånd,\r\nhar blivit vanerökare.</pre><pre>Jag har följt med i litteraturen ordentligt. Man\r\nifrågasätter på många goda grunder om det är\r\nmeningsfullt att försöka påverka vuxna rökare. Det\r\nlönar sig inte att trakassera dem. Det stora flertalet\r\nav dem vill redan sluta röka. Om man vill påverka\r\nutvecklingen måste man vända sig till barn i de\r\nyngre tonåren, i dagens läge till 14--15-åringar.</pre><pre>Detta har även upptäckts av dem som vill sälja\r\ntobak. De vänder sig selektivt till den gruppen av\r\nbarn och ungdomar med en alltmer uppfinningsrik,\r\nförtäckt reklam. Vi som sitter i riksdagen märker\r\ninte den reklamen. Men den finns överallt där\r\ntonåringar finns -- på diskotek, klockor, skivor, på\r\nde mest stiliga glasögon som man kan köpa och på\r\nde mest stiliga kläder såsom Marlboro Classic. Tänd\r\nen cigarett så kommer du att se ut som de tuffa\r\npojkarna och flickorna med dina kläder.</pre><pre>Jag tycker faktiskt inte att vi i dag skall kritisera\r\ntobaksindustrin. Jag tycker inte heller att vi skall\r\nkritisera dem som försöker sälja sina produkter. Det\r\när deras jobb att göra det, och det är tillåtet att göra\r\ndet. Om kritik skall riktas mot någon så är det mot\r\noss som sitter här i riksdagen, för det är vi som\r\nbestämmer ramarna för deras agerande.</pre><pre>Jag vet att förbud mot förtäckt reklam är svårt att\r\nformulera på ett sätt så att överträdelser kan\r\nidentifieras och beivras. Men ibland verkar det som\r\nom vi skulle vara det första landet som genom lagen\r\nskulle försöka att begränsa indirekt tobaksreklam.\r\nFlera länder har redan gjort det, bl.a. Norge sedan\r\n19 år, år 1975, Frankrike, som faktiskt bekänner sig\r\ntill Pariskonventionen och som är ett EES-land,\r\nsedan 1989, Kanada sedan 1988, Nya Zeeland och\r\nAustralien. Finland har nyligen lagt fram ett förslag\r\ntill åtgärder som begränsar indirekt tobaksreklam.\r\nI Belgien, som är ett EES-land, fälldes förra året en\r\nannons för förtäckt reklam.</pre><pre>Jag tycker faktiskt att det mot den bakgrunden är\r\nganska rimligt att vi ger en signal till vår regering,\r\nsom vi ber om så många saker, om att ge frågan hög\r\nprioritet för en skyndsam utredning av frågan.</pre><pre>Ett förbud mot reklam löser inte tobaksproblemet.\r\nMen det är ett viktigt steg på vägen för att göra det.\r\nDet finns, som Barbro Westerholm har sagt, flera\r\nundersökningar som klart visar detta.</pre><pre>Vi har i Sverige en hög utbildningsnivå. De bättre\r\nutbildade slutar att röka först, och det gör de över\r\nhela världen. Jag är personligen övertygad om och\r\nhoppas innerligt att det blir omöjligt att om tre fyra\r\ngenerationer sälja en cigarett i Sverige. Men vad vi\r\nkan göra i dag är att påskynda den processen. Min\r\ndjupa övertygelse är att vi kan spara några liv och\r\nförebygga mycket onödigt lidande. Men det kan vi\r\nfaktiskt inte göra i dag, därför att voteringen äger\r\nrum om 14 dagar, herr talman.</pre><pre>När vi avhandlar denna fråga kommer under\r\ndagens lopp, den 2 mars, 75 tonåringar att börja\r\nanvända tobak. Det innebär tre nya rökare varje\r\ntimme. Många av dem är faktiskt lockade av den\r\nfantastiskt skickliga indirekta tobaksreklamen. När\r\nde har börjat röka kan de inte sluta.</pre><pre>Om vi om 14 dagar lyckas fatta ett beslut som\r\nhjälper några av dem att inte bli vanerökare tycker\r\njag att vi har fattat kanske ett av de viktigaste\r\nbesluten under mandatperioden.</pre><pre>Tobak är den i särklass främst kända hälso- och\r\nmiljörisken. Inget annat är känt som medför större\r\nrisker.</pre><pre>Är det någon tror att det blir mer än 100 aborter\r\nårligen, att spädbarnsdödligheten fördubblas, att\r\n10 000 barn per år får lunginflammation därför att\r\nvi bygger en Öresundsbro? Är det någon som tror\r\natt 10 000 människor per år kommer att dö, att\r\nmånga kommer att lida av kroniska andnings- och\r\ncirkulationsbesvär, allergi och astma för att vi har\r\nhaft kärnkraft i Sverige?</pre><pre>Alla dessa frågor är viktiga. Men jag vill hävda att vi\r\ni kväll i vår riksdag avhandlar en för vår befolkning\r\nockså mycket viktig fråga, även om den inte är\r\nnågon symbolfråga för något av våra\r\nriksdagspartier. Det är bra att det är så, för jag\r\ntycker inte att frågan lämpar sig för att politiseras.</pre><pre>Jag yrkar bifall till hemställan i det betänkande av\r\nsocialutskottet som baserar sig på Fanny Rizells,\r\nLiisa Rulanders, Torgny Larssons, Margareta\r\nWinbergs, Eva Zetterbergs och min egen motion om\r\nskyndsam utredning av frågan om åtgärder för att\r\nbegränsa indirekt smygreklam för tobak på samma\r\nsätt som flera andra länder redan har gjort.</pre><pre>I detta anförande instämde Barbro Westerholm (fp).</pre><pre>Anf. 152  RINALDO KARLSSON (s) replik:</pre><pre>Herr talman! Jag har stor respekt för Jerzy Einhorn\r\nsom nog är den som i riksdagen har den största\r\nkunskapen när det gäller cancer och\r\nlungsjukdomar. Men jag håller inte med Jerzy\r\nEinhorn om att man inte skall politisera frågan.\r\nJerzy Einhorn, vi är politiker. Jerzy Einhorn har\r\nvarit riksdagsledamot i nästan tre år och måste\r\nbörja förstå detta.</pre><pre>Varför springer tobaksgubbarna och -gummorna\r\nhär för att försöka påverka oss om det inte är\r\npolitiska frågor? De försöker att krypa undan. Vi\r\nlagstiftar allteftersom de försöker att hitta nya vägar\r\nför den s.k. smygreklamen i dag. Titta på de\r\nutländska tobaksföretagen som söker sig mot u-\r\nländerna för att påverka människorna där. Är det\r\nändå inte dags att vi tar itu med detta på allvar?</pre><pre>Anf. 153  LEIF BERGDAHL (nyd):</pre><pre>Herr talman! ''The Marlboro man is dead!'' läste\r\njag för ett tag sedan i en amerikansk tidskrift. Vad\r\nhade hänt? Hade han ramlat av hästen? Denne man\r\nsom såg så frisk och stark ut hade väl ändå inte dött\r\ni någon sjukdom så plötsligt? Men det var just vad\r\nhan hade gjort, och sjukdomen var lungcancer. Han\r\nhade haft gratis cigaretter som förmån från sitt\r\nföretag i många år och hade rökt som en\r\nborstbindare. Så gick det som det gick. Sällan har\r\nväl det österländska karmabegreppet, dvs. som man\r\nsår får man skörda, illustrerats tydligare.</pre><pre>I Svenska Dagbladet i dag läser man att 200 askar\r\nav cigarettmärket M -- observera M -- berättigar till\r\nen ryggsäck. 350 askar berättigar till en läderjacka,\r\nom man råkar bo i USA och tillhör Äventyrarnas\r\nklubb. Men varför säger man M i stället för\r\nMarlboro? Svaret är enkelt: Tidningar som går\r\nemot tobaksindustrin kan åka på en ordentlig\r\nblåsning vad gäller annonsintäkter. Det har hänt i\r\nUSA. Det gäller inte bara annonser för cigaretter.\r\nDet är fråga om stora koncerner. Philip Morris t.ex.\r\nligger på 13:e plats i storlek bland företagen i USA.\r\nFöretaget tillverkar mängder av andra produkter,\r\nt.ex. livsmedel. Tidningarna i USA har faktiskt fått\r\nbacka. De skriver inte några elakheter om\r\ntobaksindustrin. Det gäller ju sådana enorma\r\npenningsummor.</pre><pre>Jag fick från Smokepeace ett brev med en mängd\r\nfrågor. Jag svarade att jag gärna besvarade\r\nfrågorna men att Smokepeace först skulle besvara\r\nen fråga från mig: Hur mycket pengar får ni från\r\ntobaksindustrin? Jag fick aldrig något svar och har\r\ntack och lov sluppit ytterligare frågor. Man kan säga\r\natt mina diplomatiska förbindelser med\r\nSmokepeace är avbrutna, och det är jag bara glad\r\nför.</pre><pre>Om man granskar ett paket Camel, finner man att\r\nman inte ser en kamel utan en dromedar.\r\nDromedaren har nämligen en puckel, medan\r\nkamelen har två pucklar. Men namnet betyder\r\noerhört mycket. Camel är ett kort och slagkraftigt\r\nnamn. Vem skulle köpa ett paket dromedar? Vem\r\nskulle köpa ett par Dromedarkängor, ett par\r\nDromedar Boots? Det skulle inte gå. Det förstår alla.\r\nFör att inpränta namnet går man ner i åldrarna på\r\nköparna. Kamelkängorna lär finnas ner till storlek\r\n32, dvs. barnstorlek. Denna förtäckta reklam, som\r\nspeciellt riktar sig till barn och ungdom, är något av\r\ndet mest motbjudande som jag har kommit i kontakt\r\nmed under mitt riksdagsarbete.</pre><pre>I detta sammanhang vill jag angripa Sten Svensson\r\nlitet grand. Jag tycker att mycket av det som han\r\nanförde är sådant material som vi har fått från\r\ntobaksindustrin. Efter hans anförande börjar man\r\nundra om inte t.o.m. Sten Svensson ibland är ute\r\noch rider med Marlboromännen och deras anhang.</pre><pre>Herr talman! När jag hör ordet Hitler, associerar\r\njag till skicklig propaganda, förledande av ungdom,\r\ngiftiga gaser och massdöd. När jag hör ordet Camel,\r\nassocierar jag också till skicklig marknadsföring,\r\nförledande av ungdom, giftig rök och massdöd. Ett\r\nslagkraftigt namn som Camel betyder oerhört\r\nmycket.</pre><pre>I Oman, där jag har haft nöjet att tjänstgöra\r\nperiodvis och hjälpa till med olika saker, får man,\r\ntrots att landet är muslimskt, köpa griskött. Det är\r\nett mycket märkligt muslimskt land. Detta griskött\r\nkan man inte köpa på samma sätt som i Sverige,\r\nutan man hänvisas till en sidoavdelning i butiken.\r\nDär finns en frysdisk med bruna påsar med griskött.\r\nSå borde det vara med cigaretterna i Sverige. I\r\nstället för att ha dem vid kassorna i färgglada\r\nförpackningar, borde cigaretterna bli inpackade i\r\nbruna påsar och hänvisade till någon sidoavdelning.</pre><pre>Under mitt arbete såsom thoraxkirurg har jag\r\nbehandlat många personer med sjukdomar som har\r\nframkallats av rökning. Största delen av mina\r\npatienter har varit rökskadade. Det gäller patienter\r\nmed kärlkramp, kärlförändringar i benen och\r\nlungcancer. Jag måste säga att jag har känt stor\r\nförtvivlan och otillräcklighet, när jag efter en\r\noperation har stått framför den stackars patienten\r\noch varit tvungen att säga att lungcancern tyvärr\r\ninte gick att ta bort, eftersom vi kom för sent. Vi\r\nmåste börja mycket tidigare. Vi måste börja redan\r\ni skolåldern. Jag skulle vilja överföra den känslan\r\ntill dem som är ansvariga för tobaksreklamen.</pre><pre>I det antika Aten fanns ett allvarligt brott, förenat\r\nmed dödsstraff i vissa fall. Brottet hette ''förledande\r\nav ungdom''. Sokrates dömdes till döden för detta\r\nbrott. Han tvingades att tömma odörtsbägaren och\r\ndärigenom dö. Han hade förlett ungdomen. Denna\r\nbrottsrubricering, förledande av ungdom, finns\r\nfaktiskt kvar i våra lagtexter än i dag. Men nu är\r\ninte straffet döden, utan maxstraffet är sex\r\nmånaders fängelse. I regel gäller det då\r\nsedlighetsbrott av olika slag. Jag tycker att\r\nbrottsrubriceringen förledande av ungdom skulle\r\ngälla också dem som förleder våra barn till att börja\r\nröka.</pre><pre>Herr talman! Jag yrkar bifall till utskottets\r\nhemställan samt avslag på reservationen.</pre><pre>anf. 154  JOHAN LÖNNROTH (v):</pre><pre>Herr talman! Sten Svensson anser att den nya lagen\r\nandas förmyndarmentalitet. Han sade också att\r\nreklamen inte vilseleder konsumenterna. Jag skulle\r\ndå vilja att Sten Svensson karakteriser följande\r\nrekommendationer från en reklamfirma om hur\r\nman skall utforma tobaksreklam för att få barn och\r\nungdom att börja röka. Det gäller en reklamfirma i\r\nUSA. Så här skriver firman:</pre><pre>''Framställ cigaretten som en av få symboler för\r\ninträde i vuxenlivet. Framställ cigaretter som en\r\nprodukt och aktivitet som ingår i de förbjudna\r\nnöjena. Skapa en situation som är hämtad från den\r\nunge rökarens vardagsliv. Låt situationen på ett\r\nelegant sätt anspela på grundläggande symboler för\r\nuppväxt- och mognadsprocessen. Förknippa i\r\ngörligaste mån med tanke på legala hinder\r\ncigaretter med droger, vin, öl, sex etc. Förmedla inte\r\nnågra budskap med anknytning till hälsa. Det gäller\r\natt tränga bort rökarens oro över hälsorisker. Ge\r\nkonsumenterna en godtagbar förevändning att\r\nröka.''</pre><pre>Är inte detta förmyndarattityd, vet inte jag vad man\r\nmenar med förmyndarattityd.</pre><pre>Jag instämmer i praktiskt taget allt vad Jerzy\r\nEinhorn sade. Bara en formulering håller jag inte\r\nriktigt med om. Han sade att vi inte skall kritisera\r\nföretagen utan enbart oss själva, eftersom vi inte har\r\nförmått att ge de riktiga ramarna. Jag tycker\r\nfaktiskt att reklamfirmor som ger sådana här\r\nrekommendationer om hur man skall utforma\r\nreklamen och företag som använder sådana här\r\nmetoder skall kritiseras. Visst skall vi stifta bättre\r\nlagar, men vi måste också ha rätt att kritisera\r\nföretagen. Vi kan inte komma åt alla orimligheter\r\nmed enbart lagstiftning.</pre><pre>Efter riksdagens beslut i maj förra året har vi fått ett\r\nförslag till skärpt förbud mot direkt tobaksreklam,\r\nvilket är bra. Men vi får inte ha för stora\r\nförväntningar. Vi har sett från andra länder att när\r\nman har skärpt lagarna mot direktreklam så\r\nminskas visserligen tobaksbruket, men samtidigt\r\nökar de olika indirekta reklammetoderna, vilket\r\nflera här har givit exempel på.</pre><pre>Det är naturligtvis bra att utskottet begär att\r\nregeringen skyndsamt utreder frågan om förtäckt\r\nreklam och återkommer till riksdagen i frågan. Vi\r\nvänsterpartister tar kanske åt oss en liten del av\r\näran i och med att Eva Zetterberg var den som i en\r\nmeningsyttring drev just denna fråga förra våren.</pre><pre>Inte heller vi är omedvetna om att det finns\r\nkomplikationer av olika slag. Jag lyssnade på\r\nRinaldo Karlsson som exemplifierade med\r\nseriefiguren Camel, och jag funderade över\r\nPariskonventionen -- över vad den innebär och hur\r\nman skall hitta fram till en lag för att komma åt\r\nsådana här saker. Det är klart att också jag inser att\r\ndet inte kan vara helt lätt.</pre><pre>Jag skulle vilja ta följande exempel, Sten Svensson.\r\nDet kan vara så att ett företag ger en produkt\r\nnamnet Amfetamin eller LSD. Skall vi kunna ha\r\nlagar som på något sätt ingriper mot sådant?</pre><pre>Motståndarna till en skärpning av reklamförbudet\r\nbrukar hävda att en ytterligare skärpning i Sverige\r\nbara innebär konkurrensfördelar för de företag som\r\nändå kan få ut sin reklam och att effekten bara blir\r\nen förskjutning av marknadsandelarna, till de\r\nutländska företagens fördel.</pre><pre>Denna typ av argument används ju också när vi\r\ndiskuterar vapenexport eller barnpornografi. Men\r\npå detta område, liksom på många andra, måste\r\nfaktiskt någon börja. Någon måste gå i täten.</pre><pre>Sten Svensson talade här så vackert om att Sverige\r\nkanske blir det första land som når målet när det\r\ngäller detta med 80 % icke-rökare år 2000.</pre><pre>Jag kan för mitt liv inte begripa att denna regering\r\nsom anser sig vara så kompetent -- exempelvis kan\r\nman ju åstadkomma Europas bästa skola och under\r\nnågra hektiska nätter klara förhandlingar i\r\nbetydligt större frågor än vad det här handlar om --\r\ninte skulle klara att på ganska kort tid få fram en\r\nlagstiftning som innebär en skärpning av ingreppen\r\nmot den typ av fullständigt vanvettiga metoder i\r\nform av smygreklam o.d. som tillämpas.</pre><pre>Med detta yrkar jag bifall till utskottets hemställan.</pre><pre>Anf. 155  STEN SVENSSON (m) replik:</pre><pre>Herr talman! Vi diskuterar här i riksdagen den\r\nsvenska lagstiftningen. Jag sade i mitt\r\nhuvudanförande att den reklam som vi i Sverige har\r\ninte är vilseledande med den utformning som den\r\nhar i dag. Jag vill också peka på det faktum att\r\ntobaksreklamen redan är mycket noga reglerad.\r\nDen är också mycket balanserad. I de annonser som\r\nvi får se i Sverige upptar varningstexten minst 20 %\r\nav ytan. Med ett förbud försvinner den möjligheten.\r\nDet har alla klart för sig. I stället blir det en annan\r\nsituation.</pre><pre>Detta ville vi förhindra när vi förra gången frågan\r\nbehandlades -- det var i maj 1993 -- sade att det\r\nbehövdes en ordentlig analys. Det gäller ju att få\r\nreda på vilka följdverkningarna blir när man går in\r\npå det här området.</pre><pre>När det gäller vår grundlag -- med den\r\nyttrandefrihets- och tryckfrihetslagstiftning som vi\r\nnu har i vårt land -- är det väldigt svårt att göra de\r\nförändringar som motionärerna här begär. Därför\r\nhar jag sagt att det är viktigt att analysen görs\r\nnoggrant och att resultatet av den redovisas, så att\r\nvi här i riksdagen får ett fullödigt underlag att ta\r\nställning till innan man går vidare.</pre><pre>Jag sätter faktiskt stor tilltro till informations- och\r\nopinionsbildningsåtgärder. Jag påminde i mitt\r\nhuvudanförande om den antirökkampanj här i\r\nSverige för en tid sedan som har gett väldigt goda\r\nresultat. Jag påvisade också att rökningen minskar\r\nkraftigt. Detta har vi lyckats åstadkomma utan att\r\ngöra ingrepp i gällande lagstiftning.</pre><pre>Anf. 156  JOHAN LÖNNROTH (v) replik:</pre><pre>Herr talman! Jag sade redan i mitt första inlägg att\r\ndetta är svårt. Men frågan är om Sten Svensson\r\ntänker hjälpa till med att få igenom åtgärder som\r\nmotverkar den typ av smygreklam som vi hört talas\r\nom i flera exempel här i kammaren.</pre><pre>Är det så att man i regeringskansliet, där Sten\r\nSvensson har betydligt bättre kontakter än jag,\r\narbetar aktivt med problemet? Försöker man få\r\nfram en effektiv lagstiftning, eller är innebörden i\r\ndet som Sten Svensson säger egentligen bara att det\r\nhela är ett uppehållande försvar för att i själva\r\nverket försvara en regering som inte tänker göra\r\nnågot åt problematiken?</pre><pre>Anf. 157  STEN SVENSSON (m) replik:</pre><pre>Herr talman! För tredje gången i dagens debatt\r\nkonstaterar jag att regeringen redan har den här\r\nfrågan under beredning. Därför hävdade jag att ett\r\ntillkännagivande inte var behövligt i den här\r\nsituationen.</pre><pre>Vidare har jag hävdat att man skall göra en\r\nordentlig analys och att man skall titta på de olika\r\nrättigheterna -- varumärkesskyddet,\r\ntryckfrihetsförordningen, yttranderättsfriheten\r\netc. -- för att vi här i riksdagen skall få ett fullödigt\r\nunderlag. Då får vi betydligt bättre möjligheter att\r\növerblicka konsekvenserna av förändringarna. När\r\nman skall genomföra detta måste man vara distinkt\r\noch klar, så att man inte åstadkommer sidoeffekter\r\nsom vi inte alls vill ha. Man måste ha kunskaper om\r\ndetta. Det är vad jag har gett uttryck för.</pre><pre>Anf. 158  JOHAN LÖNNROTH (v) replik:</pre><pre>Herr talman! Om man går igenom alla frågor som\r\nregeringen och regeringskansliet tittar på -- frågor\r\ndär man har hänvisat till att en djupgående analys\r\npågår osv. -- tror jag att listan blir oändligt lång. Det\r\nintressanta är dock inte om man tittar på frågan\r\nutan om vi kommer att få se ett konkret förslag om\r\nSten Svenssons linje skulle segra vid voteringen här\r\ni kammaren om ett par veckor.</pre><pre>Anf. 159  JERZY EINHORN (kds) replik:</pre><pre>Herr talman! Det är sent på kvällen. Men för att det\r\nskall bli rätt i protokollet vill jag säga följande.</pre><pre>Jag vill tacka Johan Lönnroth för det han sade om\r\nmitt anförande. Men jag vill nämna att jag inte har\r\nsagt att man inte får kritisera dem som arbetar med\r\nförtäckt tobaksreklam. Vad jag däremot har sagt är\r\natt jag personligen inte tycker att man skall\r\nkritisera. De kämpar för sitt levebröd på det sättet.\r\nSedan kan man tycka vad man vill om det sätt på\r\nvilket det görs.</pre><pre>Jag har också sagt att jag tycker att man skall vara\r\nkritisk mot oss om vi inte gör tillräckligt mycket i\r\ndenna fråga. Jag menar då att man skulle ha varit\r\nkritisk mot mig om jag inte hade gått upp i debatten\r\nhär i kväll.</pre><pre>Vi här har lyckats att få vissa frågor behandlade\r\nutan att de har blivit politiserade. Jag vill återigen\r\nsäga att jag har framfört att det är min personliga\r\nuppfattning att jag inte anser att just denna fråga\r\nlämpar sig för politisering. Jag hoppas att den inte\r\när politiserad vid voteringen den 16 februari.</pre><pre>Anf. 160  JOHAN LÖNNROTH (v) replik:</pre><pre>Herr talman! Det är bra att vi har fått detta klarlagt.\r\nMen samtidigt tycker jag att det är synd att just\r\nJerzy Einhorn avstår från att rikta kritik mot de\r\nföretag som använder sig av nämnda metoder. Jag\r\ntror nämligen att Jerzy Einhorns ord väger tungt\r\njust där.</pre><pre>När det sedan gäller detta med om man vill kalla det\r\nhela för politisering eller inte vet jag inte om det\r\nskulle vara särskilt ''politiskt'' om Jerzy Einhorn\r\nriktade ett skarpt moraliskt upprört angrepp mot de\r\nföretag som använder sig av nämnda typ av\r\nreklammetoder för att sprida tobaksrökningen\r\nbland ungdom.</pre><pre>Anf. 161  MIKAEL ODENBERG (m):</pre><pre>Herr talman! Jag håller gärna med tidigare talare\r\nsom har framhållit hur farligt det är att röka. Det\r\när farligt. Ja, det är alldeles förskräckligt farligt. I\r\nsjälva verket är rökning en av de hälsovådligaste\r\nsaker som man kan ägna sig åt.</pre><pre>Från den utgångspunkten har även jag\r\nuppfattningen att det är bra om bruket av tobak kan\r\nminskas.</pre><pre>Jag skulle vilja fästa kammarens uppmärksamhet\r\npå att vi i Sverige har lyckats ganska bra med att\r\nminska tobakskonsumtionen. Vi har gjort det med\r\ntraditionella metoder, nämligen en sorts\r\nstraffbeskattning av tobaksprodukter. Det är för\r\növrigt en metod som är mycket effektiv med tanke\r\npå de ungdomar som så många talare brukar\r\nförbarma sig särskilt över. Jag tycker att det är\r\nbefogat med rimliga regler för att skyddda tredje\r\nman som inte röker, och jag tycker att det är rimligt\r\nmed en politik på det här området som bygger på\r\nupplysning och information om tobakens\r\nskadeverkningar. Det särskilda ansvaret ligger på\r\nfamilj, skola och sjukvård.</pre><pre>Jag var inte övertygad om behovet av en tobakslag\r\nnär den frågan diskuterades i maj förra året, men\r\njag tyckte att regeringen ändå lade fram ett ganska\r\nbalanserat förslag. Det som hände var att\r\nSocialdemokraterna, som också traditionellt brukat\r\ninta en ganska balanserad hållning i de här\r\nfrågorna, inte längre kunde hålla sig. Här fanns en\r\nmöjlighet att köra över regeringen. Då kunde man\r\nsläppa loss Rinaldo Karlsson i manegen, och det\r\ngjorde man.</pre><pre>Man fick snabbt stöd av Ny demokrati, som ju så\r\nlänge det inte gäller sprit är en av de mer\r\nframträdande företrädarna för förbud och\r\nrestriktioner här i kammaren, har det successivt\r\nunder mandatperioden visat sig. Med stöd av\r\nenskilda ledamöter i övriga partier som tror att\r\nrestriktioner och pekpinnar är det bästa sättet att\r\nåstadkomma förändringar av mänskligt beteeende\r\nfick man en majoritet för att beställa skärpningar av\r\ntobakslagen innan trycksvärtan ens hade hunnit\r\ntorka.</pre><pre>Det är intressant att se vad som händer sedan. Nu\r\nhar beställningen effektuerats av regeringen. Är\r\nman då nöjd? Nej då. Kammaren är inte överfylld,\r\nmen i den mån den fylkas av någonting så fylkas den\r\nav intresserade motionärer som begär ytterligare\r\nrestriktioner och pekpinnar utöver dem man fick\r\nigenom förra gången. Samma allians av\r\nsocialdemokrater och förbudsivrande\r\nnydemokrater formerar en majoritet i\r\nsocialutskottet som skall gå längre.</pre><pre>Jag menar att det beslut man fattade i maj förra året\r\nvar något slags trendbrott. Det innebar att vi i\r\nSverige flyttade över tyngdpunkten i arbetet mot ett\r\nskadligt tobaksbruk från de traditionella\r\nåtgärderna information, upplysning och\r\nbeskattning och lade den på förbud, restriktioner\r\noch pekpinnar. Jag tycker att det är synd, framför\r\nallt av två skäl. Det första och mest påtagliga skälet\r\när att det traditionella arbetssättet har visat sig vara\r\nframgångsrikt. Det andra skälet till att det är synd\r\när att det enligt min uppfattning devalverar\r\nriksdagens anseende i vanliga människors ögon.</pre><pre>Hur mycket Rinaldo Karlsson än orerar om\r\nmarknaden i talarstolen och berättar om hur ni i\r\nsocialutskottet skall ta tag i problemen handlar den\r\nhär frågan i dag lika litet som den gjorde det den 27\r\nmaj förra året om en kamp mellan å ena sidan ett\r\nvitt hälsointresse och å andra sidan ett svart intresse\r\nrepresenterat av en profithungrig multinationell\r\ntobaksindustri. Det är inte vad det handlar om. Vad\r\ndet handlar om är ansvarsfördelningen mellan å ena\r\nsidan vilka beslut som vanliga individer och\r\nmedborgare i vårt samhälle skall få fatta alldeles på\r\negen hand och å andra sidan vilka beslut som\r\npolitiker och beslutsfattare i t.ex. riksdagen skall\r\nhantera.</pre><pre>Nu har vi fått beställningen med sina olika delförslag\r\nverkställd. Jag såg att den innehöll förbud mot\r\nrökning t.o.m. utomhus, inte generellt, men på vissa\r\nplatser. Det som jag tycker är principiellt mest\r\nbetänkligt -- jag var inne på det när vi diskuterade\r\ntobakslagen förra gången -- är naturligtvis de\r\ninskränkningar i yttrande- och tryckfriheten som\r\ndet innebär när man får ett förbud mot kommersiell\r\nreklam.</pre><pre>Jag skall inte överbetona konsekvenserna av detta,\r\neftersom det är klart att yttrandefriheten och\r\ntryckfriheten inte försvinner därför att man har ett\r\nförbud mot tobaksreklam, lika litet som de gjorde\r\ndet när vi införde ett förbud mot alkoholreklam.\r\nMen det innebär en inskränkning, och det är alltid\r\nprincipiellt intressant och principiellt viktigt. Nu\r\nförs det dess värre inte så mycket principiell debatt\r\nnär det gäller tobak, för där är det jesuitiska\r\nprinciper som får gälla. Där helgar ändamålet\r\nmedlen. Då kommer argumenten av typ: Det är\r\nbarns och ungdomars frihet från tobak som vi skall\r\ndiskutera, inte tobaksindustrins frihet att lura på\r\nvanliga dödliga människor sina produkter.</pre><pre>Det kan ligga något i det. Men lika fullt kvarstår\r\nfaktum, att inför man ett totalt kommersiellt\r\nreklamförbud så innebär det en inskränkning i\r\nyttrande- och tryckfriheten som endast är möjlig\r\ndärför att vi råkar ha en speciell undantagsparagraf\r\ni tryckfrihetsförordningen. Som på beställning\r\nkommer nästa problem. Förbjuder man den\r\nkommersiella reklamen leder det naturligtvis till en\r\nökning av den s.k. smygreklamen. Då måste den\r\nockså förbjudas, och då måste vi gräva djupare i\r\ntryckfrihetsförordningen.</pre><pre>För mig bygger värnet om fri- och rättigheter på att\r\nman inte skall göra inskränkningar bara därför att\r\nman ogillar en viss företeelse. I både den föregående\r\noch den här debatten om tobakslagen förefaller det\r\ni vart fall mig som om många av förslagen styrs av\r\njust tyckande. Man borde i alla fall ha två kriterier.\r\nEtt kriterium borde vara att det man försöker\r\nåstadkomma är någonting med mycket högt\r\nskyddsvärde. Där kan vi se av en nyligen aktuell\r\ndiskussion att inte ens ett förslag med så högt\r\nskyddsvärde som att göra ingrepp i\r\ntryckfrihetsförordningen för att förhindra\r\nhanteringen med barnpornografi är särskilt lätt att\r\nåstadkomma utan att det får räckvid och\r\nkomplikationer som kräver noggranna\r\növerväganden. De noggranna övervägandena pågår\r\njust nu.</pre><pre>Det borde också vara så, om man vill göra ingrepp\r\ni yttrande- och tryckfrihetens principer, att man\r\nåtminstone hade en viss säkerhet i sin bedömning av\r\nom de åtgärderna över huvud taget ger någon effekt.\r\nGer de ingen effekt använder man onekligen mer\r\nvåld än nöden kräver. Det är ingen som har visat att\r\nde har effekt. Över huvud taget vilar hela\r\nreklamförbudet på en mycket bräcklig grund.</pre><pre>Jag minns att det figurerade mycket statistik i\r\ndebatten om tobakslagen den 27 maj förra året. Det\r\nbollades med åtskillig statistik. Man försökte bevisa\r\nolika saker. Den enda bestämda slutsatsen man\r\nkunde dra av den där statistikexercisen var att man\r\nfaktiskt inte kan dra några bestämda slutsatser.</pre><pre>Statistiska centralbyrån kom den 13 december 1993\r\nmed en jämförande statistisk studie av\r\ntobakskonsumtionen i de nordiska länderna från 70-\r\ntalets början till 90-talets början. Det visade sig att\r\nden totala konsumtionen av röktobak under de här\r\n20 åren har minskat, i Sverige med 25 %, i Finland\r\nmed 7 %, i Danmark var den ungefär lika och i\r\nNorge ökade konsumtionen av röktobak med 8 %.\r\nDet är notabelt att man i Norge har ett\r\nreklamförbud. I Finland har man det också. Där\r\nhar vi en påfallande hög andel ungdomar som röker.\r\nJag försöker med detta inte säga att det blir fler som\r\nröker därför att man inför ett reklamförbud. Men\r\njag vill med bestämdhet hävda att ingen på ett\r\növertygande sätt har kunnat visa att ett\r\nreklamförbud ens leder till de åsyftade resultaten.\r\nHar man redan från början mycket principiella\r\ninvändningar mot den tekniken att stifta lag på, blir\r\nman inte mindre tveksam om hela\r\nlagstiftningsmanövern vidtas utan att det leder till\r\nnågra som helst resultat i praktiken.</pre><pre>Enligt min uppfattning misshandlade socialutskottet\r\nregeringens tobakslagsproposition redan förra\r\ngången. Nu har man fått ett nytt beställt\r\nbetänkande. Misshandeln fortsätter, herr talman.\r\nJag kommer naturligtvis att i en votering mellan\r\nutskottsmajoritetens förslag och den i utskottet\r\navgivna reservationen stödja reservationen. Men\r\nmin utgångspunkt är faktiskt att stå kvar vid den\r\nuppfattning jag hade när vi behandlade tobakslagen\r\nförra gången, nämligen att den propositionen\r\ninnebar ett balanserat förslag.</pre><pre>Mot den bakgrunden, herr talman, ber jag att under\r\nmom. 1 i utskottets hemställan få yrka bifall till den\r\nav mig själv och Knut Billing avgivna motionen\r\n1993/94:So33, innebärande avslag på propositionen.</pre><pre>Anf. 162  LEIF BERGDAHL (nyd) replik:</pre><pre>Herr talman! Jag skulle först vilja komplettera\r\nhistorieskrivningen angående Ny demokratis roll.\r\nJag hade hand om frågan tillsammans med Stefan\r\nKihlberg i utskottet. Vi väckte en partimotion, och\r\nvi trodde i vår enfald att vi hade hela partiet med\r\noss. Det visade sig vid omröstningen att av de 24\r\nledamöterna var det bara fyra stycken som stödde\r\noss. Men att utskottets ställningstagande stämde\r\növerens med Socialdemokraternas gjorde att det\r\nblev ett strömhopp av folkpartister, centerpartister\r\noch kds:are till det socialdemokratiska-ny\r\ndemokratiska lägret. Vid omröstningen i kammaren\r\nröstade man enligt de siffror jag nämnde. Men det\r\nvar inte vi som avgjorde frågan. Det var faktiskt\r\nregeringskolleger till Moderaterna som hoppade\r\növer. Det var de som avgjorde frågan.</pre><pre>Vidare har vi frågan om alkoholförbud. Alkoholen\r\ni motsats till tobaken har vetenskapligt bevisat goda\r\neffekter i måttliga doser. Tobaken har inte några\r\ngoda effekter som har bevisats vetenskapligt.</pre><pre>Det finns inte denna intensiva reklamföring av\r\nalkohol som riktas till ungdomen. Det finns inte\r\nstövlar som heter Long John eller skjortor som heter\r\nAbsolut. Det är en avsevärd skillnad. Var och en får\r\nröka hur mycket de vill. Jag lägger mig inte i det.\r\nDet får var och en avgöra själv. Men när barnen\r\nförleds blir jag uppriktigt sagt förbannad.</pre><pre>Anf. 163  MIKAEL ODENBERG (m) replik:</pre><pre>Herr talman! Jag har ingen anledning att ägna mig\r\nåt någon fördjupad historieskrivning eller att\r\nsärskilt framhålla Ny demokratis betydelse i\r\nsammanhanget.</pre><pre>Jag pekar på den litet bisarra omständigheten att\r\ndet parti som påstår sig komma från verkligheten\r\noch som skall göra upp med förmynderi och\r\npolitikervälde, visar sig i praktiskt handling i många\r\nfrågor vara ett mycket starkt förbudsinriktat parti.\r\nDet är en intressant notering. Att sedan Leif\r\nBergdahl och Stefan Kihlberg är mer\r\nförbudsinriktade än flertalet andra i gruppen är i\r\nsammanhanget ingen tröst.</pre><pre>Faktum kvarstår att det är förbud och restriktioner\r\nsom gäller för Leif Bergdahl, så länge det inte\r\nhandlar om att knäcka några öl om dagen. Det går\r\nbra och är tydligen hälsosamt. Förmodligen beror\r\ndet på att Leif Bergdahl civilt är thoraxkirurg och\r\ninte sysslar med att operera längre ner i\r\nmänniskokroppen. Då hade han kanske haft en\r\nannan inställning till vilka varor och produkter som\r\nborde förbjudas.</pre><pre>Anf. 164  LEIF BERGDAHL (nyd) replik:</pre><pre>Herr talman! Det var många saker. Jag är inte\r\nnågon förbudsivrare. Men i fråga om tobak och\r\nnarkotika är jag definitivt för förbud -- särskilt när\r\ndet gäller tobak och förledande av barn.</pre><pre>Ny demokrati var som nytt parti utsatt för en enorm\r\npåverkan av tobakslobbyn. Ni såg väl i Dagens\r\nNyheter artikeln i samband med debatten. Den var\r\nen dolkstöt i ryggen. Artikeln var naturligtvis\r\ninplanterad från tobaksindustrin -- i varje fall enligt\r\nen Expressenjournalist som ringde mig i dagarna i\r\ndenna fråga. I det fallet var partiet utsatt för en\r\nenorm press och påverkan. Jag lyckades inte\r\növertala mina kolleger -- tyvärr.</pre><pre>Anf. 165  MIKAEL ODENBERG (m) replik:</pre><pre>Herr talman! Liknelsen mellan tobaksprodukter\r\noch narkotika är inte särskilt välfunnen. När det\r\ngäller narkotika är jag en mycket ihärdig, för att\r\ninte säga dogmatisk, förbudsivrare. Nu är\r\nnarkotika en gång för alla en olaglig och förbjuden\r\nprodukt.</pre><pre>Jag hade haft mer respekt för Leif Bergdahls\r\nförhållningssätt om han i kammaren hade föreslagit\r\nett förbud mot tobaksprodukter. Då hade hans\r\növriga förbud fått något av logik över sig. Nu har\r\nhan inte gjort det. Då får hans övriga förslag mer\r\nkaraktären av privat personligt tyckande över sig.\r\nDet är principlöst, och det har litet att göra med\r\nförändringar av grundläggande fri- och rättigheter\r\ni svensk lagstiftning.</pre><pre>Anf. 166  JERZY EINHORN (kds) replik:</pre><pre>Herr talman! Jag har stor respekt för Mikael\r\nOdenberg och för hans stora intresse av att slå vakt\r\nom våra fri- och rättigheter. Jag vill inte kalla detta\r\nför något annat än vad det är: Jag måste reagera när\r\nMikael Odenberg säger att vi som har en annan\r\nåsikt är förbudsivrare. Det är hårda ord.</pre><pre>Vi har olika uppfattning om effekterna av\r\ntobaksreklamen, Mikael Odenberg. Jag tycker att\r\nden bästa undersökningen är den omfattande\r\nundersökningen som gjorts av WHO. Den visar att\r\ni de länder som infört ett förbud mot direkt och\r\nbegränsat indirekt tobaksreklam har förekomsten\r\nav rökare minskat fyra gånger snabbare.</pre><pre>Vi skiljer oss åt litet grand i uppfattningen om hur\r\nmycket tobaksbruket har lyckats minska i Sverige.\r\nDet är sant att många välutbildade män har slutat\r\nröka. Men vi har aldrig haft så många barn som har\r\nbörjat röka. Medelåldern för dem som börjar röka\r\ni Sverige är 14--15 år. 60 % av de sämre utbildade\r\nflickorna i åldern 18--29 år röker. De kan inte sluta\r\nröka när de vid 20 års ålder blir gravida.</pre><pre>Jag tycker att det är mycket viktigt med fri- och\r\nrättigheter. Jag tycker att det viktigt att slå vakt om\r\nde beslut som ansvarsfulla individer fattar. Vi skall\r\ninte föregripa deras beslut. Men de ansvarsfulla\r\nindivider vi diskuterar här är pojkar och framför\r\nallt flickor i 14--15 års ålder. Jag undrar om det är\r\nså ansvarsfullt att locka dem till att bli vanerökare.</pre><pre>Anf. 167  MIKAEL ODENBERG (m) replik:</pre><pre>Herr talman! Jag kan gärna vidgå att det epitet jag\r\nhar använt i debatten, förbudsivrare, naturligtvis är\r\nett provokativt begrepp. Jag kan försäkra Jerzy\r\nEinhorn -- och andra med samma uppfattning -- att\r\ndet skall tolkas som ett provokativt samlingsnamn\r\npå dem som mer betonar olika typer av restriktioner\r\nän det som jag har betonat. Det skall inte ses som ett\r\nuttryck för ringaktning eller bristande respekt för\r\natt Jerzy Einhorn och andra har en annan\r\nuppfattning i sak. Det har jag naturligtvis full\r\nrespekt för.</pre><pre>Vid sidan om de principiella frågorna rörande\r\nyttrandefriheten, menar jag, finns det en dålig\r\ndokumentation av att reklamförbud har en effekt.\r\nDen jämförande studien gjord av Statistiska\r\ncentralbyrån belägger ingalunda att reklamförbud\r\nskulle ha någon effekt. Jag refererade i debatten i\r\nmaj till den jämförande studie mellan 33 länder som\r\nNational Toxic Substances Board på Nya Zeeland\r\ngjort. Deras slutsats var så vag att den kan\r\nsammanfattas med att det var mer sannolikt att\r\nförbud mot reklam orsakade en minskning av\r\ntobakskonsumtionen än att det inte åstadkom en\r\nminskning. Mera handfasta slutsatser än så gick det\r\ninte att dra trots jämförande studier i 33 länder. Det\r\nsäger naturligtvis något om det bristande underlag\r\nsom finns för det ganska långtgående beslut som\r\nkammaren tycks vilja fatta.</pre><pre>Jag är, i likhet med Jerzy Einhorn, bekymrad över\r\natt det är så många ungdomar som röker. Men jag\r\när inte övertygad om att det reklamförbud som nu\r\nskall drivas igenom som det yttersta provet på\r\npolitisk handlingskraft kommer att visa sig särskilt\r\nverkningsfullt. Det har det i varje fall inte gjort i\r\nFinland när det gäller att hindra ungdomar från att\r\nröka.</pre><pre>Anf. 168  JERZY EINHORN (kds) replik:</pre><pre>Herr talman! Jag tackar Mikael Odenberg för vad\r\nhan citerade. Han citerade Folkhälsogruppens\r\nskrift. Jag vill bara nämna att jag var ordförande i\r\nden arbetsgrupp som gjorde den internationella\r\ngenomgången av effekterna av tobaksreklam -- både\r\nförtäckt och direkt reklam. Vi arbetade med dessa\r\nfrågor i nio månader, och vi hade tillgång till flera\r\nexperter som samlade allt material. Mikael\r\nOdenberg citerade den rätt omfattande skriften.\r\nFolkhälsogruppen tillsattes av regeringen på\r\nbegäran av riksdagen.</pre><pre>Anf. 169  MIKAEL ODENBERG (m) replik:</pre><pre>Herr talman! Det citatet har i sin tur refererats av\r\nden tobaksutredning som avgav sitt betänkande för\r\nnågra år sedan. Men det är det sakliga innehållet i\r\ncitatet som är det intressanta. Inte ens en så stor\r\njämförande studie som den som gjordes i Nya\r\nZeeland ledde till någon handfast slutsats. Till detta\r\nkommer den nya statistik som Statistiska\r\ncentralbyrån presenterade så sent som den 13\r\ndecember.</pre><pre></pre><pre>Utan att göra anspråk på att ha nått några högre\r\nakademiska höjder just i statistik vill jag ändå\r\nhävda att ur de siffrorna går det faktiskt inte att\r\nutläsa att reklamförbuden i Norge och Finland haft\r\nnågon som helst inverkan på tobakskonsumtionen.\r\nI vart fall går det inte att bevisa vare sig det ena eller\r\ndet andra. Då tycker jag inte att man skall försöka\r\ngöra det heller.</pre><pre>Anf. 170  RINALDO KARLSSON (s)\r\nreplik:</pre><pre>Herr talman! Det är klart att vi har blivit hårdare\r\nunder senare år när det gäller tobaken. För 10-15 år\r\nsedan var det inte många av oss som visste att\r\nrökningen var något större problem. Vi vet ju hur\r\nvi satt och blossade och hur mammor ammade barn\r\noch rökte. Ju mer upplysta vi har blivit och ju mer vi\r\nhar provat har vi sett att det är farligt med rökning.</pre><pre>Vi kan säga att det är det senaste året som vi har\r\nskrikit efter lagstiftning, eftersom vi menar att det\r\ni första hand är med information som man skall nå\r\nfram till människorna. Som alla vet, har vi lyckats\r\nganska bra med att få äldre människor att sluta\r\nröka, men bland ungdomarna ökar gruppen av\r\nrökare -- Jerzy Einhorn nämnde sextonåriga\r\nlågutbildade flickor. Detta är ju ett stort problem.</pre><pre>Skulle det vara så att reklamen inte har effekt,\r\nvarför slänger man då ut hundratals miljoner på\r\nreklam? De som gör det vill att folk skall börja\r\nröka, det är helt självklart.</pre><pre>Åtminstone vi som sitter i socialutskottet, som har\r\nhand om folkhälsan och som ser problemen, måste\r\nta till oss vad vi har fått erfara. Många av oss har\r\nvarit på lungkliniker och sett hur det ser ut,\r\nmänniskor som över huvud taget inte kan andas. Vi\r\nhar själva fått andas genom sugrör för att förstå hur\r\nastmatiker far illa av rökningen. Det finns\r\nungdomar som aldrig kan gå ut på ett diskotek eller\r\nett kafé för att de är allergiska mot rökning. Sådana\r\nmänniskor måste vi ta hand om, de svagaste i\r\nsamhället.</pre><pre>Sten Svensson sade att vi inte skulle kunna fatta\r\nbeslut därför att vi inte kan tala om precis hur\r\nlagstiftning och regler ser ut. Då kom jag på att här\r\nsatt man för ett par år sedan och röstade för att vi\r\nskulle söka inträde i EG. Jag visste då inte vad hela\r\nregelsystemet där innebar, men nu får vi väl se det.\r\nSå inte behöver vi kunna detaljerna för att ha en\r\nåsikt och ställa krav på regeringen.</pre><pre>Vi ställer inte krav på regeringen för att vara stygga\r\nmot den, men vi sitter inte heller här för att hålla\r\nden under armarna om den inte gör ett gott arbete.</pre><pre>Anf. 171  MIKAEL ODENBERG (m)\r\nreplik:</pre><pre>Herr talman! Sanningen är ju den att varje gång\r\nregeringen kommer tillbaka har Rinaldo Karlsson\r\nkommit på några nya krav som är lämpliga att föra\r\nfram, nya pigga restriktioner som kan införas. Jag\r\nmenar att detta är fullständigt kontraproduktivt.\r\nDen enda effekten av den typen av åtgärder är att\r\nman devalverar riksdagens anseende hos svenska\r\nfolket. Det är inte en effektiv metodik för att\r\nkomma till rätta med tobakens skadeverkningar.\r\nHårda satsningar på information och upplysning, i\r\nkombination med en vettig skattepolitik på\r\nområdet, är betydligt mer verksamma medel.</pre><pre>På Rinaldo Karlsson låter det som om vi\r\ndiskuterade utifrån serierna som åberopades\r\ntidigare. Vi har dock restriktioner för\r\ntobaksreklamen i Sverige. Vi har ganska\r\nomfattande restriktioner redan i dag. Det skall vara\r\nvarningstexter, reklamen får inte vara\r\nprovocerande och påträngande, den får inte vara\r\nspeciellt riktad till ungdomar, osv. Vi utgår ju inte\r\nifrån den reklammarknad som man kan tro att vi\r\nhar när man hör Rinaldo Karlsson beskriva\r\nsituationen.</pre><pre>Anf. 172  INGRID NÄSLUND (kds):</pre><pre>Herr talman! Vad är det vi värdesätter mest här i\r\nlivet? Det går säkert att få många olika svar på den\r\nfrågan. Man kan räkna upp sådana saker som\r\nungdom och skönhet. Kanske många talar om\r\nfamiljen, att känna närhet till människor man\r\nälskar eller att få arbeta med det som man tycker\r\nom. Men en sak som ofta brukar nämnas i det\r\nsammanhanget är hälsa. Vi värdesätter att ha en\r\ngod hälsa.</pre><pre>Allt eftersom åren går värdesätter vi hälsan ännu\r\nmer än vi kanske gör när vi är unga, därför att när\r\nvi är unga är vi odödliga. Då tror vi inte att\r\nnågonting kan drabba oss. Då vet vi att livet är långt\r\noch härligt och skönt. Det är därför som jag menar\r\natt vi som är vuxna och har hunnit litet längre måste\r\ngöra allt vi kan för att skydda barns och ungdomars\r\nhälsa.</pre><pre>Det har talats här om att människor skall ta ansvar\r\nför sig själva. Det har talats om att man kanske inte\r\npåverkas så mycket av reklam. Men när det gäller\r\nungdomar vet vi som har sysslat med att informera\r\ni de här frågorna att det är attitydpåverkan som\r\nbetyder allra mest, inte att man kommer med fakta\r\ni sammanhanget. Det måste man göra hela tiden,\r\nman måste tala om hur det hela förhåller sig\r\nbiologiskt, vilka skador den drabbas av som börjar\r\nröka, men det är inte detta som gör mest intryck på\r\nungdomar. Det är frågan om att försöka skapa en\r\nattityd till att röka, att börja röka eller inte börja\r\nröka.</pre><pre>Påverkan i fråga om droger är i mycket en fråga om\r\nattitydpåverkan, och då vet vi att reklam spelar en\r\nroll. Hur vet vi det då? Ja, jag skulle vilja säga att\r\ndet största beviset på det är inte undersökningar om\r\nreklam har spelat roll för den ena eller andra varan,\r\nutan det största beviset på att reklam spelar en roll\r\nnär det gäller att sälja varor eller påverka attityder\r\när att de som vill sälja varan använder sig av\r\nreklam. Det är inte några idioter som håller på att\r\nförsöka sälja varor och som häver ut miljarder för\r\natt lansera varor av ett visst slag. De gör de därför\r\natt de tror att reklamen har effekt.</pre><pre>Det kan vara svårt att belägga genom den ena eller\r\nden andra undersökningen vad det är som har\r\nåstadkommit att bruket går upp eller bruket går\r\nner, därför att samtidigt är de människor som röker\r\neller inte röker, de som börjar röka och de som\r\nslutar röka, utsatta för en massa olika åtgärder --\r\nför att få dem att sluta röka, för att få dem att aldrig\r\nbörja, för att få dem att börja röka. Därför är det\r\nväldigt svårt att renodla sådana här\r\nundersökningar.</pre><pre>Jag tror därför att det är svårt att belägga att reklam\r\nhar effekt eller inte har effekt. Däremot talar de\r\nmiljarder som satsas på reklam av olika slag om att\r\ndet finns några som tror på reklam, och det är de\r\nsom vill lansera eller försälja en vara.</pre><pre>Jag har hört till dem som har motionerat i den här\r\nfrågan. I den här omgången har jag inte motionerat\r\nom förbud mot förtäckt reklam, därför att det har\r\nJerzy Einhorn gjort från vårt partis sida, och det har\r\nLiisa Rulander och Fanny Rizell gjort, och jag vill\r\nredan nu säga att jag yrkar bifall till de motionerna\r\noch därmed till utskottets hemställan.</pre><pre>Anledningen till att jag inte motionerat om den\r\nsaken var alltså att det redan fanns motioner från\r\nvårt håll. Men under allmänna motionstiden har jag\r\nmotionerat om information, därför att jag tror\r\nväldigt mycket på information. Jag har fått till svar\r\natt det kravet redan är tillgodosett, att det pågår så\r\nmycket information och att man förväntar sig att\r\nden skall fortsätta. Det gör naturligtvis jag också,\r\nmen jag menar att informationen behöver\r\nintensifieras.</pre><pre>Jag tänker inte uppehålla mig så mycket vid den\r\nfrågan här i dag, eftersom vi kan ta ytterligare ett\r\nlitet steg framåt mer än vad propositionen\r\nföreslagit, även om den har nämnt om\r\növerväganden. Men när jag har lyssnat till Sten\r\nSvensson har jag inte fått något särskilt stort\r\nförtroende för att dessa överväganden skulle kunna\r\nresultera i någonting annat än att man säger nej till\r\nett förbud mot förtäckt reklam. Jag vet inte om jag\r\nhar missuppfattat någonting, men det var den\r\nuppfattning jag fick. Därför anser jag det säkrast att\r\ngå på de motioner som kräver ett sådant förbud och\r\npå utskottsbetänkandet.</pre><pre>Den uppfattning jag fick var att det nästan var\r\nomöjligt att åstadkomma detta inom ramen för\r\nsvensk tryckfrihets- och yttrandefrihetslagstiftning\r\noch varumärkeslagen. Det märkliga är att andra\r\nländer som både är med i EG och har anslutit sig\r\ntill Pariskonventionen har lyckats med detta. Är det\r\ndå vår tryckfrihetslag som är så annorlunda?</pre><pre>När det inte går att förbjuda barnpornografi inom\r\nramen för vår tryckfrihetslag och när det är\r\nomöjligt att förbjuda förtäckt reklam undrar jag om\r\nvi inte måste titta på den lagen. Jag är den första att\r\nstå för tryckfrihetslagen och yttrandefrihetslagen.\r\nYttrandefrihet är en fråga om att fritt få propagera\r\nför sin åsikt. Det här är inte fråga om några åsikter,\r\nutan det är fråga om att försöka förföra ungdom.\r\nDet är väl känt att mycket av den förtäckta\r\nreklamen och även av den direkta vänder sig direkt\r\ntill ungdomar.</pre><pre>\r\nVi har hört här i dag att det huvudsakligen är 14--\r\n15-åringar som börjar röka. Vi kan inte skryta med\r\natt vi har hunnit särskilt långt när det är 600\r\nungdomar -- jag skulle vilja säga barn -- per vecka\r\nsom börjar röka. Ni är tydligen beredda att ta\r\nansvar för att ni inte gör allt som står i er makt för\r\natt förhindra det. Jag kan med det ansvar jag har\r\nsom riksdagsman inte rösta för att inte göra så\r\nmycket vi kan också på detta område.</pre><pre>Jag kommer tillbaka -- Mikael Odenberg kan vara\r\nalldeles lugn -- när det gäller en åldersgräns. Jag har\r\nockså motionerat om det, men den frågan tänker\r\njag inte driva här i dag. Jag tror inte att det finns\r\nunderlag för ett beslut här i kammaren ännu. Det\r\ntar sin tid att vakna upp -- det gäller det ena\r\nområdet efter det andra. Jag vill använda alla\r\ntillåtna medel och alla medel vi kan göra lagliga.</pre><pre>Jag sätter information väldigt högt. Där vill jag inte\r\natt någon skall missförstå mig. Jag har talat om att\r\ninformation skall ges alltifrån det att barnen är i\r\ndaghemsverksamhet och att den skall vända sig till\r\nhemmen. Den skall vända sig till blivande\r\nföräldrar. Jag menar att den inte bara skall inriktas\r\npå den gravida kvinnan utan också på barnafadern\r\nsom solidariskt bör ställa upp på sin kvinna i det\r\nfallet.</pre><pre>Är det inte oerhört att den grupp som har störst\r\nproblem när det gäller att börja röka och fortsätta\r\nröka är unga kvinnor med dålig utbildning? Hur\r\nkan vi i denna kammare påstå att de inte är öppna\r\nför reklam? Jag tror säkert att dessa kvinnor, som\r\nkanske saknar mycket av livets goda, är öppna för\r\nden reklam som talar om att man är elegant,\r\nstörtskön, framgångsrik osv. när man har cigaretten\r\ni munnen. Verkligheten visar att det är en grupp\r\nsom vi verkligen borde ömma för.</pre><pre>Jag var i Alperna och åkte skidor häromsistens. Jag\r\nskulle vilja säga att Camel mer eller mindre hade\r\nköpt in en italiensk ort. På varje pelare fanns det\r\nen gul vadderad plastkudde som skulle skydda mot\r\nfaran att åka på pelaren och kanske på det sättet\r\nskada sig svårt och dö. På varenda en av dem stod\r\ndet ''Camel''.</pre><pre>På det liftkort som också jag måste bära stod det\r\n''Camel--Adventure'' -- dvs. ''Äventyret''. Det\r\nfanns jättestora affischer som talade om\r\nfriluftsverksamhet och tilldragande\r\näventyrsbetonade sportaktiviteter där det stod\r\n''Camel''. Det fanns inga cigaretter med i\r\nsammanhanget, men på söndagen kom unga\r\nvackert och elegant klädda flickor i gula overaller\r\nmed bruna boots som det stod ''Camel'' på och\r\ndelade ut cigaretter gratis till den som ville ha -- ung\r\nsom gammal.</pre><pre>Det här är kanske svårt att förbjuda i lag, men jag\r\nyrkar på att regeringen skyndsamt utreder om det\r\när möjligt att komma åt den indirekta reklamen.\r\nOm vi behöver titta på tryckfrihetsförordningar och\r\nandra lagar vill jag se att vi gör det.</pre><pre>Anf. 173  STEN SVENSSON (m) replik:</pre><pre>Herr talman! Jag vill gärna svara Ingrid Näslund på\r\nden fråga hon ställde till mig.</pre><pre>Det är självfallet på det sättet att regeringen håller\r\npå och gör en studie av denna fråga. Det har jag\r\nockså sagt flera gånger i dagens debatt. Det faktum\r\natt man inte nu kan ta fram ett förslag är också\r\nredovisat i propositionen. Det behöver inte göras\r\nnågot tillkännagivande, eftersom vi vet att vi kan\r\nsätta tilltro till den regering vars underlag både\r\nIngrid Näslund och jag ingår i.</pre><pre>Fri- och rättigheter har en mycket stark ställning i\r\nden svenska lagstiftningen. Den ser med andra ord\r\nlitet annorlunda ut än i andra länder. Jag är glad\r\növer att Ingrid Näslund säger att man skall vårda\r\ndessa fri- och rättigheter. Det tycker jag är utmärkt.\r\nPå den punkten skiljer sig Ingrid Näslunds\r\nuttalande på ett mycket välgörande sätt från det\r\nmycket vårdslösa uttalande Rinaldo Karlsson\r\ngjorde för en stund sedan.</pre><pre>Man måste veta vad det är för effekter man\r\nåstadkommer när man gör ingrepp i lagstiftningen.\r\nVad man behöver som lagstiftare är ett bra\r\nunderlag. Det är ju här i kammaren som besluten\r\nom lagändringar skall fattas. Vi vill ha ett fullödigt\r\nunderlag i form av en djuplodande analys, så att vi\r\nfår klart för oss att vi träffar rätt och att vi inte\r\nåstadkommer några sidoeffekter som vi inte vill ha.</pre><pre>Anf. 174  INGRID NÄSLUND (kds) replik:</pre><pre>Herr talman! Jag kan inte låta bli att kommentera\r\ndet Sten Svensson sade i ett tidigare inlägg. Han\r\ntalade då om att det var viktigt att man i detta fall\r\ninte åstadkommer ''biverkningar och skador''. Jag\r\nskall inte säga att jag inte förstod vad Sten Svensson\r\nmenade. Han menade naturligtvis ''sidoeffekter'',\r\nvilket han nu sade.</pre><pre>Men skall man tala om biverkningar och skador?\r\nOm man i dagens läge visste vad tobaksbruket\r\ninnebar skulle varan vara förbjuden. Det är inte det\r\nvi diskuterar här i dag. På något konstigt sätt går\r\ndet inte att diskutera den frågan. Egentligen är det\r\notroligt. Vi vet ju att 600 ungdomar börjar röka\r\nvarje vecka. Det är fullständigt makalöst att den\r\nfrågan inte går att diskutera. Om jag skulle ta upp\r\nden diskussionen skulle en överväldigande\r\nmajoritet av kammarens ledamöter tycka att jag\r\ngjorde något oerhört konstigt.</pre><pre>Det konstiga är ju egentligen att vi inte tar upp den\r\ndiskussionen. Vilket läkemedel med samma\r\ninverkan som tobak skulle inte behöva förskrivas\r\npå våra apotek?</pre><pre>Anf. 175  STEN SVENSSON (m) replik:</pre><pre>Herr talman! När jag talar om sidoeffekter och\r\nbiverkningar tänker jag exempelvis på effekter som\r\ninnebär att man snedvrider konkurrensen och att\r\nman slår ut saker och ting som man egentligen inte\r\nvill skall försvinna från marknaden.</pre><pre>Jag ställde några frågor och gav några exempel\r\ntidigare i mitt anförande. De frågorna kvarstår\r\nfortfarande obesvarade.</pre><pre>Jag är överens med Ingrid Näslund om värdet av\r\nopinionsbildning och information. Jag instämmer\r\nmed Ingrid Näslund i uppfattningen att vi skall\r\nintensifiera det arbetet. Det har ju i historisk tid\r\nvisat sig vara väldigt effektivt. Vi lyckades minska\r\nrökningen ganska påtagligt innan vi ens började\r\ndiskutera att göra ingrepp i gällande lagstiftning.</pre><pre>Genom att diskutera nya pekpinnar och förbud,\r\nvilket Mikael Odenberg var inne på, devalverar\r\nman värdet av informations- och\r\nopinionsbildningsåtgärder litet grand. Vi sätter ju\r\nstor tilltro till detta. Låt oss i stället gemensamt\r\nfortsätta att intensifiera det arbetet.</pre><pre>Anf. 176  INGRID NÄSLUND (kds) replik:</pre><pre>Herr talman! När det gäller de eventuella\r\nsidoeffekter som skulle kunna uppstå om vi fick en\r\nlag som även rörde indirekt reklam är jag övertygad\r\nom att de kan lösas betydligt lättare än\r\nhuvudproblemet att få dessa 600 ungdomar per\r\nvecka att icke börja röka. Det är ett betydligt\r\nsvårare problem. Därför anser jag att vi där måste\r\nanvända alla metoder som vi i laglighetens och\r\nrimlighetens namn kan använda. Man måste\r\nfaktiskt skilja på saker som har en oerhörd\r\nbetydelse för folkets hälsa.</pre><pre>Det talas om de betydliga framsteg som vi sägs ha\r\nvunnit på det här området, men de är inte så\r\növerväldigande. Jag föreslår att regeringen\r\nverkligen sätter sig in i siffrorna. Om vi ser på dem\r\nsom börjar varje vecka -- när nu något äldre\r\nmänniskor slutar -- är siffrorna inte speciellt\r\nimponerande. Det har visat sig att av dem som\r\nbörjar när de är riktigt unga är det bara 20 % som\r\nförmår att sluta. Hur skall det gå med dessa\r\nungdomar i 14--15-årsåldern som vecka ut och\r\nvecka in börjar röka? Hur kan vi veta att vi lyckas\r\nfå dem att sluta?</pre><pre>Moderaterna brukar ju vara lyhörda för argument\r\nsom har med ekonomi att göra. Hur kan vi ta det\r\nekonomiska ansvaret för att dessa skall vårdas på\r\nsjukhus. Det kan väl inte vara så att man är så\r\ncynisk att man säger att vi inte behöver se detta som\r\nnågot stort ekonomiskt problem eftersom dessa\r\nmänniskor inte lever som gamla och att vi därför\r\ninte behöver vårda dem. Det är faktiskt den effekt\r\nsom vi får om detta får fortsätta.</pre><pre>Anf. 177  MARGARETA WINBERG (s):</pre><pre>Herr talman! I höstas kunde vi åter läsa\r\nalarmerande uppgifter i pressen om\r\nskadeverkningar av tobaksbruk. Antalet fall av\r\ntobaksrelaterad cancer ökar bland kvinnor. Bara i\r\nStockholmsområdet drabbas årligen 2 000 barn av\r\nluftvägsinfektioner till följd av passiv rökning i\r\nhemmet. För 100 av dem är tillståndet så allvarligt\r\natt de måste få sjukhusvård.</pre><pre>Vi vet att allergierna ökar. Samtidigt tillåts\r\nfortfarande en omfattande tobaksreklam som,\r\nenligt vad riksdagens socialutskott förra gången\r\nskrev, bidrar till att försvaga medvetandet om\r\ntobakens skadlighet och håller myten levande om\r\ntobaken som en harmlös produkt.</pre><pre>Förra våren beslöt först riksdagens socialutskott\r\noch sedan denna kammare att uttala att en viktig\r\nåtgärd i arbetet med att minska tobakens\r\nskadeverkningar, och inte minst för att minska\r\ntobaksbruket bland barn och ungdomar, var att\r\ninföra ett reklamförbud för tobaksprodukter. Vi\r\nsade då att regeringen snarast borde återkomma till\r\nriksdagen med ett lagförslag som förbjuder direkt\r\nreklam för tobaksprodukter. Förbudet borde enligt\r\nvår mening ges en liknande utformning som det\r\nsom gäller för alkoholhaltiga drycker.</pre><pre>För att korrigera Mikael Odenbergs slängiga tal\r\ntidigare om vem som sagt vad och hur många vill\r\njag säga att vid behandlingen i kammaren antogs\r\nutskottets uttalande med en stor majoritet. Det var\r\n188 röster mot 84. 8 ledamöter avstod och 69 var\r\nfrånvarande. De som stödde kravet på ett\r\nreklamförbud var så gott som samtliga\r\nsocialdemokrater, samtliga vänsterpartister,\r\nsamtliga centerpartister, nästan samtliga\r\nfolkpartister och samtliga kristdemokrater. Även\r\nenskilda moderater och nydemokrater stödde det\r\nhär reklamförbudet.</pre><pre>Det förslag till ändrad tobakslag som regeringen nu\r\nhar överlämnat till riksdagen innehåller emellertid\r\nsom jag ser det inget förbud mot direkt\r\ntobaksreklam utan bara ett förbud mot\r\nannonsering i periodisk press. Jag vill gärna få det\r\nförklarat för mig sedan. Om detta skulle gå igenom\r\nkommer tobaksreklamen även fortsättningsvis att\r\nvara mindre reglerad än alkoholreklamen.</pre><pre>Jag har i min motion tagit upp några exempel. Jag\r\nvill gärna ta upp dem här också för protokollets\r\nskull. Utanför Systembolag och restauranger\r\nhänger det inga skyltar med märkesreklam för\r\nalkohol. Men utanför och inuti säljställen för\r\ntobak -- då menar jag inte bara tobaksaffärer utan\r\nlivsmedelsaffärer, kiosker, bensinstationer,\r\ngatukök osv. -- kommer skyltar med tobaksreklam\r\natt hänga kvar.</pre><pre>Det är inte tillåtet att låta spritflickor i särskilda\r\nkläder med märkesreklam för alkohol vandra runt\r\noch dela ut gratis smakprov på alkohol på\r\nrestauranger osv. eller sälja snapsar från tillfälliga\r\nstånd. Men på diskotek och vid populära\r\npublikevenemang, som t.ex. Stockholms\r\nVattenfestival, kan cigarettflickor i särskilda kläder\r\nmed märkesreklam även i framtiden gå runt för att\r\nbjuda på eller sälja småpaket med cigaretter.</pre><pre>Systembolagets expediter har ingen märkesreklam\r\nför alkohol på sina arbetskläder eller i kassorna.\r\nMen på säljställen för tobak, i synnerhet i\r\nlivsmedelsbutiker, kommer märkesreklam för\r\ntobak att finnas kvar inte bara på personalkläder\r\nutan också på pennor och andra tillbehör i\r\nkassorna.</pre><pre>Jag menar att dessa exempel är tillräckliga för att\r\nvisa att det annonsförbud som regeringen nu\r\nföreslår inte motsvarar det som riksdagen har\r\nbegärt, nämligen att tobaksreklamen skall regleras\r\npå ett liknande sätt som alkoholreklamen. Trots att\r\ninte bara den socialdemokratiska oppositionen\r\nutan även tre av de partier som ingår i\r\nregeringsunderlaget krävt ett förbud mot direkt\r\ntobaksreklam nöjer sig regeringen med en\r\nhalvmessyr. Det är en eftergift åt det parti som\r\ndominerar regeringen trots att det bara utgör ett av\r\nfyra partier i koalitionen.</pre><pre>Jag tycker att det är nödvändigt att vi vidhåller och\r\nåterupprepar det krav som vi då hade på förbud\r\nmot direkt tobaksreklam och inte bara mot\r\nannonser. Jag håller också med utskottsmajoriteten\r\natt det är angeläget att regeringen påskyndar sitt\r\narbete när det gäller att överväga ytterligare\r\nåtgärder mot förtäckt tobaksreklam i enlighet med\r\nvad riksdagen har sagt.</pre><pre>Herr talman! Ingrid Näslund sade att det tar sin tid.\r\nFrågan om tobaksreklamen har gått framåt. När jag\r\nför över tio år sedan började att motionera om ett\r\nförbud var det inte många riksdagsledamöter som\r\nstödde mig. I dag finns det en majoritet för att driva\r\nregeringen till ytterligare handling. Det är mycket\r\nglädjande. Det visar att det går att förändra något\r\näven om man börjar i ett läge som är ganska kärvt.</pre><pre>Men jag förstår inte riktigt varför man har avslagit\r\nmitt ena yrkande. Jag vill ställa en fråga, och det\r\nblir väl Rinaldo Karlsson som får svara. Anser\r\nRinaldo Karlsson som företrädare för majoriteten\r\natt regeringen med det här förslaget uppfyller\r\nriksdagens begäran om att likställa alkohol och\r\ntobak? Är de exempel som jag anfört att sälla till\r\nkategorin förtäckt tobaksreklam?</pre><pre>Anf. 178  RINALDO KARLSSON (s)\r\nreplik:</pre><pre>Herr talman! Det står i betänkandet att utskottet\r\nvidhåller sin tidigare inställning att ett förbud mot\r\ndirekt reklam för tobaksvaror bör införas i\r\ntobakslagen. Men detta är inte fulländat förrän vi\r\nhar täckt upp detta med smygreklamen. Här\r\nkommer det många gånger att uppstå gråa zoner. Vi\r\nmåste ta upp hela problemet. Det är därför vi\r\nkräver att regeringen snarast skall återkomma med\r\nett förslag till hur vi skall ta hand om\r\nsmygreklamen. Det är klart att det är stor skillnad\r\nmellan detta och alkoholen så länge vi inte har täckt\r\nupp problemet med smygreklamen.</pre><pre>Anf. 179  MARGARETA WINBERG (s)\r\nreplik:</pre><pre>Herr talman! Då tolkar jag Rinaldo Karlssons\r\nförtydligande så att de exempel på det jag kallar\r\ndirektreklam som jag gav anser Rinaldo Karlsson\r\ntillhör kategorin smygreklam. Då kan jag känna\r\nmig nöjd. Då kommer det att regleras om vi får en\r\nmajoritet för det utskottsbetänkande som\r\nföreligger i dag.</pre><pre>Anf. 180  INGRID NÄSLUND (kds) replik:</pre><pre>Herr talman! Jag skulle vilja uttrycka samma\r\nförvåning som Margareta Winberg över att man har\r\nbegränsat sig till annonser i skrifter. Jag tycker inte\r\nheller att det riktigt täcker upp det som riksdagen\r\nbegärde.</pre><pre>Jag skulle också samtidigt vilja ge en utmaning. Jag\r\nvar faktiskt inne på det när vi hade frågan uppe\r\ntidigare, men det blev inte riktigt tid för det då. Jag\r\ntycker att detta är en kvinnofråga i mycket stor\r\nutsträckning. Jag skulle vilja utmana alla\r\nkvinnoförbund som finns representerade i\r\nriksdagen att riktigt ordentligt ta tag i den här\r\nfrågan.</pre><pre>Det säger jag därför att det gäller en så stor grupp\r\nunga kvinnor. De är de allra mest utsatta i detta fall,\r\noch jag tycker att vi som kvinnor verkligen skall\r\nvärna speciellt om dem. Det är en särskild\r\nutmaning för kvinnoförbunden att se till att vi får\r\nmajoritet för att driva denna fråga vidare.</pre><pre>Anf. 181  MARGARETA WINBERG (s)\r\nreplik:</pre><pre>Herr talman! Jag antar gärna den utmaningen, och\r\njag har mitt kvinnoförbund bakom mig i det\r\nställningstagande som jag har gjort under dessa tio\r\når.</pre><pre>Vi säger att detta är en kvinnofråga. Det stämmer\r\ntill viss del. Men vi skall också komma ihåg att det\r\när en klassfråga. Flera talare har här framhållit att\r\nde är de unga lågutbildade kvinnorna som börjar\r\nröka och som har svårt att sluta. Då är det väldigt\r\nlätt att moralisera, och det tycker jag är mycket\r\nfarligt.</pre><pre>Dessa unga lågutbildade kvinnor lever ofta i en\r\narbetssituation som är tung och stressande. Det är\r\nkanske inte så konstigt att de då försöker att\r\nkomma ifrån en liten stund och vila sig genom att\r\ngå och ta en cigarrett.</pre><pre>Jag vill till Ingrid Näslund m.fl. återsända frågan:\r\nVad händer när man skär ned inom vård och\r\nomsorg och ökar belastningen på dessa kvinnor?\r\nDet är mest inom vård och omsorg som det\r\nförekommer att människor fortsätter att eller\r\nbörjar att röka. Vad händer när utslagningen i\r\narbetslivet ökar och när otryggheten ökar? Ja, inte\r\nblir man mer mottaglig för upplysning och slutar att\r\nröka i den situationen.</pre><pre>Det finns en tendens i debatten att moralisera. Det\r\nfinns också en tendens att tro att man kan lösa dessa\r\nproblem genom upplysning och genom att reglera i\r\nlagstiftningen. Men det finns en ytterligare\r\ndimension, och det är ett klassperspektiv. Den\r\nfrågan har den borgerliga majoriteten inget intresse\r\nav att lösa. Det tycker jag är synd, eftersom det gör\r\natt det blir svårare att komma till rätta med\r\nproblemet.</pre><pre>Anf. 182  INGRID NÄSLUND (kds) replik:</pre><pre>Herr talman! Det är bra att Margareta Winberg\r\nantar utmaningen, och jag hoppas att det skall få\r\nresultat.</pre><pre>Jag håller med om att det är fråga om en viss typ av\r\nunga flickor som har lägre utbildning och som\r\nkanske på olika sätt är pressade. Jag tycker att det\r\när väldigt viktigt att ha med också detta i\r\nberäkningen. Däremot tror jag att väldigt många av\r\ndem har börjat att röka långt innan de kommer in i\r\nvården.</pre><pre>De har börjat röka redan i skolan. Jag kan\r\nverkligen vidimera att det även där i väldigt stor\r\nutsträckning rör sig om dessa flickor. Det är de som\r\nkanske inte orkar att ta skolan riktigt på allvar. Det\r\nskulle vara mig fjärran att moralisera över detta.\r\nDet jag vill åstadkomma är att de får allt det stöd\r\noch all den hjälp de kan få för att icke börja röka\r\noch för att sluta röka. Det är naturligtvis viktigt att\r\nderas arbetssituation är så bra som möjligt.</pre><pre>Anf. 183  MARGARETA WINBERG (s)\r\nreplik:</pre><pre>Herr talman! Det är säkert så att väldigt många\r\nflickor börjar röka innan de kommer ut i\r\narbetslivet. Men undersökningar visar också att det\r\njust är gruppen vård- och omsorgspersonal som har\r\nmycket svårt att sluta -- och det är kvinnor som har\r\ntunga jobb.</pre><pre>När Ingrid Näslund säger att hon värnar om att de\r\nhar en bra arbetssituation stämmer det inte särskilt\r\nväl med den politik som ni i övrigt bedriver. Den\r\ngår nämligen ut på att dra in pengar för dessa\r\nområden. Det går i sin tur ut över de kvinnor som\r\nvi nu samfällt tycks vara så måna om att värna.</pre><pre>Jag menar att man inte kan å ena sidan värna om\r\ndessa grupper och sedan en annan dag i en annan\r\ndebatt som rör ett annat ämne göra tvärtom.</pre><pre>Anf. 184  ELISABETH FLEETWOOD\r\n(m):</pre><pre>Herr talman! Liksom Margareta Winberg har jag\r\nhaft förmånen att få väcka motioner i den här\r\nfrågan under drygt ett tiotal år. Jag vill också här en\r\npassant påpeka för Margareta Winberg att när det\r\nvar votering här i våras var det ett tiotal\r\nmedlemmar från Moderata samlingspartiet som\r\nockså ställde upp. Nämner man andra partier skall\r\nman inte utesluta ett. Jag hoppas att det var ett\r\nmisstag och att det inte gjordes med avsikt.</pre><pre>Jag har en känsla av att det håller på att ske en\r\nattitydförändring hos många människor, tyvärr inte\r\ntillräckligt mycket hos unga rökare. När Ingrid\r\nNäslund säger att hon utmanar det\r\nsocialdemokratiska kvinnoförbundet att göra detta\r\ntill en kvinnofråga kan jag inte hänga med. Jag\r\ntycker nämligen att detta är en mänsklig fråga.</pre><pre>Alla dessa barn har fäder, bröder, osv. Det måste\r\nvara en mänsklig fråga. Jag är rädd för att om man\r\nskulle begränsa frågan och göra så att allmänheten\r\nuppfattade den som en kvinnofråga, skulle frågan\r\ntyvärr kunna förlora i vikt för den stora\r\nallmänheten, och det vill jag inte medverka till.</pre><pre>Jag tror nu inte att det var därför som Ingrid\r\nNäslund uttryckte sig på detta sätt, och det var inte\r\ndärför som Margareta Winberg svarade som hon\r\ngjorde. Men jag vill varna för att göra detta till en\r\nkvinnofråga.</pre><pre>När jag säger att jag tycker att det börjar bli en\r\nannan inställning till dessa frågor, vill jag påminna\r\nom några enskilda framträdanden i pressen som\r\nförekommit under den senaste veckan. Eftersom\r\ndessa människor har gjort detta med öppna ögon\r\ntror jag inte att de har någonting emot att jag\r\nnämner dem här.</pre><pre>Jag vet inte hur många av er som såg Peter\r\nHimmelstrand på en helsida i Expressen i går. Han\r\ntalade där om vad mångårigt rökande hade\r\nåstadkommit med hans lungor, som inte längre\r\nfungerade. Han var förtvivlad, och han var arg för\r\natt han inte tidigare fått veta vad som kunde drabba\r\nhonom.</pre><pre>För några veckor sedan var det en ung man i\r\ntrettioårsåldern som hade förlorat sin sambo i\r\nlungcancer. Hon var inte 30 år fyllda. Det är såvitt\r\njag förstår mycket ovanligt att det kommer så fort.\r\nHan var naturligtvis förtvivlad. Han var också\r\nmycket upprörd över att de inte hade fått en bättre\r\ninformation. De hade båda börjat röka när de var\r\nelva år. Nu är hon borta, men han är ännu frisk. Nu\r\nhar han slutat, och han hoppades att det skulle gå\r\nbra.</pre><pre>Det tredje fallet var en ung kvinna som\r\nfotograferades med sin lilla flicka på armen. Hon\r\nsåg väldigt glad ut. Men hon talade också om att\r\nhon för ett drygt år sedan eller kanske två hade\r\nförlorat en tidigare liten dotter i plötslig\r\nspädbarnsdöd.</pre><pre>Jag har många gånger motionerat om bl.a. plötslig\r\nspädbarnsdöd. Jag vet att vi då fick till svar att\r\ninformation går ut via BB osv. Men när jag har hört\r\nefter har det visat sig att det inte har slagit igenom\r\ntill personalen. Nu lär det göra det. Nu har alla\r\nförstått hur viktigt det är. Det finns också en\r\nförening som arbetar för detta. Det är föräldrar\r\nsom har drabbats som arbetar tillsammans med\r\nforskare.</pre><pre>Jag tror inte att det är någon som misstror mig när\r\njag säger att jag tycker att detta är oerhört\r\nväsentligt. Men jag tänker ändå stödja\r\nreservationen. Samtidigt som jag har ett mycket\r\nstarkt engagemang i frågan -- jag kan parentetiskt\r\nsäga att jag arbetat i Cancerfonden under ett tiotal\r\når, och jag gör det fortfarande -- har jag respekt för\r\ndetta med yttrandefrihet.</pre><pre>Jag läser reservationen på ett sådant sätt, att\r\navsikten är att man skall fortsätta det arbete som\r\nregeringen har påbörjat i denna fråga. Jag räknar\r\nmed att man kommer att göra det. Jag kommer\r\nockså att fortsätta att se efter vad som händer och\r\nom möjligt ställa min eventuella kunskap till\r\nförfogande.</pre><pre>Jag vet att detta är svåra saker. Jag anser att det är\r\nväldigt fint att vi har en yttrandefrihetslag som\r\nkanske är den allra bästa i Europa. Men samtidigt\r\nvill jag se hur man skall kunna komma åt detta med\r\nsmygreklamen, dvs. den förtäckta reklamen.</pre><pre>Det är som Ingrid Näslund här säger:\r\nTobaksindustrin i Sverige måste varje vecka\r\nrekrytera 600 nya brukare för att hålla sina\r\nförsäljningssiffror. Om så inte sker, börjar siffrorna\r\ngå ned. Varför skulle man, som någon annan sade,\r\nlägga ned 100 miljoner kronor eller mer på reklam,\r\nom man inte visste att man fick igen pengarna?\r\nIngen av oss tror att man skulle göra det av någon\r\nannan anledning än att de ger ett återflöde.</pre><pre>Jag går så långt att jag kritiserar tobaksindustrin,\r\nhelt enkelt därför att den inte ''kör med raka rör''.\r\nDet har jag sagt tidigare, och det kommer jag att\r\nupprepa.</pre><pre>Någon lämnade uppgiften att rökningen ökade när\r\nman i Norge fick ett förbud. Låt mig, herr talman,\r\navslutningsvis tala om att man i samband med att\r\nman fick detta förbud började registrera bruk av\r\nrulltobak, vilket man inte hade gjort tidigare. Det\r\nvar därför som siffrorna steg som de gjorde. Det var\r\nalltså helt enkelt falsk statistik som gjorde att det\r\nkunde påstås att bruket hade ökat.</pre><pre>Anf. 185  MARGARETA WINBERG (s)\r\nreplik:</pre><pre>Herr talman! Om Elisabeth Fleetwood hade lyssnat\r\npå vad jag sade, hade hon hört att jag räknade upp\r\nde partier som till fullo eller med något litet spill\r\nhade stött fjolårets förslag. Jag sade också att även\r\nenskilda moderater och nydemokrater stödde detta\r\nförslag. Jag hade alltså inte glömt Moderata\r\nsamlingspartiet.</pre><pre>Det är litet märkligt, med tanke på det arbete som\r\nElisabeth Fleetwood har utfört genom åren, att hon\r\ninte kan stödja utskottsmajoritetens förslag. Vi har\r\nmånga gånger gjort detta arbete tillsammans. Bl.a.\r\nstod vi och tog emot blommor tillsammans förra\r\nvåren, när strupcanceropererade var så glada över\r\natt förslaget skulle förändras. Det var till stor del\r\nvi som stod bakom den förändringen. Det är litet\r\nmärkligt att Elisabeth Fleetwood inte fortsätter att\r\nstå framme vid frontlinjen i denna fråga.</pre><pre>Det är också märkligt att både Elisabeth Fleetwood\r\noch tidigare också Mikael Odenberg med\r\nhänvisning till yttrandefriheten inte kan gå med på\r\natt skynda på regeringens utredning. I andra\r\nsammanhang gäller tydligen inte denna fina\r\nyttrandefrihet.</pre><pre>Jag tänker på alla de anställda i kommuner och\r\nlandsting som är så rädda för att kritisera\r\nkommunal- och landstingsråd, oftast moderata\r\nsådana, att de i stället håller tyst eller vid\r\ndemonstrationer tar på sig en huva på huvudet. De\r\nvågar inte visa vilka de är. De törs alltså inte\r\nutnyttja sin yttrandefrihet.</pre><pre>När moderata kommunal- och landstingsråd uttalar\r\nsig i anslutning till detta säger de att personalen\r\ngärna får tycka privat men inte när den är på\r\narbetet. Men de anställda vågar inte ens tycka\r\nprivat utan klär ut sig och gömmer sig bakom\r\nmasker. Då står ni inte upp för yttrandefriheten.\r\nDet är mycket konstigt att det nu passar att krypa\r\nbakom yttrandefriheten, men inte i andra\r\nsammanhang.</pre><pre>Anf. 186  ELISABETH FLEETWOOD (m)\r\nreplik:</pre><pre>Herr talman! Jag blev faktiskt litet förvånad. Jag\r\ntrodde inte att Margareta Winbergs replik skulle få\r\nen sådan här vändning i en fråga där det är fullt\r\nklart vad jag tycker. Jag är nämligen övertygad om\r\natt om vi får en riktig lagstiftning, som är rätt\r\nformulerad och grundad på de lagar som i dag\r\ngäller, blir den mer effektiv än något som vi skyndar\r\npå för mycket. Därmed hoppas jag också att det\r\nskall gå fort och att vi skall komma fram till ett bra\r\nresultat. Jag tror inte att någon hyser tvivel om min\r\nmålsättning.</pre><pre>Att sedan tala om yttrandefriheten för anställda i\r\nnågra kommuner och landsting, utan någon som\r\nhelst antydan om vilka eller vad som avses, och\r\nanvända det som debattargument emot mig tycker\r\njag helt enkelt inte fordrar något svar. Det hör inte\r\nhit.</pre><pre>Jag håller med Jerzy Einhorn om att vi inte skall\r\ngöra skillnaderna mellan oss så stora att vi inte\r\ngynnar de mål som vi har, nämligen färre rökare\r\noch färre fall av sjukdomar av alla slag. Vi måste\r\nhålla en sådan balans i informationen och i\r\nlagstiftningen att vi hela tiden har målet klart för\r\noss.</pre><pre>Anf. 187  MARGARETA WINBERG (s)\r\nreplik:</pre><pre>Herr talman! Om Elisabeth Fleetwood vill att det\r\nskall gå fort, och det sade hon alldeles nyss, vill jag\r\npeka på att det går snabbast om vi stödjer\r\nutskottsmajoritetens förslag. Elisabeth Fleetwood\r\ntalar här litet grand med dubbla tungor.</pre><pre>Jag tar här upp det som händer i kommuner och\r\nlandsting i anslutning till tryck- och\r\nyttrandefriheten, något som jag har läst om i\r\ntidningen. På samma sätt tog Elisabeth Fleetwood\r\nupp fall som hon hade läst om i tidningen. Det är\r\ninte konstigare att jag refererar till dessa fall. Det\r\nkan inte ha undgått Elisabeth Fleetwood att det\r\nförekommer att folk inte vågar visa sina ansikten\r\nnär de demonstrerar mot nedskärningspolitiken i\r\nkommuner och landsting. Detsamma gäller deras\r\nrädsla för att mista sina jobb genom den senaste\r\nförändringen i arbetsrätten. Den innebär att man\r\ninte längre behöver ta den sist anställde utan kan\r\nplocka ut två ur turordningskretsen. Det är konstigt\r\natt Elisabeth Fleetwood inte ser denna koppling.</pre><pre>Jag förstår vidare att Elisabeth Fleetwood inte vill\r\natt vi skall göra skillnaden så stor. Det är\r\nnaturligtvis litet pinsamt att inte i dag kunna ställa\r\nsig bakom majoritetsförslaget, med tanke på att\r\nElisabeth Fleetwood tidigare har varit duktig i\r\ndessa frågor.</pre><pre>Anf. 188  ELISABETH FLEETWOOD (m)\r\nreplik:</pre><pre>Herr talman! Jag föredrar effektivitet framför\r\nhastighet, Margareta Winberg. Det är därför som\r\njag tyder formuleringen i reservationen som uttryck\r\nför den målsättning som jag ansluter mig till. Det är\r\nfullt klart.</pre><pre>Det är vidare lätt att slänga ur sig en anklagelse om\r\ntal med dubbla tungor i en debatt. Jag har aldrig\r\ntalat med dubbla tungor i dessa frågor. Jag tror inte\r\nheller att jag har gjort det i någon annan fråga, och\r\ndefinitivt inte här. Jag har haft en klar målsättning\r\nsedan början på 80-talet. Det är inte det minsta\r\npinsamt för mig att stå här. Jag vet precis vad jag\r\ntycker och vilket mål jag har, och det arbetar jag\r\nför.</pre><pre>Anf. 189  JERZY EINHORN (kds) replik:</pre><pre>Herr talman! Jag tycker att Margareta Winberg här\r\nhar framhållit flera viktiga saker, bl.a. om\r\ngränsdragningen mellan direkt och indirekt\r\ntobaksreklam. Samtidigt vill jag upprepa vad jag\r\nsade medan Margareta Winberg, om jag inte tar fel,\r\ninte var här.</pre><pre>Anf. 190  TREDJE VICE TALMANNEN:</pre><pre>Repliken gäller Elisabeth Fleetwood.</pre><pre>Anf. 191  JERZY EINHORN (kds) replik:</pre><pre>Herr talman! Detta gäller både Margareta Winberg\r\noch Elisabeth Fleetwood. Jag har suttit här bara två\r\noch ett halvt år, men jag tycker fortfarande, trots\r\nmin bristande erfarenhet, att denna fråga inte\r\nlämpar sig för politisering.</pre><pre>Herr talman! Till slut vill jag säga att flera har\r\nciterat långa stycken ur Folkhälsogruppens\r\nyttrande i detta ärende och även ur\r\nNorgeundersökningen. Jag var ordförande i den\r\ngrupp som utarbetade de två rapporterna, och jag\r\nvill bara peka på att Folkhälsogruppens slutsats\r\nentydigt var att förbud mot eller begränsning av\r\ntobaksreklam, oavsett om den är direkt eller\r\nindirekt, har effekt på tobakskonsumtionen.</pre><pre>Anf. 192  INGRID NÄSLUND (kds) replik:</pre><pre>Herr talman! Jag tycker att Elisabeth Fleetwood\r\ngjorde tydligt att hon förstod vad jag menar. Jag vill\r\ninte göra detta till en kvinnofråga på det sättet att\r\njag placerar den i ett fack där vissa män inte är\r\nintresserade av att driva den. Så till vida är vi helt\r\növerens. Däremot tycker jag att detta är en fråga\r\nsom alldeles särskilt borde intressera\r\nkvinnoförbunden, av det skälet att 60 % av de\r\nlågutbildade kvinnorna mellan 18 och 29 år röker.\r\nKvinnoförbunden ömmar naturligtvis på ett särskilt\r\nsätt för de frågor som rör kvinnor. Det rör sig ju i\r\ndet här fallet om en speciell grupp av kvinnor på ett\r\nalldeles särskilt sätt.</pre><pre>Jag är medveten om faran i att en del män helt och\r\nhållet förlorar intresset när vi förklarar att något är\r\nen kvinnofråga. Det vore ju ytterst olyckligt i det\r\nhär fallet. Detta är naturligtvis i första hand en\r\nmänniskofråga. Det tycker jag egentligen att alla\r\nkvinnosaksfrågor är.</pre><pre>Anf. 193  ELISABETH FLEETWOOD (m)\r\nreplik:</pre><pre>Herr talman! Efter det som Ingrid Näslund nu sade\r\nkan jag säga att jag håller med henne om att alla\r\nfrågor är mänskliga frågor. Min varning var bara att\r\nvi inte skall försöka feminisera den här frågan. Jag\r\ntror inte att det skulle vara en lycklig väg att gå fram\r\nmot målet. Det här är en fråga som alla måste\r\nengagera sig i och som jag också tycker att man kan\r\nställa krav på både män och kvinnor att informera\r\nsig om och att hjälpa till med.</pre><pre>Anf. 194  ROSA ÖSTH (c):</pre><pre>Herr talman! För undvikande av eventuellt\r\nmissförstånd vill jag gärna för Centerns räkning\r\ndeklarera att vi står bakom utskottsbetänkandet\r\nmed undantag av den del som gäller reservationen,\r\nsom vi också står bakom.</pre><pre>Anledningen till att vi står bakom reservationen är\r\ninte att vi är emot reklamförbud, tvärtom. Vi ingick\r\ni den riksdagsmajoritet som tidigare av regeringen\r\nbeställde ett förbud mot direktreklam. Vid det\r\ntillfället uttalade utskottsmajoriteten att frågan om\r\nindirekt reklam behövde övervägas ytterligare,\r\nvarför man inte gjorde en sådan beställning. Nu\r\nkommer regeringen tillbaka och säger, precis som\r\nriksdagen den gången, att frågan fortsättningsvis\r\nskall övervägas. Det är alltså inte så att man avstår\r\nfrån att göra något bara därför att man stödjer\r\nreservationen.</pre><pre>Jag tycker att flera talare här har försökt överträffa\r\nvarandra i att beskriva tobakens skadlighet och\r\nfarlighet. Jag vet inte riktigt vem det är man\r\nförsöker övertyga. Jag tror nämligen att alla här i\r\nkammaren, i varje fall alla som sitter i\r\nsocialutskottet, är mycket mycket medvetna om\r\ndessa faror. Vad jag vet är det t.o.m. så att det\r\nnumera inte är någon enda i socialutskottet som\r\nröker.</pre><pre>Det finns alltså inte någon skillnad i uppfattning\r\nvad gäller hur farligt det är att röka. Det som frågan\r\negentligen gäller är vilka medel vi skall använda för\r\natt hindra människor från att börja röka.</pre><pre>Liksom andra talare vill gärna även jag uttrycka\r\nmin respekt för Jerzy Einhorns stora kunskap på\r\ndet här området, som naturligtvis är mycket större\r\nän kunskapen hos de flesta andra här i kammaren.\r\nMen vi andra har inte någon annorlunda\r\nuppfattning om att det är farligt att börja röka och\r\natt det är farligt att röka. För min egen del skulle\r\njag inte vilja se att en enda unge började med den\r\novanan.</pre><pre>Däremot har vi en något annorlunda uppfattning\r\nnär det gäller skillnaden mellan att göra ett\r\ntillkännagivande och att, som vi gör i\r\nreservationen, instämma i vad regeringen säger,\r\nnämligen att frågan fortsättningsvis skall\r\növervägas. Eftersom de allra flesta av oss är eniga i\r\nsakfrågan, är ett tillkännagivande inte det där\r\nriktigt historiska beslutet som man vill göra det till.</pre><pre>Än en gång vill jag deklarera att vi i Centern är\r\nemot rökning, vi är för ett reklamförbud, och vi ser\r\ngärna att man kommer till rätta med också den\r\nindirekta reklamen. Vi utgår emellertid ifrån att\r\nregeringen klarar det här såsom man själv har sagt\r\ni propositionen.</pre><pre>Överläggningen var härmed avslutad.</pre><pre>(Beslut skulle fattas den 16 mars.)</pre><pre>21 §  Ansökningsförfarandet enligt lagen\r\n(1988:870) om vård av missbrukare i vissa fall</pre><pre>Föredrogs</pre><pre>socialutskottets betänkande</pre><pre>1993/94:SoU16 Ansökningsförfarandet enligt lagen\r\n(1988:870) om vård av missbrukare i vissa fall\r\n(prop. 1993/94:97).</pre><pre>Anf. 195  ANITA PERSSON (s):</pre><pre>Herr talman! Det ärende som vi nu skall behandla,\r\nom ansökningsförfarandet vid LVM-vård, har varit\r\nett tvisteämne mellan oss och de borgerliga\r\npartierna ända sedan lagen om tvångsvård av\r\nmissbrukare tillkom. Det är därför inte förvånande\r\natt regeringen nu har lagt fram det här förslaget, nu\r\nnär vi är i slutet av mandatperioden.</pre><pre>För oss socialdemokrater är det en\r\nrättssäkerhetsfråga att någon annan än\r\nsocialnämnden ansöker hos länsrätten om\r\ntvångsvård. Även att socialtjänsten befrias från sin\r\nroll som motpart i LVM-målen anser vi vara väldigt\r\nviktigt. Erfarenheterna har visat att länsstyrelsen\r\nhar klarat den här uppgiften mycket bra. Genom att\r\nlänsstyrelsen gör ansökan får vi en likvärdig\r\nbedömning av ansökningarna mellan kommunerna\r\ni länen.</pre><pre>Att tvångsomhänderta någon för tvångsvård är ett\r\nallvarligt ingripande i den enskildes liv, även om\r\nvården som sådan kan vara nödvändig. Vi\r\nsocialdemokrater är inte emot tvångsvården, utan\r\nvi vet att den behöver tillgripas, då den kan behövas\r\nför att rädda en missbrukares liv och få honom eller\r\nhenne att bryta ett destruktivt beteende.</pre><pre>Länsstyrelserna har kommit att spela en viktig roll\r\ngenom sin initiativrätt i LVM-ärendena. Det har\r\ngällt att få till stånd en enhetlig rättstillämpning,\r\nvilket är nödvändigt när det gäller sådana åtgärder\r\nsom en längre tids frihetsberövande. Att praxis\r\nskiftar från kommun till kommun -- det kan t.o.m.\r\nskifta från en kommundel till en annan -- kan inte\r\nvara acceptabelt. Visserligen är det länsrätten som\r\ntar det slutliga avgörandet, men om en kommun\r\ninte ansöker om LVM-vård kommer inte detta till\r\nlänsrättens kännedom.</pre><pre>Vi vet nu att kommunerna har ekonomiska\r\nbekymmer. Då ökar riskerna för att kommunerna\r\ninte ansöker om tvångsvård, då vården är mycket\r\nkostsam. All statistik kan nu bevisa att\r\nkommunerna drar in mer och mer på den här typen\r\nav vård.</pre><pre>Kommunerna kommer inte heller att få någon\r\nersättning från staten när de nu övertar\r\nansökningsförfarandet. Framför allt små\r\nkommuner är nu mycket mycket oroliga för den här\r\nnyordningen, då de inte har någon erfarenhet av att\r\ndriva den här typen av mål.</pre><pre>Flera remissinstanser har också avstyrkt förslaget.\r\nDet är t.ex. Kammarrätten i Stockholm,\r\nStockholms stad, SKTF, LO, Föreningen Sveriges\r\nsocialchefer och de olika klientorganisationerna.\r\nDet man framför allt är orolig för är att vi inte\r\nlängre skall få en enhetlig rättstillämpning och att\r\nmissbrukarna inte skall få en erforderlig vård.</pre><pre>En av fördelarna med vårt nuvarande system är att\r\nen från socialtjänsten utomstående myndighet gör\r\nbedömningen om LVM är tillämplig eller ej.\r\nLänsstyrelserna bedömer också om den frivilliga\r\nvården har prövats i tillräcklig omfattning. Hänsyn\r\nbehöver då inte tas till kommunernas ekonomi eller\r\npolitiska direktiv om att inte göra dyra placeringar,\r\nutan det måste kommunerna göra när länsrätten på\r\nlänsstyrelsens anmaning har beslutat det.</pre><pre>Erfarenheterna visar också att tudelningen mellan\r\nlänsstyrelsen och socialtjänsten har gett goda\r\neffekter vid LVM-anmälningar, eftersom\r\nklienterna då har insett allvaret och underkastat sig\r\nfrivillig vård.</pre><pre>Den sociala enheten är i dag också en trygghet för\r\nmånga anhöriga och en garanti för att något blir\r\ngjort för missbrukaren. Anmälningarna från\r\nkommunerna har kraftigt minskat i antal. Som jag\r\nsade tidigare sker det i vissa kommuner inga\r\nanmälningar alls, utan de flesta anmälningarna\r\nkommer i dag från polisen eller sjukvården.</pre><pre></pre><pre>Rättssäkerhet är viktigt för alla människor i vårt\r\nsamhälle, även för dem som är mest utsatta. Därför\r\när det olyckligt att regeringen nu vill tumma på\r\ndenna genom att lägga över ansvaret för\r\nansökningsförfarandet helt på socialtjänsten, som\r\nhar att tillvarata dels kommunens intresse av\r\nbesparingar, dels missbrukarens intresse av att få\r\nerforderlig vård.</pre><pre>Herr talman! Med det anförda yrkar jag avslag på\r\npropositionens förslag och på hemställan i\r\nutskottets betänkande samt bifall till reservationen.</pre><pre>Anf. 196  BERITH ERIKSSON (v):</pre><pre>Herr talman! När jag övertog detta ärende från Eva\r\nZetterberg och satte mig in i frågan var det\r\nrättssäkerhetsaspekten som för mig var det tyngst\r\nvägande skälet mot att genomföra den föreslagna\r\nförändringen.</pre><pre>Jag anser att det i det här fallet inte är fel att göra en\r\njämförelse med åklagarväsendet, domstolarna och\r\nkriminalvården. Att flytta över utredningar om\r\ningripande tvångsvård från länsstyrelsen till\r\nsocialtjänsten kan från rättssäkerhetssynpunkt\r\njämföras med att kriminalvården skulle göra\r\nutredningar före domstolsprövningen inom det\r\nsystemet.</pre><pre>Förutsättningarna för vård enligt lagen om vård av\r\nmissbrukare är för det första att det skall finnas ett\r\nvårdbehov orsakat av ett fortgående missbruk. För\r\ndet andra skall vårdbehovet kunna styrkas. För det\r\ntredje skall vårdbehovet inte kunna tillgodoses på\r\nannat sätt.</pre><pre>Anmälan om behov av vård enligt LVM görs till\r\nlänsstyrelsen, som ansvarar för att det görs en\r\nutredning. Länsstyrelsen ansöker sedan hos\r\nlänsrätten om vård av person enligt LVM.\r\nLänsrätten avslår eller bifaller ansökan. Domen om\r\nLVM-vård kan överklagas till kammarrätten.\r\nRegeringsrätten kan i principiella mål bevilja\r\nprövningstillstånd och utgöra högsta instans.</pre><pre>Anmälningsskyldighet -- och det handlar verkligen\r\nom en skyldighet -- har de myndigheter som i sin\r\nverksamhet regelmässigt kommer i kontakt med\r\nmissbrukare, alltså socialtjänst, läkare,\r\npolismyndighet och kriminalvård. Rätt att göra\r\nanmälan till länsstyrelsen har också privatpersoner,\r\nsåsom t.ex. föräldrar till missbrukare. Även efter\r\nen sådan anmälan kan länsstyrelsen inleda en\r\nförundersökning.</pre><pre>I förundersökningen skall länsstyrelsen alltid\r\ninhämta yttrande från socialtjänsten. Även ett\r\nläkarutlåtande bör finnas med.</pre><pre>Länsstyrelsen gör sedan en självständig\r\nbedömning, där man kan gå emot socialtjänsten åt\r\nbåda hållen. Därefter övergår ansvaret för vården\r\ntill socialtjänsten. Det är också socialtjänsten som\r\nefter vårdtidens slut har ansvaret för en eftervård\r\npå behandlingshem, inom öppenvård eller i eget\r\nboende.</pre><pre>Som Anita Persson sade är den modell som nu har\r\nvarit rådande i tio år ett rättssäkert förfarande. Att\r\ntvångsomhänderta människor är ju en mycket\r\ningripande åtgärd.</pre><pre>Förutom rättssäkerhetsaspekten är det viktigt från\r\nvårdsynpunkt att den som skall verkställa\r\nlänsrättens dom står fri gentemot den som är i\r\nbehov av vård. Det är också viktigt att det finns\r\nförutsättningar för ett gott och förtroendefullt\r\nbehandlingsklimat. Såvitt jag förstår leder detta\r\nförslag dessutom inte till några besparingar. Det\r\nleder i stället till en utgift för kommunerna för att\r\nbygga upp en kompetens och för att tillsätta\r\npersonal som kan hantera dessa ärenden. I\r\npropositionen sägs att de personalresurser som\r\nfrigörs hos länsstyrelsen skall användas för en\r\nintensifiering av länsstyrelsens tillsynsroll.</pre><pre>Jag kan inte se någon vettig orsak till en\r\növerflyttning från länsstyrelsen till socialtjänsten.\r\nDet är litet märkligt att man inte tar lika allvarligt\r\npå just rättssäkerhetsaspekterna när det gäller vissa\r\ngrupper av människor i samhället.</pre><pre>Vänsterpartiet väckte en motion i anslutning till\r\nden här propositionen, men vi har inte fogat någon\r\nmeningsyttring till betänkandet. Det beror på att\r\nvår motion nästan helt sammanfaller med\r\nsocialdemokraternas motion. Jag yrkar därför bifall\r\ntill socialdemokraternas reservation.</pre><pre>Anf. 197  ROSA ÖSTH (c):</pre><pre>Herr talman! Det förslag som regeringen har lagt\r\nfram när det gäller ansökningsförfarandet\r\nangående LVM-vård finner vi från\r\nutskottsmajoriteten vara både logiskt och rimligt.\r\nDet överensstämmer för övrigt helt med den\r\nuppfattning som de nuvarande regeringspartierna\r\nhade när lagen senast ändrades 1988. Det är alltså\r\ninte så, Berith Eriksson, att det nuvarande\r\nförhållandet har varit rådande under tio år utan\r\nbara sedan 1988 då en väsentlig ändring\r\ngenomfördes.</pre><pre>Sedan dess har rollfördelningen mellan\r\nsocialnämnden och länsstyrelsen varit något\r\nmärklig, skulle jag vilja påstå. Gränsdragningen\r\nhar i praktiken inte varit helt tydlig.</pre><pre>Rent formellt är det länsstyrelserna som har\r\nansvaret också för utredningen. Samtidigt är det\r\nsocialnämndernas kompetens, deras arbete och\r\nderas utredningsresultat som i de allra flesta fall\r\navgör den fortsatta hanteringen av ärendet.</pre><pre>Det är min bestämda uppfattning att fördelarna\r\nklart överväger eventuella nackdelar om man som\r\nnu är föreslaget kan få till stånd ett mer renodlat\r\nansvarsförhållande mellan myndigheterna, där var\r\noch en helt enkelt gör det som man är bäst på.</pre><pre>Det är väl egentligen inte någon som har ifrågasatt\r\natt det är hos socialnämnderna som den verkliga\r\nkompetensen finns. Det är där som man känner till\r\nmissbrukaren, hans bakgrund, hans förutsättningar\r\natt tillgodogöra sig olika vårdformer osv. Det måste\r\ndärför vara riktigt att socialnämnderna anförtros\r\ndet fulla ansvaret för ärendets beredning också i de\r\nfall som leder fram till ansökan om LVM-vård hos\r\nlänsrätten.</pre><pre>Länsstyrelserna har däremot en synnerligen viktig\r\nfunktion som tillsynsmyndighet. Det är mycket\r\nangeläget att de kan fullfölja den uppgiften på ett\r\ntillfredsställande sätt. Men det torde väl vara\r\nganska välbekant vid det här laget att det råder\r\ntämligen stora brister därvidlag. Gång på gång, i\r\nolika sammanhang och under ganska många år,\r\näven under den senaste socialdemokratiska\r\nregeringsperioden, har länsstyrelserna påpekat hur\r\nderas arbetssituation ser ut, att det är svårt och\r\nt.o.m. omöjligt för dem att fullfölja sina uppgifter\r\nsom regionalt tillsyns- och expertorgan.</pre><pre>Om man på detta sätt kan frigöra resurser, dvs. öka\r\nderas tillsynskapacitet, motverkas också den risk\r\nsom skulle kunna finnas för olikformig bedömning\r\nnär socialnämnderna själva skall ansöka om vård.</pre><pre>Kritikerna till förslaget brukar ibland damma av det\r\ngamla argumentet att tvång inte hör hemma inom\r\nsocialtjänsten och att sådana inslag försvårar ett\r\nförtroendefullt samarbete mellan socialtjänst och\r\nden enskilde.</pre><pre>För det första tror jag inte att det är ett särskilt\r\nrelevant argument i sammanhanget. De personer\r\nsom är föremål för socialnämndernas utredningar\r\nvet i allmänhet mycket väl att det resultat som\r\nutredningen leder fram till kan vara direkt\r\navgörande för ett beslut om tvångsvård.</pre><pre>För det andra finns det anledning att påminna om\r\natt socialtjänsten ensam har ansvaret för utredning\r\noch ansökan när det gäller omhändertagande av\r\nbarn och ungdomar enligt lagen om tillfälligt\r\nomhändertagande, LVU. Det har alltså inte alls lett\r\ntill samma ifrågasättande som när det gäller LVM.</pre><pre>Berith Eriksson! Om man påstår att särskilda\r\ngrupper skulle omhuldas mindre av den borgerliga\r\nmajoriteten i utskottet faller det tillbaka på det\r\nfaktum att LVU fungerar utan invändning från\r\nnågot håll. Detta visar att så inte alls är fallet. LVU-\r\närendena handlar ändå om ytterst komplicerade\r\noch känsliga ärenden. Men det har visat sig att\r\nkommunerna kan sköta dem på ett mycket\r\nförtjänstfullt sätt.</pre><pre>Anita Persson nämnde några remissinstanser som\r\nvar emot förslaget. Jag kan nämna något som hon\r\ninte sade, nämligen att av 65 remissinstanser var det\r\nbara 9 som hade något att invända mot förslaget.\r\nBland dem som tillstyrkte förslaget var\r\nKommunförbundet och Socialstyrelsen, vilket bör\r\nväga ganska tungt i sammanhanget.</pre><pre>En instans som var emot förslaget var\r\nKriminalvårdssstyrelsen. Där pekade man på att\r\nman under den senare tiden hade sett att\r\nkommunerna i vissa fall inte alls ansökte om LVM-\r\nvård beroende på den ekonomiska situationen.\r\nDetta visar att det är något som sker redan med de\r\nförhållanden som råder i dag. Det har alltså väldigt\r\nlitet med ansvarsfördelningen att göra. Det är inget\r\natt sticka under stol med, och det vet ju alla vi som\r\nhar sysslat med socialtjänstfrågor, att i dåliga tider\r\nnär kommunerna har sämre ekonomi tillhör inte\r\nmissbruksfrågor och liknande de mest\r\nhögprioriterade frågorna. Men här är det framför\r\nallt viktigt att hävda rättssäkerheten, vilket både\r\nAnita Persson och Berith Eriksson gjorde. Det\r\nskall finnas en tillsynsmyndighet som kan utöva den\r\nuppgiften. Någon sådan finns inte i dag.</pre><pre>Som jag tidigare var inne på är det allra viktigaste\r\nmed det förslag som vi nu behandlar att renodla\r\nrollerna, så att vi kan få till stånd den viktiga och\r\naktiva tillsynsfunktionen som länsstyrelserna nu\r\nskall ha.</pre><pre>Herr talman! Jag yrkar bifall till hemställan i\r\nutskottets betänkande i dess helhet.</pre><pre>Anf. 198  BERITH ERIKSSON (v) replik:</pre><pre>Herr talman! Den ändring som infördes 1988\r\ninnebär att länsstyrelsen skall inhämta yttranden\r\nfrån socialtjänsten. Tidigare, sedan 1981, hade\r\nlänsstyrelsen det fulla ansvaret. Det är viktigt att\r\nsocialtjänsten medverkar i utredningen, men även\r\nyttranden från läkare och andra ingår ju i\r\nunderlaget.</pre><pre>Kommunerna har en ansträngd ekonomi.\r\nOroväckande tendenser visar redan att\r\nkommunens ekonomi och inte missbrukarens\r\nbehov avgör vilken vård som erbjuds\r\nmissbrukaren.</pre><pre>Ansökningar till länsstyrelsen om tvångsvård\r\nkommer nu oftare från anhöriga, läkare och polis,\r\nmedan ansökningar från kommunens socialtjänst\r\nminskar.</pre><pre>Det är magstarkt att i propositionen skriva att\r\nomläggningen skulle öka rättssäkerheten. Man\r\nbehöver bara påpeka att det finns 24 länsstyrelser\r\nmen 284 kommuner med socialtjänster för att förstå\r\natt skillnaden i hanteringen i landets kommuner\r\nriskerar att bli väldigt stor. Lagen om\r\nomhändertagande av missbrukare innebär en\r\nmycket ingripande åtgärd. Det vore icke värdigt\r\nrättssamhället att gå ifrån den rättssäkerhet i\r\nhanteringen som har byggts upp under åren. Jag\r\nkan inte riktigt förstå varför man angriper detta på\r\ndet sätt man gör om det inte handlar om att man på\r\ndet sättet vill ge kommunerna möjlighet att själva\r\navgöra vilken vård som skall erbjudas och att lägga\r\nsig vinn om att få missbrukare rehabiliterade.</pre><pre>Anf. 199  ROSA ÖSTH (c) replik:</pre><pre>Fru talman! Berith Erikssons resonemang, som\r\nnästan går ut på att det skulle vara helt omöjligt för\r\nkommunerna att klara det hela och fulla ansvaret\r\nför hela utredningen fram till ansökan om\r\ntvångsvård, faller tillbaka på det som jag tidigare\r\nnämnde, att kommunerna faktiskt har detta ansvar\r\nnär det gäller LVU, dvs. omhändertagande av barn\r\noch ungdom. LVU betraktas av de allra flesta som\r\nett väl så starkt inkräktande i den personliga sfären\r\nsom ett omhändertagande av en missbrukare utgör.</pre><pre>Berith Eriksson nämnde också den förändring som\r\ninträdde 1988. Men hon missade den väsentliga\r\nförändring som jag menade inträdde då, nämligen\r\ndet faktum att socialnämnderna fick överta det\r\nverkliga utredningsansvaret som länsstyrelserna\r\ntidigare hade. Även om jag i grunden alltid har haft\r\nuppfattningen att det är bäst för klienterna att\r\nkommunerna har ansvaret -- det är kommunerna\r\nsom har kompetensen och kännedomen -- tycker\r\njag ändå att det förhållande som rådde fram till\r\n1988 vore att föredra. Då var rollfördelningen\r\nmellan socialnämnd och länsstyrelse klarare än den\r\nsom sedan uppstod.</pre><pre>Berith Eriksson talade om vilket stort ingripande\r\ndet är för den enskilde att bli omhändertagen på\r\ndetta sätt. Det håller jag verkligen med om. Men\r\nnär man vill göra gällande att det dubbelarbete som\r\ndet i dagens läge kan bli fråga om skulle vara en\r\nfördel i det sammanhanget, vill jag hävda\r\nmotsatsen. Ett dubbelt utredande innebär\r\nnaturligtvis ett dubbelt inkräktande på den\r\npersonliga sfären.</pre><pre>Anf. 200  BERITH ERIKSSON (v) replik:</pre><pre>Fru talman! Rosa Östh blandar ihop korten så här\r\ni slutet av debatten. Förändringen 1988 innebär ju\r\ninte att länsstyrelsen inte längre har ansvaret för\r\nutredningen. I så fall skulle vi ju inte stå här och\r\ndebattera detta i dag. Länsstyrelsen har naturligtvis\r\nfortfarande ansvaret för utredningen, även om\r\nlänsstyrelsen enligt 1988 års beslut måste inhämta\r\nyttrande från socialtjänsten. Men länsstyrelsen\r\nmåste också inhämta yttrande från andra relevanta\r\norgan.</pre><pre>Det har givetvis betydelse om kommunerna nu\r\nskall anställa personal för att sköta dessa ärenden\r\ninom socialtjänsten och bygga upp en kompetens\r\nför detta, en kompetens som i dag finns hos\r\nlänsstyrelserna. Det verkar inte riktigt klokt.</pre><pre>Anf. 201  ROSA ÖSTH (c) replik:</pre><pre>Fru talman! Det nog inte jag som blandar ihop\r\nkorten, utan det är Berith Eriksson som t.o.m.\r\nblandar helt våldsamt. Det kan möjligen bero på att\r\nhon inte har hunnit sätta sig in riktigt i detta ärende.\r\nDet handlar ju i praktiken inte om att\r\nlänsstyrelserna skall inhämta ett yttrande från\r\nsocialnämnden, utan det handlar om att\r\nsocialnämnderna har skött den egentliga\r\nutredningen, den som har varit helt avgörande för\r\nomhändertagande för tvångsvård.</pre><pre>Ingen har påstått att kommunerna genom det nya\r\nförslaget skulle tvingas bygga upp en ny\r\nkompetens. Kompetensen finns redan hos\r\nsocialtjänsten, men den finns inte hos\r\nlänsstyrelserna. Länsstyrelserna har så dåliga\r\nresurser att de inte ens kan klara sin huvuduppgift,\r\nnämligen tillsynsskyldigheten. All logik talar för att\r\ndetta är ett riktigt förslag. Hävdar man att man vill\r\ntillvarata den kompetens som finns, måste man\r\nbifalla det förslag som regeringen här har framlagt.</pre><pre>Anf. 202  ANITA PERSSON (s) replik:</pre><pre>Fru talman! Som så många gånger förr i dessa\r\ndebatter kommer Rosa Östh tillbaka till att\r\nsocialnämnden redan har ansvaret när det gäller att\r\nansöka om LVU-vård. Men det är stor skillnad\r\nmellan att ansöka om LVU-vård och att ansöka om\r\nLVM-vård. Vid LVM-vård ansöker man om vård\r\nför vuxna, som skall tvångsomhändertas. Vid LVU-\r\nvård gäller det barn, och socialnämnden är en\r\nmotpart till föräldrarna. Nämnden skall hjälpa\r\nbarnen så att de får en bra vård. Det är stor skillnad\r\nmot att tvångsomhänderta vuxna människor.</pre><pre>Rosa Östh påstod att jag inte tog upp vad de andra\r\nremissinstanserna sade. Hon nämnde då bl.a.\r\nKommunförbundet. Kommunförbundet tyckte att\r\nförslaget var bra. Men kommunerna är väldigt\r\noroliga, eftersom de inte får något extra för detta.\r\nDet blir en ny uppgift för dem. Även om de tidigare\r\nhar gjort utredningar, skall de nu få en ny roll. De\r\ngår nu in såsom åklagare i stället för att bara vara\r\nbehandlande och ställa upp för klienten. Nu skall\r\nde vara en motpart till klienterna i\r\nansökningsförfarandet.</pre><pre>Jag blev väldigt förvånad, när Rosa Östh påstod att\r\ndet inte finns någon kompetens hos länsstyrelserna.\r\nDet är ett gräsligt påstående. De som jobbar på\r\nlänsstyrelsens sociala enhet har en oerhört stor\r\nkompetens när det gäller sociala ärenden. Hade de\r\ninte haft det, hade de inte heller kunnat utöva\r\nnågon tillsyn. Länsstyrelsen känner mycket väl till\r\ndessa klienter. Vid tvångsvård är det tyvärr ofta så\r\natt det är samma klienter som kommer igen gång på\r\ngång.</pre><pre>Nu blir det i stället någon annan som får en\r\ndubbelroll, nämligen socialnämnden som skall vara\r\nbåde behandlande och åklagare. Det är som\r\nkammarrätten säger. Den dubbla roll som\r\nlänsstyrelsen i dag har är väldigt viktig, och den kan\r\nman stå ut med för att få en ordentlig rättssäkerhet\r\nför klienternas del.</pre><pre>Vad är det som säger att de utredningstjänster som\r\nblir kvar på länsstyrelserna verkligen kommer att\r\nanvändas för tillsynen och inte används till något\r\nannat? Det står i propositionen att det skall vara så,\r\nmen det har vi ingen garanti för.</pre><pre>Jag vidhåller mitt yrkande om bifall till\r\nreservationen.</pre><pre>Anf. 203  ROSA ÖSTH (c) replik:</pre><pre>Fru talman! Det är klart att det är skillnad mellan\r\nvuxna och barn. Därvidlag har vi inte olika\r\nuppfattningar, Anita Persson. Men eftersom Anita\r\nPerssons huvudinvändning mot förslaget var att det\r\nkunde bli olikformighet genom att kommunerna\r\nkunde ha olika vårdkulturer, måste det var fullt\r\nrelevant att anknyta till LVU i detta sammanhang.</pre><pre>Sedan var Anita Persson upprörd över att jag sade\r\natt länsstyrelserna inte hade kompetensen. Det är\r\nklart att de få människor som arbetar med detta har\r\nkompetensen. Men eftersom de just är så få och\r\neftersom det är själva problemet, kan man enkelt\r\ndra slutsatsen att länsstyrelserna som sådana inte\r\nhar den nödvändiga kompetensen.</pre><pre>Anita Persson undrade om de frigjorda resurserna\r\nskulle användas till att öka tillsynen. Jag kan svara\r\nmed en motfråga. Vad är det som säger att så inte\r\nskulle bli fallet, eftersom länsstyrelserna alltid\r\nframhåller att de vill ha just denna ökade möjlighet\r\natt utöva den funktion som man vet är\r\ntillsynsmyndighetens huvuduppgift? Det kanske\r\nberor på vilka kommunföreträdare som vi har\r\nträffat. Jag har inte mött någon\r\nkommunföreträdare som har varit särskilt orolig\r\nför att man inte skall klara detta. De har sagt att\r\ndetta är något som de länge har velat ha. Inte heller\r\nSocionomförbundet har haft något att invända mot\r\nförslaget.</pre><pre>Anf. 204  ANITA PERSSON (s) replik:</pre><pre>Fru talman! Att Rosa Östh inte har hört något från\r\nkommunerna kanske kan stämma, men jag har det\r\ni Alkoholkommissionen, där vi just håller på med\r\nvård av missbrukare. Kommunförbundets\r\nrepresentant talade om att hon hade blivit uppringd\r\nav företrädare för flera kommuner, som just hade\r\nvarit oroliga för den nya roll som de skall få. I\r\nmånga små kommuner finns det kanske bara en\r\ntjänsteman, och där saknas erfarenheten.</pre><pre>Det är annat i de stora kommunerna. Där har man\r\nstörre möjligheter och där är det lättare att utbilda\r\nfolk.</pre><pre>Vi är oroliga för att det blir olikheter mellan\r\nkommunerna och även mellan kommundelarna när\r\nvarje kommun eller kommundel själv skall ansöka\r\nom den här vården. Länsstyrelserna har ju varit en\r\ngaranti för likhet i bedömningarna. Det har varit\r\nväldigt viktigt. Länsstyrelsernas tillsyn är viktig. I\r\nutskottsbetänkandet hänvisar man till\r\npropositionen och till att resurser skall kunna\r\nfrigöras här. Vidare sägs det att detta inte får leda\r\ntill att resurserna tas i anspråk för andra ändamål.\r\nDe skall gälla för det sociala området. Men vem\r\nkan garantera att det blir så? Resurserna används\r\nkanske ännu mer inom samhällsarbetet, där de ju\r\nockså har en viktig uppgift. Där vill jag så att säga\r\ninte ta tillbaka något. Socialtjänstlagen säger ju att\r\nman skall arbeta även med de här bitarna.</pre><pre>Tillsynen är alltså viktig. Men genom LVM-\r\nansökan har man en tillsyn just när det gäller\r\nmissbruksområdet som är oerhört viktig. Jag är\r\nväldigt orolig för vad som skall hända med de allra\r\nsämst ställda människorna, med dem som har de\r\nallra största problemen. Jag är rädd att\r\nrättssäkerheten inte kommer att gälla för dem.</pre><pre>Vi har hört en minister tidigare tala om\r\nrättssäkerheten när det gäller småföretagare.\r\nSkattemyndigheterna skall alltså inte kunna gå in\r\noch kontrollera småföretagen just från\r\nrättssäkerhetssynpunkt. Jag tycker dock att\r\nrättssäkerheten är precis lika viktig när det gäller\r\nmissbrukarna och de mest utslagna.</pre><pre>Anf. 205  ROSA ÖSTH (c) replik:</pre><pre>Fru talman! Anita Persson återkommer till talet om\r\nde oroliga kommunföreträdarna. Jag tror också att\r\nman kan träffa på sådana. Men jag tror att de i\r\nförsta hand inte är oroliga för den här något\r\nutvidgade uppgiften som de får. I stället är det väl\r\nså, bl.a. genom en rad beslut som riksdagen fattat,\r\natt kommunerna i allmänhet har fått utökade\r\nuppgifter.</pre><pre>I ett inledningsskede eller när man står inför en ny\r\nuppgift kan man självfallet känna oro och undra om\r\nman klarar av det hela. Blir det flera nya uppgifter\r\nökar naturligtvis också oron.</pre><pre>Anita Persson frågar hur man skall kunna veta hur\r\ndet blir. Hon säger: Tänk om det inte fungerar.\r\nTänk om de här resurserna inte avsätts på det sätt\r\nsom vi har avsett när det gäller länsstyrelserna! Jag\r\nför min del kan tänka mig att det är en uppgift för\r\noss i riksdagen att se till att beslut som fattas här\r\nföljs upp och att det hela fungerar på det sätt som\r\nvi har avsett. En ny infallsvinkel som man har tänkt\r\natt riksdagens arbete skall ha är ju att det mera skall\r\nvara fråga om uppföljningsverksamhet.</pre><pre>Jag skulle vilja påminna Anita Persson om att man\r\nunder den förra regeringsperioden vid ett par\r\ntillfällen, bl.a. i en departementspromemoria, har\r\npekat på uppgifter om att länsstyrelserna på grund\r\nav resursbrist haft svårt att fullgöra sina\r\ntillsynsuppgifter på det sociala området och på att\r\ndet behövs en översyn bl.a. beträffande\r\nansökningsförfarandet i LVM-ärenden.</pre><pre>Även från den socialdemokratiska regeringens sida\r\nvar man alltså inne på att pröva nämnda väg. Jag\r\nför min del är ganska övertygad om att de farhågor\r\nsom bl.a. Anita Persson talat om är betydligt\r\növerdrivna. Socialnämnderna kommer att sköta de\r\nhär uppgifterna till full belåtenhet för alla, inte\r\nminst för de klienter som är i behov av vård.</pre><pre>Överläggningen var härmed avslutad.</pre><pre>(Beslut skulle fattas den 16 mars.)</pre><pre>22 §  Svenska företags verksamhet i\r\nSydafrika</pre><pre>Föredrogs</pre><pre>utrikesutskottets betänkande</pre><pre>1993/94:UU11 Svenska företags verksamhet i\r\nSydafrika (prop. 1993/94:96).</pre><pre>Anf. 206  SIMON LILIEDAHL (nyd):</pre><pre>Fru talman! Jag är gammal, och det är sent. För att\r\ninte glömma bort mitt yrkande yrkar jag redan nu\r\nbifall till våra två reservationer.</pre><pre>Kommerskollegium har i fråga om regeringens\r\nskrivelse beträffande redogörelse för svenska\r\nföretags verksamhet i Sydafrika 1992 konstaterat\r\natt efterlevnaden av investeringsförbudslagen får\r\nanses vara god. Regeringen har instämt i detta.\r\nMan kan fråga: God för vem? Ja, troligtvis inte för\r\nalla anställda som har funnits i de\r\nsvenskkontrollerade företagen, som enligt den här\r\nredogörelsen har reducerat sitt antal anställda till\r\n1 085 från att på 70-talet -- då var jag själv chef för\r\nett bolag i Sydafrika som friställde över 2 000\r\npersoner -- ha varit 7 000--8 0000. Sedan har det\r\nantalet alltså dragits ner till 1 000.</pre><pre>Många tragedier har utspelats i Sydafrika när\r\nfamiljer ställts på bar backe. Jag tror inte att de\r\npersonerna är lika tillfredsställda som man är på\r\nKommerskollegium.</pre><pre>Sverige har som ett av de sista länderna i världen nu\r\nupphävt sanktionerna mot Sydafrika, och det är\r\nalla väldigt glada över. Svenska företag har, som jag\r\nantytt, under ett tjugotal år berövats möjligheten\r\natt expandera och överleva. Många företag har\r\ntvingats likvidera och sälja ut verksamheten.\r\nSmärtsamma friställningar har blivit följden. De\r\nsvenska sanktionerna har bidragit till att en redan\r\nrekordstor arbetslöshet i Sydafrika permanentats\r\neller ökats. Arbetslösheten där är snarare över än\r\nunder 40 %.</pre><pre>Jag har tidigare diskuterat med Europaministern\r\nhur man skall få i gång investeringarna i Sydafrika.\r\nHan har visat förståelse för många av mina\r\nsynpunkter. Man kunde ha väntat att regeringen\r\nskulle återkomma med förslag om hur jobb skaffas\r\nfram speciellt för den svarta befolkningen. Det\r\nmåste ju vara ett speciellt intresse att hjälpa till med\r\ninvesteringarna, och då inte bara beträffande\r\nsvenska företag utan också beträffande\r\nsydafrikanska företag.</pre><pre>Tyvärr har regeringen inte visat någon större\r\ndådkraft då det gäller att presentera\r\nexportfrämjande åtgärder som skulle hjälpa\r\nsvenska och även sydafrikanska företag. Det verkar\r\nsnarare vara försiktiga byråkrater, inte kreativa\r\nmarknadsförare, som styr de svenska\r\nexportansträngningarna.</pre><pre>Vidare är jag rädd för att Europaministerns\r\nentusiasm för u-ländernas problem avtar med\r\nkvadraten på avståndet från Bryssel. Men jag vill i\r\nalla fall repetera några av de förslag för att få i gång\r\ninvesteringarna som jag har presenterat tidigare\r\nhär i kammaren.</pre><pre>Bl.a. gäller det för regeringen att ge EKN\r\ninstruktioner om att börja ta risker i stället för att\r\ntyda olika konventioner efter bokstaven. När andra\r\nländer är på exportoffensiven som ett led i\r\nansträngningarna att få ner arbetslösheten har\r\nsvenska EKN fortfarande en byråkratisk inställning\r\ni fråga om alla förslag.</pre><pre>Regeringen måste ge EKN instruktioner om att\r\nman skall ta risker, för det gör alla andra\r\nexportkreditnämnder, i stället för att -- som i dag är\r\nfallet -- försöka tjäna pengar. Vi har i dag 600 000\r\narbetslösa. Det gäller därför att skaffa fram jobb.</pre><pre>Vi anser alltså att svenska företag skall ges större\r\nmöjligheter att erhålla investerings- och\r\nexportkreditgarantier. Dessutom måste vi hjälpa\r\ntill så att BITS får möjligheter att ge krediter och så\r\natt Sydafrika definieras som ett u-land med en\r\nbruttonationalproduktinkomst understigande 2 695\r\nUS-dollar. Då kan man dra fördel av s.k. mjuka lån\r\nsom löper på tio år, utan amortering och ränta.\r\nEgendomligt nog får mjuka lån inte användas för\r\nkommersiella investeringar. Men det är just sådana\r\nsom behövs. Det är bara att hoppas att UD:s alla\r\njurister kan finna en praktisk väg ut ur de här\r\ndiplomatiska labyrinterna, som delvis förpestar\r\nvåra hjälpambitioner.</pre><pre>Om man kan hjälpa sydafrikanska företag som har\r\nmånga svarta, ''coloured'', anställda samtidigt som\r\nsvensk industri får stöd, anser jag att det verkligen\r\när fråga om u-landshjälp. Därför har vi föreslagit\r\natt man skall finansiera dessa försäljnings- och\r\ninvesteringsfrämjande åtgärder genom att ta 100\r\nmiljoner i anspråk av UD:s kommande anslagspost\r\nbudgetåret 1994/95 för demokrati, mänskliga\r\nrättigheter och humanitärt bistånd. Som jämförelse\r\nkan sägas att den totala anslagsposten som rör\r\nSydafrika för innevarande år har fastställts till 240\r\nmiljoner kronor.</pre><pre>Nu hoppas jag att minister Dinkelspiel, som skall\r\nvara ledare för en handelsdelegation till Sydafrika,\r\nkommer hem igen med huvudet fullt av idéer om\r\nhur Sverige skall kunna återerövra sina förlorade\r\nmarknadspositioner i Sydafrika. Det hoppas jag\r\nkommer att göras genom investeringar som\r\nkommer både svenska och sydafrikanska företag\r\ntill del.</pre><pre>I detta anförande instämde Hugo Hegeland (m).</pre><pre>Anf. 207  KARL-GÖRAN BIÖRSMARK\r\n(fp):</pre><pre>Fru talman! Jag kan instämma i mycket av det som\r\nSimon Liliedahl har sagt om vikten av att svenska\r\nföretag nu aktivt går in och utvecklar industrier och\r\narbetstillfällen i Sydafrika. Det finns mycket att\r\nuträtta där, och alla tänkbara möjligheter skall vi\r\nnaturligtvis utnyttja för att få en bra utveckling i\r\nSydafrika, där man går till val i slutet av april.</pre><pre>Jag tycker dock att åtminstone den första\r\nreservationen, som Simon Liliedahl har yrkat bifall\r\ntill, är tillgodosedd i det betänkande som vi\r\nbehandlar. Man vill ha utökade möjligheter att\r\nerhålla investerings- och exportkreditgarantier för\r\naffärer med Sydafrika. Precis som utskottet skriver\r\nfinns de möjligheterna i dag genom\r\nExportkreditnämnden. Det finns pengar för detta\r\nändamål, men tyvärr har det inte blivit riktig fart på\r\ndetta ännu. Enligt uppgift har efterfrågan på\r\ngarantierna än så länge varit mycket liten. Men vi\r\nskall hoppas på en ändring och att det blir fart på\r\ninvesteringarna.</pre><pre>Den andra reservationen tar upp just\r\nfinansieringen av stödåtgärder i syfte att stärka\r\nsvensk industris konkurrenskraft. Där har Ny\r\ndemokrati ett förslag om att man skall hämta\r\npengar ur biståndsanslaget för demokrati som\r\nockså innehåller mänskliga rättigheter och\r\nhumanitärt bistånd. I reservationen står det 50\r\nmiljoner. Jag hörde att Simon Liliedahl yrkade att\r\nman skulle ta 100 miljoner från det anslaget. Jag vet\r\ninte om det var ett nytt förslag eller om det var en\r\nfelsägning. Skall vi följa reservationen som Lars\r\nMoquist har skrivit på är det 50 miljoner som man\r\nhar tänkt sig.</pre><pre>Jag yrkar avslag på förslaget vare sig det är 50 eller\r\n100 miljoner. De här pengarna kommer att gå åt till\r\njust de ändamål som de är avsedda för. Det\r\nkommer att behövas mycket investeringar i form av\r\ndemokratistöd, stöd för mänskliga rättigheter och\r\nhumanitärt bistånd efter valet den 27 april. Det\r\nvore olyckligt, tycker jag, om man skulle ta\r\npengarna ur det anslaget.</pre><pre>Ny demokrati har ett yrkande som man inte har\r\nföljt upp. Det var bra att man inte gjorde det. Det\r\ngick ut på att man även fortsättningsvis skulle ha\r\nåterkommande redogörelser från regeringen om\r\nsvenska företags arbete i Sydafrika. Detta har fallit.\r\nI och med att man har tagit bort sanktionerna\r\nbehöver man inte återkomma med rapporter. Jag\r\nvet egentligen inte varför Ny demokrati framför det\r\nförslaget. Men eftersom man inte har följt upp det\r\nmed någon reservation är det inte mycket att orda\r\nom.</pre><pre>Fru talman! Med detta vill jag yrka avslag på\r\nreservationerna och bifall till utskottets hemställan.</pre><pre>Anf. 208  SIMON LILIEDAHL (nyd)\r\nreplik:</pre><pre>Fru talman! Jag vill bara beträffande de 50 och 100\r\nmiljonerna säga att det var en lapsus linguae. Det\r\nskall naturligtvis vara 50 miljoner.</pre><pre>Däremot anser jag att man knappast kan använda\r\ndessa pengar bättre än att ge dem till investeringar,\r\nframför allt till lokala sydafrikanska företag. Jag\r\ntycker att detta är mycket fin u-hjälp som man kan\r\nerbjuda för att få bukt med den stora\r\narbetslösheten.</pre><pre>Det låter bra att EKN funkar. Men de facto funkar\r\ninte EKN. Man är för försiktig. Jag har ett färskt\r\nexempel på en femårskredit till Sydafrika där EKN\r\ndebiterar en ränta som är dubbelt så hög som den\r\nman får från England. EKN är i dagens läge helt\r\nenkelt inte konkurrenskraftig. Det är det\r\nförsiktigaste av alla exportkreditgarantiinstitut i\r\nEuropa. Man måste få andra instruktioner från\r\nregeringen. Det kan inte vara rätt att ett\r\nexportkreditgarantiinstitut skall gå ihop, man skall\r\nkunna ta risker för att hjälpa till att få bukt med\r\narbetslösheten.</pre><pre>Apropå kommentaren om rapporteringen var den\r\nursprungliga tanken med detta att regeringen skulle\r\ntvingas att rapportera vad man hade gjort för att få\r\ni gång investeringar, så att man kunde visa på att\r\nantalet anställda börjar gå upp igen och inte bara\r\nvara nöjd med den nedåtgående trenden.</pre><pre>Anf. 209  KARL-GÖRAN BIÖRSMARK (fp)\r\nreplik:</pre><pre>Fru talman! Det är klart att det är intressant att\r\nfölja det som Simon Liliedahl talar om med\r\nanledning av rapporteringen. Det kommer att\r\nfinnas tillfälle att göra det när vi presenterar\r\nbudgetpropositioner. Vi kommer att titta på det\r\nfortsatta stödet till Sydafrika, vilket vi förmodar\r\nkommer att ligga kvar även i kommande budgetar.\r\nDå får vi tillfälle att också rapportera om\r\nutvecklingen i Sydafrika. Helt utan information\r\nkommer vi inte att bli.</pre><pre>Jag vill bara än en gång konstatera att vi är överens\r\nom vikten av utvecklingen av svensk industri, ja,\r\nnaturligtvis all industri i Sydafrika. Det kommer att\r\nfordras mycket positiv utveckling av\r\narbetstillfällen, eftersom arbetslösheten är mycket\r\nhög.</pre><pre>Jag menar dock att svensk exportindustri med sina\r\nprodukter och sitt kunnande kommer att hävda sig\r\nväl i konkurrensen på den sydafrikanska\r\nmarknaden, vilken har en stor potential.</pre><pre>Det är möjligt att det kan ligga någonting i det som\r\nSimon Liliedahl säger, att det är byråkratiskt inom\r\nkreditnämnden. Men jag tror ändå att\r\nmöjligheterna för svensk industri att hävda sig är\r\nstora framöver. Det välkomnar vi.</pre><pre>Anf. 210  SIMON LILIEDAHL (nyd)\r\nreplik:</pre><pre>Fru talman! Vi har väl vid denna sena tidpunkt,\r\nKarl-Göran Biörsmark, enats om det mesta. Jag\r\ntror att vi båda två kanske skall försöka att animera\r\nstatsrådet Dinkelspiel att föra med sig hem från\r\ndelegationsresan till Sydafrika nya idéer om hur vi\r\nskall kunna få fart på investeringarna i Sydafrika,\r\nvilka skall komma både svenska och sydafrikanska\r\nföretag till del.</pre><pre>Anf. 211  KARL-GÖRAN BIÖRSMARK (fp)\r\nreplik:</pre><pre>Fru talman! Med tanke på Ulf Dinkelspiels\r\nframgångar i Europa tror jag att vi med viss\r\nförtröstan kan se hans fortsatta arbete an också\r\nnere i Sydafrika.</pre><pre>Överläggningen var härmed avslutad.</pre><pre>(Beslut skulle fattas den 16 mars.)</pre><pre>23 §  Strålskydd</pre><pre>Föredrogs</pre><pre>försvarsutskottets betänkande</pre><pre>1993/94:FöU6 Strålskydd (prop. 1993/94:100\r\ndelvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 16 mars.)</pre><pre>24 §  Stöd till trossamfund m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU14 Stöd till trossamfund m.m. (prop.\r\n1993/94:100 delvis).</pre><pre>Anf. 212  ROSE-MARIE FREBRAN (kds):</pre><pre>Fru talman! Vi behandlar kulturutskottets\r\nbetänkande om stöd till trossamfund. Det råder\r\nenighet i kulturutskottet om större delen av\r\nanslaget till trossamfunden. Det är bra. Regeringen\r\nföreslår för budgetåret 1994/95 att 69 500 000 kr\r\nanvisas under anslaget. Lokalkostnadsposten inom\r\nanslaget är oförändrad och uppgår till 12 480 000 kr.\r\nOm denna post råder det oenighet i utskottet.</pre><pre>Socialdemokraterna har fått Ny demokratis stöd\r\nför att bjuda över regeringen med 13 000 000 kr --\r\ntyvärr ofinansierat.</pre><pre>Det är värt att framhålla att trossamfunden fått och\r\nfår bidrag till lokalkostnader utöver ordinarie\r\nanslag. Detta har skett av arbetsmarknadspolitiska\r\nskäl. Förra budgetåret anvisades 20 miljoner\r\nkronor, och innevarande budgetår 15 miljoner\r\nkronor.</pre><pre>Fru talman! Det är min bestämda uppfattning att\r\nytterligare medel bör anvisas av\r\narbetsmarknadspolitiska skäl. Riksdagen har\r\ntidigare i kväll bemyndigat regeringen att använda\r\n1,5 miljarder kronor till ett omfattande ROT-\r\npaket. Dessa medel kommer att kunna tas i anspråk\r\nomedelbart och inte först efter halvårsskiftet.</pre><pre>Arbetsmarknadsministern har i dag informerat\r\nkammaren om hur regeringen kommer att fördela\r\nROT-pengarna. Man kommer att anvisa 100\r\nmiljoner kronor till samlingslokaler inklusive\r\nsamfundens lokaler.</pre><pre>ROT-paketet är välkommet och viktigt.\r\nSocialdemokraternas och nydemokraternas önskan\r\natt späda på budgetunderskottet och\r\nupplåningsbehovet nästa budgetår är däremot\r\nförvånande och klart negativt.</pre><pre>Som tur är stöder Vänsterpartiets meningsyttring\r\nreservationen från regeringspartierna. Jag talar\r\nalltså för en formell utskottsminoritet men en\r\nfaktisk majoritet i kammaren. Omröstningen här i\r\nkammaren om två veckor kan därför rätta till detta\r\nolycksfall i utskottsarbetet.</pre><pre>Fru talman! Kulturutskottets betänkande nummer\r\n14 illustrerar tydligt behovet av en förändrad\r\nbudgetprocess i enlighet med riksdagsutredningens\r\nförslag där man börjar med att lägga fast de\r\nekonomiska ramarna och där varje påslag måste\r\nfinansieras inom ramen.</pre><pre>Socialdemokraterna säger sig ta\r\nbudgetunderskottet på allvar. Men i det konkreta\r\narbetet i utskotten märks det inte alltid -- tyvärr.\r\nOm Socialdemokraterna regelmässigt skulle få med\r\nsig både Vänsterpartiet och Ny demokrati skulle\r\ndet vara förödande för vårt land med sviktande\r\nförtroende för svensk ekonomi, höjda räntor och\r\nförsvagad krona som följd.</pre><pre>Det är minst sagt anmärkningsvärt att Ny\r\ndemokrati, som inte ens har en finansierad ökning\r\nav lokalbidragen i sitt eget ekonomiska alternativ\r\ntill regeringens budgetproposition, hakar på s-\r\nmotionerna. Är detta samma parti som jag mötte i\r\nden ekonomiska debatten den 10 februari företrädd\r\nav Dan Eriksson i Stockholm? Han gjorde då\r\ntappra försök att ställa alla andra partier mot\r\nväggen i statsskuldsfrågan. Man tar sig för pannan,\r\nför att citera en för nydemokrater känd partiledare.</pre><pre>Fru talman! Jag yrkar bifall till\r\nfyrpartireservationen i kulturutskottets\r\nbetänkande nummer 14.</pre><pre>Anf. 213  ÅKE GUSTAVSSON (s):</pre><pre>Fru talman! Hur Rose-Marie Frebran kan vara så\r\nsäker på att hon talar för en faktisk majoritet\r\nförefaller mig något konstigt. Man kan i debatten\r\növertyga alla intresserade åhörare att den\r\nutskottsmajoritet som föreligger har rätt argument.</pre><pre>Jag blir också något förvånad över att när man har\r\nen regering som har ett galopperande\r\nbudgetunderskott på åtskilliga miljarder och där\r\nSocialdemokraterna har väckt en motion med\r\nförslag till finansiering som är 5,8 miljarder\r\nstarkare än regeringen, gör man en jättestor affär\r\nav 13 miljoner kronor. Jag tycker att det är litet\r\ngrand att fly undan verkligheten.</pre><pre>Lars Tobisson spann på samma tema tidigare i dag.\r\nHan talade om en ohelig allians -- det är passande\r\nord i detta sammanhang när vi talar om\r\ntrossamfund -- mellan Socialdemokraterna och Ny\r\ndemokrati. Med vem är Rose-Marie Frebran\r\nallierad? Blir hennes allians helig för att hon allierar\r\nsig med Vänsterpartiet? Det bör hon tipsa sin\r\npartiordförande om.</pre><pre>Detta är ''välsignade'' pengar. Trossamfunden har\r\nunder två budgetår fått 35 miljoner kronor extra.\r\nReservanterna säger att detta ger arbeten till en\r\nproduktionskostnad av 300 miljoner kronor. Det är\r\nnästan ett tiofaldigande av de pengar som staten\r\nanslår. Det är för mig obegripligt att man inte är\r\nberedd att ge mer pengar om det går att tiofaldiga\r\neffekten av dem på detta område.</pre><pre>Apropå ekonomi och statsfinanser: Även om det\r\nkan förefalla var en innovation för företrädare för\r\nregeringspartiet, kan det faktiskt vara en vinst för\r\nsamhället med några färre byggnadsarbetare som\r\ngår arbetslösa.</pre><pre>Riksdagens utredningstjänst har tittat på\r\nutvecklingen av anslagen. De har gått tillbaka till\r\nmitten av 80-talet i fråga om lokalbidragen. Rose-\r\nMarie Frebran kanske erinrar sig vilket parti som\r\nsatt i regeringsställning 1984/85. Då var det 22,5\r\nmiljoner kronor som gavs i lokalbidrag. Hon talar\r\nom löpande priser. Det skall jämföras med 12,5\r\nmiljoner kronor förra året. Sysselsättningen på\r\narbetsmarknaden har inte förbättrats sedan dess.\r\nDen är närmast katastrofal inom\r\nbyggnadsindustrin. Nu föreslås ett oförändrat\r\nanslag i de avseendena. Det är inte särskilt\r\nansvarsfullt eller, Rose-Marie Frebran, solidariskt\r\nmed trossamfunden, som faktiskt mer än väl\r\nbehöver pengarna. Precis som ni själva säger i\r\nreservationen kan varje satsad krona nå en\r\ntiofaldigad effekt. Då är det helt vansinnigt att inte\r\nsatsa de kronorna. Men det kanske finns någon\r\nspeciell förklaring som vi kan få tillfälle att lyssna\r\ntill.</pre><pre>Det är en självklarhet för mig att yrka bifall till de\r\nmycket starka skrivningarna och det starka\r\nyrkandet som majoriteten i kulturutskottet har lagt\r\nfram.</pre><pre>Anf. 214  ROSE-MARIE FREBRAN (kds)\r\nreplik:</pre><pre>Fru talman! Jag är en av dem som inte alls tror på\r\nden socialdemokratiska budgeteffekten på plus 2,8\r\nmiljarder i förhållande till regeringens budget. Åke\r\nGustavsson yrkar ju gärna på bidrag till de ökningar\r\nsom ges i budgeten, trots att Socialdemokraterna\r\ninte får igenom den övriga budgeten. Jag vet inte\r\nhur man får det att gå ihop.</pre><pre>Jag talar inte om oheliga allianser, som Lars\r\nTobisson gjorde. Jag kallar inte heller vår allians --\r\nom det finns någon sådan -- på något sätt för helig.\r\nJag använder inte de begreppen. Jag håller med om\r\natt det är fråga om välsignade pengar. Därför\r\nhoppas jag att när regeringen skall fördela inom\r\nramen för dessa 100 miljoner mellan allmänna\r\nsamlingslokaler och trossamfundens lokaler, skall\r\nmerparten läggas på trossamfundens lokaler,\r\neftersom man till allmänna samlingslokaler brukar\r\nge 50 % i bidrag.</pre><pre>Trossamfundens genomsnittliga bidrag till varje\r\nprojekt har legat under 20 %. Den lokala\r\nsatsningen rör sig alltså om över 80. Dessutom är\r\nreparation av kyrkor ett mycket hantverksmässigt\r\narbete och därmed sysselsättningseffektivt. Så jag\r\nhoppas att man skall ge merparten av de 100\r\nmiljonerna till trossamfunden.</pre><pre>Det råkar vara så att det finns en kö på 300 miljoner\r\nbåde från allmänna samlingslokaler och från\r\ntrossamfunden. Man skulle alltså kunna tillgodose\r\ntrossamfundens hela behov, om man tog 60 av de\r\n100 miljonerna, och där kan man köra i gång direkt.\r\nDet här är mycket mycket bra.</pre><pre>Anf. 215  ÅKE GUSTAVSSON (s) replik:</pre><pre>Fru talman! Jag tycker att det är alldeles utmärkt\r\natt vi under innevarande budgetår kan få 100\r\nmiljoner kronor och därmed få en\r\nsysselsättningseffekt vad gäller\r\nsamlingslokalbyggandet. Men detta hade ju inte\r\nkommit till stånd, om inte arbetsmarknadsutskottet\r\nhade tagit ett initiativ, efter Socialdemokraternas\r\nskrivelse.</pre><pre>Så där är vi överens. Den frågan behöver vi inte\r\ndiskutera. Vad vi diskuterar nu är om vi därutöver\r\nskall satsa 13 miljoner kronor på trossamfundens\r\nlokaler.</pre><pre>Nu krymper det här. Förut var det en tiodubbling\r\noch nu är det 80 %, men låt gå för det! Om\r\nförsamlingarna satsar 80 % och staten 20 % och det\r\nuppstår en mycket stark sysselsättningseffekt, ge\r\nmig då, Rose-Marie Frebran, ett enda exempel på\r\nett annat område där sysselsättningseffekten blir\r\nlika stor som här! Ett exempel räcker, tack!</pre><pre>Anf. 216  ROSE-MARIE FREBRAN (kds)\r\nreplik:</pre><pre>Fru talman! Jag behöver inte ge något exempel på\r\ndet, för vi är ju inte oense i den frågan. Jag säger\r\natt vi har mer pengar än vad som behövs för att\r\ntillgodose allt det som trossamfunden har i sin kö\r\nav ansökningar i dag. 300 miljoner är nämligen den\r\ntotala produktionskostnaden.</pre><pre>Det skulle alltså räcka med att ge 60 miljoner för\r\natt alla projekt som man i dag har ansökt om skulle\r\nkunna genomföras. Det finns möjlighet att ge\r\ndetta. Jag hoppas att regeringen i sina\r\növerväganden är så klok att den lägger merparten\r\npå trossamfunden och inte på allmänna\r\nsamlingslokaler, där den lokala satsningen är\r\nmycket mindre.</pre><pre>Anf. 217  ÅKE GUSTAVSSON (s) replik:</pre><pre>Fru talman! Det här är mycket intressant. Rose-\r\nMarie Frebran säger att det finns mer pengar än vad\r\nsom behövs. Tänk efter en gång till! Det innebär\r\nalltså att vi t.o.m. kan skära på anslaget. Det är\r\nnämligen konsekvensen av vad Rose-Marie\r\nFrebran säger. Det finns mer pengar än vad som\r\nbehövs -- alltså kan vi skära på anslaget!</pre><pre>Nu får nog Rose-Marie Frebran bestämma sig för\r\nvilken argumentationslinje som skall gälla. Om\r\nRose-Marie Frebran frågar samarbetsnämnden vad\r\nden har för projekt och vad den behöver, tror jag\r\ninte att det första nämnden säger är att det finns\r\nmer pengar än vad som behövs. Hur mycket pengar\r\nman får vet vi inte förrän samlingslokalpengarna\r\nhar fördelats. Då skulle man alltså fortfarande säga\r\natt man har mer pengar än vad som behövs. Det\r\nfinns ingen sannolikhet i det argumentet.</pre><pre>Vad vi däremot vet är att inkl. de 100 miljonerna till\r\nsamlingslokaler garanterar vi genom detta anslag\r\n25 miljoner kronor i stället för de 12,5 miljoner som\r\nregeringen har. Men min uppmaning kvarstår, för\r\ndet här är en viktig fråga om vi diskuterar den ur\r\nsysselsättningssynpunkt: Ge mig ett exempel på att\r\ndet går att få en bättre sysselsättningseffekt med en\r\nsatsning på 13 miljoner kronor! Jag vill inte ha\r\nnågon lång uppräkning, utan det räcker med ett\r\nexempel.</pre><pre>Anf. 218  HUGO HEGELAND (m):</pre><pre>Fru talman! Åke Gustavsson citerade Lars\r\nTobisson, som talade om en ohelig allians mellan\r\nSocialdemokraterna och Nydemokraterna. Jag\r\nförstår att Åke Gustavsson känner sig illa berörd\r\nnu, när han talar sig varm för ökat anslag till\r\ntrossamfunden med 13 miljoner och glorian lyser\r\nkring hans huvud.</pre><pre>Därefter undrade Åke Gustavsson om det var fråga\r\nom en helig allians mellan borgerliga partier och\r\nVänsterpartiet. Där är svaret naturligtvis nej. Det\r\när inte fråga om en helig allians. Det är fråga om ett\r\ntillfälligt samarbete, till skillnad från det\r\nregelbundna samarbete som har rått mellan\r\nSocialdemokraterna och Vänsterpartiet i många år.</pre><pre>Anf. 219  ÅKE GUSTAVSSON (s):</pre><pre>Fru talman! Jag är inte säker på att den typen av\r\ntillfälliga förbindelser är till gagn för\r\nparlamentarismen i Sverige.</pre><pre>Överläggningen var härmed avslutad.</pre><pre>(Beslut skulle fattas den 16 mars.)</pre><pre>25 §  Anmälan om fråga</pre><pre>Anmäldes att följande fråga framställts</pre><pre>den 1 mars</pre><pre>1993/94:384 av Hans Göran Franck (s) till\r\nstatsrådet Görel Thurdin om starkströmsledningar\r\ni Bergshamra:</pre><pre>Genom stadsdelen Bergshamra i Solna går en\r\nstarkströmsledning som tillhör Stockholm Energi\r\nAB. Ledningen som går rakt genom bebyggelsen\r\novan jord har skapat stor oro för betydande\r\nhälsorisker bland befolkningen, särskilt bland\r\nbarnfamiljer. Det gäller att söka finna en lösning\r\nsom innebär att kraftledningen kan flyttas på ett\r\nacceptabelt sätt inom Ekoparken.</pre><pre>Jag får därför fråga statsrådet Görel Thurdin:</pre><pre>Är regeringen beredd att, i avvaktan på att\r\nkraftledningarna i södra Bergshamra i Solna grävs\r\nned under jord, verka för en temporär lösning som\r\nundanröjer riskerna för de boende?</pre><pre>26 §  Kammaren åtskildes kl. 22.06.</pre><pre>Förhandlingarna leddes</pre><pre>av talmannen från sammanträdets början t.o.m.\r\nvoteringen kl. 11.32,</pre><pre>av förste vice talmannen därefter t.o.m. 4 § anf. 67\r\n(delvis),</pre><pre>av tredje vice talmannen därefter t.o.m. anf. 104\r\n(delvis),</pre><pre>av talmannen därefter t.o.m. voteringen kl. 16.41,</pre><pre>av förste vice talmannen därefter t.o.m.\r\najourneringen kl. 18.00,</pre><pre>av tredje vice talmannen därefter t.o.m. 21 § anf.\r\n198 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}