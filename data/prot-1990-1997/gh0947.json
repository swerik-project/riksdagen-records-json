{"dokumentstatus":{"dokument":{"hangar_id":"2349313","dok_id":"GH0947","rm":"1993/94","beteckning":"47","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"47","slutnummer":"0","datum":"1993-12-17 00:00:00","systemdatum":"2005-10-27 13:38:30","publicerad":"1993-12-17 00:00:00","titel":"Riksdagens snabbprotokoll 1993/94:47 Fredagen den 17 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{BB3EEABA-9DBB-4634-9E87-91D50638A169}","dokument_url_text":"http://data.riksdagen.se/dokument/GH0947/text","dokument_url_html":"http://data.riksdagen.se/dokument/GH0947","dokumentstatus_url_xml":"http://data.riksdagen.se/dokumentstatus/GH0947","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:47</div>\r\n<div class=\"sidhuvud_datum\">Fredagen den 17 december</div>\r\n<div class=\"sidhuvud_klockslag\">Kl. 14.15</div>\r\n<hr class=\"sidhuvud_linje\">\r\n<pre>1 §  Beslut rörande utskottsbetänkande som\r\nslutdebatterats den 16 december</pre><pre>Beträffande debatten i detta ärende, se prot. 45.</pre><pre>TU8 Köp av interregional persontrafik på järnväg\r\nsamt flygtrafik</pre><pre>Mom. 2 (järnvägslinjen Nässjö--Falköping--\r\nSkövde)</pre><pre>1. utskottet</pre><pre>2. res. 1 (s)</pre><pre>Votering:</pre><pre>174 för utskottet</pre><pre>139 för res. 1</pre><pre>1 avstod</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>73 m, 26 fp, 30 c, 24 kds, 21 nyd</pre><pre>För res. 1:</pre><pre>127 s, 10 v, 2 -</pre><pre>Avstod:</pre><pre>1 s</pre><pre>Frånvarande:</pre><pre>10 s, 7 m, 7 fp, 1 c, 2 kds, 2 nyd, 4 v, 2 -</pre><pre>Mom. 3 (viss nattågstrafik)</pre><pre>1. utskottet</pre><pre>2. res. 2 (s)</pre><pre>Votering:</pre><pre>172 för utskottet</pre><pre>145 för res. 2</pre><pre>32 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>73 m, 28 fp, 30 c, 23 kds, 18 nyd</pre><pre>För res. 2:</pre><pre>128 s, 1 kds, 3 nyd, 11 v, 2 -</pre><pre>Frånvarande:</pre><pre>10 s, 7 m, 5 fp, 1 c, 2 kds, 2 nyd, 3 v, 2 -</pre><pre>Mom. 10 (samordnad upphandling av flygtrafik i\r\nNorrland)</pre><pre>1. utskottet</pre><pre>2. res. 4 (s)</pre><pre>Votering:</pre><pre>174 för utskottet</pre><pre>144 för res. 4</pre><pre>31 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>73 m, 29 fp, 30 c, 24 kds, 18 nyd</pre><pre>För res. 4:</pre><pre>128 s, 3 nyd, 11 v, 2 -</pre><pre>Frånvarande:</pre><pre>10 s, 7 m, 4 fp, 1 c, 2 kds, 2 nyd, 3 v, 2 -</pre><pre>Mom. 12 (kostnader för kommande\r\nflygupphandling)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>303 för utskottet</pre><pre>12 för res. 12</pre><pre>34 frånvarande</pre><pre>Kammaren biföll utskottets hemställan</pre><pre>Partivis fördelning av rösterna:</pre><pre>För utskottet:</pre><pre>127 s, 71 m, 29 fp, 30 c, 24 kds, 21 nyd, 1 -</pre><pre>För res. 12:</pre><pre>11 v, 1 -</pre><pre>Frånvarande:</pre><pre>11 s, 9 m, 4 fp, 1 c, 2 kds, 2 nyd, 3 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av andre vice talmannen medgav\r\nkammaren att bostadsutskottets betänkanden\r\nBoU6 och BoU7 samt socialutskottets betänkande\r\nSoU11 fick avgöras i ett sammanhang efter avslutad\r\ndebatt.</pre><pre>2 §  Åtgärder för att stabilisera\r\nbostadskreditmarknaden</pre><pre>Föredrogs</pre><pre>bostadsutskottets betänkande</pre><pre>1993/94:BoU6 Åtgärder för att stabilisera\r\nbostadskreditmarknaden (prop. 1993/94:76).</pre><pre>Anf. 1  OSKAR LINDKVIST (s):</pre><pre>Herr talman! Kammaren skall nu diskutera\r\nbostadsrättsföreningar och andra som råkat illa ut\r\npå bostadsområdet genom regeringens\r\nbostadspolitik.</pre><pre>Under senare år har ett stort antal\r\nbostadsrättsföreningar gått i konkurs. Andra har\r\nåterigen gjort fullständigt klart att de befinner sig i\r\nett konkursläge. Det beror på att den kraftiga\r\navvecklingen av räntebidragen i kombination med\r\nextra höjningar av den garanterade räntan har\r\ndrivit in bostadsrättsföreningarna i ett ekonomiskt\r\nohållbart läge.</pre><pre>Jag talar nu om bostadsrättsföreningar som är\r\nvälskötta och normalt fyller alla de ekonomiska\r\nåtaganden som ingår i uppgiften. Genom\r\nregeringsbestämda nya åtaganden som inte kunde\r\nförutses för bara några år sedan har dessa\r\nföreningar hamnat i stora svårigheter. Ansvaret för\r\ndenna utveckling ligger helt och hållet på den\r\nborgerliga regeringen.</pre><pre>Detta är en bakgrundsbeskrivning som tvingat\r\nregeringen att återkomma till riksdagen med en\r\nproposition. Den har fått den prydliga rubriken\r\nÅtgärder för att stabilisera\r\nbostadskreditmarknaden.</pre><pre>Bostadskreditmarknaden är således inte\r\nstabiliserad, allt enligt regeringen. Förslaget\r\ninnebär att de berörda bostadsrättsföreningarna\r\nerbjuds ett nytt lån. Avvecklingslånen ersätts av\r\nomfördelningslån. Med andra ord får\r\nbostadsrättsinnehavarna under ett tjugotal år\r\nbetala de kostnader som orsakats av regeringens\r\nbostadspolitik. Förbättrade statliga kreditgarantier\r\ningår i förslaget. Men varje kostnad som läggs på\r\nde boende i dessa bostadsrättsföreningar skall\r\nbetalas av dem själva. Det är innebörden i korthet.</pre><pre>Det goda med syftet är förstås att undvika konkurs\r\ni de berörda bostadsrättsföreningarna. Det är\r\nmycket svårt att hitta någon som tror att åtgärderna\r\när tillräckliga. Det kan räcka med ett exempel på\r\ndem som tvivlar.</pre><pre>Bostadsutskottets ordförande Agne Hansson säger\r\ni Dagens Nyheter för några dagar sedan att han är\r\ntveksam om åtgärderna räcker för att få i gång\r\nbostadsbyggandet igen. Det skall bli intressant att\r\nhöra om samma Agne Hansson vill berätta varför\r\nförslaget till åtgärder inte är bättre utformat.</pre><pre>Agne Hansson säger i samma tidningsnotis att han\r\nanser att de beslutade räntebidragen bör skjutas\r\nupp. Men han säger också att han ännu inte har fått\r\nnågra reaktioner som bryter regeringens linje.\r\nAgne Hansson, här kommer en reaktion, en positiv\r\nreaktion.</pre><pre>När Agne Hansson och de borgerliga i riksdagen\r\nden 1 december röstade för en nerdragning av\r\nbostadssubventionerna med 3 miljarder kronor\r\nunder åren 1994--1996, röstade\r\nSocialdemokraterna och Vänsterpartiet för ett\r\nuppskjutande av nerdragningen. Var så god, Agne\r\nHansson och Centern. I januari kan vi gemensamt\r\nmotionera i riksdagen om att inför 1995 och 1996\r\nskjuta upp den återstående nerdragningen av dessa\r\ntre miljarder.</pre><pre>Herr talman! Låt mig återgå till propositionen och\r\nutskottsbetänkandet. Vi har motionerat om\r\nförbättringar av propositionen på fyra väsentliga\r\nområden. När vi inte har kunnat påverka\r\nmajoriteten i bostadsutskottet har vi reserverat oss.\r\nJag skall nu förklara vad det handlar om.</pre><pre>I betänkandet föreslås att kraven på en särskild\r\nlånefinansiering som förutsättning för räntebidrag\r\nslopas enligt 1991 års regler. Vårt förslag är att det\r\nockså skall omfatta 1992 års system. Systemen går\r\nsom bekant in i varandra. Det är inte rättvist att\r\n1992 års system ställs utanför. För att göra det fullt\r\ntydligt föreslår vi att också 1992 års system skall\r\ningå i det förslag som vi nu diskuterar.</pre><pre>I reservation 2 påtalar vi de höga\r\nräntemarginalerna. I en skrivelse från SABO,\r\nHSB, Riksbyggen och Fastighetsägareförbundet\r\nbeskrivs verkningarna av de höga räntemarginaler\r\nsom bostadskreditinstituten tar ut. En\r\nräntemarginal på 1,5 % ger t.ex. en ökad\r\nmånadskostnad på 750 kr för en normal\r\ntrerumslägenhet. Den utökade statliga\r\nkreditgarantin bör därför förses med ett villkor --\r\nvid nästa konvertering av lånet skall räntan inte\r\nsättas högre än den statliga subventionsräntan. Det\r\när en lämplig uppgift för regeringen att lösa detta.</pre><pre>När det gäller den tredje reservationen finns det en\r\nutbredd tveksamhet om vad\r\nbostadsrättsföreningarna har för nytta av\r\nregeringsförslaget. Vi tar därför ånyo upp tanken\r\npå en skuldsaneringslag även för\r\nbostadsrättsföreningarna. Det skulle vara en klok\r\nåtgärd där regeringen skulle kunna trycka på\r\nbanker och kreditinstitut.</pre><pre>Efter att från början ha tagit ut 0,2 % i räntepålägg\r\nhar man sedermera ökat detta till 0,4. Sedan\r\nmarknaden blev fri har kreditinstituten lagt på det\r\nena tillägget efter det andra. Räntemarginalen har\r\nvarit ända upp till 1,5 %. Det betyder i vissa fall\r\nupp till en tusenlapp extra i boendekostnad per\r\nmånad. Det kan vi faktiskt inte acceptera.</pre><pre>Det kan i detta sammanhang nämnas att en\r\nsparbank i Ängelholm i Skåne på eget initiativ har\r\ntagit kontakt med de i fastighetsbranschen som har\r\nhaft lån i banken som efter de nya pålagorna blivit\r\nalltför betungande.</pre><pre>Såvitt jag vet är försöken i Ängelholm mycket\r\nframgångsrika. En av tjänstemännen på banken\r\nhar berättat för mig att bankpersonalen\r\nsammanträffar med alla de skuldsatta och går\r\nigenom deras ekonomiska problem. Man gör vissa\r\navskrivningar i varje individuellt ärende, men man\r\när också angelägen om att få fram nya\r\nbetalningsterminer som gör att den skuldsatte har\r\nmöjligheter att klara skulderna i ett mer långsiktigt\r\nperspektiv.</pre><pre>Vi socialdemokrater tycker att detta är ett bra\r\nexempel. Men någon måste använda sitt inflytande\r\nför att trycka på de banker och kreditinstitut som\r\nvisar en fruktansvärd passivitet. De har en del av\r\nskulden till de konkurser som inträffar på grund av\r\natt de inte tar några som helst initiativ till att hjälpa\r\ndem som är skuldsatta.</pre><pre>Herr talman! I reservation 4 tar\r\nSocialdemokraterna upp vikten av att det\r\nbostadspolitiska arbetet bedrivs utifrån ett\r\nbostadssocialt synsätt. Så sker inte nu -- det är\r\ntvärtom. Om regeringen hade haft ett\r\nbostadssocialt synsätt hade man inte behövt lägga\r\nfram något förslag om extra insatser.</pre><pre>Först nu blir det möjligt att lägga tyngdpunkten på\r\nen social bostadspolitik från mitten -- med\r\nVänsterpartiet. Jag tror att räddningen för svensk\r\nbostadsmarknad är att mitten- och vänsterpartierna\r\ngår samman och försöker samordna sina krafter för\r\natt återupprätta den sociala bostadspolitiken.</pre><pre>Herr talman! Jag yrkar bifall till de reservationer\r\nsom fogats till betänkandet.</pre><pre>Anf. 2  AGNE HANSSON (c):</pre><pre>Herr talman! Det betänkande vi debatterar\r\nbehandlar som Oskar Lindkvist mycket riktigt sade\r\nen del av de åtgärder som nu genomförs för att\r\nstabilisera bostads- och kreditmarknaden.</pre><pre>Oskar Lindkvist och Socialdemokraterna vill skylla\r\nallting som har hänt -- t.ex. det faktum att\r\nbostadsrättshavare och andra råkar illa ut -- på\r\nregeringen. Trots det tror jag att orsakerna till\r\nproblemen bakåt i tiden är så väl kända. Jag har\r\ninte tänkt att förlänga debatten i den delen i denna\r\nsena timma.</pre><pre>Det är också så, Oskar Lindkvist, att de boende\r\nsjälva får betala varje kostnad för de åtgärder vi här\r\nföreslår. Man kan av Oskar Lindkvists inlägg såväl\r\nsom av den buskpropaganda Socialdemokraterna\r\nbedriver i bostadspolitiken få intrycket att de inte\r\nskulle stå bakom förslagen. Det är intressant. Det\r\nråder fullständig enighet i utskottet om dessa\r\nåtgärder, vilket innebär att även\r\nSocialdemokraterna står bakom inriktningen och\r\ntankarna bakom åtgärderna. Därmed skall jag inte\r\nkommentera förslagen närmare.</pre><pre>Det som debatten egentligen gäller är om dessa\r\nåtgärder är tillräckliga eller inte och i så fall vilka\r\nytterligare åtgärder som kan eller bör vidtas.</pre><pre>Det är riktigt att min tveksamhet finns kvar på den\r\npunkten, Oskar Lindkvist. Det går att studera\r\nprotokollet från förra fredagens debatt. Man kan\r\ndär mycket tydligt notera att jag då sade att de\r\nförändringar vi åstadkom när vi fördelade\r\nbesparingen på tre miljarder kronor över tre år i\r\nstället för över ett år skall ligga fast. Min\r\ntveksamhet gällde Danelltrappan och\r\nkontrollstationen 1995. Den uppfattningen är inte\r\nny. Den har jag haft länge.</pre><pre>Det är hela tiden fråga om att gå en balansgång\r\nmellan stimulanser och det man måste spara å ena\r\nsidan och å andra sidan att klara en ekonomisk\r\npolitik som gör att de låga räntorna kan hållas nere i\r\ndet internationella valutaläge som nu råder. Räntor\r\noch inflation är de viktigaste faktorerna för\r\nboendekostnaderna i framtiden.</pre><pre>Socialdemokraterna och Oskar Lindkvist säger att\r\nåtgärderna inte är tillräckliga. Man kan i de\r\nmotioner och reservationer till betänkandet som\r\nSocialdemokraterna står för naturligtvis se viljan\r\natt gå längre. Men antingen föreslår de inga\r\nkonkreta åtgärder eller så är de åtgärder som\r\nantyds inte praktiskt genomförbara. De skulle inte\r\nheller ge den avsedda effekten.</pre><pre>Låt mig innan jag närmare kommenterar\r\nreservationerna säga att de åtgärder regeringen nu\r\nförselår inte skall ses isolerade utan tillsammans\r\nmed andra förändringar av bostadspolitiken som\r\njust nu genomförs. Det gäller sänkningen av\r\nfastighetsskatten för hyres- och bostadsrättshus,\r\nfördelningen av besparingen av de tre\r\nräntebidragsmiljarderna på tre år i stället för på ett\r\når och borttagandet av flyttskatten.</pre><pre>Dessa åtgärder bäddar för den lägsta\r\nboendekostnadshöjningen på 25 år. Tillsammans\r\nmed de åtgärder som föreslås i betänkandet skall de\r\nbidra till att skapa en stabilitet på bostads- och\r\nkreditmarknaden så att fastighetsvärdena\r\nstabiliseras och kan börja öka. Därmed ökar också\r\nrörligheten på bostadsmarknaden.\r\nInlåsningseffekter undviks och hushållen kan bättre\r\nanpassa bostaden till den egna ekonomin. När\r\nfastighetsvärdena stabiliseras ökar säkerheten i\r\nkreditsystemet och kreditgivningen kan börja\r\nfungera bättre igen.</pre><pre>Så vill jag tala om reservationerna och den\r\nargumentering som Oskar Lindkvist förde. I\r\nreservation 1 pläderar alltså Socialdemokraterna\r\nför att även 1992 års bostäder skall omfattas av de\r\navregleringsåtgärder som genomförs. Det berör\r\nmycket riktigt främst de bostadsrättsföreningar\r\nsom lämnas utanför i dag. Dessa\r\nbostadsrättsföreningar är de enda som inte kan få\r\nräntebidrag som är villkorade med särskilda\r\nlåneregler.</pre><pre>Skälet till det är att vi vill avvakta den utredning om\r\nskattereglerna för bostadsrätter som nu görs. Det\r\nfinns nämligen ett klart samband. Hänsyn har tagits\r\ntill bostadsrätternas låne- och beskattningsvillkor\r\nnär den garanterade räntan satts. Det finns alltså\r\negentligen ingen orättvisa i det fallet. I dag ligger\r\nden garanterade räntan ungefär 1 1/2 procent under\r\nden ränta som gäller för egnahem.</pre><pre>Om bostadsrätter skall jämställas med egnahem\r\nkrävs det en strimling av lånen för att\r\nbostadsrättshavarna skall få sina problem lösta. Jag\r\nvet inte om det är det som Socialdemokraterna\r\neftersträvar. Det här går att lösa på ett mera\r\npraktiskt sätt först när beskattningsformerna för\r\nbostadsrätterna har klarats ut. Om\r\nSocialdemokraterna har någon annan, färdig\r\nlösning tar jag gärna emot den. Om Oskar\r\nLindkvist inte har det, utan är tomhänt, faller\r\nreservationerna till golvet som helt verkningslösa.\r\nInte en enda bostadsrättsförening i trångmål blir\r\nhjälpt av det.</pre><pre>Jag går därmed över till räntegapet. Det är ett\r\nförfärande problem, ett otyg. Banker och\r\nkreditinstitut har naturligtvis ett stort ansvar. Men\r\natt lagstifta om att bankerna skall låna ut till en viss\r\nsubventionsränta löser på intet sätt problemen. Det\r\nskulle ju stoppa all kreditgivning, eftersom\r\nbankerna då skulle tvingas låna ut till en lägre ränta\r\nän vad de kan köpa bostadsobligationer för. Alla\r\nförstår att ingen kan ägna sig åt sådan\r\nbankverksamhet. Eller också måste vi återgå till\r\nden detaljreglering för bostadskrediter som gällde\r\nföre 1987. Men den tog Socialdemokraterna bort,\r\noch jag har inte uppfattat att det är den\r\nränteregleringen Socialdemokraterna nu vill ha\r\ntillbaka. Eller är det så?</pre><pre>För närvarande finns det ingen bättre och\r\neffektivare metod än att med hjälp av de statliga\r\nkreditgarantierna medverka till en omfördelning av\r\nräntekostnaderna för att hjälpa de boende över en\r\nbesvärlig kostnadströskel tills det vänder och blir\r\nlåntagarnas marknad igen. Då löses det här\r\nautomatiskt och ger ett tryck nedåt på räntorna,\r\ngenom ökad konkurrens i kreditsystemet.</pre><pre>Herr talman! De sociala målen för\r\nbostadspolitiken, som Oskar Lindkvist berörde,\r\nhar vi diskuterat vid åtskilliga tillfällen i den här\r\nkammaren. Det fanns inte tidigare och finns inte nu\r\nnågon skillnad i vår syn på målen, däremot på\r\nmedlen för att upprätthålla dessa mål. I dag tycks\r\nvi vara ense om de medel som föreslås från\r\nregeringens sida. Därvid tycker jag att debatten\r\nkan stanna. Jag finner ingen anledning att sväva\r\nutanför dagens sakfrågor i en mer allmän\r\nbostadspolitisk debatt.</pre><pre>Herr talman! Jag ber att få yrka bifall till utskottets\r\nhemställan i dess helhet och avslag på samtliga\r\nreservationer.</pre><pre>Anf. 3  OSKAR LINDKVIST (s) replik:</pre><pre>Herr talman! Agne Hansson säger att orsakerna till\r\nde nuvarande svårigheterna är väl kända. Det\r\nstämmer exakt; de är verkligen väl kända. Orsaken\r\när regeringsskiftet 1991, som medförde ny\r\nbostadsfinansiering, avveckling av\r\nräntegarantierna, den extra upptrappningen av den\r\ngaranterade räntan -- för att ta några exempel. Det\r\när dessa nya pålagor på bostadskostnaderna som\r\nhar skapat svårigheter i många hem i det här landet,\r\nsom har skapat bekymmer i flera\r\nbostadsrättsföreningar och som har förorsakat att\r\nett antal bostadsrättsföreningar gått i konkurs.</pre><pre>Nu är Agne Hansson besviken över att vi inte har\r\nlagt fram ett förslag som alternativ till\r\nregeringsförslaget. Men det är faktiskt regeringens\r\negen sak att rätta till sina egna misslyckanden. Det\r\nkan inte vara vår uppgift att gå fram med vårt\r\nförslag till bostadsfinansiering, som röstas ned\r\nvarje gång det är föremål för debatt i\r\nbostadsutskottet.</pre><pre>Vi har sagt att det förslag som regeringen har lagt\r\nfram är bättre än ingenting, men det är inte något\r\nbra förslag. Det kommer att visa sig så småningom\r\natt de föreslagna åtgärderna är otillräckliga.</pre><pre>Vidare tycker Agne Hansson att vi är tomhänta.\r\nJag har hela dagen i debatten här hört att\r\nSocialdemokraterna har den egenskapen att de inte\r\nhar någonting att komma med, men att\r\nregeringspartierna har så fantastiskt mycket.\r\nDärför ser det nu ut som det gör i Sverige, med det\r\nmyckna som den borgerliga regeringen har att\r\nkomma med.</pre><pre>Vi har alltså föreslagit att 1992 års regler skall\r\njämföras med 1991 års regler. Det är en\r\nrättvisefråga, ingenting annat.</pre><pre>Vi har föreslagit att regeringen skall hjälpa till och\r\ntala med kreditinstituten, så att de inte har så\r\nohemult stora räntemarginaler som de har för\r\nnärvarande, som innebär så fantastiska påslag för\r\ndem som har räntor i kreditinstituten och i\r\nbankerna. Vi har föreslagit att man skall rätta till\r\ndet här vid nästa konvertering. Det måste vara en\r\nintressant uppgift för en regering som vill\r\nnågonting, som vill hålla tillbaka kostnaderna.</pre><pre>Det är inte så, Agne Hansson, att de låga hyrorna\r\när ett resultat av regeringens bostadspolitik. De\r\nlåga hyrorna är ett resultat av någonting annat. Det\r\när nämligen så illa ställt att praktiskt taget varje\r\nbostadsföretag i det här landet tvingas annonsera\r\nefter folk som vill flytta in. Ni har med er politik\r\nredan överskridit gränsen för de hyreskostnader\r\nsom de boende har möjlighet att betala.</pre><pre>Anf. 4  AGNE HANSSON (c) replik:</pre><pre>Herr talman! Jag tycker i och för sig att det är\r\nintressantare att debattera framtiden än att älta\r\norsaker. Men låt mig bara peka på en sak i den\r\nuppräkning som Oskar Lindkvist gjorde. Han\r\nnämnde den nya bostadsfinansieringen som en\r\norsak till svårigheterna. Jag förstår det, därför att\r\nSocialdemokraterna har lyckats svartmåla vårt\r\nförslag och händelserna inom bostadspolitiken i\r\növrigt, så att det knappast har gått upp för någon\r\natt 1993 års bostadsfinansiering är betydligt\r\nförmånligare för dem som bygger och bor än vad\r\ndet gamla förslaget, från den socialdemokratiska\r\nregeringen, hade inneburit om det bevarats. Det\r\nkan räcka i skulddebatten.</pre><pre>Det är ett ganska måttligt krav från min sida att\r\nfråga vad Socialdemokraterna har att komma med,\r\nnär de påstår att de förslag som regeringen har lagt\r\nfram inte är tillräckliga. Såvitt jag förstår, skulle\r\n1991 års regler gälla även 1992 års\r\nbostadsrättsföreningar. Jag kan inte förstå hur det\r\nskulle gå till rent tekniskt, vid en jämförelse med\r\negnahemmen, om man inte strimlar de lån som\r\nbostadsrättshavarna har. Är det\r\nSocialdemokraternas avsikt?</pre><pre>Jag skall gärna tala ytterligare med kreditinstituten\r\noch försöka förmå dem att minska\r\nräntemarginalerna. Men det är inte det som\r\nSocialdemokraterna föreslår i sin motion och sin\r\nreservation. Socialdemokraterna föreslår ju att\r\nman skall lagstifta om att kreditinstituten inte får\r\nlåna ut pengar till en högre ränta än den\r\nsubventionsränta som gäller i dag. Oskar Lindkvist,\r\nsom är väl bevandrad i bostadspolitiken, vet hur\r\nden sätts. Om man lagstiftar om den räntan,\r\nkommer de att tvingas låna ut till en större kostnad\r\nän vad de får betala när de lånar in pengarna.</pre><pre>Oskar Lindkvist och jag har ju talat med\r\nkreditinstituten, men det har tydligen inte hjälpt --\r\ndet går inte att få ned räntorna den vägen. Men jag\r\nställer gärna upp på det igen.</pre><pre>Anf. 5  OSKAR LINDKVIST (s) replik:</pre><pre>Herr talman! Jag var beredd på att Agne Hansson\r\nskulle berätta för kammaren att 1993 års\r\nbostadsfinansiering är bättre än 1992 års. Det är\r\nalldeles riktigt -- 1993 års bostadsfinansiering har\r\nett försteg framför 1992 års. Men nu pratar vi om\r\n1994, sedan pratar vi om 1995, 1996 och 1997 -- vad\r\ninträffar då, Agne Hansson? Jo, det blir sämre och\r\nsämre för varje år som går, därför att detta är ett\r\navvecklingssystem. Målet är icke en social\r\nbostadspolitik -- målet är att det på sikt inte skall\r\nutgå några subventioner på bostadsområdet. Det är\r\ndet mera långsiktiga resultatet av den borgerliga\r\npolitiken.</pre><pre>När det gäller 1991 års regler vill jag säga att\r\n92:orna är diskriminerade när det gäller\r\nrättviseinnehållet. Årgångarna går in i varandra.\r\nEn del är planerat 1990, en del 1991 och en del\r\n1992. Därför uppstår det en orättvisa i det här\r\nsystemet. Om man verkligen vill rätta till en\r\norättvisa skulle det inte vara så svårt att acceptera\r\nvårt förslag i reservationen. Det är en ren\r\nrättvisefråga. Ingenting av det som Agne Hansson\r\nhar framfört i diskussionen motsäger någonting av\r\ndet som sägs i våra fyra reservationer.</pre><pre>Agne Hansson sade att Socialdemokraterna nu vill\r\nlagstifta om att obligationsräntan skall gälla vid\r\nkonvertering av lånen hos bostadskreditinstituten.\r\nSjälv har han varit med och pratat med dem, och\r\njag tror att även skatteministern har pratat med\r\ndem -- men ingen har lyckats övertyga\r\nkreditinstituten om att de skall ligga lågt med sina\r\nräntor, utan de fortsätter att ha höga\r\nräntemarginaler.</pre><pre>Vad är det för mening med att man satsar på\r\nbostadspolitiken på andra områden när bankerna\r\ntar hem vinsten? Det förstår jag inte. Det skulle\r\nvara av mycket stort intresse för bostadsutskottets\r\nordförande att kunna gå ut till väljarna och berätta\r\natt vi nu har skapat förutsättningar för en bättre\r\nfinansiering och mer normala räntemarginaler hos\r\nbostadskreditinstituten.</pre><pre>Anf. 6  AGNE HANSSON (c) replik:</pre><pre>Herr talman! Jag noterar att Oskar Lindkvist själv\r\när osäker på denna lagstiftningsmetod. I sin första\r\nreplik sade han: Vi vill förmå regeringen att tala\r\nmed kreditinstituten. Nu erkänner han -- och det är\r\nriktigt -- att både presidiet i utskottet och det\r\nansvariga statsrådet, Bo Lundgren, har talat med\r\nkreditinstituten. Men det syfte som angavs i det\r\nförsta inlägget har alltså fortfarande inte inträffat.\r\nDå är det lagstiftningen som skall gälla -- det står\r\ntydligt i motionen -- och det skulle få den effekt som\r\njag här tidigare har beskrivit. Men självklart är\r\ndetta ett otyg, och jag tycker att bankerna och\r\nkreditinstituten tar ett stort ansvar i sin\r\nkreditgivning och i behandlingen av kunderna.</pre><pre>Jag noterar också med stor tillfredsställelse att\r\nOskar Lindkvist nu erkänner att 1993 års regler är\r\nklart fördelaktigare än de som vi redan har raderat\r\nut på marknaden. Det innebär också att man\r\nkommer att trappa ned 1994, 1995 och 1996, men\r\nman stannar vid 30 % subventioner -- det är mer än\r\nvad man gjorde tidigare, då man tog bort dem helt\r\noch hållet för bostadsrättshus och hyreshus.</pre><pre>Den här avvägningen av nedtrappningen skall\r\nvägas mot ränteutvecklingen framöver, och det är\r\nför att se hur det här går ihop som vi har\r\nkontrollstationen 1995. Till dess skall vi ha satt ett\r\nbosparsystem i sjön. Annars blir detta inte möjligt.\r\nDet är det som politiken hela tiden har gått ut på\r\noch ingenting annat.</pre><pre>Anf. 7  BO G JENEVALL (nyd):</pre><pre>Herr talman! Det beslut som vi fattade i våras om\r\nde tre miljarderna har på sitt sätt fått ett förödande\r\nresultat -- det vet vi alla -- framför allt då för de\r\nbostadsföreningar som blir illa drabbade. Det är\r\nockså grunden till det betänkande som vi diskuterar\r\ni dag och som är ett resultat av den Danellska\r\nsnabbutredningen, som tillkom på initiativ av oss.\r\nJag tycker att det var en bragd av Danell att ta fram\r\ndet hela på så kort tid. Även på departementet har\r\nman varit snabb, så att vi i dag kan fatta det beslut\r\nsom är nödvändigt inför ikraftträdandet av den\r\nförsta delen av de extra besparingarna fr.o.m. den\r\n1 januari.</pre><pre>När vi talar om subventioner -- räntebidrag och\r\nandra former för det som finns och har funnits -- får\r\nvi inte heller glömma bort att de också har en\r\nsnedvridande effekt så till vida att de har gett\r\nmedborgarna möjlighet att efterfråga både större\r\noch dyrare bostäder än de egentligen har haft råd\r\nmed. Resultatet av det har även givit staten så stora\r\nkostnader att staten inte heller orkar med det -- det\r\när i alla fall bakgrunden till detta.</pre><pre>Man skulle kunna kalla det här ett plåster. Vi har\r\nförorsakat ett sår, och nu har vi tagit fram ett plåster\r\natt sätta på såret. Det är helt nödvändigt, och det\r\när vi väl överens om i utskottet. Jag tänker då\r\nframför allt på omfördelningslånet, som i alla fall\r\ngör det möjligt för dem som är allra värst drabbade\r\natt akut lösa sina problem.</pre><pre>Utökningen av kreditgarantierna från 30 % till\r\n40 % har förankrats hos bostadskreditinstituten.\r\nDe har visserligen inte sagt att de är nöjda men att\r\ndet hamnar på en sådan nivå att det inte hindrar\r\nkreditgivningen.</pre><pre>Allt viktigare är naturligtvis hela tiden räntan, och\r\nräntan har ju sjunkit kraftigt och kommer\r\nförhoppningsvis att sjunka litet till. Det är det helt\r\nutslagsgivande. Tyvärr kommer det inte\r\nbostadsrättshavarna till godo utan staten. Jag\r\nundrar om det finns någon här i landet som är så\r\nfattig som svenska staten, så pengarna hamnar\r\nkanske i alla fall på rätt ställe.</pre><pre>Subventionsräntan och dess konstruktion skulle i\r\nvarje fall jag däremot vilja titta litet närmare på.\r\nMed de stora marginaler som bankerna nu\r\ntillgodogör sig blir hela systemet skevt. Jag hörde\r\nnyligen en siffra -- jag vet inte om den är riktig. Det\r\nsades nämligen att de ungefär 1,5 % som tas ut i\r\növerränta tillför bankerna 20 miljarder kronor\r\nunder en femårsperiod. Visserligen är bankerna illa\r\nute och behöver förbättra sin situation, men man\r\nfrågar sig om det skall gå till på det viset.</pre><pre></pre><pre>Det som Oskar Lindkvist sade om initiativen från\r\nbankerna i Skåne var intressant. I den mån vi har\r\nmöjlighet tycker jag att vi skall försöka medverka\r\ntill att andra banker tar liknande initiativ. Om de\r\nhar varit med om att ställa till eländet är det inte\r\nmer än rätt att de åtminstone försöker hjälpa till att\r\njustera det.</pre><pre>Det finns också andra åtgärder. Oskar Lindkvist\r\ntalade om hur man skulle kunna göra någonting åt\r\nnyproduktionen. Vi lade faktiskt fram ett förslag\r\nom en halvering av byggmomsen, inte minst för att\r\nåstadkomma en sysselsättningseffekt. Vi lade\r\nfaktiskt fram ett förslag om att byggmomsen skulle\r\nuppgå till 12,5 %. Eftersom socialdemokraterna är\r\nför att stimulera marknaden är det konstigt att de\r\ninte kunde gå på vår motion i det fallet. Då hade vi\r\nkunnat göra någonting åt situationen.</pre><pre>En annan sak som är speciell när det gäller bostads-\r\noch byggpolitiken är att det inte finns något\r\nansvarigt statsråd. Det lär vara sju statsråd som har\r\nmer eller mindre ansvar. Det är ganska märkligt att\r\nden som ändå har det största ansvaret,\r\nskatteministern, inte vid ett enda tillfälle under\r\ndenna mandatperiod har bevistat kammaren under\r\nutskottets debatter. Det är ytterst\r\nanmärkningsvärt. Jag hoppas att detta noteras. Jag\r\nvet att även Oskar Lindkvist har påtalat detta, och\r\nkanske flera med honom. Vi bör få se\r\nskatteministern här i nästa debatt efter nyår.</pre><pre>Vi har varit med att ta ansvar för att besparingen på\r\n3 miljarder har kommit till stånd. Det var\r\nursprungligen något som Socialdemokraterna och\r\nregeringen kom överens om. Vi hade från början\r\nen annan idé om finansieringen. Jag vill bara\r\nunderstryka att det ändå var vi som medverkade till\r\natt besparingen i varje fall blev fördelad över en\r\ntreårsperiod. Om det skulle yppa sig möjligheter att\r\nfinna former för en uppluckring vill vi gärna\r\ndiskutera det.</pre><pre>Det finns ingen anledning att ytterligare förlänga\r\nden här debatten, eftersom vi är eniga på dessa\r\npunkter. Detta är en nödvändig åtgärd för att vi i\r\nalla fall skall komma till rätta med de allvarligaste\r\nproblemen.</pre><pre>Herr talman! Därmed vill jag avsluta med att yrka\r\nbifall till hemställan i betänkandet och avslag på\r\nreservationerna.</pre><pre>Anf. 8  LARS WERNER (v):</pre><pre>Herr talman! Låt mig börja med, även om det inte\r\när huvudfrågan i den här debatten, att instämma\r\nmed Bo Jenevall i att det är ganska betänkligt att vi\r\ninte har en bostadsminister i det här landet. Det har\r\nvi haft tidigare -- bra och dåliga. Nu har vi varken\r\ndet ena eller det andra. I vart fall har vi ingen bra\r\nbostadsminister.</pre><pre>Den finans- och byggpolitik som har förts under\r\nsenare delen av 80-talet har, kanske framför allt på\r\ngrund av utlåningspolitiken, inneburit en\r\nsnedvridning av byggande av bostäder och\r\nkommersiella fastigheter. Det har resulterat i ett\r\nhögt pris på fastigheterna och därmed också höga\r\nhyror.</pre><pre>Värdet har i dag sjunkit, men kvar finns\r\nlånekostnaderna. Det har resulterat i\r\nbostadskostnader, för vissa årgångar av bostäder,\r\nsom är orimliga för de flesta. Den\r\nsocialdemokratiska regeringen insåg inte heller\r\nbehovet av åtstramning i tid.</pre><pre>Jag har efter debatten förra fredagen lärt mig att\r\nman inte får diskutera historia i den här kammaren.\r\nMan får inte vara för gammal heller, enligt\r\nskatteministern.</pre><pre>Faktum är att den nuvarande borgerliga regeringen\r\nhar spätt på problemen med en svag och förvirrad\r\nfinans- och bostadspolitik. Jag kan ge exempel på\r\ndetta:</pre><pre>Enbart det misslyckade försvaret av kronan\r\nkostade Sverige ca 20 miljarder. Arbetslösheten,\r\nsom har diskuterats tidigare i dag, kostar 40--41\r\nmiljarder i rena kostnader. Om man lägger till de\r\narbetsmarknadspolitiska åtgärderna, som kostar 30\r\nmiljarder är kostnaderna uppe i 70 miljarder\r\nkronor. Detta är bakgrunden till vår diskussion.</pre><pre>Till detta kommer att de ständiga ändringarna och\r\nförsämringarna av spelreglerna inom bygg- och\r\nbostadssektorn bidrar till sjunkande värden och\r\nosäkerhet.</pre><pre>Bygg- och kreditmarknadskrisen leder till\r\nfinansiella problem för såväl staten som de boende,\r\nlångivarna och fastighetsägarna. Den djupa\r\nbyggkrisen förvärras hela tiden utan att någon från\r\nregeringens sida egentligen gör någonting.</pre><pre>Det är en katastrofal situation. Det är inga överord.\r\nAllt fler blir arbetslösa. Investeringarna inom\r\nnästan alla byggsektorer sjunker mer än vad man\r\ntidigare har befarat. En hel generation av\r\nbyggnadsarbetare håller på att försvinna.\r\nByggkapacitet slås ut. Resursbrist väntas när\r\nkonjunkturen vänder. Byggandet är i vissa\r\navseenden nere på 30-talsnivå. Det är heller inga\r\növerord.</pre><pre>T.o.m. den moderate överståthållaren i Stockholm,\r\nlandshövding Adelsohn, varnar nu, sedan han\r\nlämnade den aktuella dagspolitiken, för den\r\nkatastrofala bygginvesteringspolitik som den\r\nborgerliga regeringen för.</pre><pre>Regeringens satsningar på infrastruktur,\r\nombyggnad och underhåll är långt ifrån tillräckliga.\r\nTvärtemot bidrar regeringens förslag till att\r\nfördjupa den här krisen. Det senaste exemplet är\r\nneddragningen av bostadssubventionerna.</pre><pre>1990 byggde vi i runt tal 69 000 lägenheter i\r\nflerbostadshus och egnahem. Prognosen för 1994 är\r\n12 000. Ombyggnadstakten sjunker. Utfallet för\r\n1992 är 18 % lägre än året tidigare. Prognosen för\r\n1994 är 35 % lägre. Detta är i korthet den aktuella\r\nverkligheten.</pre><pre>Ett avgörande problem är\r\nbostadskreditmarknaden, som vi konkret\r\ndiskuterar i dag. Den fungerar mycket illa. Det är\r\ntydligen alla överens om. Detta resulterar dels i att\r\ndet är svårt att få i gång bostadsbyggandet, dels i att\r\ndet blir orimliga bostadskostnader, framför allt i de\r\nsenaste årgångarna av bostäder.</pre><pre>Propositionens förslag är inte tillräckliga för att\r\nmildra krisen på bostadsmarknaden.</pre><pre>Socialdemokraterna var med på vissa saker. De har\r\nnu insett att det behövs en kraftfull åtgärd. Kanske\r\nkommer alla regeringspartier så småningom att\r\ngöra detsamma.</pre><pre>Oskar Lindkvist diskuterade tidigare med Agne\r\nHansson. Jag upplever Agne Hansson, Ivar\r\nFranzén, Birger Andersson och andra som\r\nmänniskor som förstår dessa problem. Vad säger de\r\nandra borgerliga partierna? Jag är medveten om att\r\nAgne Hansson och hans parti ingår i\r\nregeringsunderlaget, men det kan inte vara först nu\r\nsom han har upptäckt att han tvingas föra en\r\nmoderat bostadspolitik. Frågan är: När skall Agne\r\nHansson komma till insikt om att det inte går att\r\ntillsammans med moderater och den övriga\r\nregeringen föra den bostadspolitik som jag\r\negentligen tror att han innerst inne vill föra?</pre><pre>Regeringen undviker också att ta upp problemet\r\nmed kreditinstitutens ökade räntemarginaler. De\r\nhar stigit relativt kraftigt under den senaste tiden.\r\nDessa marginaler tillsammans med försämrade\r\nräntebidragsvillkor bidrar till en besvärlig situation\r\nför många bostadslåntagare. Det minsta man kan\r\nkräva är att räntorna vid nästa konvertering inte\r\nsätts högre än motsvarande statlig\r\nsubventionsränta. Detta står också i en\r\nsocialdemokratisk reservation.</pre><pre>Av vad jag nu sagt framgår att vi från vårt parti\r\nkommer att stödja de socialdemokratiska\r\nreservationerna. Jag har behöver inte yrka bifall till\r\ndem.</pre><pre>Jag har dock en fråga till Agne Hansson. Hur långt\r\nkan ni, som representerar regeringspartierna, låta\r\nbygg- och bostadssektorn sjunka innan ni vidtar\r\nverkningsfulla åtgärder? Ange Hansson och\r\nCentern tycks i och för sig ha nått smärtgränsen,\r\nmen var går smärtgränsen för de övriga borgerliga\r\npartierna?</pre><pre>Anf. 9  AGNE HANSSON (c) replik:</pre><pre>Herr talman! Lars Werner frågar mig när jag skall\r\nkomma till klarhet om hur långt det går att föra den\r\nhär politiken och hur långt vi skall låta\r\nbyggsysselsättningen sjunka. När det gäller det\r\nsenaste är det väl en allmän uppfattning att man\r\ninte får låta byggandet gå ner så långt att man råkar\r\nin i samma kris som på 1980-talet då man nådde ett\r\nkapacitetstak väldigt snabbt när det vände upp\r\nigen.</pre><pre>Det handlar om hur man balanserar åtgärderna för\r\natt nå dessa resultat men samtidigt behålla låg\r\ninflation och låg ränta för att hålla i gång\r\ninvesteringarna och därmed skaffa jobb över huvud\r\ntaget.</pre><pre>Vi har lagt fram förslag om åtgärder i form av ROT-\r\nprogram för att brygga över nedgången i\r\nnybyggnationen.</pre><pre>Jag tycker att Lars Werner ändå har en intressant\r\npoäng i sitt anförande när han gör sin analys -- inte\r\nminst mot bakgrund av vad jag sade i mitt\r\ninledningsanförande -- av hur problemen byggts\r\nupp och växt fram under 1980-talet, med\r\nkoncentration på kontorsbyggande i stället för\r\nbostadsbyggande, med överhettning och annat.\r\nDet belyser hur viktigt det är att de bostadspolitiska\r\nåtgärderna hänger samman med de allmänpolitiska\r\noch sysselsättningspolitiska åtgärderna. Den\r\nkopplingen gör man först nu. Tidigare har man\r\nisolerat bostadssektorn och låtit den\r\nkostnadsmässigt växa över alla bräddar, så att vi\r\nfick denna kostnadschock och räntechock.</pre><pre>Det är nu fråga om att vidta anpassningsåtgärder på\r\nen sådan nivå att man inte återigen får en chock\r\nuppåt på räntorna. Då är ökade\r\nbostadssubventioner inte rätt medicin.</pre><pre>Detta var det intressanta i Lars Werners anförande.\r\nDet är inte i första hand bostadspolitiska åtgärder\r\nsom skall lösa bostadsproblemen, utan det gäller\r\nallmänpolitiska åtgärder. Det gäller att få i gång\r\nsysselsättningen. Därvid hänvisar jag till den debatt\r\nsom har förts tidigare och de regeringsförslag som\r\nframlagts på den punkten.</pre><pre>Anf. 10  LARS WERNER (v):</pre><pre>Herr talman! Det är intressant att höra Agne\r\nHanssons resonemang. Det visar att det finns en\r\nsocial medvetenhet. Därför var det litet förvånande\r\nnär han i ett tidigare replikskifte sade att det\r\negentligen inte finns några stora åsiktsskillnader i\r\nfråga om den bostadspolitik som skall föras när det\r\ngäller kraven på en socialt inriktad bostadspolitik.</pre><pre>Är det verkligen så att Agne Hansson och Centern\r\när överens med moderaternas grundsyn att\r\nbostaden är en marknadsvara vilken som helst?</pre><pre>Sedan säger Agne Hansson att regeringen har gjort\r\nmycket, ROT-program och annat. Jag skall inte\r\ntrötta med många siffror, men nyproduktionen\r\nkommer enligt prognosen att vara nere i 12 000\r\nlägenheter nästa år och ombyggnaden av bostäder\r\nsjunker enligt prognosen med 34 %. Då kan man\r\nväl inte säga att man har gjort så mycket. I varje fall\r\nhar man inte gjort tillräckligt.</pre><pre>En av regeringens bostadsministrar -- jag vet inte\r\nhur många de är -- Bo Lundgren kunde inte ge\r\nbesked förra fredagen vad man skall göra för att få\r\nfart på nybyggnationen och ROT-verksamheten.\r\nRegeringen verkar på det hela taget ganska nöjd\r\nmed situationen. Bo Lundgren säger att man inte\r\nvet behovet av t.ex. nyproduktion. Är Agne\r\nHansson också så tillfredsställd med nedgången i\r\nbyggandet och regeringen att det inte föranleder\r\nCentern att agera? Eller kommer Centern att\r\nstödja förslag ifrån Socialdemokraterna och\r\nVänsterpartiet om ett mera omfattande ROT-\r\nprogram?</pre><pre>Centerns partiledare har gjort utspel i en rad frågor\r\nde senaste dagarna. Han har t.o.m. hotat att\r\nspräcka regeringen. Har inte, Agne Hansson, bygg-\r\noch bostadssektorn så stor dignitet att man kan\r\nlämna regeringen också på den frågan?</pre><pre>Anf. 11  BENGT-OLA RYTTAR (s):</pre><pre>Herr talman! Först några kommentarer till den\r\nhittills förda debatten. Agne Hansson försvarar det\r\nförslag som regeringen framlagt och som den\r\nborgerliga majoriteten i bostadsutskottet har ställt\r\nsig bakom. Det kanske inte är så märkligt. Men det\r\nfinns några detaljer som kunde ha gjorts bättre.</pre><pre>Varför har regeringen inte accepterat tanken på att\r\nomfördelningslånen skulle få balanseras i\r\nbalansräkningen? Det är naturligtvis en svårighet\r\nför företagen, som redan tidigare har en mycket\r\nansträngd balansräkning, att omfördelningslånet\r\nockså belastar balansräkningen.</pre><pre>Hur dyrt kommer omfördelningslånet att bli för de\r\nberörda företagen? Kan de över huvud taget\r\ntillgodogöra sig det? Det finns ingenting i\r\npropositionen och betänkandet som talar om vad\r\ndetta kommer att kosta. Jag är rädd att det kommer\r\natt bli väldigt dyrt. I bästa fall skjuter man\r\nproblemen framför sig, men ingenting annat.</pre><pre>Agne Hansson hänvisar till framtiden, att\r\nbostadspolitiken kommer att bli bättre längre fram,\r\noch då blir det bra. Men hur är det med de årgångar\r\nbostäder som just nu är i sådana akuta problem och\r\nmed de människor som bor i dem?</pre><pre>En bostadsrättsförening i hus som byggdes 1988 får\r\nsina kapitalkostnader höjda med 65 % 1996. Det\r\nstora problemet för dessa är kapitalkostnaden och\r\ninte produktionskostnaden.</pre><pre>Bo Jenevall förundrar sig över att\r\nsocialdemokraterna inte stött nydemokraternas\r\nförslag när det gäller byggmomsem. Men det måste\r\nväl ha varit så att nydemokraterna stödde\r\nregeringen när den tog bort investeringsbidragen\r\nsom s-regeringen hade infört och som var en\r\nkompensation för den höjda momsen på\r\nbyggsektorn. Där har vi nog roten till det onda.</pre><pre>Herr talman! Vi är nu i slutet av en svart vecka i\r\nsvensk politik. Ingvar Carlsson har sagt tidigare i\r\ndag att riksdagen har fattat många beslut som\r\nförstör och försämrar bra och fungerande system. I\r\ndetta ärende skall vi försöka rätta till följden av ett\r\ntidigare systemskifte, alltså avskaffandet av den\r\nsociala bostadspolitiken.</pre><pre>Regeringen har trappat ned räntesubventionerna i\r\nen takt som drastiskt har förändrat hundratusentals\r\nmänniskors möjligheter att bo. Det har framgått\r\ntidigare under debatten. Den politiken har tvingat\r\nmånga villaägare ifrån både gård och grund.</pre><pre>Många bostadrättsföreningar har gått i konkurs,\r\noch det kommer att bli fler. I en av\r\nbostadsrättsorganisationerna har över 800\r\nlägenheter övergetts av sina innehavare. De har\r\nslagit igen dörren och lämnat sina lägenheter -- men\r\nde har tagit skulderna med sig, och de kommer att\r\nfå dras med dem under många år framöver. Deras\r\npersonligt största investering, vilket det är fråga om\r\ni de flesta fall, har blivit en ren ekonomisk\r\nkatastrof.</pre><pre>Det är heller ingen brist på allmännyttiga företag\r\nsom står på ruinens brant. Allmännyttan har dock\r\nden fördelen att man kan fördela de ökade\r\nkostnaderna på ett åldersmässigt bredare bestånd\r\nän vad bostadsrättsföreningarna kan göra. Men för\r\nmånga av de mindre allmännyttiga företagen är\r\nandelen nya lägenheter mycket stor. Där slår\r\nförsämringarna igenom hårt och brutalt.</pre><pre>När människorna betämde sig för ett visst boende i\r\nslutet av 80-talet, gjorde de det utifrån de\r\nförutsättningar som rådde då. Och det vara bara ett\r\nparti som gav signaler om ett systemskifte på\r\nbostadsmarknaden -- Moderaterna. Vid den\r\ntidpunkten fanns inte ens Ny demokrati.</pre><pre>Centern, Folkpartiet och kds gav inte de här\r\nsignalerna. Men nu har dessa partier låtit\r\nModeraterna bestämma bostadspolitiken helt. De\r\nandra partierna har lagt sig platt på marken och\r\nblottat strupen. Agne Hansson skall ha heder att\r\nhan ändå har försökt göra motstånd i de här\r\nfrågorna. Tyvärr har han fått vika sig gång på gång.</pre><pre>Den proposition som vi nu debatterar var tänkt att\r\nstämma i den bäck som faktiskt redan har blivit en\r\nflod. Jag tror inte att regeringens förslag räcker till\r\nför att dämma upp floden. I förslaget finns bl.a. ett\r\nförbehåll om att man inte får ge omfördelningslån\r\ntill företag som har akuta problem.</pre><pre>Upplåningen är 240 miljarder för det\r\nbostadsbestånd som byggdes mellan åren 1987 och\r\n1992. Det finns kommunal borgen eller\r\nförlusttäckningsansvar i någon form för ett hundra\r\nmiljarder av dessa pengar. Enligt Danell har man\r\ninga fullgoda säkerheter för 70 miljarder på grund\r\nav värdefallet på fastigheter. Detta kan innebära\r\ntiotals miljarder i kostnader för skattebetalarna.\r\nMan tjänar på gungorna genom att minska på\r\nbostadssubventionerna, men man förlorar mångfalt\r\nmer på karusellen i de kreditförluster som kan\r\nbefaras uppstå.</pre><pre>Bostadsminister Bo Lundgren -- om vi får kalla\r\nhonom så -- hänvisar alltid till 80-talets uppdrivna\r\nproduktionskostnader som roten till det onda. Men\r\nkostnadsökningen är en bagatell jämfört med de\r\nkapitalkostnadshöjningar som regeringen\r\nmedvetet har tvingat fram. Exklusive\r\nskattereformen har det faktiskt varit fråga om 7 till\r\n8 % reala höjningar av kapitalkostnaderna under\r\nsenare år. Vilken bostadskonsument hade kunnat\r\nförutse det här?</pre><pre>Moderaterna var inte med på de\r\nnedkylningsåtgärder som vi socialdemokrater\r\nföreslog och/eller drev igenom på 80-talet, varken i\r\nekonomin totalt eller inom byggsektorn. Det har\r\nman glömt i dag. I stället skyller man konsekvent\r\nallt på oss socialdemokrater. Det är så riktigt som\r\nOskar Lindkvist undrar: När skall man ta sitt eget\r\nansvar för sitt eget fögderi?</pre><pre>Hundratusentals människor far nu mycket illa av\r\nden förda politiken. Det är allvarligt och är i sig ett\r\nskäl för att man skall lägga om politiken.</pre><pre>Moderaternas skäl för den förda politiken är att\r\nman tror på marknaden och att man vill spara\r\npengar. Att marknadslösningar inte fungerar för\r\nbostäder begriper de flesta människor. Det gör man\r\nockså i de flesta länder. Nästa fråga är: Spar man\r\nnågra pengar åt skattebetalarna genom den förda\r\npolitiken? Knappast.</pre><pre>En stor del av byggarbetslösheten beror på den\r\nförda bostadspolitiken. Den kostar 50 miljarder per\r\når. Jag kan inte precisera hur stor del av dessa 50\r\nmiljarder som härör från bostadssektorn, men den\r\när på tok för stor.</pre><pre>Hur mycket kommer kaoset på bostadsmarknaden\r\natt kosta stat och kommun? Bo Lundgren fick den\r\nhär frågan i fredags. Han hade inget svar då. Nu\r\nundrar jag om utskottsmajoriteten har något svar\r\npå frågan.</pre><pre>Hur länge skall Centern och Folkpartiet ligga platt\r\ni de här frågorna? Har man ingen\r\nsjälvbevarelsedrift?</pre><pre>Jag vill yrka bifall till de socialdemokratiska\r\nreservationerna och därmed också till min motion\r\nBo13.</pre><pre>Herr talman! För övrigt så tycker jag inte om den\r\nstress som ledamöterna har blivit utsatta för här i\r\nkammaren under de senaste dagarna. Som jag\r\ninledde med att säga är det här en svart vecka i\r\nSveriges politiska historia. Vi är många som anser\r\natt det är viktigt att vi får komma till tals i de olika\r\nfrågorna. Det måste vara upp till oss att avgöra det.</pre><pre>Anf. 12  AGNE HANSSON (c) replik:</pre><pre>Herr talman! Det här är en något märklig debatt.\r\nNu säger Bengt-Ola Ryttar att Agne Hansson\r\ntvingas stå här i riksdagens talarstol och försvara\r\nförslag och en politik som han egentligen inte vill\r\nföra. Det är självklart att jag står här och försvarar\r\nbetänkandet, eftersom betänkandet är enhälligt.</pre><pre>Bengt-Ola Ryttar målar upp alla de förskräckliga\r\nproblem som finns på bostadsmarknaden precis\r\nsom om de skulle ha orsakats av de förslag som vi\r\nnu lägger fram. Tänker inte Bengt-Ola Ryttar rösta\r\nför det här förslaget? Man får nästan uppfattningen\r\natt Socialdemokraterna känner sig förnärmade för\r\natt regeringen har lyckats lägga fram några förslag\r\nsom Socialdemokraterna har ställt upp på. Det är\r\nnästan så att man ber om ursäkt för att man har\r\ngjort det. Det visar att det egentligen inte finns så\r\nmånga alternativa vägar när man skall ta sig ur de\r\nproblem som har skapats på bostadsmarknaden.</pre><pre>Det borde man också tänka på från\r\nsocialdemokratiskt håll om man vill ha i gång en\r\nfungerande bostadsmarknad igen. Då kan man inte\r\nmåla upp subventionslöften i miljardklassen\r\nframöver, när man i själva verket vet att man inte\r\nkan infria dem. Det skapar naturligtvis en mycket\r\nbesvärlig situation med stagnation just nu. Man\r\nsviker också sina löften.</pre><pre>Det är förvånande att Socialdemokraterna och\r\nBengt-Ola Ryttar, som satt med i bostadsutskottet\r\nvid den tiden, inte hade större bekymmer för\r\nbostadsrättsföreningarna när man på 80-talet satte\r\ni gång spekulationsvågen och kostnadsexplosionen.\r\nDå orsakades de problem som vi nu försöker rätta\r\ntill. När vi från Centern varnade och föreslog att\r\nman skulle införa investeringsavgifter i de\r\növerhettade områdena lyssnade man inte. När man\r\nväl kom till skott var det inte tillräckligt. När vi\r\nföreslog ett bostadsfinansieringssystem som skulle\r\nrymma många av de regler som nu finns för 1993\r\nmed mångfald och konkurrens, ville man inte\r\nlyssna. Varför frågade sig inte Bengt-Ola Ryttar på\r\n80-talet hur mycket spekulationskarusellen och\r\nkaoset på bostadsmarknaden fick kosta?</pre><pre>Anf. 13  BENGT-OLA RYTTAR (s) replik:</pre><pre>Herr talman! Det är naturligt att Agne Hansson\r\nförsvarar detta betänkande. Det är mindre\r\nnaturligt att Agne Hansson försvarar den\r\nlångsiktigt förda bostadspolitiken. Den kunde icke\r\nannat än hamna i diket. Det är en regerings och en\r\nriksdagsmajoritets rätt att köra i diket. Men man\r\nmåste ha tillfälle att försöka varna regeringen och\r\nmajoriteten så att de håller sig på vägen.\r\nRegeringen har inte gjort det.</pre><pre>Att ingen har yrkat avslag på förslaget beror\r\nnaturligtvis på att det är bättre än ingenting. Men\r\ndet är långtifrån tillräckligt och det hade kunnat ha\r\nstörre kvaliteter än vad det har.</pre><pre>En bostadspolitik som har gjort att\r\nhyresutvecklingen har varit sådan att den kommit\r\nlångt ovanför smärtgränsen för många människor\r\nställer till med kaos. Det förorsakar tomma\r\nlägenheter. Men det är inte detta förslag som har\r\nförorsakat problemet. Det är ett symtom och en\r\nbekräftelse på att regeringens bostadspolitik har\r\nmisslyckats -- ingenting annat.</pre><pre>Anf. 14  AGNE HANSSON (c) replik:</pre><pre>Herr talman! Jag förstår att Bengt-Ola Ryttar\r\nagerar utifrån sitt påstående att varje regering har\r\nrätt att köra i diket. Det var det som den gamla\r\nregeringen verkligen gjorde med bostadspolitiken.\r\nDet är den dikeskörda bostadspolitiken som vi\r\nsuccessivt håller på att baxa upp på vägen igen.</pre><pre>Anf. 15  BENGT-OLA RYTTAR (s) replik:</pre><pre>Herr talman! Det sägs kanske litet för mycket om\r\ndiken och vägrenar. Men vad var det som var fel i\r\nsocialdemokratisk bostadspolitik? Var det\r\nfaktumet att även fattiga människor bodde bra?\r\nDet finns en förhållandevis färsk LO-undersökning\r\nav de lågavlönade medlemmarnas livssituation.\r\nDen ger en väldigt splittrad bild. Det är ingen som\r\när typiskt lågavlönad. Den enda gemensamma\r\nfaktorn är att de bor bra. Det innebär att\r\nsocialdemokratisk bostadspolitik har uppnått det\r\nstora och viktiga målet, dvs. att ge människor en\r\nbra bostad.</pre><pre>Detta kostade rätt mycket pengar. Jag tror att vi har\r\nvarit överens om detta rätt igenom riksdagen.\r\nKostnaderna för bostadssubventionerna låg upp\r\nmot 50 miljarder kronor. Vi har trappat ned på de\r\nsubventionerna. Men vi skulle aldrig komma på\r\nidéen att trappa ned dem så att de klart översteg\r\nsmärtgränsen för vanligt folk.</pre><pre>Om man ser på intäkter och utgifter på den totala\r\nbostadssektorn, ser man redan nu att staten får en\r\nnettoinkomst. Den nettoinkomsten kommer att\r\nöka under de närmaste åren. Om jag inte minns fel\r\när toppnoteringen 31 miljarder kronor. Det är\r\ningen dålig affär, Agne Hansson.</pre><pre>Anf. 16  BO G JENEVALL (nyd) replik:</pre><pre>Herr talman! Bengt-Ola Ryttar nämnde i sitt\r\nanförande att Socialdemokraterna inte kunde gå\r\nmed på vårt förslag att halvera byggmomsen därför\r\natt vi har varit med om att ta bort\r\ninvesteringsbidragen. Jag tycker att det är en\r\nganska konstig logik. Ja, vi har varit med om att ta\r\nbort de bidragen. Vi har varit med på det för att\r\nsanera statens utgifter. Men det är fråga om en helt\r\nannan åtgärd än att koppla ihop detta med en\r\nmomssänkning, dvs. en sänkning av skatter. Bengt-\r\nOla Ryttar vet ju mycket väl att det är mer än 50 %\r\nav byggkostnaderna som består i skatter och\r\navgifter. Dessutom är väl alla här medvetna om att\r\nvar åttonde svensk på ett eller annat sätt är kopplad\r\ntill eller beroende av byggmarknaden. Därför är\r\ndetta i nuvarande situation en\r\narbetsmarknadsåtgärd av stort värde.</pre><pre>Ordföranden i utskottet har också gått ut i\r\ntidningarna med ett förslag om en sänkning av\r\nmomsen. Egentligen borde vi få en majoritet i\r\nutskottet för att vidta en sådan åtgärd så att det\r\nverkligen blir fart på det nödvändiga byggandet --\r\nbåde ur produktions- och\r\narbetsmarknadssynpunkt.</pre><pre>Anf. 17  BENGT-OLA RYTTAR (s) replik:</pre><pre>Herr talman! Jag skall inte lägga mig i de\r\nuppgörelser som kan komma att ske i\r\nbostadsutskottet. Jag konstaterar att Ny demokrati\r\nhar varit med om att köra bostadspolitiken i diket.\r\nDet ansvaret skall Ny demokrati ta.</pre><pre>Anf. 18  BO G JENEVALL (nyd) replik:</pre><pre>Herr talman! Om vi skall diskutera dikeskörning,\r\nså var det Socialdemokraterna som körde i diket\r\nförst. Det var ni som gjorde upp om dessa 3\r\nmiljarder extra i besparingar med regeringen.\r\nSedan ville ni inte stå bakom uppgörelsen.</pre><pre>Anf. 19  IVAR FRANZÉN (c):</pre><pre>Herr talman! Jag skall fatta mig kort. Jag skall helt\r\navstå från alla kommentarer och bara försöka ge\r\nlitet faktaupplysning om en utveckling som har\r\nvarit helt ouppmärksammad i debatten hittills. Som\r\nvi alla känner till har det varit en helig princip i\r\nriksdagen att det skall vara en neutralitet vad gäller\r\nbidrag och skatter mellan de olika\r\nupplåtelseformerna ägande, hyresrätt och\r\nbostadsrätt. Vi är nu på väg mot en skriande\r\nojämlikhet.</pre><pre>Jag skall ge tre exempel. Ett känner ni väl till. Det\r\ngäller uppräkningen av den garanterade räntan.\r\nDen är numera 0,375 mot 0,25, som är den siffra\r\nsom ger jämlikhet gentemot den som äger sin\r\nlägenhet.</pre><pre>Frågan om räntemarginalerna har varit uppe till\r\ndiskussion i dag. Hyresgästen eller den som bor i en\r\nbostadsrätt betalar sin räntemarginal till sista lilla\r\nprocenten. Däremot bidrar staten tack vare\r\nskattereduktionen med 30 % av räntemarginalen\r\nför den som äger sin lägenhet.</pre><pre>Beroende på de sjunkande räntorna, vilket är\r\npositivt, kommer de bostadsrätter och\r\nhyresrättslägenheter som är byggda i början av 80-\r\ntalet att successivt gå ur räntebidragssystemet\r\ngenom att subventionsräntan kommer att vara\r\nlägre än den garanterade räntan. Vad inträffar då\r\nmed dessa ganska unga hus?</pre><pre>Låt oss utgå från en ränta på 9 %. Det innebär att\r\nhyresgästen eller bostadsrättsinnehavaren betalar\r\n9 % fullt ut i sin hyra eller i avgift till\r\nbostadsrättsföreningen. För den som äger sin\r\nlägenhet blir räntan 6,3 % -- detta tack vare\r\nskattereduktionen på 30 %.</pre><pre>Låt oss se på de olikheter jag har nämnt. För en\r\nvanlig hyresrätt eller bostadsrätt från början av 80-\r\ntalet kan vi konstatera att skillnaden i räntekostnad\r\nkan uppgå till 2 000 kr per månad. Detta är en\r\nutveckling som egentligen ingen har\r\nuppmärksammat. Det träder in successivt, och det\r\när alldeles nödvändigt att denna utveckling\r\nuppmärksammas och åtgärdas. Annars avskaffar vi\r\nnågot som är otroligt viktigt, nämligen valfriheten i\r\nboendet. Valfriheten skall innebära ett fritt val, den\r\nskall inte vara någonting som styrs av skatter och\r\nbidrag. Detta har vi i denna kammare varit helt\r\növerens om alltid tidigare. Nu när jag fäst\r\nkammarens uppmärksamhet på detta, hoppas jag\r\natt det sätts i gång ett arbete för att verkligen\r\nförsöka åtgärda detta. Det kommer att bli en total\r\nkatastrof på bostadsmarknaden, om denna\r\nutveckling får fortsätta.</pre><pre>Jag skall ge ett exempel på hur man kan göra. Låt\r\nhyresgästerna få rätt till avdrag för räntedelen på\r\nhyran, precis som den får som äger sin lägenhet. Då\r\nfår vi den jämställdhet som är nödvändig för\r\nvalfrihet i boendet. Det är valfriheten som är det\r\nviktiga. Det måste vi alla gemensamt värna om.</pre><pre>Överläggningen var härmed avslutad.</pre><pre>(Beslut fattades efter 4 §.)</pre><pre>3 §  Samhällsvetenskaplig bostads- och\r\nbyggforskning</pre><pre>Föredrogs</pre><pre>bostadsutskottets betänkande</pre><pre>1993/94:BoU7 Samhällsvetenskaplig bostads- och\r\nbyggforskning (prop. 1993/94:82).</pre><pre>Anf. 20  MARIANNE CARLSTRÖM (s):</pre><pre>Herr talman! Den samhällsvetenskapliga bostads-\r\noch byggforskningen, det ärende som vi nu skall\r\nbehandla, är ett exempel på ett ärende som den\r\nborgerliga regeringen har skött mycket dåligt. I\r\nsista stund hindrades majoriteten från att redan i\r\nvåras fatta beslut om nedläggning av den\r\nsamhällsvetenskapliga forskning som bedrivs på\r\nSIB i Gävle, Statens institut för byggforskning.</pre><pre>Ytterligare en utvärdering av SIB:s\r\nsamhällsvetenskapliga forskning gjordes, trots att\r\ndet bara var ett halvår sedan den förra utredningen\r\ngjorts. Nu skall vi fatta beslut om nedläggning i\r\nGävle och flyttning av SIB till Uppsala universitet.</pre><pre>En god bostad åt alla är ett viktigt bostadspolitiskt\r\nmål. Forskningen är en betydelsefull del för att vi\r\nskall nå målet. Vi måste hela tiden få djupare\r\nkunskaper om effekterna av olika bostadspolitiska\r\nåtgärder och veta hur byggandet och våra\r\nbostadsområden påverkar människor i vardagen.\r\nDärför är den samhällsvetenskapliga bostads- och\r\nbyggforskningen ett samhällsintresse.</pre><pre>Vad är det som skiljer majoriteten och minoriteten\r\nåt? Det är först och främst sättet att avveckla SIB.\r\nPersonalen får inte möjlighet till\r\nprojektanställningar, så man hinner inte avsluta\r\nsina studier för att bli kvalificerad att söka tjänster\r\npå den nya institutionen. Man minskar anslaget\r\nunder uppbyggnadsperioden och tror att det går att\r\nfå en stor del av externfinansiering omedelbart. Det\r\nanser vi vara en övertro på marknadsstyrning. Till\r\nskillnad från majoriteten anser vi socialdemokrater\r\natt den samhällsvetenskapliga bostadsforskningen\r\när ett samhällsintresse.</pre><pre>Vi socialdemokrater anser att lika viktiga som\r\nformell forskarutbildning och doktorsexamen är\r\nkunskaperna inom bygg- och bostadssektorn och\r\nerfarenheter av forskning inom det området. Med\r\nmajoritetens förslag kommer den\r\nkompetensuppbyggnad som pågått under lång tid\r\npå SIB att gå förlorad. SIB:s arbete med\r\nbyggforskning har rönt stor uppskattning på många\r\nhåll i världen, och nu slås denna institution sönder.\r\nVi måste ta hänsyn till att personalen på SIB\r\nfaktiskt anställdes på helt andra grunder och\r\nmeriter än vad som krävs i en universitetsmiljö. Att\r\navveckla SIB enligt majoritetens förslag är inte\r\nförenligt med en bra personalpolitik.</pre><pre>Avvecklingen av SIB bör skötas av en\r\norganisationskommitté, som bör inrättas snarast för\r\natt svara för den pågående forskningen och\r\nföreträda institutionen inom bostads- och\r\nbyggforskningen. Med en bättre planering från\r\nregeringens sida skulle det inte ha behövt innebära\r\nnågra som helst svårigheter.</pre><pre>Det är viktigt att ge institutionen tid och resurser\r\natt bygga upp och föra över verksamhet och att inte\r\nställa krav på en omedelbar ökning av den externa\r\nfinansieringen. Därför vill vi ge ett större anslag\r\nunder uppbyggnadstiden och ge institutionen\r\nmöjlighet att få en bättre start än majoriteten och\r\nregeringen. Vi har också finansiering för 5 miljoner\r\nkronor i ökat anslag HSFR för stöd till bostads- och\r\nbyggforskningen.</pre><pre>Den socialdemokratiska modellen ger ekonomiska\r\nmöjligheter att erbjuda projekt- eller\r\nvikariatsanställningar, så att kompetent personal\r\nfrån SIB inte ger upp och flyttar från Gävle innan\r\nverksamheten på temainstitutionen har kommit i\r\ngång.</pre><pre>För att man skall få en samhällsvetenskaplig\r\nbostads- och byggforskning med tyngd måste de\r\nprofessurer i nationalekonomi och\r\nföretagsekonomi som skall tillsättas tillfalla den\r\nsamhällsvetenskapliga delen, eller som ett andra\r\nmen sämre alternativ bör en dubbelanknytning\r\növervägas.</pre><pre>När det gäller jämställdheten i byggforskningen\r\nbegärde utskottet i våras att jämställdhetsfrågornas\r\nbehandling skulle tas upp i utvärderingen. Detta\r\nhar inte gjorts på ett tillfredsställande sätt. Inom\r\nforskarvärlden är det inte särskilt jämställt. Mycket\r\nav forskningen sker på männens villkor,\r\nforskningsmiljön och arbetsvillkoren passar i\r\nallmänhet män bättre än kvinnor.</pre><pre>Utskottet bör därför ställa sig bakom kravet att\r\njämställdhetsaspekterna skall beaktas vid\r\nrekrytering av personal till institutionen och att en\r\njämställdhetsanalys skall ingå vid alla planerade\r\nforskningsprojekt.</pre><pre>Om den kvinnliga personalen skall få möjlighet att\r\nvara med vid uppbyggnaden av den nya\r\ninstitutionen, förutsätter det att det\r\nsocialdemokratiska finansieringsförslaget vinner\r\ngehör.</pre><pre>Herr talman! Till sist vill jag yrka bifall till de\r\nsocialdemokratiska reservationerna och avslag på\r\nregeringens proposition.</pre><pre>Anf. 21  AGNE HANSSON (c):</pre><pre>Herr talman! Egentligen finns det inga\r\ninvändningar mot förslagets huvudinriktning i det\r\nhär ärendet heller vare sig i motionerna eller i det\r\nMarianne Carlström anförde i sitt inlägg. Då ger\r\nman sig på regeringens handläggning av frågan. Det\r\nverkar nästan som att man inte vill vara överens\r\nmed regeringen. I varje fall är det svårt att, med\r\ntanke på de små skillnaderna, få det till att man från\r\nsocialdemokratiskt håll skulle vara mer progressiv\r\neller forskarvänlig i de bostadspolitiska\r\nsammanhangen än regeringen.</pre><pre>En allmän invändning är att anslagsnivån på\r\nbostads- och byggforskningen skulle vara\r\notillräcklig. Så är det inte, Marianne Carlström.\r\nFörslagen skiljer sig, vid full utbyggnad, på så sätt\r\natt oppositionen vill anslå 3 miljoner mer än\r\nmajoriteten inom ett anslag på 20--23 miljoner. Det\r\när inte särskilt mycket. I båda fallen skapas en\r\nbasorganisation av ungefär samma storlek.</pre><pre>Vi har gjort den bedömningen att det går att bygga\r\nupp en institution av den här storleken och med den\r\nstyrka som är erforderlig även med den anslagsram\r\nsom förutsätts i regeringens förslag. I båda fallen\r\nförutsätts dessutom en externfinansiering, som väl\r\nkan täcka in det som synbarligen skiljer förslagen\r\nåt -- 3 miljoner.</pre><pre>Marianne Carlström säger också att invändningen\r\nkan resas emot de minskade anslagen under\r\nuppbyggnadsperioden. På den punkten är det\r\nförsta året som socialdemokraterna vill anvisa mer\r\npengar i ett direkt anslag. Men den traditionella\r\nhanteringen av sådana här uppbyggnader är ju att\r\nanvända tusenkronorsanslaget. Så har vi gjort\r\nockså i det här fallet. Det är först när man ser\r\nresultatet som man kan bedöma om det egentligen\r\nfinns någon skillnad oss emellan.\r\nTusenkronorsanslaget är en mer praktisk och\r\nändamålsenlig anslagsgivning, därför att då\r\nanpassas hela tiden resurserna till den nödvändiga\r\ninfasningen i den nya verksamheten.</pre><pre>Inte heller kan jag förstå fördelen med att avveckla\r\ninstitutionen på det sätt som föreslås i den\r\nsocialdemokratiska motionen. Att skapa en\r\navvecklingsmyndighet är bara att bygga upp en\r\nbyråkrati. Det finns inte anledning för riksdagen att\r\ndetaljreglera hur vissa professur- och\r\ndoktorandtjänster bör inrättas. Det gör man inte i\r\nandra sammanhang, och då behöver man inte heller\r\ngöra det här.</pre><pre>Däremot bör grunderna för verksamheten klart\r\nanges när det gäller såväl Uppsala universitet som\r\nTekniska högskolan, vilket också görs. Kravet på\r\nhög vetenskaplig kvalitet skall kunna förenas med\r\nönskemålet om sektorsrelevans i ämnesvalen.</pre><pre>Herr talman! Till sist vill jag säga något om\r\njämställdhetsarbetet, vilket tas upp i två motioner.\r\nVi kan inte finna att det finns särskild anledning att\r\nbefara att denna aspekt inte tillgodoses vid\r\nuppbyggnaden av den nya institutionen. Utskottet\r\nunderstryker mycket kraftigt\r\njämställdhetsfrågornas stora betydelse i detta\r\nsammanhang och hur viktigt det är med kvinnliga\r\nforskare och med forskning i relevanta\r\njämställdhetsfrågor. Utskottet har inte anledning\r\natt befara några speciella svårigheter därvidlag.\r\nNågot tillkännagivande har därför inte ansetts\r\nbehövas. Det får förutsättas att regeringen följer\r\nfrågan mycket noga.</pre><pre>Herr talman! Med det anförda yrkar jag bifall till\r\nhemställan i betänkandet och avslag på\r\nreservationerna.</pre><pre>Anf. 22  MARIANNE CARLSTRÖM (s)\r\nreplik:</pre><pre>Herr talman! Jag talade inte om det slutgiltiga\r\nförslaget, Agne Hansson, utan jag talade om hur\r\nman avvecklar denna institution och vilken syn man\r\nhar på forskningen. Där skiljer vi oss mycket åt.</pre><pre>Det här är ingen traditionell akademisk\r\nverksamhet. Detta är en unik forskningsinstitution\r\nsom bedriver en praktisk forskning, vilken nu\r\nregeringen slår sönder genom sättet att avveckla\r\noch sättet att bygga upp den nya institutionen på.\r\nMed vårt förslag har man möjlighet att ta vara på\r\nden personal och den kompetens som finns på\r\ndenna institution. Det finns alltid anledning att ta\r\nupp jämställdhetsfrågorna, speciellt kanske när\r\nman diskuterar den här typen av verksamhet.\r\nVarenda rapport om jämställdhet, akademiska\r\nvärlden och forskning visar att kvinnorna alltid\r\nkommer till korta. Bara genom sättet att avveckla\r\ndenna institution tar man inte till vara den kvinnliga\r\nkompetens som finns. På SIB är det i dag gott om\r\nkvinnliga anställda, men de har inte den\r\nakademiska kompetens som de skulle behöva för\r\natt bli anställda vid Uppsala universitet. Finge de\r\nlitet tid på sig, skulle de hinna att skaffa kompetens\r\noch söka anställning där, och det skulle de kunna få\r\ngenom vårt finansieringssätt där man har möjlighet\r\ntill projektanställning.</pre><pre>\r\nVår syn på denna verksamhet skiljer sig mycket,\r\nAgne Hansson. Trots att vi kommer att hamna på\r\nsamma resultat -- vi har ett litet bättre förslag i\r\nsluttampen -- är det i alla fall en stor skillnad, just\r\nnär det gäller synen på samhällsvetenskap och på\r\nexternfinansiering. Vi tror inte att man kan bygga\r\nupp verksamheten så snabbt.</pre><pre>Det är viktigt att man lämnar synpunkter och ibland\r\ndetaljreglerar. Det är viktigt för kvaliteten på\r\ndenna forskning att de två professurerna inrättas\r\nvid den här verksamheten och inte hamnar på\r\nKTH.</pre><pre>Anf. 23  AGNE HANSSON (c) replik:</pre><pre>Herr talman! Jag kan förstå att Marianne Carlström\r\ninte talar om resultatet, när institutionen väl står\r\nfärdig. Det skiljer oss ingenting åt i det läget. Vi vill\r\ndetsamma med SIB och den samhällsvetenskapliga\r\nforskningsdelen. Okej, jag är generös, särskilt inför\r\nden stundande helgen. Om socialdemokraterna\r\nkänner större tillfredsställelse att ha den\r\nuppfattningen att vi så radikalt skiljer oss åt, vilket\r\nman hänger upp på sättet att avveckla och att\r\nkomma fram till slutresultatet, må det vara hänt.\r\nMen jag ser det som väsentligast att vi får en\r\nsamhällsvetenskaplig forskning också i framtiden,\r\nsom fungerar tillsammans med näringslivet. På den\r\npunkten kan jag inte se att det skiljer särskilt\r\nmycket. Jag tycker inte att det är särskilt mycket\r\nmed 3 miljoner när det är fråga om totalt 23\r\nmiljoner. Det kan man klara genom\r\nexternfinansieringen.</pre><pre>Anf. 24  MARIANNE CARLSTRÖM (s)\r\nreplik:</pre><pre>Herr talman! Jag undrar om Agne Hansson och jag\r\nkan förstå varandra. Jag tror inte det. Det är klart\r\natt resultatet är viktigt, men jag menar att\r\navvecklingssättet och uppbyggnaden är avgörande\r\nför resultatet. Det handlar ju om den personal som\r\nnu finns på SIB. Den vill vi slå vakt om. Med det\r\nsätt som Agne Hansson förordar kommer detta att\r\nbli en rent akademisk organisation. Vi tror inte att\r\ndet kommer att ge samma resultat som vår modell\r\nskulle ge.</pre><pre>Det här med externfinansieringen och näringslivet\r\nskiljer oss också åt. Vi tror alltså att man måste vara\r\nstyrande när det gäller dessa frågor.</pre><pre>Anf. 25  BO G JENEVALL (nyd):</pre><pre>Herr talman! Historiken när det gäller det här\r\närendet har kanske ett visst intresse. Jag kom in\r\nsom ny i utskottet i våras mitt emellan preliminärt\r\nställningstagande och justering av beslut just i detta\r\närende. Jag ville sätta mig in i frågan, och det\r\ngjorde jag på olika sätt, bl.a. genom att åka upp till\r\nGävle. Jag fann ärendet ganska underligt, eftersom\r\ndet pågick en utredning om den del --\r\nsamhällsforskningsdelen -- som vi i dag skall fatta\r\nbeslut om. Resultatet av utredningen skulle läggas\r\nfram under hösten. Samtidigt föreslogs det i\r\npropositionen att all personal skulle sägas upp från\r\nden 1 juli.</pre><pre>Jag tyckte att detta var underligt, och frågan togs\r\nupp till en ordentlig diskussion i utskottet. Vi\r\nenades om ett halvårs förlängning. I och med detta\r\nanser jag att man har uppnått det som var avsikten.\r\nSåvitt jag kan påminna mig var det inte någon i\r\nutskottet -- inte heller någon av\r\nsocialdemokraterna -- som hade något egentligt\r\nemot grunderna i uppläggningen av det hela,\r\nnämligen att Tekniska högskolan skulle ta hand om\r\nden tekniska delen och att man skulle sammanföra\r\nsamhällsforskningsdelen med Uppsala universitet.\r\nMen det hakade alltså upp sig på tiden, men det\r\nrättade vi till.</pre><pre>Regeringen har nu kommit med sitt förslag. Jag\r\nanser att det ligger i linje med de diskussioner som\r\nvi har fört. I och med detta förslag ges nu\r\nmöjligheter att genomföra förändringen under\r\norganiserade former.</pre><pre></pre><pre>Jag tycker att Marianne Carlström, när hon tar upp\r\ndessa frågor, helt och hållet fokuserar på\r\npersonalpolitik. Visst är personalen mycket viktig.\r\nDet var ett av de skäl som jag hade för att\r\nuppsägningarna skulle framflyttas ett halvår. Men\r\nman kan inte komma ifrån att det kommer att bli\r\nen del personal som blir övertalig efter\r\nsammanslagningen.</pre><pre>Det står också mycket klart och tydligt i\r\nbetänkandet att den personal som inte kan påräkna\r\nanställning skall ges individuellt stöd. I det\r\nsammanhanget finns tusenkronorsanslaget att ta till\r\nvara i den delen.</pre><pre>Vi måste i första hand titta på den framtida\r\nfunktionen. Såvitt jag har förstått har det funnits en\r\ndel berättigade synpunkter på hur verksamheten\r\ntidigare har bedrivits. Meningen med betänkandet\r\när väl att råda bot på detta. Då kommer man inte\r\nifrån att en sådan här förändring måste göras.\r\nTyvärr blir i sådana sammanhang människor\r\növertaliga. Men jag tycker att ambitionen i\r\nbetänkandet är vällovlig när det gäller att\r\növerbrygga bekymren så långt det nu går.</pre><pre>Marianne Carlström sade också att det är en unik\r\npraktisk verksamhet. Det kan jag hålla med om.\r\nMen jag ser däremot inte svårigheten i att kunna\r\nkoppla den till ett arbete tillsammans med\r\nuniversiteten. Det är väl bara bra att koppla mer\r\nnäringslivspraktik till forskningsinstitutionerna.\r\nDet tror jag att båda parter mår bra av.</pre><pre>Vi förutsätter att regeringen skyndsamt vidtar\r\nåtgärder för en snabb uppbyggnad av den nya\r\ninstitutionen och att den nya\r\norganisationskommittén har ambitionen att arbeta\r\nsnabbt. Annars kan det bli vissa problem. Men\r\ndetta har vi från utskottets sida möjligheter att\r\nbevaka.</pre><pre>Det är också viktigt med en ökad andel av den\r\nexterna finansieringen. Självfallet uppträder inte\r\nen sådan i januari månad. Men just ambitionen att\r\nde till större del själva skall medverka till att\r\nfinansiera verksamheten är något som jag tycker att\r\nvi alla absolut måste stå bakom.</pre><pre>Beträffande personalen har jag faktiskt fått ett brev\r\nfrån SIB, där de talar om att de i stort sett är mycket\r\nnöjda med det här resultatet. Det tycker jag är\r\ntrevligt, eftersom vi har diskuterat detta ganska\r\ndjupt.</pre><pre>Jag vill inte ytterligare förlänga den här debatten,\r\neftersom vi åtminstone inom majoriteten är eniga.\r\nJag har upplevt att vi i utskottet totalt sett är ganska\r\neniga och att det mer är detaljer som det handlar\r\nom.</pre><pre>Men jag vill påtala en sak som ligger litet grand i\r\nkanten av denna debatt. Det är ytterst\r\nanmärkningsvärt med den ordning som är i\r\nriksdagen, där ett ärende förflyttas från tisdag till\r\nonsdag, från onsdag till torsdag och från torsdag till\r\nfredag. Jag tycker faktiskt att de ärenden som inte\r\när färdigdebatterade den ena dagen skall tas upp\r\nsom första ärende påföljande dag. I annat fall kan\r\nman väl hellre i slutet på en säsong köra debatterna\r\ntills de är färdiga. Om klockan blir ett, två eller tre\r\npå natten, så vad betyder det?</pre><pre>Med detta, herr talman, yrkar jag bifall till\r\nförslagen i propositionen och avslag på\r\nreservationen.</pre><pre>Anf. 26  MARIANNE CARLSTRÖM (s)\r\nreplik:</pre><pre>Herr talman! Vi är ju eniga om att man skall dela\r\nden här institutionen i två delar.</pre><pre>Bo G Jenevall säger att det handlar om detaljer.\r\nMen för mig är inte sättet att behandla personal vid\r\nen omorganisation fråga om detaljer. Det är\r\nnaturligtvis så, att personalen vid alla\r\nomorganisationer ges individuellt stöd. Men med\r\nvår modell hade personalen tagits omhand på ett\r\nbättre sätt. Man hade också bättre tagit till vara den\r\nkompetens som finns på SIB. De gör ett gott\r\narbete. Men vart tar alla dessa människor vägen\r\nnu? Jag har väldigt svårt att förstå hur både Agne\r\nHansson och Bo G Jenevall kan ta så lätt på\r\nomorganisationen och på hur man behandlar\r\npersonal.</pre><pre>Anf. 27  BO G JENEVALL (nyd) replik:</pre><pre>Herr talman! Om jag hade tagit lätt på den\r\nproblematiken, hade jag låtit ärendet få ha sin gång\r\nmellan preliminärt ställningstagande och justering.\r\nNu åstadkom vi faktiskt ett halvårs förlängning,\r\nvilket jag tror har haft stor betydelse för\r\npersonalen.</pre><pre>Vi tycker nog alla att det är tråkigt när personal\r\nmåste avskedas eller förflyttas. Men nu hade\r\nverksamheten vuxit ut, så att den hade blivit för\r\nstor och yvig. Därför var organisationsförändringen\r\nnödvändig. Då gällde det att åstadkomma\r\navvecklingen på bästa sätt, vilket jag tycker att man\r\nhar gjort.</pre><pre>Anf. 28  MARIANNE CARLSTRÖM (s)\r\nreplik:</pre><pre>Herr talman! Vad hjälper det att personalen fick\r\nytterligare ett halvår? Många av dem har ju ingen\r\nmöjlighet att komma in i den här nya\r\nverksamheten. Men med vår modell hade de haft\r\ndet.</pre><pre>Anf. 29  BO G JENEVALL (nyd) replik:</pre><pre>Herr talman! Jag tror bara att plågan hade förlängts\r\ni så fall. Med det här tusenkronorsanslaget, och\r\nmed den välvilja som finns att på bästa sätt lösa\r\nproblemen, tror jag att det är rätt tidpunkt att göra\r\nomorganisationen.</pre><pre>Anf. 30  ELISABETH PERSSON (v):</pre><pre>Herr talman! Inom Statens institut för\r\nbostadsforskning är cirka ett tjugotal kvinnliga\r\nforskare verksamma. I många projekt har de anlagt\r\nett kvinnoperspektiv och utgått från kvinnliga\r\nerfarenheter. Bostads- och boendeforskningen har\r\ngenom dem och deras arbete och forskning blivit\r\nmer mångfacetterad och fullständig. Det är viktigt\r\natt slå fast detta. När man talar om SIB:s avveckling\r\nhandlar det inte bara om personalfrågor utan\r\nfaktiskt också om verksamhetens innehåll. Jag\r\ntycker att det tidigare i debatten ett tag tenderade\r\natt nästan bara handla om personer. Men det\r\nviktiga är naturligtvis innehållet i det\r\nforskningsarbete som de kvinnliga forskarna\r\npresterar och har presterat.</pre><pre>En mindre grupp av forskare i Gävle har bedrivit\r\ngenusforskning inom byggforskningen, dvs. att de\r\nhar problematiserat bebyggelsens,\r\nstatsutvecklingens och den kommunala\r\nplaneringens betydelse i konstruktionen av socialt\r\nkön.</pre><pre>För närvarande pågår, trots människors oro såväl i\r\nGävle som vid Lundafilialen, flera projekt och\r\navhandlingsarbeten som inte är slutförda. Jag kan\r\nge några exempel: Småbarnsföräldrars omsorg om\r\nsina barn ur ett kulturteoretiskt perspektiv,\r\nSödersanering i Gävle, Kvinnoliv mellan härd och\r\nvärld, Hemmet och platsen som arena för\r\nvardagslivet samt Välfärdsstaten i spänningsfältet\r\nmellan frihet, rättvisa och kärlek.</pre><pre>Herr talman! Jag menar att det är otroligt viktigt att\r\nge garantier för att dessa projekt skall kunna\r\nslutföras och att den forskningsinriktning som man\r\nhar slagit in på både skall kunna bibehållas och\r\nutvecklas.</pre><pre>Som här har framkommit riskerar både denna\r\nforskningsinriktning samt också många av de\r\nkvinnliga forskarna genom den föreslagna\r\nkonstruktionen att ställas utanför de båda\r\ninstitutioner som föreslås inrättas i Gävle. KTH-\r\ninstitutionen ger inget utrymme för denna\r\nforskningsinriktning.</pre><pre>Visserligen föreslås i propositionen att alla beslut\r\nom discipliner vid den nya samhällsvetenskapliga\r\ninstitutionen skall överlåtas till Uppsala universitet.\r\nDär finns emellertid inte dessa traditioner.\r\nSjälvfallet är man där inte lika intresserad av att\r\nbygga upp en ny verksamhet och ta tillvara det som\r\nredan finns i Gävle. Om Uppsala universitet följer\r\nHumanistisk-samhällsvetenskapliga\r\nforskningsrådets utredningsförslag -- vi kan\r\nförmoda att det här förslaget är förankrat -- finns\r\ndet verkligen anledning att befara att\r\nkvinnoforskningen inom den för kvinnor så viktiga\r\nbostassektorn helt enkelt kommer att avvecklas.</pre><pre>Regeringen framhåller i propositionen att\r\nbostadssociala frågor inklusive\r\njämställdhetsperspektivet hör till de relevanta\r\nproblemområdena. För att försäkra sig om att den\r\nbefintliga forskningen inom området inte avvecklas\r\nutan i stället ges möjlighet att utvecklas, anser vi att\r\nUppsala universitet helt enkelt måste åläggas att\r\ninrätta tjänster i genus/kvinnoforskning inom Tema\r\nBo.</pre><pre>Herr talman! Vid SIB:s lokalavdelning i Lund har\r\nockså sedan många år en framgångsrik forskning\r\nbedrivits kring bostäder och urbanisering i\r\nutvecklingsländer. Också här har man haft ett\r\nkönsteoretiskt perspektiv. Forskningen har delvis\r\nfinansierats av SAREC. Forskarna i Lund leder ett\r\nparaplyprogram, Gender Research on\r\nUrbanization Planning, Housing and Everyday\r\nLife. Projektet innebär handledning av ett dussintal\r\nunga forskare i södra Afrika. Den snabba\r\nurbaniseringen och kåkstadstillväxten innebär där\r\nstora omställningar i vardagslivet och i förhållandet\r\nmellan män, kvinnor och barn.</pre><pre>HSFR har i år på regeringens uppdrag gjort en\r\nutvärdering av SIB:s samhällsvetenskapliga\r\nforskning. Om bostadsforskningen i u-länderna vid\r\nLundaavdelningen sägs: ''-- -- -- det kan knappast\r\nråda något tvivel om att det innebär en värdefull\r\nkunskapsuppbyggnad att forskning av denna\r\nkaraktär bedrivs i Sverige. I ett allmänt\r\nsamhällsvetenskapligt perspektiv framstår\r\nprojektet som intressant forskning, både empiriskt\r\noch teoretiskt.''</pre><pre>Studiernas fokus på fattiga kvinnors bostads- och\r\növerlevnadsstrategier gör dem särskilt relevanta\r\ninför den stora FN-konferensen om Habitat 1996.</pre><pre>Åtminstone medlemmarna av Alf Svenssons parti\r\nborde väl, herr talman, ha varit intresserade av det\r\nhär och ha gått emot nedläggningen av\r\nLundafilialen, framför allt med tanke på vad vi\r\nhörde under partiledardebatten i dag. Men inte en\r\nmening sägs om detta från kds-håll.</pre><pre>Utskottsmajoriteten upprepar i betänkandet att\r\nregeringen avser att ta initiativ till överläggningar\r\nmed Lunds universitet om möjligheterna att\r\ninlemma denna verksamhet i universitetet. Men de\r\nekonomiska förutsättningarna för ett sådant\r\ninlemmande vill man över huvud taget inte\r\ndiskutera. De samhällsvetenskapliga och tekniska\r\ninstitutionerna i Gävle, vilka skall ersätta SIB och\r\nknytas till Uppsala respektive KTH, får 20\r\nrespektive 15 miljoner kronor. Här förstår man att\r\ndet krävs pengar för verksamheten.</pre><pre>Vi i Vänsterpartiet anser att man på motsvarande\r\nsätt borde ha reserverat medel för Lunds\r\nuniversitet, så att denna viktiga forskning kan få\r\nfortleva. Hur mycket det krävs i reda pengar kan\r\njag naturligtvis inte här och nu säga exakt, men en\r\nmarkering både i propositionen och, framför allt,\r\nfrån utskottet hade enligt min mening varit viktigt.\r\nNågon sådan finns inte.</pre><pre>Nu har riksdagen en möjlighet att göra en viktig\r\nmarkering och tala om att det är viktigt att de här\r\ndiskussionerna fullföljs med ekonomiska resurser i\r\nbakfickan. En sådan markering kan man göra\r\ngenom att rösta ja till vänsterpartimotionen Bo8.</pre><pre>Jag vill alltså yrka bifall till den motionen. Den tar\r\nupp de två viktiga aspekterna, att Uppsala\r\nuniversitet skall åläggas att inrätta tjänster så att\r\ngenusforskningen kan fortsätta i Gävle och att\r\ndiskussionerna i Lund åtföljs av resurser.</pre><pre>Anf. 31  BERTIL DANIELSSON (m):</pre><pre>Herr talman! Frågan om byggforskningen har ju\r\nunder många år varit föremål för diskussioner och\r\nförslag i den här kammaren. Bakgrunden till\r\ndiskussionerna har självfallet varit att varje\r\nforskningsområde från tid till annan skall kunna\r\nutsättas för en genomlysning, ett ifrågasättande av\r\nom det är relevant och om själva organisationen för\r\nforskningen är den man egentligen avsåg. Jag kan\r\nväl inte underlåta att säga att vi från vårt parti under\r\nett antal år har haft synpunkter på forskningen\r\ninom bostadssektorn, inte minst angående Statens\r\ninstitut för byggnadsforskning i Gävle.</pre><pre>Nu har det skett en förändring såtillvida att den\r\ntekniska delen är knuten till KTH i Stockholm. Jag\r\ntror att det är angeläget och viktigt att den här\r\nsortens forskning kan inlemmas i den ordinarie\r\nuniversitetsforskningen, för att på det sättet få\r\ntillgång till den goda miljö som universitet och\r\nhögskolor representerar.</pre><pre>Vi tar nu ett andra steg i den här utvecklingen och\r\nförändringen av byggforskningen, genom att den\r\nsamhällsvetenskapliga bostads- och\r\nbyggnadsforskningen knyts till Uppsala universitet.\r\nDet är väl inte obekant att det har förekommit\r\nsynpunkter på såväl innehåll som omfattning av den\r\nhär forskningen.</pre><pre>I och med att riksdagen nu tar ställning till det här,\r\när jag övertygad om att man har fått en forskning\r\nsom väl uppfyller de krav man kan ställa men som\r\nändå kommer att vara inlemmad i annan forskning,\r\njämställs med den och på det sättet får en större\r\ntyngd och relevans.</pre><pre>När det gäller de frågor som delvis har tagits upp i\r\nanföranden och reservationer tycker jag nog att\r\nutskottets förslag är väl genomtänkt.</pre><pre>Det råder sjävfallet ingen delad mening om att\r\njämställdhetsarbetet handlar om viktiga frågor.\r\nVarken regeringen eller utskottsmajoriteten\r\navvisar på något sätt de här synpunkterna som\r\noviktiga, utan snarare tvärtom. Det är angeläget att\r\nvi verkligen för fram de här synpunkterna på ett\r\nrimligt sätt.</pre><pre>Det har frågats om den här sortens forskning kan\r\nsäkerställas i Lund. Jag tycker nog att kritikerna\r\nmed tillförsikt kan studera utskottets utlåtande för\r\natt sedan konstatera att utskottet verkligen har tagit\r\ndet här på allvar. På s. 10 längst ner skriver\r\nutskottet:</pre><pre>''I propositionen anges att regeringen har för avsikt\r\natt ta initiativ till överläggningar om möjligheterna\r\natt inlemma denna verksamhet i Lunds universitet.\r\nDen fråga som tas upp i motionerna är således\r\nuppmärksammad och utskottet förutsätter att\r\nregeringen i överläggningarna kan finna en\r\ngodtagbar lösning. Motionsförslagen om en\r\nsärskild medelstilldelning till Lunds universitet\r\navstyrks mot denna bakgrund.''</pre><pre>Jag tror att det är viktigt att man för en dialog med\r\nberört universitet för att säkerställa en viktig fråga.\r\nJag är också helt övertygad om att den här frågan\r\nkommer att få en för alla parter lyckad lösning.</pre><pre>Med det anförda vill jag åter yrka bifall till\r\nutskottets hemställan.</pre><pre>Anf. 32  ELISABETH PERSSON (v) replik:</pre><pre>Herr talman! Med tanke på den situation som\r\nuniversiteten nu befinner sig i, tror jag att Lunds\r\nuniversitet i de förhandlingar man skall ha med\r\nregeringen kommer att säga: Ja, visst. Vi ser gärna\r\ntill att det här kan få fortleva, men då måste vi få\r\nresurser. Om de inte får resurser får de naturligtvis\r\nlov att ta pengar på något annat håll för att lägga på\r\nden här verksamheten. Jag tror inte att något\r\nuniversitet, med den utsatta ekonomiska situation\r\noch den press de nu är utsatta för, har möjlighet att\r\ngöra något sådant och att det kan försvara en sådan\r\nåtgärd visavi sina nuvarande institutioner.</pre><pre>Jag håller med om att det ser välvilligt ut att\r\nregeringen framgent avser att ta kontakt med\r\nLunds universitet, men det hjälper knappast de\r\nforskare som finns där just nu och håller på med det\r\nhär viktiga arbetet ett dugg. För dem är situationen\r\nallvarlig, men det handlar naturligtvis inte bara om\r\ndem utan också om de projekt som är igångsatta\r\noch det arbete som är påbörjat.</pre><pre>Jag anser därför att det är oerhört viktigt att\r\nriksdagen gör den här markeringen för att lägga\r\nlitet tyngd bakom de vackra orden, och jag\r\nförutsätter att det med detta kommer att följa\r\nmedel, så att forskningen skall kunna finnas kvar i\r\nframtiden.</pre><pre>Jag är inte så optimistisk som Bertil Danielsson att\r\njag tror att det här löser sig av sig självt, även om\r\ndet självfallet måste ske en dialog mellan\r\nregeringen och universitetet.</pre><pre>För innehållet i forskningen, för u-\r\nlandsforskningen och u-landsbiståndet, tror jag att\r\nvi gör bäst i att göra den här markeringen genom\r\natt rösta för Vänsterpartiets motion, yrkande 2.</pre><pre>Anf. 33  BERTIL DANIELSSON (m)\r\nreplik:</pre><pre>Herr talman! Jag noterar med tillfredsställelse att\r\nElisabeth Persson tycker att utskottet gör en viktig\r\nmarkering i den här frågan. Så långt är vi tydligen\r\nhelt överens. Men sedan skiljer sig våra\r\nuppfattningar i fråga om hur det här skall\r\nförverkligas i praktiken.</pre><pre>När det gäller frågor av den här sorten, liksom när\r\ndet gäller alla andra frågor som riksdagen har att ta\r\nställning till och besluta om, är det viktigt dels att\r\nman har ett bra beslutsunderlag och att man vet vad\r\nman beslutar och vilka konsekvenserna blir, dels att\r\nman inte ''pressar på'' de inblandade en lösning som\r\ninte förhandlats fram eller som inte utan vidare kan\r\naccepteras. Jag tror alltså att det är viktigt att man\r\ninte går fram för snabbt. Man måste i stället\r\nverkligen ta den tid på sig som behövs för att den\r\nhär frågan verkligen skall få den viktiga lösning som\r\nvi tydligen är överens.</pre><pre>Det behövs mer av resurser, säger Elisabeth\r\nPersson. Ja, det är möjligt -- vi vet alltså inte det\r\nmed absolut säkerhet. Men överläggningarna skall\r\nju leda fram till huruvida vi kan konstatera om vi\r\nkan klara oss med redan nu anvisade anslag eller\r\nom det på något sätt behövs omdisponeringar eller\r\nnya resurser.</pre><pre>Eftersom frågetecknen här finns kvar är det nog\r\nvälbetänkt att så att säga göra en liten halvhalt för\r\natt ge de inblandade tid och möjlighet att få en\r\nordentlig genomlysning av den här frågan.</pre><pre>Mot den bakgrunden finns det enligt min\r\nuppfattning inte något reellt skäl att stödja det\r\nförslag som Elisabeth Persson har pläderat för.</pre><pre>Anf. 34  ELISABETH PERSSON (v) replik:</pre><pre>Herr talman! Det är mycket intressant att notera att\r\njag får medhåll. Här sägs ju att agerandet när det\r\ngäller SIB har gått för fort, att det hela var för\r\nhafsigt och att man inte har haft tid att tänka efter.\r\nJag delar alltså helt och fullt den uppfattningen.\r\nDet är ju alldeles tokigt att först fatta beslut om en\r\nnedläggning av SIB utan att över huvud taget ha\r\nfunderat över konsekvenserna för att därefter\r\ntillsätta en utredning och sedan inte bry sig särskilt\r\nmycket om vad som sägs i den utredningen.\r\nVisserligen har man förlängt pinan ett halvår. Men\r\ndet hela är inte alls till fyllest.</pre><pre>Jag hade också gärna sett att man hade gått\r\nmotsatta vägen -- dvs. att man först hade utrett\r\nverksamheten och sedan hade kommit med förslag\r\ntill en omstrukturering och därefter med beslut om\r\nnedläggning av vissa delar sedan man fått det nya\r\nförslaget. Nu är det inte på det viset. Därför tycks vi\r\nalla trots allt vara ganska oroliga för vad som skall\r\nhända beträffande forskningen och\r\nforskningsinriktningen samt beträffande befintlig\r\npersonal.</pre><pre>Hitintills har jag inte fått något förslag på någon\r\ninstitution inom Lunds universitet som, utan att få\r\nmedel och resurser, är villig att ta emot den här\r\nforskningen. Dess värre tror jag att det inte finns\r\nnågon sådan institution.</pre><pre>Jag upprepar ännu en gång att jag tror att detta\r\nförslag hade haft mycket större trovärdighet om\r\nman hade kunnnat säga: Självklart behöver vi låta\r\nde här medlen följa med. Antingen inrättas en egen\r\ninstitution eller också får det blir en inlemning i\r\nnågon annan.</pre><pre>Anf. 35  BERTIL DANIELSSON (m)\r\nreplik:</pre><pre>Herr talman! När man lyssnar på Elisabeth Persson\r\nlåter det som om frågan om Lunds universitet skulle\r\nvara den helt överskuggande frågan när det gäller\r\nbyggforskning i Sverige. Så är det faktiskt inte.</pre><pre>\r\nRedan nu är ju den teknisk-vetenskapliga\r\nforskningen knuten till Tekniska högskolan i\r\nStockholm. Vi tror att det är väldigt lyckosamt,\r\ndärför att då knyts även byggforskningen till\r\nuniversitetsmiljön. All erfarenhet visar att om man\r\nkan ha all forskning inom samma sfär uppstår\r\ngynnsamma effekter för all forskning -- i det här\r\nfallet gäller det alltså byggforskningen.</pre><pre>Den samhällvetenskapliga forskningen kommer\r\nhuvudsakligen att knytas till Uppsala universitet.\r\nDet är helt klart, och det är väl ingen som har något\r\nemot att så sker. Dessutom finns det en liten, men\r\nnog så viktig, detalj när det gäller just\r\njämställdhetsforskningsarbetet och den roll som\r\nLunds universitet i framtiden skall spela.</pre><pre>Jag tror inte att jämställdhetsarbetet totalt sett eller\r\nnär det gäller byggforskningen vare sig står eller\r\nfaller om man tar den tid på sig som behövs för att\r\nfå det här ordentligt utrett och klargjort före slutligt\r\nställningstagande. Den kritik som har rests mot\r\npropositionen och betänkandet i detta hänseende\r\när kanske något överdriven. Jag vill på intet sätt\r\nunderskatta betydelsen av den här sortens frågor,\r\nmen man får inte låta en del av ett stort paket vara\r\nstyrande och vägledande i debatten. I stället får\r\nman faktiskt se till de olika delarnas vikt och\r\nbetydelse.</pre><pre>Jag vidhåller att jag tycker att kritiken mot\r\nbetänkandet i ganska stor utsträckning är irrelevant\r\noch att den inte bör tillmätas något större värde i\r\ndet här sammanhanget.</pre><pre>Anf. 36  AGNE HANSSON (c):</pre><pre>Herr talman! Jag har vid åtskilliga tillfällen\r\nframhållit den centrala betydelse som bygg- och\r\nbostadssektorn har i vårt samhälle -- både mätt med\r\nekonomiska mått och som en av de viktigaste\r\nförutsättningarna för en fungerande livsmiljö och\r\nför människornas välfärd.</pre><pre>Det här gör givetvis också att behovet av en väl\r\nunderbyggd kunskap inom denna sektor bör\r\ntillmätas mycket stor vikt. Det gäller inte minst den\r\nsamhällsvetenskapliga delen i forskningen. Jag vill\r\nframhålla att jag därför ser det som naturligt att\r\nsamhället engagerar sig inom den här sektorn -- om\r\nnu någon skulle tveka på den punkten. Men jag har\r\ninte uppfattat någon sådan tveksamhet vare sig i\r\npropositionen eller i det betänkande som vi nu\r\nbehandlar.</pre><pre>En avveckling av någon del som vi tidigare har\r\ndiskuterat i det här fallet är således inte alls förenlig\r\nmed de synpunkter och de utgångspunkter som jag\r\nhär anfört när det gäller bostadssektorns betydelse\r\noch forskningens del och vikt i det sammanhanget.\r\nDäremot kan det självklart finnas anledning att se\r\növer just organisationsformerna för forskningen för\r\natt göra denna mera ändamålsinriktad och effektiv.</pre><pre>Jag är nog inte, Elisabeth Persson, så säker på att\r\nSIB och den bostadssociala delen skulle ha blivit\r\nvad de blev om vi inte hade vidtagit åtgärder förra\r\ngången när denna fråga behandlades i utskottet och\r\ni riksdagen. Vi tog ju ett halvår på oss för att kunna\r\nutreda detta ytterligare, både när det gäller\r\nformerna för en avveckling och när det gäller\r\ninnehållet.</pre><pre>Då kommer vi till den del av forskningen som\r\nElisabeth Persson tar upp. Jag tycker att det är bra\r\natt Elisabeth Persson engagerar sig i detta. Det är\r\nviktigt och det är bra.</pre><pre>Jag delar också uppfattningen att det självfallet är\r\ninnehållet i verksamheten som är det viktiga och\r\ninte formerna för hur man skall avveckla och bygga\r\nupp en ny institution. Det är självfallet\r\nslutprodukten och innehållet som är det viktiga.</pre><pre>Jag tror att jag kan lugna Elisabeth Persson. Som\r\njag ser det finns det inget som talar för att de\r\nprojekt som Elisabeth Persson talar om behöver\r\nstoppas.</pre><pre>Herr talman! Jag har samma yrkande som\r\nElisabeth Persson.</pre><pre>Överläggningen var härmed avslutad.</pre><pre>(Beslut fattades efter 4 §.)</pre><pre>4 §  Utvidgad lagreglering på\r\nbarnomsorgsområdet m.m.</pre><pre>Föredrogs</pre><pre>socialutskottets betänkande</pre><pre>1993/94:SoU11 Utvidgad lagreglering på\r\nbarnomsorgsområdet m.m. (prop. 1993/94:11).</pre><pre>Anf. 37  INGRID HEMMINGSSON (m):</pre><pre>Herr talman! I socialutskottets betänkande\r\nbehandlas regeringens proposition om utvidgad\r\nlagreglering på barnomsorgsområdet. Genom\r\nförslagen i propositionen tas ännu ett steg mot\r\nstörre valfrihet och mer självbestämmande för\r\nbarnfamiljerna. En självklarhet kan det tyckas, för\r\nvem vet bäst vad som är bra för den egna familjen,\r\nfamiljerna själva eller politikerna?</pre><pre>Svaret på den frågan är att det är föräldrarna som\r\nhar det yttersta ansvaret för barnen, och därför är\r\ndet viktigt att det är just de som har möjligheten att\r\nfatta egna beslut, och att just den möjligheten ökar.</pre><pre>Framtiden kommer säkert att visa att ännu fler\r\nbarnomsorgsformer kommer att uppstå\r\nallteftersom föräldrarna ges möjligheter att fatta\r\negna beslut.</pre><pre>Propositionen föreslår att kommunerna är skyldiga\r\natt tillhandahålla barnomsorg till alla som\r\nefterfrågar sådan. Den kan vara kommunalt driven\r\neller privat. Kommunen blir också enligt lag skyldig\r\natt ge likvärdiga villkor för både kommunal och\r\nprivat barnomsorg. Ett förslag om vårdnadsbidrag\r\nläggs under våren 1994. Det är det huvudsakliga\r\ninnehållet i propositionen.</pre><pre>Utskottet har inte i alla delar följt propositionens\r\nförslag. Det är att beklaga. Men jag hoppas att vi\r\nunder den här debatten och vid efterföljande\r\nomröstning kommer att finna en majoritet som kan\r\nenas omkring regeringens familjepolitik.</pre><pre>Inriktningen av denna återfinns i reservation 2, där\r\nvi understryker att propositionens olika förslag\r\nskall ses som en helhet och att både\r\nvårdnadsbidraget och rätten till barnomsorg behövs\r\nför att familjerna skall få en verklig valfrihet.</pre><pre>Vi har i tämligen stor enighet i utskottet kommit\r\növerens om att följa regeringens förslag om att\r\nkommunernas skyldighet att tillhandahålla\r\nbarnomsorg bör skärpas genom en ändring i\r\nsocialtjänstlagen. Av lagtexten framgår det att\r\nkommunen är skyldig att tillhandahålla\r\nförskoleverksamhet och skolbarnsomsorg i den\r\nomfattning som behövs med hänsyn till\r\nföräldrarnas fövärvsarbete, studier eller barnets\r\neget behov.</pre><pre>För att barnomsorgen skall utvecklas mot den\r\nvalfrihet för familjen som vi eftersträvar föreslås en\r\nny lag, som innebär en skyldighet för kommunen\r\natt stödja enskilt drivna förskolor och fritidshem, så\r\natt de kan bedriva sin verksamhet på samma villkor\r\nsom de kommunala. Kommunen har rätt att ställa\r\nkrav på att särskilt omsorgskrävande barn skall tas\r\nemot och att avgiften för den enskilde inte oskäligt\r\növerstiger den som kommunen tar ut.</pre><pre>Det här är en mycket viktig lag, som med all\r\nsannolikhet kommer att leda till ett större utbud av\r\nbarnomsorgsplatser, och därmed blir det lättare för\r\nkommunerna att leva upp till skyldigheten att\r\nerbjuda alla barnomsorg. Det har ju visat sig\r\ntidigare, när vi har tagit ett steg i taget genom att\r\nbefrämja enskilda alternativ, att det har tillkommit\r\nväldigt många sådana.</pre><pre>Vid kommunens tillståndsprövning anser vi på den\r\nborgerliga sidan att det är nödvändigt att\r\nsäkerställa en fri etablering av enskilda alternativ.\r\nEndast den sökandes lämplighet och lokalens\r\nändamålsenlighet skall bedömas för att tillstånd\r\nskall ges. Vi anser inte att kommunens planering\r\noch det beräknade behovet av barnomsorgsplatser\r\nskall avgöra om tillstånd beviljas. Det är\r\nefterfrågan och familjernas val som skall styra.\r\nSedan får kommunen anpassa sin verksamhet efter\r\ndetta.</pre><pre>Här har socialdemokraterna skrivit\r\nmajoritetstexten i utskottet. Vi har utvecklat våra\r\nsynpunkter i en reservation. Socialdemokraternas\r\nsyn på denna fråga är en helt annan än vår. De vill\r\nreglera mer och ge kommunerna större makt. På\r\ndet sättet minskas valfriheten för föräldrarna. I\r\nreservation 6 har vi utvecklat denna vår\r\nståndpunkt, och jag yrkar bifall till denna\r\nreservation.</pre><pre>Utskottet föreslår ett tillägg till 18 § som innebär att\r\nvillkoren i 13 b §, om kvalitetskrav, skall vara\r\nuppfyllda för att bidrag skall utgå till enskild\r\nverksamhet. Enligt utskottet görs tillägget för att\r\ndet klart skall framgå av lagen att samma\r\nkvalitetskrav gäller för kommunal och enskild\r\nbarnomsorg.</pre><pre>Med hänvisning till ställningstaganden i utskottet\r\noch i specialmotiveringen till socialtjänstlagen\r\nfinner vi inte anledning att frångå propositionens\r\nförslag i 18 §. Vi kommer således att återgå till\r\npropositionens lagtext. Skulle den vinna riksdagens\r\nbifall gäller också propositionens motivtext.</pre><pre>I den borgerliga reservationen nr 2, om riktlinjer\r\nför familjepolitiken, understryker vi vikten av att\r\nge barnfamiljer ökade möjligheter att själva lösa\r\nbarnomsorgsfrågan på det sätt de önskar.</pre><pre>Vårdnadsbidraget, som enligt propositionen\r\nkommer att träda i kraft den 1 juli 1994 -- förslag\r\nkommer under våren -- är ett led i denna\r\nutveckling. Det är därför viktigt att det utformas så\r\natt det kan nyttjas flexibelt, så att varje familj kan\r\nanpassa det till sina förutsättningar. Som jag ser det\r\när det nödvändigt att avdrag vid beskattning\r\nmedges för styrkta barnomsorgskostnader, oavsett\r\nvem som tillhandahåller barnomsorgen. Vi har i\r\nreservation 2 från den borgerliga sidan vidare\r\nutvecklat hur vi ser på vårnadsbidraget som ett\r\nmedel att öka familjernas valfrihet.</pre><pre>Herr talman! Jag yrkar härmed bifall till\r\nreservationerna 2 och 6.</pre><pre>Under mom. 7 yrkas följande:</pre><pre>7. beträffande krav på barnomsorgen m.m.</pre><pre>att riksdagen med avslag på motionerna\r\n1992/93:So614 yrkandena 6, 8, 10--12,\r\n1992/93:So615 yrkandena 3--4, 1992/93:So616 och\r\n1993/94:So14 yrkande 2 delvis och med avslag på\r\nUtskottets förslag i bilaga 2 antar regeringens\r\nförslag till 18 § socialtjänstlagen.</pre><pre>I övrigt yrkar jag bifall till utskottets hemställan.</pre><pre>Anf. 38  STEFAN KIHLBERG (nyd):</pre><pre>Fru talman! Regeringens familjepolitik är förvisso\r\ngåtfull. Jag skall om en stund närmare utveckla\r\nvarför jag tycker det. Vi i Ny demokrati har i och\r\nför sig i vår motion redogjort för vår uppfattning,\r\nmen jag återkommer till den.</pre><pre>Jag vill börja med en annan stor gåtfullhet som har\r\nutvecklats de senaste dagarna. Det gör att jag inte\r\nkan hålla mitt tidigare planerade anförande,\r\neftersom förutsättningarna för det har ryckts\r\nundan. Som torde vara allmänt bekant har denna\r\nproposition föregåtts av en del diskussioner med\r\nregeringen. Den är inte okontroversiell, och det var\r\nden inte heller i utskottet. Den bordlades ett antal\r\ngånger.</pre><pre>Som ett led i de numera ganska berömda\r\nförhandlingar som har ägt rum de senaste veckorna\r\nkom denna proposition in som en del. Under dessa\r\nförhandlingar har vi successivt -- även om vi i Ny\r\ndemokrati tyckt att det gick stick i stäv med vad vi\r\negentligen vill -- i kombination med välvilja, och\r\ndärför att vi faktiskt vill ta ansvar Sverige, låtit oss\r\ngå in i en överenskommelse med regeringen som\r\navser dessa frågor.</pre><pre>Slutförhandlingarna kring den överenskommelsen\r\ndelegerades från den auktoriserade\r\nförhandlingsdelegationen med känd besättning, om\r\njag får säga så -- finansministern, min partiledare,\r\nosv.</pre><pre>Jag har inget ont att säga om de förhandlingarna.\r\nDe sköttes med heder, öppen blick och rakryggat,\r\noch de avslutades med handslag. Den\r\növerenskommelsen innebar, vilket framgår av\r\nbetänkandet, att vi fick in en mycket stark skrivning\r\nför att värna de privata barnomsorgsalternativen.</pre><pre>Vårt resonemang bakom detta var följande. Vi\r\ntycker genuint illa om en barnomsorgslag som\r\ntvingar kommuner, osv. Vi konstaterade att vi\r\naldrig kommer att medverka till att den införs. Men\r\nvi kan inte förhindra att den införs, eftersom\r\nSocialdemokraterna och regeringspartierna\r\nsamstämmigt är överens om att en barnomsorgslag\r\när bra.</pre><pre>Då konstaterade vi: Blir det så, gäller det att\r\nminska skadeverkningarna, dvs. se till att det\r\nverkligen blir valfrihet för privata alternativ. Det\r\nblir då det viktiga. Vi lade därför energin på\r\nsäkerställa detta. Det ledde förhandlingarna fram\r\ntill. Den skrivningen finns i den borgerliga\r\nreservationen. Jag skall läsa den, eftersom jag\r\ntycker att den är mycket viktig.</pre><pre>Den mening som fördes in lyder ordagrant: ''Mot\r\ndenna bakgrund vill utskottet framhålla det\r\nönskvärda i att den av regeringen förslagna\r\nskyldigheten för kommuner att lämna bidrag till\r\nbarnomsorg utvidgas till att gälla all barnomsorg\r\nsom bedrivs i enskild regi. Utskottet anser att det,\r\nför barnens och föräldrarnas bästa, är önskvärt att\r\nuppnå valfrihet vid valet av omsorgsform.''</pre><pre>Det finns på papper. En annan del i\r\növerenskommelsen var att vi erbjöds och\r\naccepterade att ingå i en arbetsgrupp som skulle\r\nkunna följa beredningen av ärendet för att på det\r\nsättet ha en diskussion och ett meningsutbyte i\r\nkonstruktiv anda.</pre><pre>Detta förslag tyckte vi var bra, och vi accepterade.\r\nEn stund senare tog vi fyra varandra i hand och\r\nkonstaterade: Vi är överens. Det resulterade i att vi\r\ni Ny demokrati drog tillbaka en motivreservation,\r\noch litet andra aspekter. Det fanns en\r\növerenskommelse, och ingen i det rummet -- vi var\r\nfyra -- tvivlade då på detta, och det gör vi\r\nfortfarande inte. Därmed konstaterade vi att det\r\nvar bra, och saken var utagerad.</pre><pre>Därför är det med oförställd häpnad som vi ser att\r\ndet i dag dyker upp ett helt annat scenario. I\r\nDagens Nyheter läser vi -- och det bekräftades för\r\nnågra timmar sedan från denna talarstol -- att en\r\nminst sagt högt placerad regeringsföreträdare, vice\r\nstatsministern, statsrådet och chefen för\r\nSocialdepartementet förnekar denna uppgörelse.\r\nJag tycker att det är minst sagt anmärkningsvärt.</pre><pre>När vänner till mig tidigare har frågat: Hur är det\r\natt jobba med politik? har jag sagt att jag aldrig har\r\nvarit i närheten av ett smutsigare hantverk, och jag\r\nmenar vad jag säger. Det är fråga om värderingar.\r\nOm man sedan kallar dem för kristen etik eller\r\nhumanism tycker jag spelar mindre roll. Det\r\nhandlar om så enkla saker som heder, uppriktighet,\r\natt inte luras, att inte ljuga och att inte försöka att\r\nskoja undan. För mig sitter sådant i ryggmärgen.</pre><pre>Jag har suttit i åtskilliga förhandlingar i\r\nnäringslivssammanhang. Jag kan konstatera att\r\nman kan lura en motpart en gång, men sedan har\r\nman inte inte fler möjligheter. Det handlar om etik\r\noch moral. Går man in i ett avtal håller man det.</pre><pre>Vi i Ny demokrati är självfallet beredda att hålla\r\nvår del i överenskommelsen. Jag vill understryka\r\natt ingen av oss som var involverade i\r\növerenskommelsen är på något vis oense om vad vi\r\nkom överens om. Det märkliga är att en som inte\r\nvar närvarande har en annan uppfattning. Det kan\r\nbero på missförstånd, och i så fall desto bättre. Om\r\nvi från denna talarstol får höra att det är något\r\nliknande, och att även regeringen är beredd att stå\r\nkvar vid sin del av överenskommelsen, är självfallet\r\növerenskommelsen där.</pre><pre>Vi står kvar vid vår del så länge regeringen gör det.\r\nMen gör regeringen inte det, anser vi oss lösta från\r\növerenskommelsen. Vi tycker att det är ett svek\r\nsom är så allvarligt att vi inte ser någon anledning\r\natt vända den andra kinden till och låta oss bli\r\nkränkta och svikna. I det läget går vi tillbaka till den\r\ngrundläggande ståndpunkt vi har haft hela tiden,\r\nfrån första stund, som är utförligt redovisad i den\r\nmotion som vi har väckt med anledning av\r\npropositionen.</pre><pre>Där framgår det tydligt och välmotiverat att vi vill\r\navslå helheten och om inte det lyckas dess enskilda\r\ndelar. När frågan kommer till votering -- om vi inte\r\nfår uttryckligt besked från denna talarstol att\r\nregeringen står kvar vid uppgörelsen -- kommer vi\r\natt aktivt rösta för att avslå helheten och delar,\r\nvilket kan komma att innebära att vi också aktivt\r\nstöder socialdemokratiska reservationer.</pre><pre>Jag är väl medveten om att det t.ex. finns ett\r\ngemensamt avslagsyrkande. Det finns olika\r\nuppfattningar eller värderingar bakom varför vi vill\r\navslå propositionen. Vi i Ny demokrati delar inte\r\nSocialdemokraternas motivering, men slutsatsen,\r\ndvs. avslaget, är vi överens om.</pre><pre>Vår motivering kommer att framgå av vår motion\r\noch även av kammarens protokoll. Jag vill göra det\r\nhelt klart så att det inte skall bli någon som helst\r\ntvekan om hur vi kommer att agera vid\r\nomröstningen om vi tvingas till det.</pre><pre>Låt mig uttryckligen säga att jag beklagar detta. Jag\r\nvill ingenting hellre än att vi fullföljer den\r\növerenskommelse som har träffats och att de\r\nhandslag som utväxlades i socialutskottets\r\nsessionssal mellan oss fyra som slutförde\r\nförhandlingarna fullföljs. Men det kräver att också\r\nsocialministern ställer upp på överenskommelsen.</pre><pre>Jag inledde med att säga att regeringens\r\nfamiljepolitik är gåtfull, och det menar jag. Den är\r\nsvår att förstå. Vi hävdar att den är både\r\nikonsekvent och ologisk. Det är något slags\r\npyttipanna, eller cocktail om man så vill, där en av\r\ningredienserna är social ingenjörskonst, en vilja att\r\nfrån samhällets sida styra och ställa i det innersta av\r\nsamhället, nämligen kärnfamiljerna, ivrigt\r\ninspirerad av makarna Myrdal. De gjorde mycket\r\nframgångsrika ansträngningar på det här området.</pre><pre>I denna pyttipanna finns det också väldigt starka\r\noch tyvärr dominerande inslag av socialistisk\r\njämställdhet. Jag vill understryka att jag talar om\r\nsocialistisk jämställdhet. Det är vad det handlar\r\nom. Vi är överens om jämställdhet om vi med det\r\nmenar samma sak, men vi gör inte det.</pre><pre>När regeringen använder begreppet jämställdhet är\r\ndet enligt den definition som lades fast av den\r\ntidigare socialdemokratiska regeringen. Det finns\r\ningen annan definition som rimligen kan vara den\r\nsom gäller i offentliga sammanhang i denna\r\nkammare.</pre><pre>Denna jämställdhetsdefinition talar om något slags\r\noberoende. Det finns inga familjer eller interna\r\nfamiljeförhållanden. Endast de individer, män och\r\nkvinnor, som är ekonomiskt oberoende är\r\njämställda. Det är något atomistiskt över det hela.\r\nDet finns inga molekyler bara atomer. Vi delar inte\r\nden synen. Jag återkommer till detta.</pre><pre>Den här pyttipannan är kryddad med litet\r\nillusoriska omsorger om barnen och deras mammor\r\noch pappor. Ur vår synpunkt är det precis tvärtom.\r\nVår mest fundamentala utgångspunkt kan förefalla\r\nsjälvklar, men den är tyvärr inte det. Vi vill\r\nnämligen värna familjen -- mamma, pappa och\r\nbarn -- som samhällets absolut viktigaste\r\nfundament. Det måste vara det som\r\nfamiljepolitiken syftar till, nämligen att stödja detta\r\nsamhällets viktigaste fundament. Vi ser det som en\r\ngaranti för att generera fria, trygga, självständiga\r\noch ansvarstagande medborgare.</pre><pre>För att lyckas med familjepolitiken räcker det inte\r\nmed att man skaffar barn eller har höga födelsetal --\r\nde högsta i Europa. Det intressanta är ju också vad\r\nuppfostran resulterar i. Hur blir dessa medborgare\r\nsom människor? Det måste vara en väsentlig del i\r\nfamiljepolitiken att det blir trygga ansvarstagande\r\nmedborgare och att man inte skapar trasiga\r\nmänniskor, värstingar och liknande.</pre><pre>Det innebär att det är självklart för oss att det är\r\nmamma och pappa som har hela ansvaret. Det är\r\ningen annan som har ansvaret för barnen och\r\nfamiljen. Det är bara de. De är myndiga och fria\r\ntänkande människor. De kan själva fatta sina\r\nbeslut. Därför vänder vi oss så kraftfullt mot varje\r\nform av förmyndarmentalitet eller politiska\r\npekpinnar där politiker talar om för mammorna\r\noch papporna hur de skall hantera sina innersta\r\nfamiljerelationer och vem som skall göra det ena\r\neller andra i hemmet -- mamma eller pappa. Vi\r\ntycker inte att det hör hemma i en utvecklad\r\ndemokrati som Sverige. Vi tycker att det är\r\novärdigt. Vi anser också att det är självklart att\r\nfamiljepolitiken inte skall uppmuntra till\r\noansvarighet eller till framväxten av s.k.\r\nenföräldersfamiljer.</pre><pre>Jag har fått höra från socialministern att vår\r\nfamiljepolitik inte hjälper ensamstående mammor\r\ndär pappan till barnen är alkoholiserad. Det var\r\nden allvarligaste kritiken vid det tillfället. Det är\r\nrätt i så mening att vi inte anser att det är\r\nfamiljepolitikens syfte. Det är socialpolitikens\r\nsyfte. Det skall självfallet finnas ett socialt\r\nansvarstagande och en solidaritet med människor\r\nsom hamnar i knipa. Det är en socialpolitisk fråga.\r\nFamiljepolitiken syftar inte till annat än att stödja\r\nfamiljerna.</pre><pre>Vi tycker att det är alldeles självklart att det skall\r\nråda jämställdhet mellan män och kvinnor i ett\r\nciviliserat samhälle. Jag var inne på det för en stund\r\nsedan. Om någon till äventyrs tvivlar på mitt\r\nengagemang i den frågan vill jag bara kort\r\nkonstatera att jag redan i slutet på 60-talet var djupt\r\nengagerad och drev aktivt jämställdhetsfrågor på\r\nmina dåvarande arbetsplatser.</pre><pre>Men jämställdhet är inte lika med symmetri för oss.\r\nJag delar inte den jämställdhetsdefinition som jag\r\ntidigare nämnde. Den är skriven av den tidigare\r\nsocialdemokratiska regeringen. Kvinnor och män\r\när tack och lov olika. Den olikheten tycker vi är en\r\ntillgång som man skall värna och utveckla. Den är\r\noumbärlig. Regeringen har själv för inte så många\r\nveckor sedan gett ut en liten skrift som heter Visst\r\när vi olika. Den handlar om just detta. Det handlar\r\nockså om att ha ömsesidig respekt och konstatera\r\natt vi är olika. Men det skall självfallet finnas lika\r\nmöjligheter för män och kvinnor. Det känns nästan\r\nlöjligt att behöva påpeka en sådan sak. Det är så\r\nsjälvklart.</pre><pre>Men det är också självklart att människor är\r\nberoende av varandra. I en familj är mamma och\r\npappa naturligtvis beroende av varandra och\r\nbarnen. Men vad är jämställdhet inom ett\r\näktenskap? Enligt den definition som gäller kan\r\ninte en hemarbetande kvinna vara jämställd. Hon\r\när nämligen inte ekonomiskt oberoende. Då är hon\r\ninte jämställd enligt socialdemokratisk eller\r\nsocialistisk jämställdhetsdefinition. I min värld är\r\ndet en kränkning av alla dessa kvinnor.</pre><pre>Jag kan inte förstå hur ett arbete som förskollärare\r\npå ett kommunalt daghem kan anses vara mera värt\r\neller mera jämställt än om jag gör exakt samma\r\narbete hemma i min egen familj och tar hand om\r\nmina egna och/eller andras barn. Det torde tvärtom\r\nvara mer krävande att vara hemarbetande. Då har\r\njag ingen stimulans från arbetskamrater och\r\nliknande. Kom inte och påstå att det ena skulle vara\r\nmera jämställt än det andra!</pre><pre>Vi har också uttryckligen gjort klart att vi anser att\r\ndagens system med föräldraförsäkringen och stödet\r\ntill den offentliga barnomsorgen är djupt orättvist.\r\nTidigare sade socialministern att vi tar 20 miljarder\r\nfrån barnfamiljerna. Han syftade på att vi har lagt\r\nfram ett heltäckande förslag. Om man gör om\r\nfamiljepolitiken är vårt förslag heltäckande, men\r\nman sparar på ett annat sätt. Detta är enligt\r\nFinansdepartementets beräkningar. Det visade sig\r\nnämligen att deras beräkningar stämde med våra\r\nhandräknade. Vi spar 20 miljarder. Vi tar dem inte\r\nfrån någon. Vi har ännu inte hittat någon\r\nbarnfamilj som på allvar har kommit med\r\ninvändningar och sagt att detta inte är bra för\r\nfamiljen.</pre><pre>Vi vet att våra förslag inte är bra för\r\nhöginkomsttagarna där båda kanske har\r\nårsinkomster på 300 000--400 000 och där man har\r\nsina barn i den offentliga barnomsorgen. Vi anser\r\ninte att det är samhällets primära ansvar att värna\r\ndem.</pre><pre>Dagens system är utan tvekan det mest generösa\r\nsom finns i världen. Föräldraförsäkringen är den\r\nenda socialförsäkringen som betalar 90 % av lönen.\r\nAlla andra socialförsäkringar ligger på 80 %.\r\nArbetslösa, sjuka osv. får 80 %, men kärnfriska\r\nföräldrar kompenseras högre. Jag tycker att det är\r\noförsvarbart, speciellt i dagens ekonomiska kris, att\r\nha kvar ett sådant system.</pre><pre>Regeringen föreslog mycket riktigt i\r\nkompletteringspropositionen i våras att\r\nföräldraförsäkringen skulle sänkas till 80 %. Låt\r\nmig understryka att det var regeringen som föreslog\r\ndet. Vi hade i och för sig föreslagit det tidigare, men\r\nförslaget blir ju inte sämre för att regeringen lägger\r\nfram det. Därför blev vi så häpna när vi i\r\npropositionen om barnomsorgslagen hittar en\r\nkrystad motivering om att man skall behålla den på\r\n90 % av något förment jämställdhetsskäl. Vi har\r\nsvårt att ta den typen av argument på allvar.</pre><pre>Vi menar också att dagens system visar på en\r\nomvänd Robin Hood-mentalitet. Det gynnar på ett\r\ni vårt tycke otillbörligt sätt höginkomsttagare och\r\ndem som använder den offentliga barnomsorgen.\r\nDen offentliga barnomsorgen slukar enorma\r\nresurser i miljarder.</pre><pre>Sverige har världens i särklass dyraste offentliga\r\nbarnomsorg. Den är generellt sett bra, men ännu\r\nhar ingen hävdat att den danska är sämre. Den är\r\nupplagd på ungefär samma sätt med samma\r\npedagogik och kostar hälften. Det finns\r\nsmåbarnskolor -- Liten lär i Uppsala är ett exempel,\r\nArken i Lund ett annat -- med en annan pedagogisk\r\nform som kostar väsentligt mycket mindre. Vi\r\nmenar att det är viktigt att det skall finnas så många\r\nformer som det finns önskemål om och som\r\nföräldrarna vill ha.</pre><pre></pre><pre>Vår utgångspunkt är familjen och barnens bästa.\r\nOm det skulle finnas en konflikt mellan\r\njämställdhet och barnens bästa -- vilket det inte gör\r\nför oss, men om -- tar faktiskt barnens bästa\r\növerhanden. För oss är det självklart att\r\nföräldrarna skall avgöra det här själva. I vår värld\r\när det naturligt att om en förälder kommer fram till\r\natt man inte kan göra allt på en gång, så kan man\r\nvälja att under några år prioritera omsorgen om\r\nbarnen för att sedan återgå till ett förvärvsarbete.\r\nMan måste inte göra karriär på jobbet och i\r\nhemmet samtidigt. Det är upp till mamman och\r\npappan att bestämma. Nyckelordet är valfrihet.</pre><pre>De principer som ligger bakom vår familjepolitik är\r\nutförligt redovisade i motionen. Men jag vill\r\nunderstryka att valfrihetsaspekten är i särklass\r\nviktigast.</pre><pre>Jag skall därför inte gå in mera på detta och ta upp\r\nkammarens tid, i all synnerhet som jag har fått en\r\nlapp från fru talman om att jag har pratat i 19\r\nminuter. Jag tar detta påpekande som att fru talman\r\ntycker att det är för lång tid. Det kan jag i och för\r\nsig tycka är anmärkningsvärt med tanke på att vi\r\nhåller på med en ärendebehandling och att vissa\r\nfrågor faktiskt är så viktiga att några minuter i\r\nkammaren är betydelselösa om man ser till att det\r\ngäller en nations väl och ve.</pre><pre>Anf. 39  TALMANNEN:</pre><pre>Jag får påpeka att Stefan Kihlberg hade anmält sig\r\nför 10 minuter och nu har talat i 22 minuter.</pre><pre>Anf. 40  STEFAN KIHLBERG (nyd):</pre><pre>Fru talman! Med all respekt vill jag säga att jag har\r\nanmält mig för betydligt längre tid men att den\r\nskrevs ned av kammarkansliet. Jag skall dock inte\r\nbråka. Jag är till min natur en mycket fridsam och\r\nvälvillig person.</pre><pre>Låt mig avslutningsvis konstatera att jag i\r\ninledningen uttryckligen har deklarerat hur vi\r\nkommer att rösta om regeringen inte står kvar vid\r\növerenskommelsen. Därför vill jag yrka bifall till\r\nNy demokratis reservationer nr 1, 3, 4 och 7.</pre><pre>Anf. 41  INGRID HEMMINGSSON (m)\r\nreplik:</pre><pre>Fru talman! Stefan Kihlberg beklagade flera gånger\r\natt han inte kunde fullfölja den överenskommelse\r\nsom vi har gjort i utskottet. Det förslag som finns i\r\nbetänkandet är frukten av det arbete som vi har lagt\r\nned tillsammans. Stefan Kihlberg sade också att det\r\nkan bero på missförstånd. Han hoppades att det\r\nskulle kunna rättas till. Det hoppas jag också. En\r\narbetsgrupp har spökat i diskussionen. Det har\r\nfunnits en arbetsgrupp inom utskottet som har\r\ndiskuterat och arbetat sig fram till det här. Den\r\narbetsgruppen har lovat att arbeta vidare just med\r\ndenna fråga på samma sätt som vi har gjort nu.</pre><pre>I mitt anförande sade jag att man får ta ett steg i\r\ntaget för att åstadkomma valfrihet och ge\r\nföräldrarna medbestämmande. Vi i utskottets\r\narbetsgrupp vill verka för att man skall få så goda\r\nrelationer som möjligt i framtiden. Vilken den\r\nandra arbetsgruppen är som spökar i diskussionen\r\nfår vi försöka utreda.</pre><pre>En sak tycker jag dock är litet underlig, och jag vet\r\ninte på vilket sätt Ny demokrati skall reda ut den.\r\nDen utgångspunkt den borgerliga gruppen och Ny\r\ndemokrati har haft tillsammans är att vi vill\r\nåstadkomma större valfrihet. Det är föräldrarna\r\nsom skall välja. Det är inte politikerna som skall\r\nbestämma vilket slags barnomsorg man skall få.</pre><pre>Stefan Kihlberg säger att man kraftigt vänder sig\r\nemot förmyndarmentaliteten. I nästa andetag säger\r\nhan att Nydemokraterna kommer att rösta på\r\nSocialdemokraternas förslag. Det är en mycket\r\nsvår vändning, som jag vill att Stefan Kihlberg skall\r\ntänka över. Då går man nämligen i precis motsatt\r\nriktning. Man säger definitivt nej till\r\nvårdnadsbidrag för all framtid, och man vill ha\r\nrigorösa bestämmelser där kommunen med ännu\r\nfler villkor än vad vi har föreslagit skall bestämma\r\nom privata alternativ skall tillåtas. Det måste väl\r\nändå vara innehållet i politiken som är det\r\nviktigaste.</pre><pre>För Ny demokratis egen skull hoppas jag att det här\r\nmissförståndet -- som Stefan Kihlberg kallar det för\r\noch som jag tror att det är -- skall klaras upp så att\r\nvi kan fortsätta samarbetet på det sätt som vi har\r\npåbörjat det i denna fråga.</pre><pre>Anf. 42  STEFAN KIHLBERG (nyd) replik:</pre><pre>Fru talman! Ursäkta att jag vänder ryggen till,\r\nIngrid Hemmingsson, men jag är tvingad att göra\r\ndet eftersom mikrofonen sitter som den gör.</pre><pre>När det gäller arbetsgruppen finns det, som jag\r\nsade, inga dissonanser i uppfattningen bland oss\r\nfyra som fullföljde förhandlingarna. Det gäller Sten\r\nSvensson som är vice ordförande i socialutskottet\r\noch Göran Hägglund som är gruppledare för kds.\r\nDet finns inga som helst dissonanser i våra\r\nuppfattningar. Det är dock möjligt att\r\nkommunikationen bakåt i regeringskoalitionen inte\r\nhar fungerat och att det är där missförstånden har\r\nuppstått. Det är möjligt. Men i så fall är det möjligt\r\nför statsrådet och tillika chefen för\r\nSocialdepartementet att klargöra det här i\r\nkammaren. Jag utgår ifrån och hoppas att\r\növerenskommelsen gäller från regeringens sida. I\r\nså fall skulle vi slippa alla dessa problem. För oss är\r\ndet faktiskt fråga om etik och moral: Ingångna avtal\r\nhålles. Vi avser att hålla vår del.</pre><pre>Jag vill också göra klart att det var fråga om ett\r\ndelegerat ansvar. Det finns ingen tvekan om det\r\nuppdrag och de befogenheter som fanns. I vårt fall\r\ndelegerade vår partiledare Ian Wachtmeister till vår\r\nvice gruppledare Dan Eriksson och mig att fullfölja\r\ndet här. Från regeringssidan gick uppdraget som\r\nsagt till Göran Hägglund och Sten Svensson.</pre><pre>I vår värld är det självklart att när man delegerar\r\nett uppdrag och ett ansvar till någon så får denne\r\nockså befogenheter att träffa överenskommelser.\r\nVi blev minst sagt chockade när vi i\r\npartiledardebatten fick höra ifrån Olof Johansson\r\natt det bara är överenskommelser som har träffats\r\nmellan partiledare som gäller. Jag tror att det var\r\nett olycksfall i arbetet. Jag tror inte att han menar\r\nvad han sade. Vi utgår från att överenskommelser\r\nsom har träffats under de premisser som man\r\njobbar med i detta parlament gäller.</pre><pre>Vi ställer oss inte bakom Socialdemokraternas\r\nmotiv. Jag tror inte att det finns någon som\r\nmisstänker oss för att dela Socialdemokraternas\r\nvärderingar i familjepolitiken. Men genom att\r\nförena oss med Socialdemokraterna kan vi nå målet\r\natt propositionen avslås. Vi har dock andra motiv\r\nför det än vad Socialdemokraterna har. De framgår\r\nmycket tydligt både av mitt anförande och av den\r\npartimotion som har tillkommit med anledning av\r\npropositionen.</pre><pre>Anf.43  INGRID HEMMINGSSON (m)\r\nreplik:</pre><pre>Fru talman! Jag förstår inte riktigt det här. Det\r\narbete som har gjorts på det här området har gjorts\r\nav företrädare för riksdagspartierna i utskottet. Vi\r\nkan inte företräda regeringen. Arbetet i utskottet\r\nblir ganska traditionellt när regeringen inte har\r\nminoritet. Under mycket lång tid har det varit så att\r\nvi företräder just riksdagspartierna.</pre><pre>Om ni, Stefan Kihlberg, ställer upp på\r\nSocialdemokraternas politik kommer det nog att\r\nkvarstå en liten misstanke. Det kan bli litet svårt för\r\ner att säga att ni har en helt annan uppfattning.</pre><pre>Anf. 44  STEFAN KIHLBERG (nyd) replik:</pre><pre>Fru talman! Vi i Ny demokrati är vana vid att bli\r\nmisstänkliggjorda. Vi konstaterar att det inte spelar\r\nnågon roll hur vi agerar och vad vi säger. Det finns\r\nalltid intresse för att misstänkliggöra oss, inte minst\r\ni andra partier och i medierna, eftersom Ny\r\ndemokrati utgör en så våldsam laddning i svensk\r\npolitik.</pre><pre>Jag har sagt det tidigare: Jag har aldrig mött ett\r\nsmutsigare hantverk. Man brukar säga att allting är\r\ntillåtet i krig och kärlek. Jag må säga att detta\r\npåminner rätt mycket om krig. Det klarar vi av.\r\nDen smutskastningen har vi lärt oss att vara\r\nimmuna mot. Vi tror att sanning och heder faktiskt\r\nvinner i det långa loppet. Därför kämpar vi på i den\r\nriktningen.</pre><pre>Jag vill också göra klart att det inte är något\r\nkonstigt med att bilda en arbetsgrupp -- snarare\r\nnågot väldigt naturligt om man har en ambition att\r\nhitta fram till gemensamma bra lösningar. Jag har\r\nsuttit med i en sådan arbetsgrupp som initierades av\r\nUtbildningsdepartementet i samband med\r\nberedningen av betygsgfrågan. Jag satt med, och\r\ndet gjorde representanter från s och v också, under\r\nden tid man jobbade med propositionen. Det hölls\r\nmycket bra diskussioner. Det var inte frågan om att\r\nbinda upp någon eller att ta gisslan. Vi uppfattade\r\ndet som om departementsledningen hade en äkta\r\nvilja att faktiskt hitta bra lösningar för svensk skola.</pre><pre>Vi tänkte att man kunde vara lika konstruktiv när\r\ndet gäller att hitta bra lösningar för Sveriges\r\nbarnfamiljer. Skall det vara så förbaskat konstigt?\r\nDet finns bara en logisk förklaring till att det blir\r\nkonstigt. Det är att prestigen tar över allt sunt\r\nförnuft och all vilja att åstadkomma bra lösningar.\r\nNy demokratis prestige existerar inte i detta\r\nsammanhang.</pre><pre>Anf. 45  EVA ZETTERBERG (v):</pre><pre>Fru talman! Jag hade begärt att få tala i 15 minuter\r\ni debatten om barnomsorgslagen. Jag har\r\naccepterat att få tiden sänkt till tio minuter och har\r\nför avsikt att hålla mig till det. Om man som\r\nledamot har för avsikt att tala om den fråga det för\r\nstunden gäller, nämligen barnomsorgslagen, tror\r\njag att man kan klara av att göra det på 10 minuter.</pre><pre>Fru talman! Jag skulle vilja inleda med att tala om\r\nvilken historisk dag det är när vi nu äntligen kan\r\nfatta beslut om en barnomsorgslag -- en rättighet\r\nför alla barn. Jag blir mer och mer osäker på om vi\r\nkommer att kunna avgöra frågan i dag och på så sätt\r\ngöra denna dag historisk, men fram till nu har det\r\nfunnits anledning att se det som en historisk dag.</pre><pre>Vänsterpartiet ser det som en stor seger att det nu\r\nfinns en proposition med ett förslag där svenska\r\nbarn garanteras en plats inom barnomsorgen. Det\r\när ett gammalt krav som Vänsterpartiet och innan\r\ndess vpk har drivit sedan 70-talet. Vi har drivit\r\nfrågan om en rättighetslag. C-H Hermansson tog\r\nredan 1975 upp det faktum att det krävdes av\r\nkommunerna att de skulle ställa i ordning\r\nparkeringsplatser men att de däremot inte hade\r\nkrav på sig att ordna barnomsorg.</pre><pre>Den socialdemokratiska regeringen tog ett steg på\r\nvägen när man 1985 beslutade att målsättningen\r\nskulle vara att alla barn över 18 månader skulle ha\r\nen plats i barnomsorg. Man har har inte drivit\r\nfrågan tillräckligt.</pre><pre>Jag är alltså oerhört glad över förslaget. Jag ser det\r\nsom ett viktigt steg på vägen, men jag har i dag\r\nanledning att bli mycket bekymrad.</pre><pre>Min företrädare här i talarstolen -- Stefan\r\nKihlberg -- tog upp frågan om barnomsorgslag. Det\r\nstod klart att de faktum att alla barn skall få denna\r\nrättighet och att föräldrar har fått vänta i köer och\r\nkanske tvingats till socialbidrag därför att de inte\r\nfått barnomsorg var totalt bortblåst i hans\r\nanförande. Den fråga som Stefan Kihlberg tog upp\r\ngällde diskussioner och överenskommelser mellan\r\nNy demokrati och regeringspartierna och att Ny\r\ndemokrati hade blivit kränkta till följd av att\r\növerenskommelsen inte skulle ha hållits.</pre><pre>Är det inte barnen det handlar om? Är det inte\r\nbarnen som blir kränkta om inte lagen går igenom?\r\nÄr det inte föräldrarna som drabbas av att inte få\r\nden plats de har krävt?</pre><pre>Är det inte inom ramen för riksdagens ordinarie\r\narbetsformer som man skall fatta beslut? Frågan\r\nom barnomsorgslag har vi diskuterat gång på gång\r\nhela hösten. Vi har bordlagt frågan och haft rika\r\ntillfällen till diskussion i utskottet. Trots det väljer\r\nuppenbarligen regeringspartierna och framför allt\r\nNy demokrati att göra upp frågor utanför\r\nutskottssalen.</pre><pre>Stefan Kihlberg säger att det alltid finns intresse\r\nfrån massmedier och från andra partier för att\r\nmisstänkliggöra Ny demokrati. Jag tycker inte att\r\ndet behövs. Det behöver inte finnas någon\r\nmisstanke. I Ny demokrati klarar man av den\r\nfrågan så bra själv genom sitt sätt att agera. Det\r\nhandlar inte om sakfrågan för Ny demokrati utan\r\nom ett spel. Det spelar ingen roll om det gäller\r\nbarn, gamla, handikappade eller bensinskatt. Det\r\nhandlar om att visa sin makt och position. Att\r\nsakfrågorna därmed förloras spelar absolut ingen\r\nroll.</pre><pre>Fru talman! Den proposition vi har fått innehåller i\r\nmina ögon mycket som är bra. Den ställer\r\nkvalitetskrav på kommunernas barnomsorg och på\r\nden enskilda barnomsorgen. Den föreslår att även\r\nföräldrar som är arbetslösa eller föräldralediga har\r\nrätt till barnomsorg. Den tar upp en rad andra\r\nfrågor, men det finns definitiva brister. Jag vill resa\r\nnågra invändningar mot propositionen.</pre><pre>Jag tycker att behandlingen i utskottet har\r\nresulterat i ett väldigt mycket bättre förslag än det\r\nsom finns i propositionen. I utskottets betänkande\r\nframgår det nämligen att frågan om vårdnadsbidrag\r\ninte särskilt skulle gagna barnfamiljerna. Det visas\r\nväldigt tydligt att vårdnadsbidraget skulle fördyra\r\nstatens kostnader ytterligare och att kopplingen till\r\nbarnomsorgslagen är mycket tveksam. Därför har\r\nutskottets majoritet avvisat den delen av\r\npropositionen. Jag vill för egen del anföra att det\r\nmåste vara möjligt att ta den diskussionen vid ett\r\nannat tillfälle. Nu handlar det om hur en bra\r\nbarnomsorgslag skall se ut. Varför skall man över\r\nhuvud taget diskutera frågan om vårdnadsbidrag i\r\ndet sammanhanget?</pre><pre>Jag vill fråga Bengt Westerberg varför regeringen\r\nvalt att göra på detta vis när en klar majoritet i\r\nriksdagen -- Socialdemokraterna, Vänsterpartiet\r\noch Folkpartiet -- vill ha en lag om barnomsorg? Ni\r\nhar valt att koppla ihop den frågan med frågan om\r\nvårdnadsbidrag, vilket försvårar handläggningen.</pre><pre>Det skrivs klart och tydligt i betänkandet att det\r\nfinns kvalitetskrav. Även inom de enskilda\r\nalternativen skall man vara tvungen att beakta\r\nkvalitetskraven. Jag menar att dessa krav behöver\r\nförtydligas, och det har man gjort i betänkandet.\r\nJag uppfattar att de tilläggsförslag som Ny\r\ndemokrati har drivit ytterligare devalverat\r\nkvalitetskraven.</pre><pre>Majoriteten i utskottet har tagit upp det faktum att\r\nregeringen inte skriver något i propositionen om att\r\nkommunerna måste få sista ordet. Regeringen har\r\nvelat driva privatiseringen till sin yttersta gräns.\r\nMan har visat att de enskilda alternativen skall ha\r\nrätt att få full täckning för sina kostnader om de\r\nuppfyller vissa minimikrav. Den kommun som har\r\nfull behovstäckning skall ändå vara tvungen att\r\nacceptera ett privat alternativ.</pre><pre>Fru talman! Jag anser att regeringen driver\r\nprivatiseringen trots att det inte finns några\r\nönskemål om det. Det är inte bara fråga om att visa\r\natt det finns valfrihet. Man vill driva valfriheten till\r\nsin spets för dess egen skull.</pre><pre>Från Vänsterpartiets sida vill vi bestämt avvisa de\r\nförslag för att ytterligare underlätta för privata\r\nalternativ som läggs fram. Vi accepterar att det\r\nfinns privata alternativ, men det sätt som\r\nregeringen vill driva frågan på gör att kommunerna\r\ninte själva får sista ordet och inte får bedöma vilket\r\nbehov som finns.</pre><pre>Fru talman! Det finns flera förslag i propositionen\r\noch i utskottets betänkande som gäller\r\ndaghemsavgifter. Vänsterpartiet har lyft fram den\r\nfrågan. Majoriteten har kommit fram till att det är\r\nbra med en utvärdering eftersom avgifterna skiftar\r\nväldigt mycket mellan olika kommuner.</pre><pre>Jag tycker naturligtvis att det är ett steg framåt,\r\nmen det räcker inte. Det vore bättre med klara\r\nriktlinjer som anger att skillnaderna inte får vara så\r\nstora som de är mellan olika kommuner i dag.</pre><pre>Fru talman! En annan fråga som har dykt upp i\r\ndiskussionen är kostnaderna. Kommunerna har\r\nvarit mycket kritiska mot det här förslaget. Bl.a.\r\nKommunförbundet har hävdat att det skulle kosta\r\n5 miljarder extra fram till 1998. Det förekommer\r\nockså protester på basplanet mot att regeringen\r\nfattar beslut om nya lagar, nya rättigheter och nya\r\nutgifter utan att anvisa pengar för det hela.</pre><pre>Jag kan förstå personalen ute på fältet, som ser hur\r\nbarngrupperna ökar -- till 20, 22 och 23 barn -- och\r\natt möjligheterna att ta hand om dem kommer att\r\nminska, är orolig för att kraven skall bli högre och\r\natt kvaliteten skall minska.</pre><pre>Jag utgår från att regeringen återkommer på den\r\nhär punkten och i budgeten ser till att det blir\r\nmöjligt att vidmakthålla en kvalitet, så att man ute\r\npå fältet inte behöver vara orolig för att alla barn\r\ninte får plats och för att kvaliteten inom\r\nbarnomsorgen därmed blir mycket sämre.</pre><pre>Vi har också tagit upp frågan om sanktioner. De\r\nkommuner som inte håller sig till lagstiftningen,\r\nsom inte kan tillgodose behovet av barnomsorg,\r\nskall kunna drabbas av sanktioner.</pre><pre>Vi anser också att en utvärdering av privat\r\nbarnomsorg måste komma till stånd, att ett\r\nkrispaket tas fram för barnomsorgen och att\r\nbarnvårdarverksamheten ses över.</pre><pre>Fru talman! Jag vill hänvisa till allt som jag har lyft\r\nfram i meningsyttringen, men jag vill särskilt yrka\r\nbifall till mom. 5, som gäller 17 § socialtjänstlagen,\r\noch till mom. 15, om ett krispaket. I övrigt yrkar jag\r\nbifall till utskottets hemställan i dess helhet.</pre><pre>Fru talman! Jag vill sluta med att konstatera att det\r\när min förhoppning att de borgerliga partierna, som\r\nhar drivit frågan om en barnomsorgslag, inser att de\r\nnu har en historisk möjlighet att se till vi i dag kan\r\nsäga grattis till alla barn, till de föräldrar som tills i\r\ndag har tvingats leva på socialbidrag när de inte har\r\nhaft möjlighet till barnomsorg och till alla blivande\r\nföräldrar. Jag hoppas att de nu skall slippa den oro\r\nsom så många har känt när denna fråga inte har\r\nlösts. Men det återstår att se hur frågan kan\r\nhanteras. Det är min förhoppning att även de\r\nborgerliga partierna inser att det vore totalt fel att\r\nlåta Ny demokrati styra en så väsentlig fråga.</pre><pre>Anf. 46  INGRID HEMMINGSSON (m)\r\nreplik:</pre><pre>Fru talman! Jag vill bestämt protestera mot Eva\r\nZetterbergs påstående att kvalitetskraven har\r\ndevalverats. De kvalitetskrav som nämns i\r\npropositionen beträffande 13 b § socialtjänstlagen\r\ngäller oavsett om det är fråga om kommunal eller\r\nprivat barnomsorg. Det ingår också i det vidare\r\nuttrycket att vi vill ha samma villkor för privat och\r\nkommunal barnomsorg.</pre><pre>Av 13 b § socialtjänstlagen framgår tydligt vilka\r\nkvalitetskrav som gäller. Av specialmotiveringarna\r\ntill lagstiftningen framgår att det är samma villkor\r\nför kommunal och privat barnomsorg. Det finns\r\nabsolut ingen anledning att misstänka någonting\r\nannat.</pre><pre>I varje debatt som jag har varit med om i denna\r\nkammare under de senaste sex åren har både\r\nvänstern och Socialdemokraterna kommit med\r\ndessa påståenden. Det innebär att de känner en stor\r\nmotvilja och misstänksamhet mot privata\r\nalternativ.</pre><pre>Det märkte jag också när Eva Zetterberg sade att\r\nhon inte tycker om privata alternativ därför att\r\nkommunen då inte får sista ordet. Det är precis det\r\nsom är meningen. Vi vill flytta litet av makten, eller\r\nsjälvbestämmandet, från kommunen till\r\nföräldrarna själva. Det framgår tydligt av både\r\npropositionen och reservation 6 till\r\nutskottsbetänkandet att det är endast två villkor\r\nsom skall gälla vid tillståndsprövningen, och det är\r\nden sökande och lokalen.</pre><pre>Anf. 47  EVA ZETTERBERG (v) replik:</pre><pre>Fru talman! Just detta att Ny demokrati har agerat\r\nför att utskottsmajoriteten inte skulle förtydliga\r\nskrivningen i 13 b § visar att kvalitetskraven inte är\r\nså angelägna. Jag menar att vissa skrivningar i\r\npropositionen behöver förtydligas ytterligare, och\r\ndet föreslagna tillägget var bra. Men majoriteten\r\nville inte ha det.</pre><pre>Anledningen till att jag anser att kommunerna skall\r\nha sista ordet är att vi inte har hur mycket pengar\r\nsom helst i det här landet. Det är bra med\r\nvalfrihet -- det välkomnar jag. Det finns många bra\r\nalternativa barnomsorgsformer, som\r\nMontessoriförskola, Alternativ pedagogik osv. Det\r\när bra att de finns. Men kommunerna har ont om\r\npengar, och det förekommer att resurserna går till\r\nde privata alternativ som vill etablera sig. Det kan\r\nvara extremformer som Livets ord eller någon\r\nannan inriktning, som bara tillgodoser en liten del\r\nav folks intressen. De kommunala daghemmen får\r\ndå betydligt sämre villkor. Men jag förstår att det\r\när just det som Moderaterna tycker är bra, att man\r\ndärigenom kan utarma den kommunala\r\nbarnomsorgen, i stället för att se till att den blir bra.</pre><pre>Jag och Vänsterpartiet menar alltså att\r\nhuvudformen bör vara kommunal regi och att\r\nkommunen genom en barnomsorgsplan måste\r\nkunna ha översikt och se hur barnomsorgen passar\r\nin i kommunens plan, hur den kan förbättra för\r\nkommunen. Därmed skall kommunen ha rätt att\r\nsäga nej till överetablering och därigenom kunna\r\nspara på kommunens medel.</pre><pre>Anf. 48  INGRID HEMMINGSSON (m)\r\nreplik:</pre><pre>Fru talman! Jag blir inte ett dugg förvånad över att\r\nEva Zetterberg och vänstern har de här\r\nsynpunkterna, dvs. att de vill lägga tyngdpunkten i\r\nbestämmandet på kommunen och politikerna. Det\r\nkan jag alltså förbigå.</pre><pre>Jag vill bestämt protestera mot påståendet att vi har\r\ngjort avkall på kvalitetskraven. Vad som\r\ndiskuterades i utskottet var just att det skulle göras\r\nett förtydligande. I vårt resonemang där hade vi\r\nnaturligtvis en förhoppning om att\r\nSocialdemokraterna och vänstern skulle mjuka upp\r\nsitt motstånd mot de enskilda alternativen. Men vi\r\nser ju i reservationerna att det motståndet kvarstår.\r\nDet fanns därför ingen anledning för oss att gå med\r\npå att göra ett förtydligande, som inte alls var\r\nnödvändigt. Vi föredrog att gå tillbaka till förslaget\r\ntill lagtext i propositionen. Det är fullt tillräckligt,\r\neftersom det på tre ställen i specialmotiveringen\r\nstår att samma kvalitetskrav gäller.</pre><pre>De kvalitetskrav som nämns i propositionen är få\r\nmen viktiga. Vi anser att alltför detaljerade och\r\nrigorösa bestämmelser hämmar utveckling och\r\nförnyelse. Vi har varit överens om förslaget\r\nbeträffande 13 b § i propositionen. Villkoren är\r\nmycket viktiga, och jag vill understryka att de gäller\r\nför både privat och kommunal barnomsorg. Vi har\r\nunderstrukit detta i hela vår skrivning. Det gäller\r\nbåde ekonomiska villkor och alla andra villkor. Det\r\när på det sättet vi vill åstadkomma valfrihet och\r\nmöjlighet för föräldrar att bestämma.</pre><pre>Anf. 49  EVA ZETTERBERG (v) replik:</pre><pre>Fru talman! Jag kan bara konstatera att den\r\nborgerliga majoriteten uppenbarligen inte är lika\r\nangelägen om att understryka betydelsen av\r\nkvaliteten i barnomsorgen. Det visar detta väldigt\r\ntydligt.</pre><pre>Anf. 50  MAJ-INGER KLINGVALL (s):</pre><pre>Fru talman! I Dagens Nyheter i går fanns en artikel\r\nom barnstugan Ekbacken i stadsdelen Björkhagen\r\nhär i Stockholm. Där stod det ungefär så här:</pre><pre>Inne på barnstugan Ekbackens expedition finns en\r\nberedskapspärm. Den innehåller anvisningar för\r\nhur man ska göra om kriget kommer. I fredstid ska\r\ndaghemmet ta emot 60 barn, i krigstid 70 barn.\r\n''Där är vi nu. Nästa år har vi 69 barn här.\r\nPolitikerna håller på att införa en verksamhet för\r\nkrigstid'', konstaterar föreståndare Inger Rindsjö.</pre><pre>Från att ha haft 15 barn i syskongrupperna och 12 i\r\nsmåbarnsgrupperna kommer man nästa år att ha 19\r\neller 20 barn i syskongrupperna och 15 i\r\nsmåbarnsgrupperna. Samtidigt har personalstyrkan\r\nminskat. På ekonomispråk heter det att\r\nproduktiviteten har ökat med 25 %. Formuleringen\r\när hämtad ur den borgerliga majoritetens budget\r\nför nästa år.</pre><pre>''Som föreståndare har jag väldigt svårt att se vad\r\npolitikerna vill. Hur ska framtidens barnomsorg se\r\nut?'' undrar daghemsföreståndaren i DN-artikeln.</pre><pre>Det är ingen överdrift att påstå att det råder en stor\r\noro över den negativa utvecklingen inom\r\nbarnomsorgen. Större barngrupper, neddragning\r\nav personal, omflyttningar, nedläggning av\r\nbarnstugor och avgiftshöjningar är vardagsmat för\r\npressade föräldrar och personal.</pre><pre>Finns det någon gräns, undrar en förskollärare i\r\nDN-artikeln från Ekbackens dagis. Ständigt\r\nkommer det nya besparingskrav. Schablonsystemet\r\ngör att man måste ha fulla barngrupper för att klara\r\nekonomin, vilket leder till att det ofta är nya barn\r\nsom ska vänjas in.</pre><pre>Fru talman! Vad gör regeringen? Beskedet till\r\nkommunerna är entydigt -- ni måste dra ner\r\nytterligare på verksamheten. Det handlar om\r\ntusentals jobb och många miljarder samtidigt som\r\nbehoven ökar. Med den nya\r\narbetslöshetsförsäkringen har regeringen också\r\nbäddat för en socialbidragsbomb, som får stora\r\neffekter för kommunernas möjligheter att klara\r\növrig verksamhet.</pre><pre>I det läget lägger regeringen fram en proposition på\r\nfamiljepolitikens område som inte kan uppfattas\r\nsom annat än ett smörgåsbord beställt på kredit av\r\nfyra borgerliga partier. Notan får betalas senare,\r\nhelst av någon annan.</pre><pre>I propositionens familjepolitiska riktlinjer finns\r\nvårdnadsbidrag, barnomsorgslag, oförändrad\r\nersättningsnivå i föräldraförsäkringen och\r\netableringsfrihet för privat barnomsorg.\r\nSocialministern har fått med det mesta i syfte att\r\ngöra alla inblandade parter nöjda.</pre><pre>Den socialdemokratiska inställningen till\r\nvårdnadsbidrag är känd. Ett vårdnadsbidrag går\r\ntvärt emot den hittills förda familjepolitiken och\r\nriktar sin udd mot kvinnors rätt till arbete och\r\njämställda levnadsvillkor. Barn kommer också att\r\nbli stora förlorare och riskerar att mista sin plats i\r\nbarnomsorgen när avgifterna blir rekordhöga.\r\nMånga föräldrar kommer att leta efter billigare\r\nlösningar -- lösningar som ofta är betydligt sämre.</pre><pre>Dessutom är det ytterst märkligt att regeringen kan\r\nutlova en reform i mångmiljardklassen när vi har en\r\nekonomi i kris och stora neddragningar inom vård\r\noch omsorg. Jag förstår att det handlar om en\r\navancerad kohandel mellan regeringspartierna,\r\nmen det ekonomiska ansvaret kan regeringen\r\naldrig springa undan.</pre><pre>Fru talman! Nästa motstridiga förslag i\r\npropositionen ger kommunerna en skyldighet att\r\nerbjuda barnomsorg eller skolbarnsomsorg till barn\r\ni kommunen som är under tolv år -- samtidigt som\r\ndet blir näst intill omöjligt för kommunerna att\r\nplanera barnomsorgen och de kostnader den\r\nmedför.</pre><pre>Vi socialdemokrater har länge arbetat för alla barns\r\nrätt till god barnomsorg. Inte minst övergången till\r\nett generellt bidragssystem till kommunerna har\r\nskapat ett behov av en utvidgad lagreglering av\r\nkommunernas ansvar på detta område. Det har\r\nvisat sig att flera kommuner inte lever upp till de\r\nnationella målen för barnomsorgen.</pre><pre>Därför säger vi socialdemokrater ja till regeringens\r\nförslag att i socialtjänstlagen införa en precisering\r\noch en klarare inskriven skyldighet för\r\nkommunerna att se till att alla barn får den\r\nbarnomsorg de har behov av.</pre><pre>Men vi kan inte acceptera att denna skyldighet för\r\nkommunerna att erbjuda alla barn barnomsorg\r\nknyts samman med ett förslag som helt tar ifrån\r\nkommunerna möjlighet att planera och ansvara för\r\nomsorgen och bestämma hur de starkt begränsade\r\nresurserna skall användas.</pre><pre>Regeringen föreslår en lagändring som innebär att\r\nkommunerna tvingas ge bidrag till enskilda\r\nbarnstugor även om de har full behovstäckning\r\ninom kommunen och även om de tvingas skära hårt\r\ni den barnomsorg som finns. Har barnstugan\r\nlämpliga lokaler och personal skall kommunen\r\nbevilja tillstånd och ge bidrag. Inget avseende skall\r\nmed andra ord fästas vid om det finns behov av\r\nbarnstugan eller inte. Detta motsätter vi oss helt.</pre><pre>Vi anser det självklart att kommunen skall ha rätt\r\noch möjlighet att planera barnomsorgen inom den\r\negna kommunen. I tider av begränsade resurser och\r\nnedskärningar är det särskilt viktigt att göra rättvisa\r\nprioriteringar och hushålla med resurserna.</pre><pre>Regeringens företrädare talar gärna om\r\nkundvalssystem när man egentligen menar\r\nmarknad. Alltmer av den kommunala verksamhet\r\nsom riktar sig till barn skall privatiseras och\r\nkonkurrensutsättas. Det är uppenbart att\r\nregeringen anser att barn kostar för mycket i\r\nSverige. Regeringen vill dra ner på kostnaderna\r\nmen inte för alla, och då är marknadslösningar\r\nutmärkta medel. Etableringsfriheten skapar\r\ngräddfiler i systemet. Risken är uppenbar att det\r\nväxer upp en skiktad barnomsorg, och vi ser det\r\nredan på en del håll. Detta är en utveckling som vi\r\nsocialdemokrater inte kan acceptera.</pre><pre>Fru talman! Regeringen föreslår i propositionen en\r\nutvidgad lagreglering av barnomsorgen i\r\nsocialtjänstlagen som berör både mål och kvalitet\r\nför verksamheten. Detta är bra, inte minst mot\r\nbakgrund av den kritik vi socialdemokrater riktade\r\nmot regeringens proposition hösten 1991 om\r\nvalfrihet i barnomsorgen. Den hade formen av en\r\nren näringspolitisk proposition och innehöll\r\ningenting om barns behov och villkor.</pre><pre>När propositionen lades fram pekade vi\r\nsocialdemokrater på en rad brister.\r\nRättssäkerheten var inte tryggad när kommunerna\r\nlade ut verksamhet på andra huvudmän. Regler för\r\nsekretess och likabehandling samt möjlighet till\r\ninsyn och kvalitetsbedömning saknades.\r\nKvalitetskrav som skall gälla all barnomsorg\r\noavsett huvudman saknades. Det gällde bl.a. krav\r\npå verksamhetens innehåll, personalens utbildning,\r\nbarnomsorgens tillgänglighet, intagningsregler,\r\navgifter.</pre><pre>Vi ansåg att principerna för rättvisa, kvalitet och\r\nvalfrihet och rättssäkerheten för barnen måste\r\ntryggas innan man tog beslut om att lämna över\r\nbarnomsorgsverksamhet till andra huvudmän.\r\nSocialministern har uppenbarligen tagit åt sig av\r\nkritiken, eftersom de flesta av våra krav återfinns i\r\ndet konkreta förslaget om utökad lagreglering.</pre><pre>Till detta kommer utskottets eget enhälliga initiativ\r\natt utöka villkoren för kommunala bidrag till\r\nenskild barnomsorg genom ett tillägg i 18 §. Det\r\ntycker vi socialdemokrater är en mycket\r\nbetydelsefull komplettering. Efter denna\r\nkomplettering rådde det ingen tvekan om att\r\nsamma kvalitetskrav skulle gälla all barnomsorg\r\nsom får kommunala bidrag.</pre><pre>Efter att ha lyssnat till Ingrid Hemmingsson i\r\ndebatten tidigare i dag förstår jag att de borgerliga\r\npartierna sålt bort detta i förhandlingarna med Ny\r\ndemokrati, och det beklagar jag djupt.</pre><pre>En allvarlig konsekvens av besparingarna i\r\nkommunerna har utskottet särskilt\r\nuppmärksammat, och det gäller avgifterna i\r\nbarnomsorgen.</pre><pre>Många kommuner har ändrat sina\r\nöppethållandetider och sina taxor. De har ändrats\r\nfrån inkomstrelaterade, progressiva taxor till\r\ntidsrelaterade taxor, där inkomstens betydelse för\r\navgiftens storlek minskar. Det innebär ofta att\r\npersoner med låga inkomster och långa\r\narbetsdagar, t.ex. ensamstående mammor, har fått\r\nhöjda taxor. Höginkomsttagarnas avgifter har\r\ndäremot i många fall minskat. Vi anser att avgifter\r\noch intagningsregler inte får användas som\r\nsorteringsinstrument, om alla barns rätt till god\r\nbarnomsorg skall garanteras.</pre><pre>Utskottet gör på denna punkt ett tillkännagivande\r\ntill regeringen. En kartläggning bör enligt\r\nutskottets mening ske av hur avgifterna inom\r\nbarnomsorgen utvecklas. Kartläggningen bör vara\r\nslutförd senast den 30 juni 1994.</pre><pre>Fru talman! Utvecklingen av barnomsorgen ute i\r\nkommunerna under de senaste två åren är djupt\r\noroande. All kommunal verksamhet tvingas till\r\nbesparingar, men i barnomsorgen sker också stora\r\nstrukturella förändringar. Jag har redan tidigare\r\nvarit inne på det.</pre><pre>Barnomsorg som en självklar service med en\r\ngenomtänkt pedagogisk verksamhet kommer att\r\nupphöra, om den negativa utvecklingen fortsätter.\r\nKvaliteten på barns omsorg blir beroende av\r\nföräldrarnas betalningsförmåga.\r\nFörvärvsarbetande med låga inkomster kan tvingas\r\nsöka billigare alternativ eller avstå från\r\nbarnomsorg. De som har råd att efterfråga hög\r\nkvalitet kan skydda sina barn genom att flytta till\r\nbättre -- och dyrare -- omsorg. Är det detta\r\nregeringen menar med en bra barnomsorg för alla\r\nbarn?</pre><pre>En barnomsorgslag som preciserar kommunernas\r\nskyldighet att bedriva barnomsorg är bra. Men det\r\nräcker inte. Det är fel tänkt när man samtidigt tar\r\nifrån kommunerna möjligheterna att planera och\r\nansvara för barnomsorgen.</pre><pre>Vill regeringen skapa regler som ger alla barn rätt\r\ntill barnomsorg? Eller vill regeringen främst\r\nåstadkomma etableringsfrihet för privata daghem?</pre><pre>Jag yrkar bifall till utskottets hemställan i\r\nbetänkandet med undantag för mom. 5. Jag yrkar\r\nbifall den socialdemokratiska reservationen och\r\navslag på övriga reservationer.</pre><pre>Anf. 51  INGRID HEMMINGSSON (m)\r\nreplik:</pre><pre>Fru talman! Eftersom vi har denna diskussion om\r\nkvaliteten varje gång barnomsorgen debatteras\r\nförstår nog både jag och övriga deltagare här i\r\nkammaren att detta är en ideologisk fråga för\r\nSocialdemokraterna och Vänsterpartiet.</pre><pre>Bakom detta ligger en misstro mot föräldrar,\r\nenskilda alternativ och en övertro på att\r\nkommunens regler skall ge kvalitet. Man misstror\r\nföräldrarnas förmåga att göra en egen bedömning\r\nav vad som för dem är kvalitet. Kvalitet kan betyda\r\nen sak för en familj och något annat för en annan\r\nfamilj. Jag vill understryka att de kvalitetskrav som\r\nfinns i propositionen när det gäller 13 b § är få och\r\nviktiga, och de gäller för alla alternativ. Nu har jag\r\nupprepat detta så många gånger att jag hoppas att\r\ndet har gått hem.</pre><pre>Socialdemokraterna ondgör sig över att kommunen\r\ninte får bestämma hur många barnomsorgsplatser\r\nsom skall finnas och över att den kommunala\r\nbarnomsorgsplanen inte skall gälla. Vi håller inte\r\nmed dem. Om en privat huvudman har ett förslag\r\nom en annan inriktning skall denne få en chans att\r\nkomma in. Jag tror inte att det blir så många som\r\nkommer med nya alternativ om det visar sig att det\r\ninte finns någon efterfrågan.</pre><pre>Kommunen får faktiskt anpassa sig till föräldrarnas\r\nefterfrågan. Om vi skulle ha med det krav som\r\nSocialdemokraterna vill ha skulle vi också stoppa\r\nutveckling och förnyelse. Hittills har det ju visat sig\r\natt de privata alternativen, med olika inriktningar,\r\nmedverkar till utveckling och förnyelse.</pre><pre>Jag vill bestämt protestera mot det som på sista\r\ntiden har framkommit från socialdemokratiskt håll.\r\nSocialdemokraterna säger att avgiften för\r\nbarnomsorgen, om det blir ett vårdnadsbidrag,\r\nskulle bli så hög att ingen skulle ha råd att anlita\r\nden. Vad är det för dumheter. Den debatten får vi\r\nåterkomma till när förslaget läggs fram i höst. Det\r\när ju inte riktigt aktuellt nu, men det talades om\r\ndetta tidigare i debatten i dag. Detta har ingenting\r\nmed verkligheten att göra.</pre><pre>Anf. 52  MAJ-INGER KLINGVALL (s)\r\nreplik:</pre><pre>Fru talman! Jag kan inte tolka detta som annat än\r\natt Ingrid Hemmingsson eftersträvar en\r\nbarnomsorg som skall fungera utan kontroll, men\r\nsom ändå skall få offentliga bidrag. Den här\r\nmarknadsstyrda barnomsorgen handlar egentligen\r\nom det.</pre><pre>Låt föräldrarna bestämma, säger Ingrid\r\nHemmingsson upprepade gånger. Det låter fint,\r\nmen vi vet att föräldrar i verkligheten inte har\r\nsamma möjligheter att ta för sig. Det vet också\r\nIngrid Hemmingsson. I ett marknadsstyrt system\r\nkommer alltid de starkare att ha större möjligheter\r\natt ta för sig än de svagare.</pre><pre>Jag blir väldigt upprörd över det förslag som nu\r\nläggs fram från talarstolen av Ingrid Hemmingsson.\r\nHon går emot det enhälliga utskottsinitiativet när\r\ndet gäller kvalitetskraven. Att ni tar ställning på det\r\nsättet måste självfallet stå för någonting. Såvitt jag\r\nhar förstått är det en effekt av förhandlingarna med\r\nNy demokrati. Jag vill höra vad Ingrid\r\nHemmingsson säger om detta. Det måste betyda\r\nnågonting.</pre><pre>Det föreslås tydligen också en förändring av de\r\nriktlinjer för familjepolitiken som presenteras i\r\nreservation två. Där talas det om att all barnomsorg\r\nskall kunna få kommunala bidrag. Vad står det för,\r\nIngrid Hemmingsson? Vad är all barnomsorg som\r\nbedrivs i enskild regi? Om den här reservationen\r\nbifalls innebär det att regeringen får en beställning\r\nom att återkomma i den här frågan och korrigera\r\nlagen?</pre><pre>Anf. 53  INGRID HEMMINGSSON (m)\r\nreplik:</pre><pre>Fru talman! Alla som lyssnar förstår att Maj-Inger\r\nKlingvall överdriver otroligt.</pre><pre>Hon säger att vi vill ha någonting helt utan kontroll.\r\nDet vill vi självfallet inte. Det kan alla förstå som\r\nläser propositionen. Det handlar om att det skall\r\nvara få och viktiga regler. Det är precis vad som står\r\ni propositionen när det gäller kvalitetskontrollen.</pre><pre>Det är ändå föräldrarna som skall vara med och\r\nsäga sitt. Därför vill vi ha så stor valfrihet och så\r\nmånga olika inriktningar på barnomsorgen som\r\nmöjligt. Därför säger vi att det inte skall vara några\r\nkäppar i hjulet för de enskilda alternativen. De\r\nskall ha samma villkor som de kommunala\r\nalternativen. Vi tar inte tillbaka någonting som har\r\nmed kvalitetskraven att göra. Den diskussion som\r\nvi förde i utskottet gällde ju det klargörande och\r\nförtydligande av 18 § som begärdes av\r\nSocialdemokraterna.</pre><pre>I den diskussionen hade vi naturligtvis en\r\nförhoppning om att Socialdemokraterna skulle\r\nmjuka upp sitt motstånd mot enskilda alternativ. Så\r\nhar inte skett. Vi kan konstatera att\r\nSocialdemokraterna yrkar avslag på förslaget till\r\n2 a § tillståndslagen.</pre><pre>Som vi hör här vill man tillkännage att kommunen\r\nanser att det skall finnas ett behov av privata\r\nalternativ för att man skall tillåta sådana. Det\r\ninnebär att kommunal och privat barnomsorg inte\r\nfår samma villkor. Vi tar återigen ett steg tillbaka\r\nom vi ställer oss bakom förslaget om att politikerna\r\nskall bestämma vilken barnomsorg föräldrarna\r\nskall få välja.</pre><pre>En kommun kan faktiskt ha full behovstäckning av\r\nkommunal barnomsorg. Det är inte så ovanligt. Då\r\nskulle man alltså inte tillåta någon som helst\r\nutveckling av andra idéer. Det skulle vara tvärstopp.\r\nDet innebär i sin tur att det inte blir någon\r\nutveckling av olika former av barnomsorg.</pre><pre>Jag besökte nyligen ett daghem där man har en\r\nspeciell inriktning på friluftsliv. Föräldrarna står i\r\nkö till det daghemmet, därför att de just vill ha den\r\ninriktningen av barnomsorgen. Om man misstror\r\nde föräldrar och de enskilda alternativ som här har\r\npresenterats skulle allt sådant försvinna.</pre><pre>Anf. 54  MAJ-INGER KLINGVALL (s)\r\nreplik:</pre><pre>Fru talman! Vi avser naturligtvis att samma regler\r\nskall gälla för både kommunalt och enskilt driven\r\nbarnomsorg, Ingrid Hemmingsson. Så har vi drivit\r\ndenna fråga ända sedan den s.k.\r\nPysslingenpropositionen lades fram för två år\r\nsedan.</pre><pre>Samma regler skall gälla. Då är det också viktigt att\r\nvi i 18 § verkligen ställer upp dessa regler. Ingen\r\nskall kunna påstå, Ingrid Hemmingsson, att det inte\r\nskulle betyda någonting att ni nu har gått ifrån det\r\neniga utskottet på den här punkten. Det är klart att\r\ndet betyder någonting. Jag beklagar det djupt.</pre><pre>Ingrid Hemmingsson säger sedan att kommunerna\r\ninte kommer att släppa fram några alternativ om vi\r\ninte antar bestämmelsen om etableringsfrihet i\r\ntillståndslagen som den är formulerad i regeringens\r\nproposition. Det är klart att kommunerna kommer\r\natt släppa fram alternativ. Det har de ju gjort\r\nhittills.</pre><pre>Detta handlar om att kommunerna har ansvaret för\r\natt bedöma verksamhetens innehåll och ekonomi.\r\nOm samhället skall betala bidrag till privata\r\ndaghem är det alldeles självklart att samhället\r\nockså, genom de demokratiska organ som finns,\r\nmåste kunna ställa krav på verksamheten och\r\navgöra vilka som skall beviljas tillstånd.</pre><pre>Barns behov ser olika ut, och det ser inte likadant\r\nut över allt i Sverige. För att klara av att tillgodose\r\nbarnens skiftande behov har vi bestämt oss för att\r\nanvända gemensamma lösningar och beslut.\r\nMarknaden ser inte till några behov. Marknaden\r\nser till kunder.</pre><pre>Anf. 55  LENNART ROHDIN (fp):</pre><pre>Fru talman! Barnomsorg är till för barnen och\r\nbarnens föräldrar. Barnomsorg skall ge barnen en\r\npedagogisk och utvecklande verksamhet och ge\r\nföräldrarna, såväl mamma som pappa, möjlighet\r\natt förena föräldraroll och yrkesliv.</pre><pre>Därför är det föräldrarnas och barnens behov som\r\nskall styra hur barnomsorgen skall utformas.</pre><pre>Riksdagen kan i dag fatta beslut om en\r\nbarnomsorgsgaranti. Med den proposition som\r\nregeringen framlagt om lagfäst skyldighet för\r\nkommunerna att ordna barnomsorg och att stödja\r\nenskild barnomsorg på lika ekonomiska villkor och\r\nmed samma kvalitetskrav tar vi ett rejält steg på\r\nvägen att förverkliga en barnomsorg för alla.</pre><pre>Det hälsar vi från Folkpartiet liberalerna med\r\nmycket stor tillfredsställelse. Det är många års\r\nenträget opinionsarbete som nu skulle kunna\r\nkrönas med framgång.</pre><pre>Med propositionen kommer barnomsorg i enskild\r\nregi att likställas med offentlig barnomsorg. Det är\r\ndefinitivt slut med det kommunala\r\nbarnomsorgsmonopolet.</pre><pre>I socialtjänstlagen skrivs äntligen in vilka\r\nkvalitetskrav som kan ställas på barnomsorgen. I\r\nenlighet med propositionen anser vi det självklart\r\natt samma kvalitetskrav kan ställas på såväl enskild\r\nsom offentlig barnomsorg. Det framhålls särskilt i\r\npropositionens specialmotivering till lagtexterna\r\navseende paragraferna 13B, 14B och 18. Det är\r\nkvalitetskrav som på intet sätt behöver lägga några\r\nhinder i vägen för en önskvärd pedagogisk och\r\nverksamhetsmässig förnyelse.</pre><pre>I propositionen aviseras ytterligare en proposition\r\ntill vårriksdagen om införande av ett\r\nvårdnadsbidrag för småbarnsföräldrar. Rätten till\r\nbarnomsorg ger tillsammans med ett\r\nvårdnadsbidrag den valfrihet som den här\r\nregeringen vill ge småbarnsföräldrar att själva välja\r\nhur de vill ordna för sina barns och sin familjs bästa.\r\nDet är en liberal politik för valfrihet.</pre><pre>Fru talman! Livet är fullt av konflikter som man\r\ninte kan lösa med ett enkelt svärdshugg, konflikter\r\ndär det gäller för den enskilde att välja så att man\r\nfår en lämplig avvägning mellan för- och nackdelar.\r\nInte minst vi som är eller varit småbarnsföräldrar\r\nvet hur det är att ständigt försöka göra bästa\r\nmöjliga av situationen och ändå gå med ständigt\r\ndåligt samvete för att man inte lyckats bättre.\r\nDärför finns det inget enkelt sätt att för alla på lika\r\nsätt forma avvägningen mellan rollen som\r\nsmåbarnsförälder och att verka i yrkeslivet. Den\r\navvägningen måste den enskilda familjen göra. Vår\r\nuppgift är att ge dem möjligheter att välja efter sina\r\nförutsättningar och behov.</pre><pre>Visst kan det föreligga en konflikt mellan att vara\r\nsmåbarnsförälder och att fullt ut förverkliga\r\njämställdhet, särskilt om det skall ske samtidigt.\r\nAtt förneka den konflikten är ideologisk blindhet.</pre><pre>Visst skulle ett kraftigt tilltaget vårdnadsbidrag\r\nkunna bidra till att småbarnsmammor känner sig\r\ntvingade att stanna hemma och därmed vara ett hot\r\nmot jämställdhet. Men för de småbarnsföräldrar\r\nsom önskar göra en annan avvägning mellan att\r\nförvärvsarbeta och vara hemma en viss tid med sina\r\nsmå barn är det en mycket stor uppoffring\r\nekonomiskt, även om många anser den\r\nuppoffringen vara värd priset.</pre><pre>Jag valde för övrigt själv att vara hemma ett halvår\r\nmed min äldsta dotter när föräldraförsäkringen\r\nhade upphört.</pre><pre>Det kan därför inte vara orimligt att med hjälp av\r\nett vårdnadsbidrag av den omfattning som aviseras\r\ni propositionen ge småbarnsföräldrar ett stöd i den\r\nvalsituation där de skall välja själva vilken\r\navvägning som passar deras barn och deras familj\r\nbäst. Ett sådant vårdnadsbidrag är inget stort hot\r\nmot jämställdheten, men ett bidrag till ökad\r\nvalfrihet. Det är god liberal politik.</pre><pre>Fru talman! På knappast något område har många\r\nsocialdemokrater visat sig ha så svårt att överge en\r\nuniform centralplanerad politik som inom\r\nfamiljepolitiken och barnomsorgen. Visst är man\r\nför valfrihet i teorin, men varje förslag att lätta upp\r\nett stelt och genomreglerat barnomsorgssystem\r\nmöts med tirader av invändningar som bara\r\navslöjar den obotfärdiga.</pre><pre>Låt mig gärna erkänna att jag utgår ifrån att det\r\nfinns åtskilliga s.k. förnyare inom socialdemokratin\r\näven här i riksdagen. Ni är välkomna att göra\r\ngemensam sak.</pre><pre>I socialdemokratins Sverige skall barnomsorgen\r\nemellertid helst se exakt likadan ut och följa exakt\r\nsamma regler i varje kommun från Övertorneå till\r\nYstad, i storstad och i glesbygd. Att det kan råda\r\nolika förhållanden på olika platser är man lyckligt\r\nokunnig om.</pre><pre>Att familjer kan vara olika eller göra olika val och\r\nprioriteringar strider mot traditionell\r\nsocialdemokratisk likhetspolitik. Att samma familj\r\nkan göra olika val och olika prioriteringar vid olika\r\ntidpunkter i familjens liv är ofattbart för sådana\r\nsocialdemokratiska planerare. Att olika barn i\r\nsamma familj kan ha olika förutsättningar och olika\r\nbehov -- strider det mot socialdemokratiska\r\nlikriktningsideal?</pre><pre>Det är svårt att bakom de numera oändliga raderna\r\nav invändningar mot varje försök att öka\r\nvalfriheten och låta hundra blommor blomma se\r\nannat än att det döljer sig en övervintrande\r\nideologiskt färgad strävan att med en likformig\r\nbarnomsorg kunna stöpa alla barn i samma form.</pre><pre>Jag känner rader av starkt övertygade\r\nsocialdemokrater som bara inte kan fatta den ovilja\r\nmot valfrihet och mångfald som många (s)-\r\npolitiker manifesterar inför förändringar av\r\nbarnomsorgen. De tror sig själva om att kunna göra\r\nrätt val för sina barn och för sin familj. Det tror\r\nockså vi i Folkpartiet liberalerna dem om att kunna\r\ngöra.</pre><pre>Fru talman! I vår familj hade vi från början vår\r\näldsta dotter i kommunalt daghem. Det fungerade\r\nutmärkt. När vi flyttade till en annan kommun hade\r\nvi ingen kötid i den kommunen att åberopa. Vi\r\nlyckades till slut ändå få plats i kommunalt\r\nfamiljedaghem. Det fungerade också mycket bra.</pre><pre>Sedan fick storasyster en lillasyster. Då fick hon\r\ninte behålla sin kommunala barnomsorgsplats, när\r\nmamma och pappa skulle vara föräldralediga. Då\r\ngällde barnomsorgen plötsligt inte barnets bästa!</pre><pre>Det hade inte varit bra för vår äldsta dotter. Enda\r\nutvägen var att gå in i ett föräldrakooperativt\r\ndaghem med mindre stelbenta regler än\r\nkommunens. Det fungerade utmärkt och gjorde\r\nsedermera så även för lillasyster.</pre><pre>Så långt kan allt verka väl. Trots hotfulla uttalanden\r\ni valkampanjer från socialistiska och fackliga\r\nföreträdare i den kommunala verksamheten mot\r\nannorlunda avgiftssystem än det som kommunen\r\ntillämpar, har kooperativet lyckats överleva. Men\r\nvisst har det varit en nagel i ögat på företrädare för\r\nden kommunala barnomsorgen. När barn från\r\nföräldrakooperativ, som ingått i kommunens\r\nbarnomsorgsplan, uppnått skolålder och sökt plats\r\ni kommunalt fritidshem där ett storasyskon redan\r\ngår, då får man inte syskonförtur, utan placeras sist\r\ni kön. Man har ju frivilligt ställt sig utanför, får man\r\nhöra. Utanför vad då? Det kommunala\r\nmonopolet? Vilken förolämpning mot dem som vet\r\nbäst hur man ordnar allt till det bästa för alla!</pre><pre>Fru talman! Den springande punkten i\r\npropositionens förslag till ökad valfrihet ligger i\r\nändringen av 2 § tillståndslagen. Genom förslaget\r\nges kommunerna skyldighet att tillåta barnomsorg\r\ni enskild regi. Vid prövningen får avseende endast\r\nfästas vid sökandes lämplighet att bedriva\r\nverksamheten och vid ändamålsenligheten av de\r\nlokaler där sökanden avser att bedriva\r\nverksamheten.</pre><pre>På den här punkten sätter socialdemokraterna in\r\nsitt motstånd denna gång. Nu säger man att\r\nkommunerna måste ha rätt att ta hänsyn till\r\nbehovstäckningen i kommunen. Därmed\r\nförbehåller man kommunerna\r\ntolkningsmonopolet, d.v.s. precis som tidigare. Om\r\nfull behovstäckning råder, enligt det kommunala\r\nmonopolet, skall ekonomiskt bidrag inte behöva\r\nges till enskild verksamhet.</pre><pre>Men vad är full behovstäckning? Om ett enskilt\r\ndaghem begär bidrag för 15 barn, som önskar delta\r\ni verksamheten, och kommunens\r\nbarnomsorgsmonopol hävdar att det inte behövs,\r\ndärför att full behovstäckning råder, så finns ändå\r\nuppenbarligen behov av det enskilda daghemmet.\r\nAnnars skulle inte föräldrarna ha valt att placera\r\nsina barn där.</pre><pre>Risken finns naturligtvis att innebörden av detta är\r\natt det finns kommunal barnomsorg som inte\r\nefterfrågas av föräldrar. Det enda rimliga är väl då\r\natt den verksamheten avvecklas. Men precis här\r\ntror jag att socialdemokraternas motstånd ligger.\r\nSom företrädare för den stora mängden kommunalt\r\nanställda är det deras intresse man slår vakt om,\r\ninte kommunmedlemmarnas, inte barnens och inte\r\nföräldrarnas.</pre><pre>Men också socialdemokratiska småbarnsföräldrar\r\nvill själva välja vilken barnomsorgsform som passar\r\ndem bäst.</pre><pre></pre><pre>Om de inte efterfrågar en viss kommunal\r\nbarnomsorg därför att de föredrar en enskild som\r\npassar dem bättre, finns det behov av den enskilda\r\nverksamheten och inte av den som inte efterfrågas.\r\nLåt därför föräldrarna själva få avgöra vilken\r\nbarnomsorg de efterfrågar. Då blir det naturligt för\r\nvarje barnomsorgsform att söka motsvara de behov\r\noch önskemål som barn och föräldrar har. Vi får då\r\nen barnomsorg för barnfamiljerna. Vi får en\r\nbarnomsorg för alla -- en barnomsorg som\r\nmotsvarar högt ställda krav och som efterfrågas av\r\nbarnfamiljerna. Det är inte orimligt att\r\nkommunerna får lägga ned verksamhet som inte\r\nefterfrågas. Barnomsorgen är till för\r\nbarnfamiljerna och inte för det kommunala\r\nbarnomsorgsmonopolet.</pre><pre>Jag yrkar bifall till de yrkanden som väcktes\r\ntidigare i dag av Ingrid Hemmingsson.</pre><pre>(Applåder)</pre><pre>Anf. 56  MAJ-INGER KLINGVALL (s)\r\nreplik:</pre><pre>Fru talman! Det kommunala\r\nbarnomsorgsmonopolet, Lennart Rohdin,\r\navskaffades faktiskt av Socialdemokraterna,\r\nFolkpartiet och Vänsterpartiet -- jag tror att det var\r\n1985 -- i samband med beslutet i riksdagen med\r\nanledning av propositionen om en förskola för alla\r\nbarn. Nog har det hänt en hel del på det området\r\nunder de år som har gått sedan dess. Fortfarande\r\nfinns det förhållandevis få platser i olika former av\r\nalternativ.</pre><pre>Lennart Rohdin riktade sedan in sig på frågan om\r\netableringsfriheten. Jag vill gärna kommentera det\r\nytterligare. Eftersom familjer gör olika val därför\r\natt barn har olika behov, tror vi inte att marknaden\r\när kompetent att sköta den här frågan så att vi får\r\nen bra barnomsorg som är tillgänglig för alla barn.\r\nVi har inga goda erfarenheter av att\r\nmarknadsstyrda verksamheter skulle klara av att\r\ngöra den här typen av rättvis fördelning och\r\ntillgodose de skiftande behoven. Vi vill ha rättvisa\r\nregler på det här området just därför att vi inte kan\r\ntänka oss att stöpa barn i samma form.</pre><pre>I dag finns också etableringsfrihet på skolans\r\nområde. På skolans område skall 85 % av\r\nkostnaderna vara bidrag vid alternativ. På det här\r\nområdet är det tänkt att det skall vara 100 %. Vi\r\nkommer att få en uttunning av de resurser som går\r\ntill den kommunala barnomsorgen, medan den\r\nprivata kommer att klara sig relativt bra. På den\r\nprivata sidan kan man kosta på sig större\r\npersonaltäthet och färre barn. Därigenom uppnår\r\nman också högre kvalitet i verksamheten.</pre><pre>För inte så länge sedan hittade jag en artikel i\r\nAftonbladet med den talande rubriken ''Rika barn\r\nleka bäst''. Artikeln beskriver situationen i\r\nUppsala. Det är en kommun som har dragit ned\r\nmycket kraftigt på resurserna till barnomsorgen.\r\nDet blir nu mycket intressant för de föräldrar som\r\nhar möjligheter och råd att få in sina barn i olika\r\nprivata alternativ. Det här är en utveckling som vi\r\ninte ställer upp på från socialdemokratins sida. Vi\r\nser att etableringsfriheten värnar om de starka i\r\nsamhället. Vi vill arbeta för en barnomsorg som är\r\nbra och som räcker till för alla barn.</pre><pre>Anf. 57  LENNART ROHDIN (fp) replik:</pre><pre>Fru talman! Det är väl inte någon hemlighet att det\r\nfinns mycket klara ideologiska skillnader i våra\r\nsynsätt. Visserligen har jag tidigare inte deltagit i\r\narbetet i den här kammaren, men jag tror att mina\r\nfolkpartistiska kolleger kan intyga att de inte direkt\r\nhar fått springa ihjäl sig för att hinna med\r\nSocialdemokraterna i deras iver att öka valfriheten\r\ninom barnomsorgen och att bryta upp det\r\nkommunala barnomsorgsmonopolet. Tvärtom har\r\nvi år ut och år in kunnat konstatera att varje förslag\r\nhar mötts av rader av invändningar. Dessa\r\ninvändningar har hela tiden haft som utgångspunkt\r\natt de kommunala politikerna och det kommunala\r\nbarnomsorgsmonopolet i sista hand skall ha\r\nutslagsrätten.</pre><pre>Maj-Inger Klingvall talar här om att man inte kan\r\nlita på marknaden. Även om marknaden har\r\nkommit att bli ett mycket fult ord i agitationen,\r\ntycker jag ändå att man skulle kunna våga sig på att\r\nersätta ordet marknaden med ordet föräldrarna.\r\nDet är nämligen föräldrarnas val av vilken\r\nbarnomsorgsform som vid olika tidpunkter passar\r\ndem bäst som vi vill värna om.</pre><pre>Socialdemokraterna förbehåller sig rätten att lägga\r\nden yttersta beslutanderätten hos kommunerna och\r\nden kommunala barnomsorgsadministrationen.\r\nHär går en skiljelinje mellan oss och\r\nSocialdemokraterna. Vi litar på föräldrarna.\r\nSocialdemokraterna vill förbehålla den kommunala\r\nbarnomsorgen rätten att avgöra vad som behövs.</pre><pre>Anf. 58  MAJ-INGER KLINGVALL (s)\r\nreplik:</pre><pre>Fru talman! Vi talar här om valfrihet. Genom årens\r\nlopp har Statistiska centralbyrån gjort ganska\r\nomfattande undersökningar när det gäller\r\nbarnomsorgen. Det framkommer att föräldrarna\r\nönskar kommunal barnomsorg i mycket stor\r\nutsträckning. En mycket mindre del av de\r\ntillfrågade har önskat sig alternativ. Jag vet därför\r\ninte riktigt vad Lennart Rohdin är ute efter när han\r\nsäger att vi inte har tillgodosett föräldrarnas\r\nönskemål om olika alternativ.</pre><pre>Det har pågått en utveckling med olika former av\r\nalternativ under flera år. Det finns mycket som är\r\npositivt i den utvecklingen. Det vi ställer som krav\r\när att samma regler skall gälla. Jag vill gärna ha en\r\nkommentar från Lennart Rohdin beträffande den\r\nförändring som Ingrid Hemmingsson yrkade på i\r\nsitt inlägg, nämligen att vi inte skall kunna gå fram\r\nmed det gemensamma utskottsinitiativet att få in\r\nkvalitetskravet även när det gäller villkor för bidrag\r\ntill alternativt och enskilt driven\r\nbarnomsorgsverksamhet. För oss är det oerhört\r\nviktigt att det kommer att finnas med i den nya\r\nbarnomsorgslagen.</pre><pre>I sitt anförande talade Lennart Rohdin också om\r\nvårdnadsbidraget. Har inte Lennart Rohdin insett\r\nvad konsekvenserna kan bli enligt de gjorda\r\nberäkningarna? Även den lilla summan på 2 000 kr.\r\ni månaden kommer att verka i en riktning som vi\r\ntycker är helt fel. Egentligen är det bara\r\nhöginkomsttagare där den ena parten redan är\r\nhemma och inte har någon inkomst -- förmodligen\r\nkvinnan -- som kommer att gå med plus med\r\nvårdnadsbidraget. För övrigt kommer det att få\r\nmycket besvärliga marginaleffekter. De som\r\ndrabbas mest är de som har de lägsta inkomsterna,\r\neftersom vårdnadsbidraget skall räknas samman\r\nmed andra bidragsformer.</pre><pre>Jag gör en helt annan bedömning än Lennart\r\nRohdin av vilka effekter vårdnadsbidraget kan få.\r\nFör oss socialdemokrater är det en självklarhet att\r\nsäga nej till vårdnadsbidraget. Vi gör det i dag, och\r\nvi kommer att göra det när en proposition\r\neventuellt läggs fram till våren.</pre><pre>Anf. 59  LENNART ROHDIN (fp) replik:</pre><pre>Fru talman! Det tvivlar vi inte på att\r\nSocialdemokraterna kommer att göra. Som jag\r\nförsökte säga i mitt huvudanförande tror vi inte att\r\ndet går att hitta en lösning som löser problemen och\r\ntillgodoser behoven för alla barnfamiljer. Genom\r\natt erbjuda barnomsorg, föräldraförsäkring och ett\r\nvårdnadsbidrag i den form som aviserats i\r\npropositionen erbjuder vi olika instrument som gör\r\ndet möjligt för barnfamiljerna att välja hur de vill\r\nkomponera sin egen lösning. Vi har det förtroendet\r\nför föräldrarna, och vi vill ge dem förtroendet att\r\ngöra avvägningen själva.</pre><pre>De undersökningar som redovisas när det gäller\r\nönskemål om barnomsorg är väl kända. Jag tror att\r\ndet framgick av mitt huvudanförande att jag och\r\nmin familj sökt kommunal barnomsorg som första\r\nalternativ. Jag anser att den är bra och att den skulle\r\npassa min familj. Nu talar vi emellertid om att man\r\nskall skapa möjligheter för dem som gör en annan\r\nbedömning. Om det nu är som Maj-Inger Klingvall\r\nsäger att det är få som efterfrågar alternativ, varför\r\när ni då så oroliga för att öppna möjligheten för\r\nföräldrarna att välja själva? Då är ju inte risken så\r\nstor att det blir en förskjutning från kommunal till\r\nenskild barnomsorg. Det är fråga om att öppna den\r\nmöjligheten. Där vill inte Socialdemokraterna följa\r\nmed. De vill kunna bestämma själva.</pre><pre>Slutligen har vi frågan om kvalitetskraven. Det\r\nframgår med all önskvärd tydlighet i propositionen\r\natt kvalitetskraven skall vara desamma för enskild\r\noch kommunal barnomsorg. Vid en diskussion i\r\nutskottet frågade Socialdemokraterna -- inte med\r\nemfas -- om det inte skulle vara möjligt att\r\nförtydliga det som propositionen är klar över,\r\nnämligen ytterligare ett tillägg i 18a §. Vi ansåg inte\r\natt det förtydligandet behövdes. Men som en gest\r\nför att öppna möjligheten att likabehandla enskilda\r\nalternativ, inte bara när det gäller kraven utan även\r\nnär det gäller etableringen, kunde vi gå med på\r\ndetta. Den gesten besvarades inte av\r\nSocialdemokraterna.</pre><pre>Jag sade tidigare att i specialmotiveringen till\r\nparagraferna 13b, 14b och 18 framgår det med all\r\nönskvärd tydlighet att samma kvalitetskrav skall\r\ngälla i både enskild och kommunal barnomsorg.\r\nFör vår del har propositionstexten hela tiden varit\r\ntill fyllest på den punkten.</pre><pre>Anf. 60  EVA ZETTERBERG (v) replik:</pre><pre>Fru talman! Jag har redan i mitt\r\ninledningsanförande talat om hur viktig den här\r\npropositionen är med ett förslag till\r\nbarnomsorgslag. Varför har, Lennart Rohdin,\r\nfrågan om vårdnadsbidrag lagts in i\r\nbarnomsorgslagen? Folkpartiet värnar i alla andra\r\nsammanhang om jämlikheten. Därför har jag svårt\r\natt se hur frågan om vårdnadsbidrag på något sätt\r\nskulle föra frågan om valfrihet eller jämställdhet\r\nframåt.</pre><pre>Jag menar att det är viktigt med valfrihet i\r\nbarnomsorgen. Men det finns betydligt fler och\r\nbättre sätt -- om Folkpartiet och de borgerliga\r\npartierna är angelägna. Det finns t.ex. förlängd\r\nföräldraledighet och kortare arbetstid.\r\nVårdnadsbidraget är inte det som utgör valfrihet.\r\nMen det är uppenbart att Folkpartiet i denna fråga\r\nhar valt att ställa sig tillsammans med kds och de\r\nandra borgerliga partierna i fråga om\r\njämställdheten.</pre><pre>Fru talman! Jag vill också fråga Lennart Rohdin om\r\nVänsterpartiets förslag till krispaket inom\r\nbarnomsorgen. Där finns sådant som det exempel\r\nfrån en stadsdel, Björkhagen, som Maj-Inger\r\nKlingvall läste upp. Precis samma förhållande råder\r\ni min stadsdel Skarpnäcksfältet. Det är stora\r\nomflyttningar av barngrupper. Barn tvingas byta\r\ngrupp flera gånger under kort tid. Barngrupperna\r\nväxer nu till 18--20 barn med två personer i\r\npersonalen.</pre><pre>Om vi nu bekymrar oss om just barnen, Lennart\r\nRohdin, motiverar inte allt detta till att vi tittar på\r\nhur vi med hjälp av ett krispaket kan säkra en bra\r\ntillvaro för barn inom barnomsorgen? Varför kan ni\r\ninte acceptera det?</pre><pre>Fru talman! Jag kan konstatera -- om inte de\r\nborgerliga partierna vill göra denna översyn -- att\r\nde kan acceptera de stora klasskillnader som finns\r\nmellan olika delar av vårt land och mellan olika\r\nstadsdelar, där det t.ex. kan finnas privata daghem\r\nmed betydligt bättre resurser än inom kommunen.</pre><pre>Anf. 61  LENNART ROHDIN (fp) replik:</pre><pre>Fru talman! Jag uppskattar en hel del av det Eva\r\nZetterberg sade i sitt huvudanförande, bl.a. när det\r\ngäller glädjen över det eventuella beslut som skall\r\nfattas här senare i kväll.</pre><pre>När det gäller behovet av krispaket har vi påpekat\r\ni utskottsbetänkandet att det sker en kartläggning\r\nbl.a. inom Socialstyrelsen. Socialstyrelsen skall\r\nåterkomma och redovisa hur läget ser ut. Vi\r\nförutsätter från utskottets sida att regeringen skall\r\nåterkomma med förslag när kartläggningen är klar.\r\nJag vill betona för Eva Zetterberg att redan\r\npropositionen är ett uttryck för att regeringen anser\r\natt det finns behov av att styra en del av\r\nverksamheten. Det sker bl.a. med hjälp av de krav\r\npå barnomsorgen som förs in i paragraferna 13b och\r\n14b. Där ges riktlinjer för hur avgifterna får\r\nutvecklas. Just för att regeringen ser vissa oroande\r\ntecken, har regeringen lagt fram dessa förslag. Det\r\när faktiskt denna regering som har lagt fram\r\nförslagen om kvalitetsbedömningar i\r\nbarnomsorgen.</pre><pre>Vidare har vi frågan om vårdnadsbidraget. Det är\r\nalldeles riktigt, Eva Zetterberg, att\r\nvårdnadsbidraget inte primärt sett föreslås för att\r\nöka jämställdheten. Men jag försökte säga i mitt\r\nhuvudanförande att här finns ett antal önskemål\r\noch behov hos barnfamiljerna som delvis är av\r\nkonfliktkaraktär. Man måste försöka få fram en\r\nlämplig avvägning. Ett vårdnadsbidrag, såsom det\r\naviseras i propositionen, är ett stöd i valfriheten för\r\nde föräldrar som väljer att göra en annan\r\navvägning. Detta är ett led i en samlad\r\nfamiljepolitik. Det är inte fråga om en eftergift när\r\ndet gäller det principiella synsättet. Folkpartiet har\r\ni åtskilliga år varit förespråkare för någon form av\r\nvårdnadsbidrag. Men i den här propositionen\r\nredovisar regeringspartierna en samlad syn på\r\nfamiljepolitiken och barnomsorgen. Där ingår ett\r\nvårdnadsbidrag av den karaktär som har aviserats.</pre><pre>Anf. 62  EVA ZETTERBERG (v) replik:</pre><pre>Fru talman! Vårdnadsbidraget så som Lennart\r\nRohdin beskriver det hela skulle leda till större\r\nvalfrihet för en hel del familjer. Jag har svårt att se\r\ndet hela så. Det gynnar inte alla familjer på samma\r\nsätt. De som har låg inkomst kommer naturligtvis\r\natt finna att det är svårt att få något kvar av lönen,\r\noch därför väljer de att stanna hemma fast de\r\negentligen inte är intresserade av den lösningen.\r\nDäremot är breda lösningar som förkortad\r\narbetstid eller längre föräldraledighet som gynnar\r\nbetydligt fler inte aktuellt från Folkpartiets sida.</pre><pre>Vidare har vi frågan om kvalitetsbedömning. Jag\r\nkonstaterar att den är inskriven i förslaget, men den\r\nborgerliga majoriteten har valt att ta bort det\r\nförtydligande som Socialdemokraterna och vi ville\r\nha. Det kvarstår att den borgerliga majoriteten\r\ninte, liksom beklagligtvis inte heller\r\nSocialdemokraterna, vill ha kvar det akuta\r\nkrispaketet. Jag menar att det är för sent att vänta\r\ntill våren 1994. Vad kommer regeringen att göra\r\ndå? Det blir val till hösten. Inte kommer regeringen\r\natt göra något innan dess. Det är alltså bara att\r\nvänta på ett val, en ny regering och en ny majoritet\r\nsom är intresserad av att ta itu med problemen.</pre><pre>Till slut, Lennart Rohdin, vill jag ta upp frågan om\r\nkommunerna och varför de inte kan få ha en plan\r\növer hur nytillkommande daghem skall fungera\r\ninom kommunen. Betyder det, Lennart Rohdin,\r\natt ni är villiga att i en kommun som har full\r\nbehovstäckning låta t.ex. Livets ord, som uppfyller\r\nalla krav på lokaler, personal osv., få ta över barn\r\nfrån kommunal barnomsorg och så småningom\r\ntvinga ett kommunalt dagis att lägga ned? Är det så\r\nni vill ha det? Är valfriheten för föräldrarna\r\ndetsamma som att det enda alternativ som återstår\r\nför barnomsorgen är att ha sina barn på Livets ords\r\ndaghem? Det är inte mycket till valfrihet.</pre><pre>Anf. 63  LENNART ROHDIN (fp) replik:</pre><pre>Fru talman! Naturligtvis är det så att om det finns\r\nföräldrar och barn som önskar någon annan form\r\nav barnomsorg utöver den s.k. fulla\r\nbehovstäckningen, är det inte fråga om full\r\nbehovstäckning. Vi vill tillse att det skall finnas\r\nmöjligheter för de enskilda alternativ som\r\nefterfrågas att etableras på samma villkor utan att\r\nden kommunala barnomsorgen ställer upp villkor\r\nför om den omsorgen behövs eller ej i deras ögon.</pre><pre>Om barnen som efterfrågar den alternativa\r\nomsorgen redan finns i den kommunala\r\nbarnomsorgen, är möjligen antalet kommunala\r\nbarnomsorgsplatser för många.</pre><pre>Vidare har vi frågan om vårdnadsbidraget. Jag vill\r\nunderstryka att vårdnadsbidraget naturligtvis inte\r\när lösningen för alla. Där håller jag med Eva\r\nZetterberg. Men den kommunala barnomsorgen är\r\ninte heller lösningen för alla. Vår väl utbyggda\r\nföräldraförsäkring, som är en väldig tillgång, är inte\r\nheller hela lösningen för alla. Det är\r\nkombinationen av dessa olika inslag som ger största\r\nmöjliga valfrihet för alla.</pre><pre>Anf. 64  ROSA ÖSTH (c):</pre><pre>Fru talman! Precis som jag hade väntat mig har den\r\nhär debatten utvecklats i en sådan riktning att jag\r\ntycker mig ha hört den förut -- i alla fall stora delar\r\nav den. Jag medger att det finns avvikelser som jag\r\nnågot tänker återkomma till. Men i övrigt har jag\r\nhört den förut, inte bara en gång utan många\r\ngånger. Jag har inte bara hört den här i kammaren\r\nutan även tidigare på det kommunala planet.</pre><pre>Under de snart 25 år som jag har sysslat med\r\nsocialpolitik har när det gäller barnomsorgsfrågor\r\nsamma mönster ständigt upprepats. Det har gått en\r\nklar rågång mellan socialdemokrater och\r\nvänsterpartister å ena sidan och icke-socialistiska\r\npartier å andra sidan. Om Stefan Kihlberg\r\nfortfarande är kvar i kammaren vill jag rikta mig till\r\nhonom och säga att det inte borde vara så svårt för\r\nNy demokrati att välja sida, om man inte vill göra\r\nett stort brott mot sin egen ideologi, som i det här\r\nfallet.</pre><pre>Att vi i de olika partierna har olika uppfattningar i\r\nden här frågan beror inte på att vi tycker olika\r\nmycket om barn eller att vi bryr oss mer eller\r\nmindre om deras omsorg. Det handlar i stället om\r\nhuruvida vi tilltror enskilda människor förmågan\r\natt fatta bra beslut för de egna barnen och den egna\r\nfamiljen. Det handlar om tilltro -- kanske snarare\r\növertro -- till politikers förmåga att i detalj\r\nbestämma hur barnfamiljerna skall inrätta sina liv.</pre><pre>Jag tänker inte uppta tiden med att presentera\r\nnågon historik, som i och för sig kunde vara\r\nintressant, men som ett litet exempel på den\r\nensidiga syn som jag menar framför allt har präglat\r\nsocialdemokraterna vill jag påminna om hur det var\r\nnär den offentliga barnomsorgen byggdes upp i vårt\r\nland. Det skedde framför allt under 1960-talet.\r\nEnligt den socialdemokratiska regeringens direktiv\r\nvar det nästan inte möjligt att få statsbidrag till\r\nnågot annat än institutionell verksamhet.\r\nKommunerna kunde på sin höjd få ett litet blygsamt\r\nbelopp till familjedaghem, men först när man hade\r\nett antal daghem i botten, enligt den s.k.\r\nkvotprincipen.</pre><pre>Små kommuner, som det fanns gott om på den\r\ntiden, inte minst glesbygdskommuner, saknade i\r\npraktiken möjlighet till hjälp att bygga upp sin\r\nbarnomsorg. Socialdemokraterna tvingades i det\r\nhär fallet så småningom att backa, men i det längsta\r\nhar de genom åren hållit fast vid en detaljstyrning\r\nav det statliga stödet. Mycket länge kämpade man\r\nemot allt vad privat barnomsorg hette, även\r\nföräldrakooperativ. Någon kunde ju bevars tjäna\r\npengar på det, och det var mycket fult.</pre><pre>Undan för undan har verkligheten, kravet från\r\nbarnfamiljerna, från kommunerna och från andra\r\npartier tvingat socialdemokraterna till reträtt, men\r\nbara med små steg i taget. Socialdemokraterna har\r\nnämligen så förtvivlat svårt att släppa greppet kring\r\nutvecklingen. Man vill inte det, utan man vill så\r\ngärna fortsätta att styra och ställa, och man vill\r\nbestämma hur människor skall inrätta sitt privatliv.\r\nDet kommer mycket tydligt fram i\r\nsocialdemokraternas skrivning om inriktningen av\r\nfamiljepolitiken.</pre><pre>För oss i Centern har under mycket lång tid frågan\r\nom att stödja barnfamiljerna varit högt prioriterad.\r\nMen det skall ske på ett sätt som skapar valfrihet.\r\nSamhället skall ge stöd, men det är barnfamiljerna\r\nsjälva som skall göra valet.</pre><pre>Helt konsekvent var Centern därför först med att\r\nlägga fram ett förslag om ett vårdnadsbidrag, något\r\nsom vi också drivit i många år. Det var för oss\r\nsjälvklart att deltaga i de partimotioner som under\r\nförra regeringsperioden väcktes av Centern,\r\nModeraterna och Folkpartiet. Det är också helt\r\nföljdriktigt att vår nuvarande regering har detta\r\ninskrivet in sin regeringsförklaring och att det har\r\nlagts en proposition på riksdagens bord i vilken\r\ndetta aviseras.</pre><pre>Vad gäller vårdnadsbidraget, ägnar sig framför allt\r\nsocialdemokraterna åt att vidmakthålla en myt.\r\nUndantagslöst framställs förslaget som ett sätt att\r\nförmå mammor -- naturligtvis alltid mammor -- att\r\nstanna hemma på heltid.</pre><pre>Jag skall inte neka till att en del borgerliga\r\ndebattörer också är något medskyldiga till en sådan\r\nmyt. Jag tror nämligen inte att det är så många som\r\ntack vare det nu föreslagna vårdnadsbidraget\r\nkommer att stanna hemma på heltid. Men det\r\nviktigaste är att fler, inte minst ensamstående\r\nföräldrar, ofta mammor, får större möjlighet att\r\nunder en tid gå ned i arbetstid och på det sättet öka\r\nmöjligheten att kombinera förvärvsarbete och vård\r\nav egna barn.</pre><pre>Jag vänder mig mot att man generaliserar och säger\r\natt alla barn mår bäst av att vara på daghem. Men\r\njag vänder mig också emot när man hävdar det\r\nmotsatta, dvs. att alla barn mår bäst av att mamma\r\när hemma på heltid. Det förekommer t.o.m. att det\r\ntalas om att man i annat fall lägger grunden till\r\nkriminalitet, missbruk, m.m. Jag har dock inte hört\r\ndet i denna kammare, vill jag deklarera. Sanningen\r\när naturligtvis inte så enkel.</pre><pre>Men om småbarnsföräldrarna tvingas in i en\r\nsituation som man inte orkar med, med lång\r\narbetstid och med vård av barn och skötsel av\r\nhemmet, då är risken naturligtvis stor att det går ut\r\növer barnen, att det går ut över barnens trygghet\r\noch möjlighet att utvecklas till harmoniska\r\nindivider. Så, kan det väl inte vara någon av oss som\r\nvill att det skall vara.</pre><pre>Därför behövs ett kompletterande stöd som kan\r\nunderlätta för föräldrarna att gå ned i arbetstid för\r\natt få mer tid och ork för de egna barnen. Det är\r\ndärför följdriktigt att tala om att de föräldrar som\r\nbehöver ett annat stöd kommer att få det och att ett\r\nförslag kommer att läggas fram i en proposition,\r\nsamtidigt som man vill att kommunerna skall vara\r\nskyldiga att tillhandahålla barnomsorg. Det finns\r\ndärför all anledning att välkomna den proposition\r\nsom vi nu behandlar. Jag menar att den är väl\r\navvägd, och just den helhetssyn som är nödvändig\r\ni familjepolitiken presenteras där.</pre><pre>Fru talman! Jag yrkar bifall till reservationerna 2\r\noch 6 och till det särskilda yrkande som Ingrid\r\nHemmingsson har lagt fram. I övrigt yrkar jag bifall\r\ntill utskottets hemställan.</pre><pre>Anf. 65  MAJ-INGER KLINGVALL (s)\r\nreplik:</pre><pre>Fru talman! Rosa Östh återkommer till ungefär\r\nsamma slutsatser vi hört tidigare i debatten,\r\nnämligen att föräldrarna skall bestämma. Men jag\r\nutgår från att det inte är föräldrakooperativ som ni\r\ntalar om. Den typ av föräldrainitiativ och\r\nföräldramedbestämmande som föräldrakooperativ\r\noch alternativ pedagogik representerar har det varit\r\nfritt fram för sedan 1985--1986.</pre><pre>Jag kan inte annat tro än att ni i sken av påståendet\r\natt det är föräldrarna som bestämmer är det trots\r\natt en marknadsstyrd barnomsorg som ni är ute\r\nefter, en typ av barnomsorg med andra typer av\r\nentreprenörer som skall erbjuda den barnomsorg\r\nsom föräldrarna tydligen skall bestämma sig för och\r\ntycka är bra. För att ge föräldrarna en ordentlig\r\nmöjlighet till eget val måste vi se till att det finns\r\nrättvisa regler, gemensamma lösningar och beslut\r\nsom bygger på de demokratiska former som vi har\r\ni dag.</pre><pre>Det är endast på det sättet som vi kan tillgodose de\r\nolika behov som barn och föräldrar har. Här skiljer\r\nvi oss tydligen åt. Det förvånar mig något, Rosa\r\nÖsth, för jag har aldrig egentligen upplevt Centern\r\nsom ett parti som har talat för marknadslösningar\r\npå välfärdsområdet.</pre><pre>Jag har också sett en statistik över landets\r\nkommuner. Det visar sig att de kommuner där\r\nCentern styr är de som har privatiserat vård- och\r\nomsorgsverksamhet minst. Jag tycker att det skulle\r\nvara intressant att få en liten kommentar till det\r\nfrån Rosa Östh. Är det faktiskt på det sättet? Jag\r\nvet också att centerpartisterna gärna utser sig som\r\ntalesmän för de utsatta grupperna i samhället. Då\r\när ni väl medvetna om de effekter som\r\netableringsfriheten både inom skolan och nu inom\r\nbarnsomsorgen kommer att ge.</pre><pre>Till sist vårdnadsbidraget. Där har vi helt olika\r\nuppfattningar. För oss är det fullständigt omöjligt\r\natt förstå hur regeringen i detta ekonomiska läge är\r\nberedd att lägga fram ett förslag som innebär\r\nkostnader för flera miljarder. Hade vi de pengarna,\r\nRosa Östh, och ville arbeta för fortsatt\r\njämställdhet, skulle vi satsa dem på en utbyggd\r\nföräldraförsäkring.</pre><pre>Anf. 66  ROSA ÖSTH (c) replik:</pre><pre>Fru talman! Maj-Inger Klingvall verkar helt fångad\r\nav marknadskrafterna. Vi behandlar i dag en\r\nproposition där kommunerna ges skyldighet att\r\ntillhandahålla barnomsorg för alla föräldrar som\r\nefterfrågar det. Det är helt enkelt så att det är\r\nföräldrarnas efterfrågan som kommer att styra\r\nvilka former av barnomsorg som kommer att\r\nutvecklas.</pre><pre>Jag tror inte alls, som Maj-Inger Klingvall tycks tro,\r\natt människor kommer att sky den kommunala\r\nbarnomsorgen. Jag vill hävda att den i många fall är\r\nväldigt god och sådan att föräldrar och barn trivs\r\nmed den. Fortsätter man att efterfråga den, har i\r\ndet fallet de privata alternativen svårt att göra sig\r\ngällande.</pre><pre>Jag har aldrig riktigt förstått mig på\r\nSocialdemokraterna, när de å ena sidan talar om\r\nvalfrihet och å andra sidan menar att den\r\nvalfriheten bara riktar sig dem som väljer\r\nkommunal barnomsorg. De vill inte ge den\r\nmöjligheten till ensamstående kvinnor för att de\r\nbättre skall orka med sin situation.</pre><pre>Vi kommer inte att rösta för ett vårdnadsbidrag,\r\nsade Maj-Inger Klingvall tidigare, alldeles\r\noberoende av hur det kommer att se ut. Då har man\r\nintagit en kategorisk ställning, som inte ger\r\nutrymme vare sig för eftertanke eller för analys. Jag\r\nbeklagar att man är så föga utvecklingsbar i det\r\nsocialdemokratiska partiet.</pre><pre>Anf. 67  MAJ-INGER KLINGVALL (s)\r\nreplik:</pre><pre>Fru talman! Nej, Rosa Östh, jag är inte\r\nmarknadens fånge. Problemet är att\r\nregeringspartierna är det, även i den här frågan och\r\npå område efter område. Vi skall efter den här\r\ndebatten ha en debatt om etableringsrätt för\r\nspecialistläkare och sjukgymnaster. Jag beklagar\r\ndjupt att Rosa Östh inte ser de faror som faktiskt\r\nfinns i etableringsfriheten. En marknadsstyrd\r\nvälfärd gynnar dem som är starka och missgynnar\r\ndem som är svaga i ett samhälle.</pre><pre>Jag beklagar att jag inte hört ett ord om att det finns\r\nnågra risker. Jag tycker att de är alldeles\r\nuppenbara.</pre><pre>Förslaget till vårdnadsbidrag har vi hört år efter år\r\ni olika tappningar. Därför har vi också kunnat\r\nanalysera dess konsekvenser för kvinnor, för\r\njämställdhet, för kvinnors möjligheter till arbete\r\noch lika utveckling på arbetsplatserna. Men vi kan\r\nockså se hur det direkt missgynnar barnen. Den\r\nslutsats som vi drar beträffande vårdnadsbidragets\r\ninverkan, dvs. att det kraftigt minskar valfriheten\r\nför kvinnor och barnfamiljer, är mycket\r\nvälgrundad.</pre><pre>Anf. 68  ROSA ÖSTH (c) replik:</pre><pre>Fru talman! Jag kanske misstog mig men jag tyckte\r\natt Maj-Inger Klingvall tidigare sade att hon\r\nhälsade den här propositionen med\r\ntillfredsställelse. Det måste betyda att man har\r\nupptäckt att där föreslås väldigt många bra saker,\r\näven utifrån socialdemokratisk utgångspunkt.</pre><pre>Jag måste tydligen upprepa att kommunerna här\r\nges skyldighet att tillhandahålla dem som\r\nefterfrågar det barnomsorg för barn mellan ett och\r\ntolv år. När det gäller andra alternativ står det att\r\nman i mån av plats är skyldig att ta in barn med\r\nsärskilda behov osv. Det står i propositionen att\r\nsamma kvalitetskrav skall ställas på de privata\r\nalternativen som på de kommunala, och det har\r\ningen i denna kammare förnekat. Där bör riskerna\r\ninte var så stora som Maj-Inger Klingvall vill utmåla\r\ndem.</pre><pre>Det är litet märkligt att man avvisar\r\nvårdnadsbidraget, trots att man inte har sett\r\nkonstruktionen. Då menar jag att man avvisar\r\nockså tanken att ge kvinnorna det stöd som de i dag\r\nbehöver. Det är i alla fall kvinnorna som\r\nSocialdemokraterna anser det bör gälla.\r\nNaturligtvis gäller det den förälder som väljer att gå\r\nned i arbetstid.</pre><pre>Vi har från utskottets sida tydligt understrukit att\r\nvårdnadsbidraget skall ges en sådan utformning, att\r\ndet ger en reell valfrihet för inte minst dem som har\r\nlåga inkomster. Det förvånar mig att man från\r\narbetarpartiet inte någon gång bryr sig om alla de\r\nkvinnor som i dag inte har ekonomisk möjlighet att\r\nutnyttja sin rätt till förkortad arbetstid.</pre><pre>Anf. 69  CHATRINE PÅLSSON (kds):</pre><pre>Fru talman! Det utmärkande för den svenska\r\nbarnomsorgen måste vara god kvalitet, rättvis\r\nfördelning och en reell valfrihet. I föreliggande\r\nproposition föreslås att kommunerna skall bli\r\nskyldiga att tillhandahålla barnomsorg för barn i\r\nåldrarna ett till tolv år. Dessutom föreslås\r\nkommunerna bli skyldiga att ge bidrag till enskilda\r\nförskolor och fritidshem med ett belopp per barn\r\nsom inte oskäligt avviker från kommunens kostnad\r\nper barn i den egna verksamheten.</pre><pre>För att få en riktig och verklig valfrihet krävs dock\r\näven ett vårdnadsbidrag. Jag skall använda mina\r\nminuter till att ge litet bakgrund till varför vi\r\nkristdemokrater tycker att det är så viktigt.</pre><pre>Ett vårdnadsbidrag är nödvändigt, inte i första\r\nhand för att få konkurrens mellan olika\r\nbarnomsorgsformer, utan för att ge svenska\r\nfamiljer en chans att välja hur och vem som skall ta\r\nhand om deras barn. Idén med vårdnadsbidraget är\r\negentligen ganska enkel. I själva verket bygger det\r\npå den grundläggande tesen, att det inte är staten\r\neller vi förtroendevalda som är mest kompetenta\r\natt avgöra exakt vilken barnomsorg varje barn skall\r\nha. Vad som är bäst för barnen kan ingen annan\r\navgöra bättre än barnens föräldrar.</pre><pre>Fru talman! Alla barn är olika. Av det följer\r\nbetydelsen av valfrihet inom barnomsorgen: att ge\r\nsvenska föräldrar rätt att välja om de vill ge mer tid\r\ntill omsorgen om sina barn eller om de vill arbeta\r\noch låta den kommunala barnomsorgen,\r\nfamiljedaghem, familjekooperativ eller privata\r\ndaghem ta hand om barnen. Det är faktiskt inte\r\nmer än rätt att föräldrarna får avgöra det.</pre><pre>Så här vill dock inte utskottsmajoriteten se på ett\r\nvårdnadsbidrag. I stället påstår man att ett\r\nvårdnadsbidrag motverkar jämställdheten mellan\r\nföräldrarna och skapar stora marginaleffekter för\r\nden som vill övergå från hemarbete till\r\nförvärvsarbete. Denna argumentation är rent\r\noförskämd. Det är oförskämt att på det här sättet\r\nomyndigförklara svenska föräldrar. Det som\r\nutskottsmajoriteten förmyndaraktigt säger är att\r\nföräldrarna inte är kompetenta att välja det rätta till\r\nsina barn.</pre><pre>I själva verket går utskottsmajoritetens\r\nresonemang ut på att många föräldrar kommer att\r\nstanna hemma när de får en möjlighet att själva\r\nvälja, men det dras inte några konklusioner av\r\ndetta.</pre><pre>Fru talman! Kan det inte vara så, att många\r\nföräldrar värderar möjligheten att mer kunna ta\r\nhand om sina egna barn, särskilt under de första\r\nåren, högt? Kan det inte t.o.m. vara så, att de allra\r\nflesta föräldrar önskar att de hade haft mer tid till\r\nsina barn, när barnen var små, och att de för sent\r\ninser vad de har gått miste om? Av erfarenhet vet\r\nvi att det faktiskt är så.</pre><pre>Den andra kritiken mot ett vårdnadsbidrag är att\r\nnivån är för låg. Bidraget räcker inte, menar man.\r\nGivetvis vore det önskvärt med en hög nivå på ett\r\nvårdnadsbidrag. Det anser vi också. Men dessa\r\nargument är egentligen inga argument emot ett\r\nvårdnadsbidrag. Tvärtom, båda invändningarna\r\nbygger på att många föräldrar vill ha ett\r\nvårdnadsbidrag. Att kunna välja typ av\r\nbarnomsorg är varken en kvinnosaksfråga eller en\r\nfråga om hinder i karriären. Det här handlar om\r\nbarnen och vad som är bäst för dem.</pre><pre>Jag tror att svenska föräldrar och svenska kvinnor\r\ninte låter sig fösas tillbaka till spisen. Svenska\r\nkvinnor och män är kloka, och de kan välja själva.</pre><pre>Detta handlar också om rättvisa. I dag får ca\r\n390 000 barn, eller egentligen deras föräldrar,\r\noffentligt stöd för sin barnomsorg. Men ca 255 000\r\nbarn i samma åldrar får inte en enda krona. Av\r\ndessa 255 000 barns familjer lever dessutom cirka\r\nen tredjedel under existensminimum.</pre><pre>Det här handlar också om lyhördhet inför vad\r\nsvenska folket egentligen vill ha. Jag har många\r\ngånger förvånat mig över att svenska föräldrar har\r\nkunnat acceptera att det har pågått en planering av\r\nbarnomsorgen enligt den modell som har förelegat.\r\nUndersökning efter undersökning visar faktiskt att\r\nen majoritet av småbarnsföräldrarna i Sverige är\r\npositiva till ett vårdnadsbidrag.</pre><pre>Det handlar även om en tro på familjen. Jag är helt\r\növertygad om att det enda sättet att bygga upp ett\r\nsamhälle som fungerar är att föra över goda normer\r\noch införa valfrihet i familjepolitiken.</pre><pre>Fru talman! Det här handlar om en möjlighet att ta\r\ntill vara på de viktiga år som man skulle vilja ha\r\ntillbringat mer med sina barn, viktiga år som man\r\ninte saknar förrän barnen plötsligt är utflugna. Det\r\när alltså mot bakgrund av detta som vi vill införa ett\r\nvårdnadsbidrag, inte för rikspolitikers eller för\r\nandra förtroendevaldas skull utan för föräldrarnas\r\noch för barnens skull. Därför är det nödvändigt\r\nmed ett vårdnadsbidrag. Även barnomsorgslagen\r\nförutsätter därför att det införs ett vårdnadsbidrag.</pre><pre>Jag vill rikta en uppmaning till kammarens\r\nledamöter att göra allt för att få majoritet för den\r\nborgerliga utskottsminoritetens förslag. Det vore\r\nen välkommen julklapp till svenska föräldrar och\r\nbarn. Jag hoppas också att vi skall kunna fortsätta\r\npå den väg som vi har slagit in på när det gäller\r\nfamiljepolitiken.</pre><pre>Fru talman! Jag vill avsluta med att önska alla en\r\nriktigt God jul.</pre><pre>Anf. 70  TALMANNEN:</pre><pre>Får jag rikta en vädjan om att hålla korta repliker.\r\nDå tjänar vi väldigt mycket tid.</pre><pre>Anf. 71  MAJ-INGER KLINGVALL (s)\r\nreplik:</pre><pre>Fru talman! Chatrine Pålsson talade med ett stort\r\nengagemang sig varm för ett vårdnadsbidrag. Hon\r\nsade att vi som inte tror på vårdnadsbidragets alla\r\nfördelar är oförskämda. Chatrine Pålsson bör läsa\r\nden rapport som den arbetsgrupp som Bengt\r\nWesterberg har tillsatt nyligen har lämnat.</pre><pre>Rapporten visar väldigt klart att de regler som\r\nföreslås skall gälla för vårdnadsbidraget är sådana\r\natt orättvisorna ökar och jämställdheten hotas.\r\nVårdnadsbidraget skall betalas ut till den som får\r\nbarnbidraget, och det är nästan i samtliga fall\r\nkvinnan. Hon blir skattskyldig för\r\nvårdnadsbidraget, men hon får inte lägga det som\r\ngrund vid beräkning av sjukpenning och pension.\r\nVårdnadsbidraget skall räknas som inkomst när\r\nman bedömer rätten till bl.a. bostadsbidrag,\r\nsocialbidrag och familjepenning. Detta gäller också\r\nför studerande.</pre><pre>Detta gör att om man på något sätt är beroende av\r\nsamhällets stöd, om man t.ex. är lågavlönad och har\r\nbostadsbidrag, får man behålla mindre av\r\nvårdnadsbidraget eller av de förmåner som man\r\nredan har. Om man däremot är högavlönad får man\r\nbehålla mer av vårdnadsbidraget.</pre><pre>Marginaleffekterna blir mycket stora, särskilt för\r\nlågavlönade deltidsarbetande kvinnor. Här vill jag\r\nockså passa på att bemöta Rosa Östh som var inne\r\npå detta med att gå ner i arbetstid. Om en\r\nhemarbetande tvåbarnsmamma börjar arbeta\r\ntrekvartstid och har sina barn på dagis, då får hon\r\nbetala 10 % av lönen. Vinnare är den familj som\r\nhar en rik man och som ändå har råd att ha en fru\r\nhemma. Den familjen får oreducerat bidrag.</pre><pre>Anf. 72  CHATRINE PÅLSSON (kds)\r\nreplik:</pre><pre>Fru talman! Maj-Inger Klingvall hänvisade till\r\nKommunalarbetarförbundets rapport. Jag menar\r\natt Kommunalarbetarförbundet inte har räknat\r\nkorrekt. Självfallet kommer förslaget att utformas\r\nså, att det lönar sig att arbeta, enligt vårt sätt att se.\r\nDen stora skillnaden är att svenska föräldrar ges en\r\nchans att välja hur man skall ta hand om deras barn\r\noch vem som skall göra det. Vinnare blir därmed\r\nbarnen.</pre><pre>Den grupp som har arbetat med detta har nogsamt\r\nuttalat att det inte har funnits någon politisk\r\nförankring. Propositionen är ju inte framlagd. Man\r\narbetar med den. Också jag har hört till dem som\r\nhar varit kritisk mot den utformning som förslaget\r\nhar fått. Men vi har sagt att ingen skall förlora på\r\nett vårdnadsbidrag. Alla som vill fortsätta att anlita\r\nkommunens barnomsorg skall självfallet kunna\r\ngöra det. Men de som vill ordna sin barnomsorg på\r\nnågot annat sätt skall ha samma självklara rätt till\r\ndet.</pre><pre>Fru talman! Därför tycker jag att det är viktigt att\r\nvi inväntar propositionens förslag innan vi dömer ut\r\nett förslag som ännu inte är något regeringsförslag.</pre><pre>Anf. 73  MAJ-INGER KLINGVALL (s)\r\nreplik:</pre><pre>Fru talman! Detta var alltså den av Bengt\r\nWesterberg tillsatta gruppens beräkningar. Efter\r\nalla turer genom åren med vårdnadsbidraget och de\r\nolika förslag som har lagts fram, tror jag tyvärr inte,\r\nChatrine Pålsson, att det händer något underverk i\r\nnågon proposition som skulle leda till en\r\nvårdnadsbidragskonstruktion som inte innehåller\r\ndessa nackdelar. Tyvärr leder inte ett\r\nvårdnadsbidrag till ökad valfrihet utan till mindre\r\nvalfrihet.</pre><pre>Anf. 74  CHATRINE PÅLSSON (kds)\r\nreplik:</pre><pre>Fru talman! Jag vill då fråga Maj-Inger Klingvall\r\nom det anses rättvist ur socialdemokratiskt\r\nperspektiv att om man väljer att vara hemma och ta\r\nhand om sina barn -- även om man gör det på\r\nheltid -- är det värt 0 kr, men om man anlitar den\r\nkommunala barnomsorgen subventioneras detta av\r\nsamhället. Är detta socialdemokratisk politik, att\r\nman inte själv får välja? Tycker inte\r\nsocialdemokraterna att det arbete som föräldrarna\r\nutför när de visar omsorg om sina barn är värt en\r\nenda krona?</pre><pre>Anf. 75  EVA ZETTERBERG (v) replik:</pre><pre>Fru talman! Chatrine Pålsson tog i sitt anförande\r\nupp nästan uteslutande fördelarna med ett\r\nvårdnadsbidrag. Jag har uppfattat det förslag som\r\nvi nu behandlar så, att det huvudsakligen skulle\r\nhandla om en lag om barnomsorg.</pre><pre>Jag vill fråga Chatrine Pålsson, som vädjar till\r\nkammaren att rösta på den borgerliga\r\nreservationen till förmån för vårdnadsbidrag: Är\r\ninte lagen om barnomsorg viktig? Är det för kds\r\nviktigare att gå igenom några allmänna principer\r\nom vårdnadsbidrag än att äntligen få till stånd en\r\nlag om barnomsorg?</pre><pre>Anf. 76  CHATRINE PÅLSSON (kds)\r\nreplik:</pre><pre>Fru talman! Det är mycket enkelt. Om man fattar\r\nbeslut om en barnomsorgslag och vill ha verklig\r\nvalfrihet, förutsätter detta ett vårdnadsbidrag.\r\nDärför har dessa frågor med all tydlighet med\r\nvarandra att göra. Jag tror, fru talman, att om Eva\r\nZetterberg hade läst vad vi har skrivit, skulle det ha\r\nstått helt klart för henne att det ena förutsätter det\r\nandra.</pre><pre>Anf. 77  Socialminister BENGT\r\nWESTERBERG (fp):</pre><pre>Fru talman! Det finns få politiska frågor som är så\r\nladdade som familjepolitiken. Det visar sig inte\r\nminst av att det nu är ovanligt mycket folk i\r\nkammaren i samband med en sakdebatt, något som\r\nnaturligtvis är mycket glädjande. Kanske kommer\r\njag att göra er besvikna, eftersom jag nu tänker\r\nbörja med att tala om sakfrågan.</pre><pre>I våras besökte jag en kommun i Italien för att\r\nstudera barnomsorg. Under ett par dagar träffade\r\njag drygt tio kvinnor. Ingen av dem hade familj.\r\nBara en enda hade ett barn. Jag frågade om det var\r\nen tillfällighet eller om detta var ett mönster i\r\nItalien. Som många av er vet var det ingen\r\ntillfällighet, utan det är ett mönster.</pre><pre>Många kvinnor i europeiska länder, i Japan, i USA\r\noch på många andra håll tvingas i dag välja mellan\r\natt göra yrkeskarriär och att ha familj. Som ett\r\nresultat av det här har i Europa födelsetalen sjunkit\r\noch ligger nu ofta nere på ungefär 1,3--1,4. Som jag\r\nnoterade i partiledardebatten tidigare i dag är det\r\ninte tillräckligt för att reproducera en befolkning.\r\nDet är även något som bekymrar många människor\r\nnere i Europa.</pre><pre>I Sverige däremot finns det praktiskt taget inga\r\nkvinnor som känner detta tvång. För dem handlar\r\ndet inte om ett val mellan yrke och familj utan om\r\nbåde--och. Trots att Sverige har den högsta\r\nkvinnliga förvärvsfrekvensen i Europa har vi de\r\nnäst högsta födelsetalen. En viktig förklaring till att\r\ndet är så är att vi i Sverige har fört en mycket\r\nframgångsrik familjepolitik, med en generös\r\nföräldraförsäkring, en väl utbyggd barnomsorg och\r\nett bra barnbidrag som hörnstenar. Det skall vi\r\nnaturligtvis bygga vidare på.</pre><pre>Den familjepolitiska proposition som kammaren\r\ndiskuterar i dag och så småningom skall besluta om\r\ninnebär inget brott mot den hittills förda\r\nfamiljepolitiken utan en utveckling av och ett\r\nkomplement till den. Propositionen innehåller tre\r\ncentrala delar: för det första en barnomsorgsgaranti\r\nför barn från ett års ålder, för det andra ett\r\nvårdnadsbidrag för barn mellan ett och tre års ålder\r\noch för det tredje -- vilket nästan alla talare hittills\r\nhar glömt att nämna -- en stimulans för pappor att\r\nta vara på sin föräldraledighet.</pre><pre>Till de båda senare förslagen, vårdnadsbidraget och\r\npappastimulansen, skall vi återkomma mer i detalj\r\nunder våren. Låt mig i detta sammanhang bara göra\r\nett påpekande, närmast föranlett av en\r\nreplikväxling mellan Chatrine Pålsson och Maj-\r\nInger Klingvall alldeles nyss.</pre><pre>Ett vårdnadsbidrag kan enligt min uppfattning\r\nbidra till att öka valfriheten för vissa familjer.\r\nFramför allt minskar det den ekonomiska förlusten\r\nför de familjer som redan i dag, trots det stora\r\nekonomiska avbräck som det innebär, låter en av\r\nföräldrarna, vanligen mamman, stanna hemma\r\nunder en något längre tid, även efter det att\r\nföräldrapenningen har gått ut.</pre><pre>Socialdemokraternas alternativ till\r\nvårdnadsbidraget är en förlängd\r\nföräldraförsäkring. Jag tycker att båda dessa\r\nförslag har fördelar och nackdelar, men i bägge\r\nfallen handlar det om att tillföra familjerna ungefär\r\n50 000 kr per barn, ett belopp som de får behålla i\r\ndess helhet om de väljer att stanna hemma.</pre><pre>Jag tycker att det är mycket konstigt att beskriva de\r\nhär förslagen i termer av himmel och helvete -- var\r\ndet ena placeras beror på vem som talar. Det är\r\nnärmast ett uttryck för en grov demagogi, eftersom\r\ndet finns betydande likheter mellan förslagen.</pre><pre>Rosa Östh talade t.ex. om de ensamstående\r\nmammor som skulle kunna gå ned till deltidsarbete,\r\noch för den gruppen är säkerligen en förlängd\r\nföräldraförsäkring ett bättre alternativ än ett\r\nvårdnadsbidrag. Men ett sådant har i andra\r\nsammanhang mycket stora förtjänster.</pre><pre>Maj-Inger Klingvall påstod att en nackdel med\r\nvårdnadsbidraget var att det gav höga\r\nmarginaleffekter. Det är sant att det höjer\r\nmarginaleffekterna, men inte så mycket som\r\nföräldraförsäkringen, som har 100 %\r\nmarginaleffekt.</pre><pre>Dagens huvudämne är dock barnomsorgsgarantin,\r\nsom naturligtvis är oerhört viktig för\r\njämställdhetspolitiken. Att det är en politiskt\r\nkänslig fråga är alldeles klart, och därför känns det\r\ntillfredsställande att vi har kommit så långt som vi\r\nhar gjort. Jag tycker att uppslutningen kring denna\r\ndel av familjepolitiken har varit mycket glädjande i\r\ndenna debatt.</pre><pre>Det finns tre element i barnomsorgsgarantin: att\r\ngarantera att alla som vill ha plats i barnomsorgen\r\nfår en sådan plats, att garantera kvaliteten och att\r\ngarantera valfriheten. Vi är nu ganska nära full\r\nbehovstäckning totalt sett, men det finns\r\nkommuner i Sverige som släpar kraftigt efter. De\r\nfår nu ett år på sig för att försöka ta krafttag för att\r\nmöta den efterfrågan och de behov som finns ute i\r\nkommunerna.</pre><pre>Att det över huvud taget finns barnomsorg är\r\nnaturligtvis en grundläggande förutsättning för att\r\nman över huvud taget skall kunna tala om någon\r\nvalfrihet, men dessutom är det angeläget att\r\nföräldrarna själva får möjlighet att välja dagis eller\r\ndagmamma.</pre><pre>Det är också angeläget att de som arbetar inom\r\nbarnomsorgen kan få möjlighet att avgöra hur de\r\nskall arbeta. För många är det säkerligen en mycket\r\nbra lösning att arbeta som kommunalanställd i en\r\nkommunal barnstuga, men vi vet att det också finns\r\nmånga som tycker att de inte får tillräckligt utlopp\r\nför sitt engagemang, sin fantasi och sin arbetslust på\r\ndet sättet utan som föredrar andra driftsformer,\r\nt.ex. egenregiarbete. Jag tycker att det är angeläget\r\natt de får den möjligheten.</pre><pre>Detta har i många år varit en stridsfråga mellan oss\r\noch socialdemokraterna och är det uppenbarligen\r\nfortfarande. Formellt hänger man upp det på att\r\nkommunen måste få ha invändningar mot eller\r\nsynpunkter på den privata barnomsorg som\r\nbedrivs, men vi vet att det i verkligheten finns ett\r\ngrundläggande motstånd hos socialdemokraterna\r\nmot enskild barnomsorg. Det är bara efter hårda\r\ndebatter som de steg för steg har pressats tillbaka\r\npå denna punkt. De har hela tiden motarbetat de\r\nprivata alternativen.</pre><pre>Det är också viktigt att fastslå kvalitetskraven. Det\r\nfinns i dag en oroande utveckling på många håll i\r\nlandet. Jag vill understryka detta, som några\r\ndebattörer här har varit inne på.</pre><pre>För barnens skull är det oerhört angeläget att\r\nkommunerna sätter gränser. Det finns redan i dag\r\nkommuner som tillåter för stora barngrupper och\r\nför låg personaltäthet för att man skulle kunna tala\r\nom en rimlig kvalitet. Det är viktigt att slå larm och\r\natt förändra denna utveckling. De förskollärare\r\nsom känner oro i dag och som Maj-Inger Klingvall\r\ntidigare från denna talarstol citerade skall känna att\r\nde får ett stöd genom den lag som jag hoppas att\r\nriksdagen i dag skall besluta om.</pre><pre>Kvalitetskraven gäller självfallet för all\r\nbarnomsorg. Det understryks också på flera ställen\r\ni propositionen och i socialutskottets betänkande\r\natt man instämmer i detta. Det anförs i\r\nbetänkandets majoritetstext: ''Utskottet delar\r\nuppfattningen i propositionen att samma\r\nkvalitetskrav som för den kommunala\r\nbarnomsorgen bör gälla för enskilda förskolor,\r\nfritidshem och integrerad skolbarnsomsorg.''</pre><pre>På den punkten råder inga som helst delade\r\nmeningar, och jag förstår inte riktigt den diskussion\r\nsom pågår om detta i kammaren. Jag hoppas att\r\nandra gör det, särskilt ni som sedan skall votera i\r\ndenna fråga.</pre><pre></pre><pre>Att vi ställer kvalitetskrav innebär naturligtvis inte\r\natt vi säger nej till rationaliseringar. Det är fullt\r\nmöjligt att genomföra rationaliseringar och\r\nupprätthålla en god kvalitet. Det finns forskare i\r\nGöteborg, ekonomer och pedagoger i samverkan,\r\nsom har gjort omfattande studier för att undersöka\r\nsambandet mellan insatta resurser och kvalitet. De\r\nhar kunnat konstatera att det inte finns något\r\nentydigt samband. Vad man får ut av en barnstuga\r\nberor också mycket på hur man förvaltar de\r\nresurser som man sätter in i verksamheten.</pre><pre>I inledningen till den här diskussionen fördes en\r\nmystisk diskussion om någon arbetsgrupp som\r\nskulle ha diskuterats i en annan arbetsgrupp, om\r\njag förstod det rätt. Jag har inte informerats om\r\nnågon sådan arbetsgrupp och jag känner inte till\r\nden. Jag tycker att själva tanken på att man skulle\r\nha en arbetsgrupp som skulle syssla med det här, nu\r\nnär vi ligger långt fram i processen i regeringen, är\r\nganska konstig.</pre><pre>Efter Stefan Kihlbergs inlägg konsulterade jag Sten\r\nSvensson för att höra hur det faktiskt förhöll sig.\r\nHan sade att man har diskuterat frågan om att utse\r\nen arbetsgrupp för att bereda ärendet när det\r\nkommer till socialutskottet. Hur socialutskottet\r\nväljer att lägga upp sitt arbete tänker jag som\r\nsocialminister inte lägga mig i. Jag hoppas att\r\narbetet läggs upp så att man lotsar igenom de\r\npropositioner som jag förelägger riksdagen. I övrigt\r\nhar jag inga särskilda synpunkter.</pre><pre>Under den här något förvirrade diskussionen har\r\ndet förevarit kontakter mellan Ian Wachtmeister\r\noch Carl Bildt. Jag har förstått att TV redan har\r\nrapporterat om dessa kontakter. Carl Bildt har\r\nefter samråd med mig ställt i utsikt att vi från\r\nSocialdepartementet under arbetets gång skall\r\ninformera oppositionspartierna Ny demokrati,\r\nSocialdemokraterna och Vänsterpartiet om arbetet\r\nmed den framtida familjepolitiken. Det har jag\r\nsjälvfallet inga invändningar emot. Om vi genom\r\natt göra det kan lösa upp några knutar tycker jag att\r\ndet är utomordentligt bra. I slutändan, när vi har\r\nvoterat här i kammaren i dag, hoppas jag att vi har\r\nfått igenom en familjepolitisk reform som innebär\r\nen förstärkning av både valfrihet och jämställdhet.\r\nDet kommer jag som familjeminister att uppleva\r\nsom utomordentligt tillfredsställande.</pre><pre>(Applåder)</pre><pre>Anf. 78  MAJ-INGER KLINGVALL (s)\r\nreplik:</pre><pre>Herr talman! I mitt inledningsanförande uttryckte\r\njag mig mycket positivt om den del av det här\r\nförslaget som handlar om en utökad lagreglering i\r\nsocialtjänstlagen, där man lägger fast mål och\r\nkvalitetskrav när det gäller barnomsorgen. Det\r\ntycker vi socialdemokrater är ett bra förslag. Det vi\r\nbeklagar, och som Bengt Westerberg viftar bort, är\r\ndet enhälliga utskottsinitiativ som vi tog för att\r\nverkligen göra klart att samma kvalitetskrav gällde\r\nall barnomsorg, dvs. med hjälp av tillägget i 18 §.\r\nDe borgerliga partierna och socialministern tycker\r\nuppenbarligen att det saknar betydelse om tillägget\r\nstår där eller inte, vilket inte vi anser. Jag har litet\r\nsvårt att förstå socialministerns ställningstagande i\r\nden frågan.</pre><pre>Det vi däremot inte kan ställa upp på -- och det har\r\nframgått av debatten -- är att en fullständig\r\netableringsfrihet skall införas. Som vi ser det\r\nkommer kommunerna inte att kunna planera och\r\nutnyttja sina resurser på ett rationellt sätt. Det\r\nanser vi vara speciellt viktigt i det svåra ekonomiska\r\nläge som så många kommuner befinner sig i nu.\r\nMed det här förslaget från regeringen skall de\r\ntvingas att ge bidrag, till hundra procent, till alla\r\nalternativ som dyker upp. Det handlar inte om att\r\ntillgodose några behov, utan det handlar om att\r\nbetala notan för privata alternativ.</pre><pre>Vi tycker att det är rimligt att kommunerna får hitta\r\nsina lösningar, både verksamhetsmässigt och\r\nekonomiskt, och inte tvingas att bara vara\r\npenningutdelare. Förslaget om förändringen i\r\ndenna tillståndslag innebär att kommunernas\r\nhänder faktiskt blir bakbundna.</pre><pre>Först ställer Bengt Westerberg krav på\r\nkommunerna, men sedan får kommunerna inte en\r\nchans att leva upp till kraven, varken när det gäller\r\nmålkvalitet eller skyldighet att tillgodose behoven.</pre><pre>Ser inte socialministern några problem i denna\r\netableringsfrihet? Det vi redan kan se i form av\r\nskiktad barnomsorg är att de som har råd kan skaffa\r\nsig en barnomsorg med högre kvalitet. Utifrån den\r\nekonomiska situationen i kommunerna ser vi att\r\ndet här är en utveckling som nu alltmer börjar sätta\r\nfart.</pre><pre>Anf. 79  FÖRSTE VICE TALMANNEN:</pre><pre>Jag beklagar att det är svårt att höra. Vi har sagt\r\ndetta till teknikerna men de kan inte lösa\r\nproblemet. Detta betyder att privata samtal i\r\nlokalen inte är möjliga eftersom det stör talarna.\r\nJag hemställer också att talarna riktar sig mot\r\nmikrofonerna, annars kommer vi inte att höra\r\nvarandra.</pre><pre>Anf. 80  Socialminister BENGT\r\nWESTERBERG (fp):</pre><pre>Herr talman! Såvitt jag förstår råder det inga delade\r\nmeningar mellan oss om kvaliteten i den privata\r\nbarnomsorgen. Det står t.o.m. i den text som\r\nsocialutskottet har skrivit, och som Maj-Inger\r\nKlingvall och andra står bakom, att utskottet delar\r\nuppfattningen i propositionen att samma\r\nkvalitetskrav skall gälla för kommunal barnomsorg\r\nsom för privat. Att det är uppfattningen som\r\npresenteras i propositionen är väl tydligt nog?\r\nSåvitt jag förstår innebär yrkandet som har lagts\r\nfram bara att man går på propositionens linje, dvs.\r\ni sak samma linje som Maj-Inger Klingvall har\r\nföreslagit. Men som jag sade går denna diskussion\r\növer mitt huvud, och jag förstår inte skillnaden\r\nmellan de två alternativen, så det får klaras ut av\r\nandra debattörer.</pre><pre>Maj-Inger Klingvall tar upp frågan om\r\netableringsfriheten. Jag är förvisso inte överraskad\r\növer att Maj-Inger Klingvall, liksom\r\nSocialdemokraterna som parti, är emot\r\netableringsfrihet. Jag har fört denna diskussion\r\nmed Socialdemokraterna under hela min tid som\r\npartiledare, under nio år i Sveriges riksdag. De har\r\nalltid på olika sätt varit emot privata alternativ. De\r\nhar tyckt att frågan om privata alternativ är något\r\nsom kommunerna skall kontrollera och avgöra.</pre><pre>Maj-Inger Klingvall tycks vara väldigt orolig för att\r\nnågon privatperson skulle kunna komma in och\r\nstarta ett dagis i en kommun där det finns full\r\nbehovstäckning och på det sättet rycka undan\r\nresurser från kommunen. Men man kan ju bara\r\nstarta ett dagis om det finns barn som vill gå i detta\r\ndagis, annars får man inga som helst intäkter. Det\r\nmåste i så fall tyda på att det finns några föräldrar\r\nsom föredrar detta nya dagis framför något av de\r\netablerade. Då tycker jag att det är ganska rimligt\r\natt denna möjlighet för föräldrarna att välja ett\r\nalternativ som de bedömer som bättre för barnen\r\nöppnas.</pre><pre>Däremot tycker jag att det är lika viktigt att man\r\ninte genom avgifter skapar dagis bara för dem som\r\nhar tjocka plånböcker. Därför säger vi klart ifrån\r\natt kommunerna skall kunna ställa som krav på\r\nprivata dagis, för att de skall erhålla\r\nkommunbidrag, att de inte tar ut avgifter som\r\navviker oskäligt från de som kommunen tar ut. På\r\nden punkten skall det råda full valfrihet för alla.\r\nDet som hela tiden har varit syftet för oss är, att\r\nbåde öppna möjligheter för större mångfald och\r\nfler alternativ och att ge valfrihet till alla föräldrar --\r\noch inte bara till dem med feta plånböcker, vilket\r\nvar den faktiska situationen på detta område under\r\nSocialdemokraternas regim.</pre><pre>Anf. 81  MAJ-INGER KLINGVALL (s):</pre><pre>Herr talman! Först har vi frågan om den mening\r\nsom Bengt Westerberg citerade ur betänkandet.\r\nStycket som tar upp tillägget i fråga om 18 § tillkom\r\ni samband med att förslaget lades fram. Meningen\r\noch stycket fanns inte där innan vi var färdiga med\r\natt ta detta utskottsinitiativ. Det hänger alltså ihop\r\nmed paragrafförändringen.</pre><pre>Jag vill något kommentera den svenska\r\nfamiljepolitiken i stort, eftersom Bengt Westerberg\r\nockså passade på att kritisera min negativa\r\ninställning till etableringsfriheten. Det beror på den\r\nutveckling som vi befarar och som vi redan ser. Den\r\nutvecklingen går mot en barnomsorg som inte ser\r\nlikadan ut för alla barn när det gäller kvalitet och\r\nmöjligheter att tillgodose barns olika behov. Jag\r\ntyckte att det var intressant att höra Bengt\r\nWesterberg försvara den här familjepolitiken i\r\npartiledardebatten.</pre><pre>Men det stora hotet, som Bengt Westerberg\r\negentligen inte gick in på, är naturligtvis om den\r\ngemensamma värdegrunden rämnar när det gäller\r\nuppställningen på familjepolitiken. Det handlar\r\nnaturligtvis om att budgetunderskottet,\r\nkommunernas ekonomi och arbetslösheten rycker\r\nundan grunden för välfärdens och barnomsorgens\r\nfinansiering. Det är detta som gör att jag tycker att\r\nBengt Westerberg i så motto framstår som en\r\nmotsägelsefull politiker. Å ena sidan är Bengt\r\nWesterberg socialminister och talesman för barnen\r\noch å andra sidan är han vice statsminister i en\r\nregering som helt tycks ha tappat kontrollen över\r\nstatens ekonomi och arbetslösheten. Detta ser jag\r\nsom ett trovärdighetsproblem, Bengt Westerberg.</pre><pre>Jag vill avsluta min sista replik med att påminna om\r\nen debatt som vi hade här i kammaren den 17\r\ndecember 1991, alltså för två år sedan. Då inbjöd\r\nBengt Westerberg mig till en rundresa till privata\r\ndaghem. Denna rundresa skulle ske hösten 1992.\r\nÄnnu har inte denna inbjudan realiserats -- det har\r\nnu gått två år. Då undrar jag om Bengt Westerberg\r\nhar ångrat sig och om det inte finns någonting att\r\nvisa upp.</pre><pre>Anf. 82  Socialminister BENGT\r\nWESTERBERG (fp):</pre><pre>Herr talman! Låt oss bara stanna ytterligare ett\r\nögonblick vid kvaliteten på privata dagis. Jag vill\r\ncitera ett litet avsnitt: För att en enskild förskola,\r\nfritidshem eller integrerad skolbarnomsorg skall\r\nanses kunna ha en motsvarighet i kommunal regi\r\nkrävs att den uppfyller de kvalitetskrav som ställs\r\npå kommunens verksamhet.</pre><pre>Detta ingår i specialmotiveringen till det lagförslag\r\nsom jag har förelagt riksdagen. Det är det som\r\nligger bakom riksdagens formulering att utskottet\r\ndelar uppfattningen i propositionen om att detta\r\nkrav ställs. Det råder på denna punkt inga delade\r\nmeningar. Det har för övrigt vitsordats av flera\r\ntalare, innan jag steg upp i talarstolen, att det är på\r\ndet sättet. Hur sedan de olika alternativen ser ut\r\noch varför det finns alternativ får ni, som sagt var,\r\nklara ut i en annan debatt som är mer sofistikerad\r\nän vad jag kan delta i.</pre><pre>Maj-Inger Klingvall säger att vi har tappat\r\nkontrollen över ekonomin. Det är naturligtvis inte\r\nkorrekt, men däremot har vi stora ekonomiska\r\nproblem. I slutet på 80-talet kunde man förutse\r\ndetta. Jag hade då åtskilliga diskussioner med\r\nsocialdemokrater om den felaktiga utformningen\r\nav den socialdemokratiska politiken som då ledde\r\nfram till en överhettning i ekonomin. Jag vet att jag\r\ni sådana debatter, på presskonferenser och i andra\r\nsammanhang sade: På grund av att politiken nu får\r\nen felaktig utformning, kommer vi om några år att\r\nfå stora ekonomiska problem i ekonomin. Där\r\nsitter vi nu.</pre><pre>Men vi är i full färd med att reparera skadorna. Vi\r\nkan nu se klara ljuspunkter i ekonomin. Jag\r\nnämnde tidigare den undersökning som Statistiska\r\ncentralbyrån har publicerat i dag. Den visar att\r\nmänniskor i Sverige nu är mer optimistiska än vad\r\nde har varit under de senaste 20 åren, dvs. sedan\r\n1973. Jag tycker ändå att det är något som ger\r\nanledning att våga tro att de åtgärder som\r\nregeringen har vidtagit -- ibland kontroversiella --\r\nbörjar ge resultat.</pre><pre>Jag beklagar att jag faktiskt hade glömt bort\r\ninbjudan till Maj-Inger Klingvall att åka runt och\r\ntitta på privata dagis. Men jag tycker fortfarande att\r\ndet är en utmärkt idé, därför att det finns verkligen\r\nmycket att visa upp. Så låt oss ganska snart ta\r\nkontakt för att se om vi kan lägga upp en liten turné\r\ntillsammans, där vi kan titta på goda exempel.\r\nDetta är dock förenat med ett villkor, nämligen att\r\nMaj-Inger Klingvall, om det visar sig att dessa dagis\r\när bra, lovar att sluta tala som hon har gjort i dag\r\noch i stället talar väl om privata dagis i\r\nfortsättningen.</pre><pre>Anf. 83  STEFAN KIHLBERG (nyd) replik:</pre><pre>Herr talman! Inledningsvis berättade statsrådet om\r\nen Italienresa, där han lärde sig att italienska\r\nkvinnor inte reproducerar sig i den utsträckning\r\nsom Bengt Westerberg tycker är lagom. Han gjorde\r\nsedan jämförelsen med svenska kvinnor som har en\r\nförhållandevis hög förvärvsfrekvens och högre\r\nreproduktionstakt, dvs. att de föder relativt många\r\nbarn. Detta skulle i mycket stor utsträckning vara\r\nden svenska föräldraförsäkringens förtjänst.</pre><pre>Nej, statsrådet Westerberg, jag kan försäkra att det\r\nhandlar om avsevärt mycket starkare krafter än så.\r\nDet handlar om naturkrafter och biologi. De allra\r\nflesta män och kvinnor vill föröka sig och ha barn.\r\nDe vill bilda familj. Detta är krafterna. De flesta\r\nvill också ta ansvar för vad de har gjort. De vill\r\nockså förverkliga sig själva och förvärvsarbeta.\r\nMen de måste inte göra allt samtidigt. Det går att\r\ndela in livet i olika skeden. Därför är valfriheten så\r\nviktig. Därför slåss vi för valfriheten. Man skall inte\r\ntvingas att göra allting samtidigt. Valfriheten skulle\r\nöka med vårt förslag.</pre><pre>Sedan säger sig statsrådet litet lätt ironiskt inte\r\nkänna till några arbetsgrupper, att han inte är\r\ninformerad och att det hela skulle ligga inom\r\nutskottets ram. Helt fel, statsrådet Bengt\r\nWesterberg! Om nu internkommunikationerna i\r\nregeringssystemet inte fungerar, är det i och för sig\r\nett problem. Men det är inte mitt problem.</pre><pre>Vi som deltog i förhandlingarna har inga som helst\r\ndissonanser i vår uppfattning om innehållet i\r\nförhandlingsöverenskommelsen. Det är det\r\ncentrala.</pre><pre>Statsrådets deklaration om att litet allmänt\r\ninformera låter nästan gulligt. Eftersom Bengt\r\nWesterberg har varit i den här branschen ganska\r\nlänge borde han känna till att man inte behöver\r\nförhandla sig till att bilda en grupp inom utskottets\r\nram. Det är en självklarhet att man inom utskotten\r\nbildar de arbetsgrupper man vill osv. Att det inte\r\nskulle vara så faller på sin egen orimlighet, eller tror\r\nmöjligen statsrådet att vi är så korkade? I så fall kan\r\njag försäkra att det är vi inte. Vi blev många gånger\r\nlurade i inledningen i det här huset, men vi har\r\nfaktiskt lärt oss väldigt mycket av det smutsiga spel\r\nsom pågår, att det är okej att luras. Men det är det\r\ninte i vår värld. Där gäller handslag, öppna visir och\r\nuppriktighet.</pre><pre>Därför blir min fråga: Står statsrådet Westerberg\r\nbakom den förhandlingsuppgörelse som slöts av\r\ndem som regeringen själv legitimt hade utsett, till\r\nvilka man delegerade att fullfölja de här\r\nförhandlingarna? Gäller den\r\nförhandlingsuppgörelsen för Bengt Westerberg?</pre><pre>Anf. 84  Socialminister BENGT\r\nWESTERBERG (fp):</pre><pre>Herr talman! Jag deltog inte i de här\r\ndiskussionerna, utan det var Sten Svensson och\r\nGöran Hägglund som företrädde regeringssidan,\r\nom jag så får säga. Därför har jag naturligtvis\r\nkontrollerat med Sten Svensson och Göran\r\nHägglund också efter det att Stefan Kihlberg höll\r\nsitt tal i dag. Det är förvisso dissonanser mellan\r\nStefan Kihlberg och dessa båda herrar om vad som\r\nsades. Jag har refererat vad Sten Svensson har sagt,\r\noch Göran Hägglund har instämt på denna punkt.\r\nDet är mycket lätt att kontrollera, vilket även\r\nStefan Kihlberg kan göra här i kammaren.</pre><pre>Bortsett från allt annat är läget att vi nu arbetar som\r\nmest intensivt med denna lagrådsremiss som skall\r\nbli klar omkring årsskiftet. Arbetet är slutfört. Att\r\ni det läget i regeringen tillsätta en arbetsgrupp för\r\natt fullfölja en sista justering av arbetet är inte\r\nmeningsfullt. Vi kommer inte att kunna hålla\r\ntidsplanen, om vi skall göra det. Det har bedömts\r\nvara mycket angeläget, inte minst från de partier\r\nsom Göran Hägglund och Sten Svensson\r\nföreträder. Därför är jag alldeles övertygad om att\r\nde inte har träffat någon uppgörelse med Stefan\r\nKihlberg, vilken skulle ha inneburit att detta arbete\r\nskulle försenas. Det naturliga är naturligtvis att vi\r\nnu publicerar lagrådsremissen när den blir klar och\r\nså småningom också propositionen. Vi skall mot\r\nbakgrund av de samtal som Ian Wachtmeister och\r\nCarl Bildt har fört, som jag här också har blivit\r\nombedd att kommentera, självfallet se till att Ny\r\ndemokrati, Socialdemokraterna och Vänsterpartiet\r\nfår information om hur detta arbete fortlöper.</pre><pre>Herr talman! Om Stefan Kihlberg tror att de låga\r\nfödelsetalen i Italien beror på att de där har sämre\r\nnaturdrifter än vad vi har i Skandinavien är han\r\nfaktiskt ute och cyklar. Det är möjligt att Stefan\r\nKihlberg vet allt om hur man hanterar det här med\r\narbetsgrupper i utskott och sådana saker. Om detta\r\nvet han mycket mer än jag. Men jag vågar faktiskt\r\nplocka fram ett antal experter som kan tala om för\r\nStefan Kihlberg att naturdrifterna är ganska jämnt\r\nfördelade över de europeiska länderna och att det\r\nmåste finnas andra förklaringar till skillnaderna.</pre><pre>(Applåder)</pre><pre>Anf. 85  STEFAN KIHLBERG (nyd) replik:</pre><pre>Herr talman! Det behöver inte statsrådet\r\nWesterberg göra. Jag är fullständigt övertygad om\r\natt det inte skiljer särskilt mycket när det gäller\r\ndessa naturkrafter eller drifter, om man så vill.</pre><pre>Om man vill missförstå, statsrådet, är det inga\r\nproblem. Det tycker jag att statsrådet Westerberg\r\nhar visat sig vara något av ekvilibrist på att göra,\r\nvilket också bekräftas av grundproblemet,\r\nnämligen att han inte ens klarar av att\r\nkommunicera med Sten Svensson och Göran\r\nHägglund.</pre><pre>Låt mig göra detta fullständigt klart, eftersom\r\nstatsrådet uppenbarligen missförstod vad jag\r\nsade -- det kan ju finnas andra som har samma\r\nillvilliga uppsåt. Jag har inte uttalat mig om\r\nvalfriheten i Italien. Jag tror att den är ganska liten.\r\nVi menar att en valfrihet i linje med vad vi vill skapa\r\ni Sverige definitivt inte påverkar\r\nreproduktionstalen neråt. Jag är fullständigt\r\növertygad om att man inte heller i Italien skulle ha\r\nnågra problem med detta om man hade en äkta\r\nvalfrihet. Det är ju problemet, att man där inte har\r\nnågon valfrihet.</pre><pre>Låt mig återigen konstatera att det inte är något\r\nproblem för oss som slöt förhandlingsuppgörelsen.\r\nProblemet är att ett statsråd i Socialdepartementet,\r\ntillika vice statsminister, går ut och påstår saker\r\nutan att över huvud taget ens känna till dem. Det\r\ntycker jag är anmärkningsvärt. Jag förväntar mig\r\nfaktiskt litet mer.</pre><pre>Vi fyra slöt överenskommelsen -- Leif Bergdahl var\r\nmed också -- och vi är överens om vad detta\r\ninnebar, vilken avsikten var. Därför kvarstår min\r\nfråga: Kan statsrådet Bengt Westerberg tänka sig\r\natt lita på andra medarbetare, som har fått sig\r\nuppgiften delegerad att sluta en överenskommelse\r\noch som har gjort det? Vi står fast vid vår del, men\r\nsom jag förstår det gör Bengt Westerberg det inte.</pre><pre>Anf. 86  Socialminister BENGT\r\nWESTERBERG (fp):</pre><pre>Herr talman! Jag litar på de personer jag har talat\r\nmed, Sten Svensson och Göran Hägglund.</pre><pre>Någon arbetsgrupp för att förbereda den här\r\npropositionen kommer inte att tillsättas, utan\r\nberedningsarbetet kommer precis som vi hittills har\r\nplanerat att fullföljas inom Socialdepartementet\r\noch regeringskansliet i övrigt. Vi skall se till att Ny\r\ndemokrati och övriga oppositionspartier får\r\ninformation om hur arbetet fortskrider inom\r\nregeringen. Det är ett något ovanligt grepp, men vi\r\nställer naturligtvis upp också på ovanliga grepp om\r\ndet kan tillfredsställa några krafter här i kammaren.</pre><pre>Så är läget. Hur utskottet sedan väljer att hantera\r\nfrågan får ni diskutera inom socialutskottet.</pre><pre>Det var inte så, herr talman, att jag försökte\r\nmissförstå Stefan Kihlberg. Jag gick tillbaka till\r\nmina anteckningar. Jag gjorde ganska noggranna\r\nanteckningar, eftersom uttalandena var rätt\r\nsensationella. Stefan Kihlberg sade att\r\nförhållandena i Italien berodde på ''andra krafter'',\r\n''naturkrafter'' var det uttryck som användes.</pre><pre>Det är alldeles uppenbart att skälet till att\r\nkvinnorna i Italien upplever att de inte har någon\r\nvalfrihet är att de vet, att om de väljer familj och\r\nbarn kan de inte förvärvsarbeta, eftersom det inte\r\nfinns någon bra föräldraförsäkring, och framför allt\r\nfinns det inte någon väl utbyggd barnomsorg. I\r\nSverige behöver kvinnorna däremot inte göra det\r\nvalet. Här kan kvinnorna vara förvärvsarbetande\r\noch vara borta från arbetet ett helt år -- kvinnor och\r\nmän kan t.o.m. dela på denna ledighet under ett\r\nhelt år och ta hand om barnen fram till ett års\r\nålder -- och därefter har man möjlighet att få\r\nbarnomsorg, om man så önskar. Vill man välja ett\r\nannat alternativ står naturligtvis även den\r\nmöjligheten var och en fritt.</pre><pre>Det måste ju finnas några naturliga, rimliga\r\nförklaringar till att man i Italien och i många andra\r\nländer i Europa har födelsetal på 1,3 eller 1,4. Det\r\nhandlar inte om vad jag tycker är lagom. Jag\r\nkonstaterar att de själva upplever detta som ett\r\nbekymmer, eftersom det inte räcker för att\r\nreproducera den egna befolkningen. I Sverige har\r\nvi däremot ett genomsnittligt födelsetal på 2 barn\r\nper kvinna, och detta är ett resultat av en\r\nframgångsrik familjepolitik, som vi nu skall\r\nkomplettera på olika sätt men naturligtvis inte riva\r\nner.</pre><pre>Anf. 87  EVA ZETTERBERG (v) replik:</pre><pre>Herr talman! Bengt Westerberg har välgörande\r\nbeskrivit vikten av att kvinnor har möjlighet att\r\nvälja både arbete och barn, medan Stefan Kihlberg\r\nuppenbarligen anser att det är andra modeller som\r\nskall gälla. Om jag rätt förstod det Stefan Kihlberg\r\nsade om ''en period i ens liv'' får väl vi kvinnor vänta\r\ntill pensionsåldern med att skaffa barn. Det är ju\r\nden period då man inte avkrävs något arbete. För\r\negen del tycker jag att det är litet länge att behöva\r\nvänta till 65.</pre><pre>Till Bengt Westerberg vill jag ställa några frågor. I\r\nBengt Westerbergs anförande talades det väldigt\r\nlitet om ekonomin, ekonomin för hur\r\nbarnomsorgslagen skall genomföras och ekonomin\r\nför hur vårdnadsbidraget skall genomföras. Jag\r\nefterlyser en beskrivning av hur man skall klara av\r\natt genomföra båda dessa reformer, när\r\nvårdnadsbidraget inte är finansierat. Jag är mycket\r\norolig för hur man i kommunerna skall kunna klara\r\nav att dessutom höja kvaliteten. Det är av allra\r\nstörsta vikt att kvaliteten höjs på sina håll inom\r\nbarnomsorgen, och jag talade ju tidigare också om\r\nett krispaket.</pre><pre>Vad kommer Bengt Westerberg att säga till\r\nkommuner som i dag inte klarar att hålla den\r\nservice man har haft hittills? Det har i debatten\r\nnämnts flera exempel på hur det står till ute i\r\nkommuner där man har ökat antalet barn i\r\nbarngrupper, minskat personal och haft stora\r\nomflyttningar. Hur kommer Bengt Westerberg att\r\nagera för att de skall kunna höja kvaliteten?\r\nVänsterpartiet har lagt fram ett förslag om att en\r\nkommunakut inrättas, för att de kommuner som\r\ninte klarar av att hålla en hygglig service skall få en\r\nmöjlighet till ytterligare statsbidrag just för det\r\nändamålet. Hur tänker regeringen och Bengt\r\nWesterberg ordna den saken?</pre><pre>Anf. 88  Socialminister BENGT\r\nWESTERBERG (fp):</pre><pre>Herr talman! Låt mig börja med finansieringen av\r\nvårdnadsbidraget. Regeringen har naturligtvis, när\r\nvi har arbetat fram den budget som skall föreläggas\r\nriksdagen i början av nästa år, tagit hänsyn till\r\nfinansieringen av vårdnadsbidraget, precis som vi\r\nnär vi lade fram budgeten förra året tog hänsyn till\r\nden handikappreform som vi hade förslagit och som\r\nkostade ungefär lika mycket som vårdnadsbidraget.</pre><pre>Man kan ju säga att man när man har ett\r\nbudgetunderskott aldrig skulle kunna genomföra\r\nnågon reform över huvud taget, men regeringens\r\ninställning har varit att vissa angelägna reformer\r\nändå bör kunna genomföras genom\r\nomprioriteringar i budgeten. Det är på det sättet vi\r\nhar valt att finansiera också vårdnadsbidraget.</pre><pre>Budgeten kommer att presenteras den 10 januari.\r\nDet kommer inte att gå att se precis vilka\r\nbudgetförstärkningar som har finansierat just\r\ndenna reform, lika litet som man kunde utläsa vilka\r\nbudgetförstärkningar som finansierade\r\nhandikappreformen. I de sammantagna\r\nbudgetförstärkningar som vi har gjort finns alltså\r\ndetta beaktat.</pre><pre>Herr talman! Jag vill också gärna kommentera\r\nfrågan om hur kommunerna skall klara uppgiften.\r\nKommunerna står inför viktiga uppgifter på många\r\nområden -- det handlar om barnomsorg men också\r\nom äldreomsorg, skola, handikappomsorg och\r\nannat. Det är naturligtvis en ofta ganska knepig\r\nsituation som kommunerna befinner sig i. Det\r\npågår emellertid också ett väldigt förnyelsearbete\r\nute i kommunerna, där man försöker effektivisera\r\nanvändningen av resurserna.</pre><pre>Jag refererade i mitt huvudanförande en\r\nundersökning som nyligen har gjorts i Göteborg av\r\nekonomer och pedagoger och där man just har\r\npåvisat att det går att bedriva också barnomsorg\r\nmer eller mindre effektivt. Det finns inget enkelt\r\noch entydigt samband mellan insatta resurser och\r\nuppnådda resultat. Naturligtvis måste alla\r\nkommuner eftersträva att nå så god kvalitet som\r\növer huvud taget är möjligt med begränsade\r\nresurser.</pre><pre>Skulle man i det yttersta nödfallet hamna i den\r\nsituationen att det inte finns rationaliseringar och\r\neffektiviseringar att ta till för att möta behoven, då\r\nfinns naturligtvis alltid den ventil som kommunerna\r\nhar, nämligen att använda skatteinstrumentet. I\r\nvissa kommuner tror jag att det är nödvändigt att\r\ngöra det ganska snart, eftersom man befinner sig i\r\nen mycket mycket utsatt situation.</pre><pre>Anf. 89  EVA ZETTERBERG (v) replik:</pre><pre>Herr talman! Jag delar Bengt Westerbergs\r\nuppfattning att man skall kunna genomföra viktiga\r\nreformer även om ekonomin är svag, eftersom\r\ndessa reformer är så pass angelägna. Jag delar\r\nockså uppfattningen att man då får omprioritera.\r\nDet jag oroar mig för, Bengt Westerberg, är att den\r\nomprioriteringen kommer att gå ut just över\r\nbarnomsorgen, att det är därifrån som de 6\r\nmiljarderna skall hämtas.</pre><pre>Jag är glad över Bengt Westerbergs besked att\r\nkommunerna sannolikt behöver ta ut mer i skatt för\r\natt kunna klara uppgiften att behålla en bra\r\nkvalitet. Frågan är ju vad som kommer att hända\r\nmed de kommunerna, eftersom man från\r\nregeringens sida har sagt att de kommuner som\r\nhöjer skatten inte skall kunna få extra statsbidrag.\r\nHur går det ihop? Också jag tror nämligen att det\r\npå sina håll är nödvändigt med en skatteökning.</pre><pre>Bengt Westerberg gav en inbjudan till Maj-Inger\r\nKlingvall att åka på rundresa till privata daghem för\r\natt se hur hög kvalitet de håller. Jag vill då gärna\r\nreplikera en inbjudan till Bengt Westerberg att så\r\nsnart som möjligt följa med mig till olika\r\nkommunala daghem här i Stockholmstrakten för\r\natt se just de stora barngrupperna med fåtalig\r\npersonal, för att se hur barn har flyttats om, för att\r\nträffa föräldrar som i dag är väldigt missnöjda och\r\noroade och träffa de föräldrar som i dag inte har\r\nkvar någon plats på mellanstadieverksamheten\r\ninom skolans ram. En sådan rundtur skulle jag\r\ngärna bjuda Bengt Westerberg på, för att han direkt\r\nskulle kunna se de problem som finns. Det vore\r\nockså angeläget att göra det mycket snart. Det är\r\nnämligen många som är oroade och har fog för sin\r\noro.</pre><pre>Anf. 90  Socialminister BENGT\r\nWESTERBERG (fp):</pre><pre>Herr talman! Jag kan i viss utsträckning dela Eva\r\nZetterbergs oro för att prioriteringarna skulle ha\r\nkunnat gå ut över barnomsorgen om vi inte hade\r\nfått denna lag. Det viktiga med lagen är ju att vi där\r\nlägger fast kvalitets- och kvantitetskrav samtidigt.\r\nDet här kommer, som jag sagt, att bli ett starkt stöd\r\nför de förskollärare och föräldrar som i dag känner\r\nen stor oro för den oacceptabla nedrustning som på\r\nsina håll sker inom barnomsorgen.</pre><pre>Det här är mitt svar på Eva Zetterbergs fråga. Det\r\nhär är vårt gemensamma svar och vårt sätt att ställa\r\nkrav på kommunerna att upprätthålla kvaliteten.</pre><pre>Det skulle bli väldigt mycket resande, det har jag\r\nförstått, om jag skulle åka med Eva Zetterberg\r\nockså -- men det vore mycket trevligt. Jag kan dock\r\nlugna Eva Zetterberg genom att säga att jag har\r\nbesökt väldigt många daghem -- också offentliga\r\ndaghem och även daghem som har passerat vad jag\r\nvill påstå är gränsen för en acceptabel kvalitet.</pre><pre>För bara någon månad sedan var jag i Gottsunda i\r\nUppsala, som är ett exempel på att man är på väg\r\natt passera gränsen för i alla fall en acceptabel\r\nkvalitet. Tidigare i år var jag i Biskopsgården i\r\nGöteborg, som är ett annat exempel på\r\nextremvärde i den inventering som Socialstyrelsen\r\nhåller på med. I vissa grupper har man där över 20\r\nbarn på två förskollärare. Detta är enligt min\r\nmening inte acceptabel kvalitet.</pre><pre>När jag i propositionen och här i debatten säger att\r\ndet finns kommuner som har anledning att nu sätta\r\nin resurser för att förbättra kvaliteten är det bl.a.\r\ndessa bägge exempel som jag tänker på.</pre><pre>Anf. 91  BO HOLMBERG (s):</pre><pre>Herr talman! Jag avstår från att yttra mig.</pre><pre>Anf. 92  MARGARETA WINBERG (s):</pre><pre>Herr talman! Jag avstår från att yttra mig.</pre><pre>Anf. 93  IAN WACHTMEISTER (nyd):</pre><pre>Herr talman! Först en icke oväsentlig information.</pre><pre>Enligt uppgift från hög ort är ''arbetsgrupp'' en\r\nterm som inom den officiella politiska världen\r\ninnebär: direktiv; sekreterare; tar lång tid.</pre><pre>I den värld som jag och alla i Ny demokratis\r\nriksdagsgrupp kommer från är ''arbetsgrupp'' en\r\ngrupp som arbetar. Den sortens arbetsgrupp enades\r\nvi om tillsammans med regeringens representanter.\r\nMen vi enades inte om att någonting skulle ske\r\nenbart i utskottet, som Bengt Westerberg sade.</pre><pre>Det är riktigt att statsministern nyss kontaktat mig\r\nett par gånger. Han påpekade att det är hans ord --\r\nregeringschef m.m. som han är -- som gäller. Han\r\nvet nu att en överenskommelse har träffats mellan\r\nde fyra, här omnämnda, personer, precis som\r\nStefan Kihlberg redogjorde för i denna talarstol.</pre><pre>Statsministern har inga problem med att utlova\r\nkontakter både nu på beredningsstadiet och senare\r\nefter lagrådsremiss m.m. Ärendet ligger för\r\nnärvarande dessutom, enligt en uppgift jag fick, i\r\nstatsrådsberedningen.</pre><pre>Det kommer att bli underhandskontakter. Det blir\r\narbete, och detta lär ske i grupp med\r\nstatsrådsberedningen m.fl.</pre><pre>Statsministern sade vidare att jag kunde meddela\r\ndetta i denna kammare. Jag kan också konstatera --\r\nvilket han inte sade, men som andra här har låtit\r\ngöra klart för oss -- att det inte är en sådan skriande\r\ntidsbrist i denna fråga som Bengt Westerberg angav\r\nhär. Det vore helt orealistiskt att kds -- som väl, i\r\nvarje fall i vissa delar, är det mest angelägna\r\npartiet -- av egen vilja skulle driva frågan rakt ner i\r\ndiket.</pre><pre>Jag räknar med att vi har blivit, och kommer att bli,\r\ntillgodosedda på det sätt som Stefan Kihlberg\r\nefterlyste. Jag har därför bett Ny demokratis\r\nriksdagsgrupp att ändra sitt beslut.</pre><pre>Jag vill understryka här att jag gör detta därför att\r\njag tror Carl Bildt, statsministern, på hans ord. Och\r\nhan har fått mycket tydliga ord från mig som han\r\nhar all anledning att tro på. Skulle denna slutsats\r\nvara felaktig har regeringen själv skapat en\r\nregeringskris som den inte lär komma ur.</pre><pre>Vi i Ny demokrati är mycket glada och trevliga,\r\nmen vi är oerhört seriösa när det gäller handslag\r\noch avtal -- såväl skriftliga som muntliga.</pre><pre>(Applåder)</pre><pre>Anf. 94  Socialminister BENGT\r\nWESTERBERG (fp):</pre><pre>Herr talman! Det låter alldeles utmärkt det här. Jag\r\nvet inte riktigt vad ''arbete i grupp'' innebär -- om\r\ndet är ett slags moderatnydemokratiarbetsgrupp\r\nsom skall träffas och prata eller vad det är. Men vi\r\nfår väl se vad det kan innebära.</pre><pre>För min del kommer det, som jag sade, och arbetet\r\nbedrivs inom Socialdepartementet, att lämnas\r\nlikvärdig information till de tre\r\noppositionspartierna -- rimligen i grupp, så att\r\ningen sedan kan komma och påstå att det har sagts\r\nolika saker till olika partier. Om det\r\növerensstämmer med vad Ian Wachtmeister nu\r\nsade är vi helt överens. Jag tycker att det är roligt\r\natt även han och jag någon enstaka gång kan vara\r\ndet.</pre><pre>Anf. 95  IAN WACHTMEISTER (nyd)\r\nreplik:</pre><pre>Herr talman! Vi har aldrig sagt att man inte får tala\r\nmed andra människor. Över huvud taget tycker vi\r\natt det är mycket trevligt när folk talas vid och när\r\nde samarbetar, gärna i grupp, och får någonting\r\nuträttat.</pre><pre>Det är alldeles uppenbart här att det finns så\r\nfantastiskt mycket prestige i denna fråga. Från vår\r\nsynpunkt handlar det om att när man gör upp om\r\nen sak är det vad som gäller. Det enda som\r\nverkligen gör oss väldigt upprörda är när man\r\nförsöker slingra sig ur avtal. Nu har jag fått\r\nbekräftelse från statsministern, och han vet vad\r\nsom gäller. Han vet också att skulle detta inte bli på\r\ndet sätt som han har utlovat mig kommer det att bli\r\nproblem här, med all rätt.</pre><pre>Anf. 96  STEFAN KIHLBERG (nyd) replik:</pre><pre>Herr talman! Jag skall fatta mig mycket kort. Jag\r\nhar också fått veta detta uttryckliga besked från\r\nlandets statsminister. Jag misstror honom inte en\r\nsekund och har aldrig haft anledning att göra det --\r\ninte ens när vi gjorde lumpen tillsammans. Jag har\r\nalltid uppfattat Carl Bildt som hederlig, som en\r\nhedersman som står vid sitt ord. Det tar således\r\növer statsrådet Bengt Westerbergs ord.</pre><pre>I enlighet med detta står vi också, självklart, fast\r\nvid vårt avtal. Det innebär att jag vill deklarera, så\r\natt detta är klart för kammaren, att jag tar tillbaka\r\nmitt yrkande om bifall till reservation nr 1. I övrigt\r\nkommer vi att följa det röstningsmönster som vi har\r\nkommit överens om, vilket innebär att betänkandet\r\ngår igenom på det sätt som vi har kommit överens\r\nom i vår förhandlingsuppgörelse.</pre><pre>(Applåder)</pre><pre>Överläggningen var härmed avslutad.</pre><pre>Beslut</pre><pre>BoU6 Åtgärder för att stabilisera\r\nbostadskreditmarknaden</pre><pre>Mom. 1 (slopande av krav på särskild\r\nlånefinansiering)</pre><pre>1. utskottet</pre><pre>2. res. 1 (s)</pre><pre>Kammaren biföll utskottets hemställan med\r\nacklamation.</pre><pre>Mom. 3 (införande av en statlig kreditgaranti för att\r\nomfördela vissa ränteutgifter såvitt frågan inte\r\nbehandlats ovan)</pre><pre>1. utskottet</pre><pre>2. res. 2 (s)</pre><pre>Kammaren biföll utskottets hemställan med\r\nacklamation.</pre><pre>Mom. 4 (stödet till vissa bostadsrättsföreningar)</pre><pre>1. utskottet</pre><pre>2. res. 3 (s)</pre><pre>Kammaren biföll utskottets hemställan med\r\nacklamation.</pre><pre>Mom. 7 (den sociala bostadspolitiken)</pre><pre>1. utskottet</pre><pre>2. res. 4 (s)</pre><pre>Votering:</pre><pre>169 för utskottet</pre><pre>134 för res. 4</pre><pre>46 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 24 fp, 30 c, 23 kds, 22 nyd</pre><pre>För res. 4:</pre><pre>123 s, 10 v, 1</pre><pre>Frånvarande:</pre><pre>15 s, 10 m, 9 fp, 1 c, 3 kds, 1 nyd, 4 v, 3 -</pre><pre>Övriga moment</pre><pre>Kammaren biföll utskottets hemställan.</pre><pre>BoU7 Samhällsvetenskaplig bostads- och\r\nbyggforskning</pre><pre>Mom. 1 (riktlinjerna för en ny organisation för\r\nsamhällsvetenskaplig bostads- och byggforskning)</pre><pre>1. utskottet</pre><pre>2. res. 1 (s)</pre><pre>Votering:</pre><pre>166 för utskottet</pre><pre>140 för res. 1</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 22 fp, 29 c, 24 kds, 20 nyd</pre><pre>För res. 1:</pre><pre>126 s, 2 nyd, 11 v, 1 -</pre><pre>Frånvarande:</pre><pre>12 s, 9 m, 11 fp, 2 c, 2 kds, 1 nyd, 3 v, 3 -</pre><pre>Mom. 2 (jämställdhetsarbetet)</pre><pre>1. utskottet</pre><pre>2. res. 2 (s)</pre><pre>Votering:</pre><pre>169 för utskottet</pre><pre>139 för res. 2</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 24 fp, 30 c, 24 kds, 20 nyd</pre><pre>För res. 2:</pre><pre>125 s, 1 fp, 2 nyd, 10 v, 1 -</pre><pre>Frånvarande:</pre><pre>13 s, 9 m, 8 fp, 1 c, 2 kds, 1 nyd, 4 v, 3</pre><pre>Mom. 3 (SIB:s Lundfilial)</pre><pre>Yrkanden:</pre><pre>1. utskottet</pre><pre>2. utskottets hemställan med den ändring däri som\r\nföranleddes av bifall till mot. Bo8 yrk. 2 (v)</pre><pre>Votering:</pre><pre>288 för utskottet</pre><pre>20 för mot.</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>116 s, 71 m, 24 fp, 30 c, 24 kds, 22 nyd, 1 -</pre><pre>För mot.:</pre><pre>8 s, 1 fp, 11 v</pre><pre>Frånvarande:</pre><pre>14 s, 9 m, 8 fp, 1 c, 2 kds, 1 nyd, 3 v, 3 -</pre><pre>SoU11 Utvidgad lagreglering på\r\nbarnomsorgsområdet, m.m.</pre><pre>Mom. 2 (riktlinjer för familjepolitiken m.m.)</pre><pre>1. utskottet</pre><pre>2. res. 2 (m, fp, c, kds)</pre><pre>3. res. 3 (nyd)</pre><pre>Förberedande votering:</pre><pre>152 för res. 2</pre><pre>23 för res. 3</pre><pre>135 avstod</pre><pre>39 frånvarande</pre><pre>Kammaren biträdde res. 2.</pre><pre>Fanny Rizell (kds) anmälde att hon avsett att rösta\r\nja men markerats att rösta nej.</pre><pre>Huvudvotering:</pre><pre>139 för utskottet</pre><pre>149 för res. 2</pre><pre>22 avstod</pre><pre>39 frånvarande</pre><pre>Kammaren biföll res. 2</pre><pre>Partivis fördelning av rösterna:</pre><pre>För utskottet:</pre><pre>126 s, 1 m, 11 v, 1 -</pre><pre>För res. 2:</pre><pre>70 m, 25 fp, 30 c, 24 kds</pre><pre>Avstod:</pre><pre>22 nyd</pre><pre>Frånvarande:</pre><pre>12 s, 9 m, 8 fp, 1 c, 2 kds, 1 nyd, 3 v, 3 -</pre><pre>Bertil Danielsson (m) anmälde att han avsett att\r\nrösta nej men markerats ha röstat ja.</pre><pre>Mom. 3 (avslag på förslaget till lag om ändring i\r\nsocialtjänstlagen m.m.)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>287 för utskottet</pre><pre>22 för res. 4</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 71 m, 25 fp, 30 c, 24 kds, 11 v, 1 -</pre><pre>För res. 4:</pre><pre>22 nyd</pre><pre>Frånvarande:</pre><pre>13 s, 9 m, 8 fp, 1 c, 2 kds, 1 nyd, 3 v, 3 -</pre><pre>Mom. 5 (upphävande av 17 § socialtjänstlagen)</pre><pre>1. utskottet</pre><pre>2. res. 5 (s)</pre><pre>3. men. i motsvarande del (v)</pre><pre>Förberedande votering:</pre><pre>127 för res. 5</pre><pre>12 för men.</pre><pre>171 avstod</pre><pre>39 frånvarande</pre><pre>Kammaren biträdde res. 5</pre><pre>Huvudvotering:</pre><pre>172 för utskottet</pre><pre>127 för res. 5</pre><pre>11 avstod</pre><pre>39 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 25 fp, 30 c, 24 kds, 22 nyd</pre><pre>För res. 5:</pre><pre>126 s, 1 -</pre><pre>Avstod:</pre><pre>11 v</pre><pre>Frånvarande:</pre><pre>12 s, 9 m, 8 fp, 1 c, 2 kds, 1 nyd, 3 v, 3 -</pre><pre>Mom. 7 (krav på barnomsorgen m.m.)</pre><pre>Yrkanden:</pre><pre>1. utskottet</pre><pre>2. under överläggningen framställt yrkande (m)</pre><pre>Votering:</pre><pre>138 för utskottet</pre><pre>171 för yrkandet</pre><pre>40 frånvarande</pre><pre>Kammaren biträdde motionsyrkandet</pre><pre>Partivis fördelning av rösterna:</pre><pre>För utskottet:</pre><pre>124 s, 2 fp, 1 kds, 10 v, 1 -</pre><pre>För yrkandet:</pre><pre>2 s, 71 m, 23 fp, 29 c, 23 kds, 22 nyd, 1 v</pre><pre>Frånvarande:</pre><pre>12 s, 9 m, 8 fp, 2 c, 2 kds, 1 nyd, 3 v, 3 -</pre><pre>Eva Johansson (s) anmälde att hon avsett att rösta\r\nja men markerats ha röstat nej.</pre><pre>Ylva Annerstedt (fp) anmälde att hon avsett att\r\nrösta nej men markerats ha röstat ja.</pre><pre>Mom. 13 (förslag till ändring i tillståndslagen)</pre><pre>1. utskottet</pre><pre>2. res. 6 (m, fp, c, kds)</pre><pre>Votering:</pre><pre>137 för utskottet</pre><pre>172 för res. 6</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 11 v, 1 -</pre><pre>För res. 6:</pre><pre>71 m, 25 fp, 30 c, 24 kds, 22 nyd</pre><pre>Frånvarande:</pre><pre>13 s, 9 m, 8 fp, 1 c, 2 kds, 1 nyd, 3 v, 3 -</pre><pre>Mom. 15 (krispaket för barnomsorgen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>296 för utskottet</pre><pre>12 för men.</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 71 m, 24 fp, 30 c, 24 kds, 22 nyd</pre><pre>För men.:</pre><pre>11 v, 1</pre><pre>Frånvarande:</pre><pre>13 s, 9 m, 9 fp, 1 c, 2 kds, 1 nyd, 3 v, 3 -</pre><pre>Mom. 18 (småbarnsskolor)</pre><pre>1. utskottet</pre><pre>2. res. 7 (nyd)</pre><pre>Votering:</pre><pre>285 för utskottet</pre><pre>22 för res. 7</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 70 m, 25 fp, 30 c, 24 kds, 11 v, 1 -</pre><pre>För res. 7:</pre><pre>22 nyd</pre><pre>Frånvarande:</pre><pre>14 s, 10 m, 8 fp, 1 c, 2 kds, 1 nyd, 3 v, 3 -</pre><pre>Övriga moment</pre><pre>Kammaren biföll utskottets hemställan.</pre><pre>\r\n5 §  Arvoden till privatpraktiserande läkare och\r\nsjukgymnaster samt vissa ersättningar till\r\nsjukvårdshuvudmännen m.m.</pre><pre>Föredrogs</pre><pre>socialutskottets betänkande</pre><pre>1993/94:SoU14 Arvoden till privatpraktiserande\r\nläkare och sjukgymnaster samt vissa ersättningar\r\ntill sjukvårdshuvudmännen m.m. (prop.\r\n1993/94:75).</pre><pre>Anf. 97  HANS KARLSSON (s):</pre><pre>Herr talman! Beslutar riksdagen senare i dag att\r\nbifalla majoritetens förslag kommer vi\r\nsocialdemokrater efter en valseger nästa år att\r\nförändra lagstiftningen om fri etablering för\r\nspecialistläkare och sjukgymnaster så att målet om\r\nen god vård på lika villkor för hela befolkningen\r\nkan uppnås. Vi skall också se till att landstingen ges\r\nmöjlighet att ha kontroll över\r\nkostnadsutvecklingen. Det är nämligen inte möjligt\r\nmed det förslag utskottsmajoriteten ställt sig\r\nbakom.</pre><pre>Herr talman! Betänkandet SoU14 handlar främst\r\nom specialistläkare och sjukgymnaster och fri\r\netablering för dessa båda grupper.</pre><pre>Under utskottsbehandlingen blev det uppenbart för\r\nregeringspartierna att förslagen skulle falla om man\r\ninte lyckades förhandla sig fram till en uppgörelse\r\nmed Ny demokrati.</pre><pre>Vi har i utskottet varit med om en turbulens av\r\nsällan skådat slag. Under ärendets beredning har\r\nolika förslag till förändringar av texterna lagts fram.\r\nVi socialdemokrater har protesterat mot såväl\r\ninnehåll som tillvägagångssätt.</pre><pre>Det förslag till lagstiftning som tagits fram under\r\nflera månaders arbete i regeringskansliet har nu\r\nhastigt stöpts om på avgörande punkter. Det har\r\nskett under några nattimmar i utskottskansliet. Det\r\när ovärdigt en lagstiftande församling att bete sig på\r\ndet sättet.</pre><pre>Med stöd av riksdagsordningen 4 kap 10 § har vi\r\nsocialdemokrater begärt remissbehandling av de\r\nlagändringar som utskottsmajoriteten föreslår. Vi\r\nhar begärt att yttranden skulle inhämtas från bl.a.\r\nRiksförsäkringsverket,\r\nFörsäkringskasseförbundet, Socialstyrelsen,\r\nLandstingsförbundet och Kommunförbundet\r\neftersom dessa i högsta grad är berörda av de här\r\nförslagen och de beslut som fattas.</pre><pre>Vid utskottets utfrågning den 23 november var det\r\npropositionen som gällde, men ett par veckor\r\nsenare var det något helt annat. På vårt förslag\r\nbeslutade socialutskottet enhälligt den 7 december\r\natt begära in dessa yttrande. Den 8 december\r\nbeslutade utskottets borgerliga majoritet att frångå\r\ndetta beslut genom åberopande av att detta\r\nremissförfarande skulle leda till avsevärt men.</pre><pre>Vi socialdemokrater kan konstatera att det inte\r\nlämnats något godtagbart motiv till eller förklaring\r\nav vad som menas med avsevärt men.</pre><pre>Vi finner det ytterligt anmärkningsvärt att\r\nutskottsmajoriteten på detta sätt sätter sig över\r\nriksdagsordningen. Vi anser att\r\nutskottsmajoriteten drar vanrykte över riksdagen,\r\nförsämrar vårt anseende som folkvalda och\r\nförklenar allvaret i att vara den lagstiftande\r\nförsamlingen.</pre><pre>Herr talman! Förslagen till läkarvårdsersättning\r\noch sjukgymnastikersättning innebär omfattande\r\nförändringar när det gäller finansieringen av hälso-\r\noch sjukvården i vårt land. En särskild utredning,\r\nKommittén om hälso- och sjukvårdens finansiering\r\noch organisation, HSU 2000, arbetar sedan 1992\r\nmed de frågor som tas upp i betänkandet.</pre><pre>I förslaget om husläkarlag gick regeringen förbi sin\r\negen utredning. I förslaget om ersättning till läkare\r\noch sjukgymnaster likaså. När man därpå körde\r\növer utskottsminoriteten och riksdagsordningen\r\nfick de socialdemokratiska ledamöterna i\r\nutredningen nog och lämnade densamma.\r\nFörkortningen HSU får väl numera uttolkas som\r\nden havrerade sjukvårdsutredningen. För vad skall\r\nden åstadkomma utan socialdemokratisk\r\nmedverkan? Vi kommer dessutom inte att vänta till\r\ni mars med att tala om vad som är vår framtida\r\nhälso- och sjukvårdspolitik. Det kommer vi att göra\r\ni vår partimotion i januari.</pre><pre>Herr talman! Sjukvårdshuvudmännen skall vid\r\nplaneringen av hälso- och sjukvården inom sitt\r\ngeografiska område utgå från människors behov.\r\nDe förslag som lämnas av majoriteten om i princip\r\nfri etablering för privatpraktiserande läkare och\r\nsjukgymnaster är oförenliga med kravet om\r\nkostnadskontroll och med kravet på en\r\nvårdplanering som utgår från människors rätt till en\r\ngod hälso- och sjukvård åt alla på lika villkor.</pre><pre>Vid utfrågningen den 23 november ansåg\r\nSocialstyrelsens företrädare att den fria\r\netableringen skulle leda till en kraftig ökning av\r\nantalet läkarbesök per person i Sverige. En\r\nfördubbling av antalet läkarbesök kunde förutses. I\r\ndag uppgår antalet läkarbesök till 24 miljoner här i\r\nlandet.</pre><pre>Det är obestridligt att vi i internationell jämförelse\r\nhar få läkarbesök per person och år. Men inte desto\r\nmindre toppar vi FN:s statistik om var man lever\r\nbäst. Vi har en effektiv sjukvård. Den är\r\njämförelsevis billig. Svenskarna lever länge och gör\r\ndet uppenbarligen bra, åtminstone om man jämför\r\nmed andra. Varför skall det rivas ner?</pre><pre>Herr talman! Frågan måste nu ställas: Vem skall\r\nbetala för den ökande sjukvårdskonsumtionen?\r\nVar skall vi ta pengarna. I den ekonomiska\r\nsituation som vi har, oavsett om det handlar om\r\nstaten eller landstingen, vet vi att det inte finns\r\nnågra nya pengar. Jo förresten, när det handlar om\r\natt sänka skatterna för välbeställda finns det\r\npengar, eller åtminstone lånar man pengar till\r\ndetta. Men det är ju något helt annat, eller hur kds?\r\nÄr det möjligtvis prov på kds höga moral att låna\r\npengar för att dela ut till dem som betalar\r\nförmögenhetsskatt och till dem som har mycket\r\naktier?</pre><pre>Jag för min del fick lära mig i söndagsskolan att\r\nkristendom handlade om andra saker, exempelvis\r\nom att bära varandras bördor. Men sedan jag sett\r\nkds uppträda som regeringsparti har jag insett att\r\nkds:arna fått lära sig någonting helt annat. ''Låt\r\nandra bära mina bördor'' är uppenbarligen kds\r\nbudskap i Sveriges riksdag.</pre><pre>Men nu handlar det om sjukvård. Då är det ofta\r\nbrist på pengar. Vad kan den fördubbling av antalet\r\nläkarbesök som man förutser kosta? Det är\r\nnaturligtvis svårt att beräkna. Om man håller sig\r\nlågt kan man landa på 10--12 miljarder per år. Det\r\när ungefär samma summa pengar som det kostar att\r\nbehålla 40 000--45 000 människor anställda i\r\nkommuner och landsting.</pre><pre>Det som nu håller på ske är såväl ekonomiskt som\r\nsjukvårdspolitiskt vansinne. Vansinnet skall\r\nbetalas. Landstingen kommer att tvingas lägga ned\r\nsjukhus och vårdcentraler. Sjuksköterskor och\r\nundersköterskor kommer att sägas upp. Läkarna\r\nkan man inte säga upp. Om man gör det bildar de\r\neget utifrån dessa regler och skickar räkningen till\r\nlandstinget. Då har man inte vunnit någonting\r\nekonomiskt.</pre><pre>Till dessa ökade kostnader ska läggas kostnaderna\r\nför en förväntad ökning av antalet sjukskrivningar.\r\nDen genomsnittliga sjukskrivningsperioden\r\nförväntas bli längre. Försäkringskasseförbundet\r\nredovisade vid utfrågningen den 23 november\r\nbedömningar som oroar. Jag hoppas att de också\r\noroar majoriteten. Att öppna för\r\nmarknadsmodeller i sjukvården när betalningen är\r\nskattemedel och antalet läkare fler än vad som\r\nbehövs är fel. Särskilt fel blir det när vi vet att\r\nefterfrågestyrd sjukvård leder till ökade kostnader.</pre><pre>Läkare och sjukgymnaster är gynnade grupper, och\r\ndet har de varit ända sedan 1955. Att få utöva sitt\r\nyrke utan några egentliga begränsningar när\r\nsamhället betalar med skattemedel är en situation\r\nsom är få förunnad. Byggnadsarbetare,\r\nundersköterskor och ingenjörer kan alla avundas\r\ndessa yrkesgrupper som bara har att ta emot\r\npatienter och skicka räkningen till skattebetalarna.\r\nEfter årskiftet skall dessutom fri etablering råda.\r\nVad tycker centerpartister om förslaget, om\r\nkonsekvensen blir att man tvingas lägga ned\r\nvårdenheter i glesbygden och på de mindre\r\norterna?</pre><pre>Det finns många bisarra inslag såväl i propositionen\r\noch motionerna som i handläggningen. För att\r\nbegränsa landstingens kostnader föreslås att läkare\r\nsom etablerar sig efter årskiftet skall ta ut en högre\r\npatientavgift. Man tar sig för pannan. Det står ju i\r\ndirekt strid med hälso- och sjukvårdslagen.\r\nDessutom kan man fundera över logiken i det\r\nfaktum att den unga nyetablerade läkaren skall ta\r\nen högre avgift än den som har varit med ett tag,\r\netablerat sig och fått erfarenhet. Men logik är dess\r\nvärre ingenting som utmärker vare sig regeringen\r\neller riksdagsmajoriteten.</pre><pre>I propositionen föreslogs en åldersgräns på 70 år --\r\nen i många avseenden rimlig gräns. Socialstyrelsen\r\nhar i undersökningar visat att det finns tungt\r\nvägande skäl för en åldersgräns. Men enligt de\r\nborgerliga partierna skall det inte finnas någon\r\nåldersgräns. Jag frågar varför.</pre><pre>Kapitlet bisarra inslag kan förlängas. Enligt\r\ntidningsuppgifter ska Chatrine Pålsson, kds\r\nsuppleant i utskottet, rösta mot regeringens förslag.\r\nDet betyder väl rimligtvis att hon röstar med oss\r\nsocialdemokrater. Men varför såg hon då inte till att\r\nutskottet fick tid på sig att inhämta remisser?\r\nVarför medverkade inte Chatrine Pålsson till att\r\npropositionen remitterades till HSU? Hon kan ju\r\ninte både vara för och emot förslaget. Det är i så fall\r\nett lysande exempel på dubbelmoral -- den speciella\r\ndubbelmoral som blivit kds kännemärke i\r\nriksdagen.</pre><pre>Herr talman! Nu har jag använt mer än 10 minuter.\r\nJag får hoppa över litet grand och gå direkt på\r\nyrkandena. Jag stöder naturligtvis samtliga\r\nsocialdemokratiska reservationer, men för att inte\r\ngöra kvällen längre än nödvändigt nöjer jag mig\r\nmed att yrka bifall till reservationerna 1, 2, 3 och 6.</pre><pre>Anf. 98  EVA ZETTERBERG (v):</pre><pre>Herr talman! När frågan om arvoden till\r\nprivatpraktiserande läkare och sjukgymnaster och\r\nvissa andra frågor behandlades i utskottet nyligen\r\nblev jag oerhört förvånad. Om någon hade berättat\r\nen dålig historia om hur det kan gå till i riksdagen\r\noch hur illa saker och ting formellt kan skötas i\r\nriksdagen hade jag varit den första att kraftfullt\r\nsäga emot. Jag hade med bestämdhet hävdat att\r\nman håller väldigt noga på formerna även om det\r\nfinns olika partier och klara ideologiska skiljelinjer\r\nmellan de borgerliga partierna å ena sidan och\r\nSocialdemokraterna och Vänsterpartiet å andra\r\nsidan. Jag skulle inte ha trott den person som hade\r\nbeskrivit hur det faktiskt har gått till under hösten\r\ni socialutskottet. Jag beklagar djupt det som har\r\nskett.</pre><pre>Jag har i och för sig denna kväll, för inte så lång\r\nstund sedan, fått bekräftelse på att det kan hända\r\nmycket här i riksdagen. Det kan fällas många\r\nuttalanden som jag inte hade kunnat föreställa mig\r\nskulle fällas i riksdagen.</pre><pre>De borgerliga partierna har förvägrat majoriteten i\r\nutskottet att skicka ärendet på remiss för att få\r\nytterligare belysning av det. Med anledning av\r\ndetta i mina ögon grova formella övertramp har\r\nVänsterpartiets representant i HSU beslutat att\r\ninte fortsätta sitt uppdrag där.</pre><pre>Vi har från Vänsterpartiets sida sett ett flertal\r\nexempel på att stora och viktiga sjukvårdspolitiska\r\nfrågor inte avgjorts i HSU under den nuvarande\r\nregeringens tid. Frågorna har inte diskuterats i det\r\nsammanhang där man förhoppningsvis hade kunnat\r\nkomma fram till en gemensam syn utan lagts\r\nutanför.</pre><pre>För vår representant, som har konstaterat detta\r\nunder sin tid i HSU, blev det alldeles uppenbart att\r\nutskottet agerade på detta sätt även i denna fråga.</pre><pre>Herr talman! Om vi går till själva sakfrågan, dvs.\r\narvodena till privatpraktiserande läkare och\r\nsjukgymnaster och frågan om vissa ersättningar, vill\r\njag genast säga att det finns några få positiva delar\r\ni förslaget. De är mycket få. Det gäller naturligvis\r\nförslaget om att bevilja äldrevården 50 miljoner\r\nextra för att öka kvaliteten där. Det gäller också ett\r\npositivt förslag om att försöksverksamhet med\r\nalternativa ersättningar inom tandvården skall\r\nfortsätta. Till det säger vi bara: Ja tack, det är bra.\r\nMen tyvärr stannar inte förslagen i propositionen\r\noch betänkandet vid detta utan går vidare.</pre><pre>Jag vill från Vänsterpartiets sida klart konstatera\r\natt förslagen inte handlar om att skapa en bättre\r\nsjukvård utan om att göra det enklare för\r\nprivatläkare att etablera sig. Jag är ytterst förvånad\r\növer att Bo Könberg, som ju faktiskt är mycket\r\nengagerad i sjukvårdsfrågor, har haft målsättningen\r\natt tillgodose privatläkares behov av ytterligare\r\nexpansion och inte patienternas behov av en bra\r\nsjukvård.</pre><pre>Från Vänsterpartiets sida anser vi alltså att\r\nförslaget bör avslås. Det är ett mycket\r\nkostnadsdrivande förslag. Vi tror att förslaget\r\nkraftigt kommer att öka kostnaderna inom\r\nsjukvården. Vi tror det på goda grunder. Vi tror det\r\nutifrån den hearing socialutskottet har haft med\r\nmånga berörda parter och utifrån den information\r\nsom har kommit in från många håll. Kostnaderna\r\nkommer inte att komma från de håll där de största\r\nbehoven finns utan från de läkare som vill etablera\r\nsig.</pre><pre>Vänsterpartiet vill i stället utöka\r\nhögkostnadsskyddet och att det skall vara ett\r\nheltäckande system. I dag omfattas inte alla\r\nbehandlingar inom sjukvården av\r\nhögkostnadsskyddet.</pre><pre>Herr talman! Propositionen inrymmer en hel del\r\nförslag, och det intressanta är att det inte var bara vi\r\noch Socialdemokraterna som ville att propositionen\r\nskulle avslås. Även Ny demokrati ville det. Det som\r\när extra intressant är att Ny demokrati därefter på\r\nflera punkter fick styra behandlingen i utskottet och\r\nfick sin vilja igenom, och därmed plötsligt var för\r\npropositionen.</pre><pre>Jag skall inte upprepa vad Hans Karlsson sade. Han\r\ntog upp de olika detaljerna. Det gäller att\r\nförsäkringskassan skall ta över detta utan att man\r\nhar fått reda på hur det skall fungera. Det gäller\r\nåldersgränsen för privatläkare. Det gäller\r\nläkarutrustningen. Landstingen m.fl. instanser\r\nskall inte ha möjlighet till insyn, utan man kan\r\ntydligen ha vilken utrustning som helst. Det har\r\nalltså skett en rad olika försämringar under\r\nbehandlingen.</pre><pre>Det är med stor förvåning vi kan se att Ny\r\ndemokrati tydligen har svängt helt. Med de\r\nförändringar som man har fått igenom anser man\r\nplötsligt att det är ett bra förslag.</pre><pre>Herr talman! Jag instämmer i alla\r\nsocialdemokratiska reservationer och i det\r\nsärskilda yttrandet. Jag yrkar bifall till min\r\nmeningsyttring vad gäller mom. 11 om ett totalt\r\nhögkostnadsskydd.</pre><pre>Anf. 99  GÖTE JONSSON (m):</pre><pre>Herr talman! När det gäller den svenska hälso- och\r\nsjukvården är det en faktor, en målsättning, som är\r\nviktigast: Vi skall sätta patienten i centrum. Det är\r\npatientens bästa som skall ligga till grund för de\r\nbeslut som vi fattar.</pre><pre>Det har tidigare varit så i de propositioner som vi\r\nhar fått från Socialdepartementet. Jag vill gärna ge\r\nsjukvårdsministern en eloge, därför att det är just\r\nutifrån den tanken och den målsättningen som man\r\narbetar med de här sjukvårdsfrågorna i\r\nSocialdepartementet.</pre><pre>Det är precis samma sak när det gäller den här\r\npropositionen. Det förslag som har lagts fram är bra\r\nför de enskilda patienterna. Det innebär en ökad\r\ntillgänglighet i många fall för patienterna i\r\nöppenvården. Det innebär att öppenvården\r\nförstärks. Det är någonting som vi har varit överens\r\nom i kammaren.</pre><pre>Jag skulle vilja fråga Socialdemokraterna: Anser ni\r\ninte att vi skall förstärka öppenvården?</pre><pre>Förslaget innebär också ökad valfrihet för de\r\nenskilda patienterna.</pre><pre>Allt detta, ärade kammarledamöter, är bra för de\r\nsvenska patienterna.</pre><pre>Möjligheten till alternativa etableringar i\r\nöppenvården ökar nu när det gäller vissa\r\nspecialiteter. Det gäller läkare och sjukgymnaster.</pre><pre>Vi menar att den här förändringen ligger rätt i\r\ntiden, därför att vi befinner oss i ett skede när\r\nresurserna kan förstärkas i öppenvården inom de\r\nolika specialiteterna. Det här är bra för patienten.\r\nDet är också bra för samhällsekonomin. Om vi\r\nförstärker öppenvården och kan ge en god hälso-\r\noch sjukvård i öppna vårdformer, kan vården ges\r\nbilligare och blir därmed absolut inte sämre.</pre><pre>Sjukgymnasterna är en utomordentligt viktig grupp\r\ni svensk hälso- och sjukvård. De är viktiga inte\r\nminst i dag, i arbetet med ökade insatser för\r\nrehabilitering. Här ser jag också klara möjligheter\r\nför patienter som behöver rehabilitering och\r\nsjukgymnastkompetens i vården. Genom den\r\nreform som ligger i propositionen kan\r\nmöjligheterna till denna form av vård öka.</pre><pre>Jag vill understryka att tillsyn och kontroll -- oaktat\r\nom vården ges i offentlig eller i alternativ regi --\r\nåvilar det offentliga. Det är ett offentligt ansvar.\r\nDetta är en garanti för säkerhet och för kvalitet. I\r\nkontrollfunktionen ligger också en garanti för\r\npatienten.</pre><pre>Jag måste fråga Hans Karlsson och Eva Zetterberg:\r\nVarför sätter ni en svaghetsetikett på de svenska\r\nsjukvårdshuvudmännen? Våra landsting är inte\r\nnågra respiratorpatienter när det gäller konkurrens\r\ninom ramen för den svenska sjukvården. De\r\nsvenska sjukvårdshuvudmännen har en\r\nutomordentligt stark ställning. Här påstås att de de\r\nstarka sjukvårdshuvudmännen skulle raseras\r\nfullständigt om man öppnar för ytterligare\r\nalternativ i sjukvården. Det är en utopi. Det är inte\r\nsant. Varför för ni debatten på detta sätt?</pre><pre>Vid hearingen sade Konkurrensverket -- det verk\r\nsom är neutralt när det gäller att bedöma bl.a. en\r\nkonkurrenssituation -- att man egentligen tvivlade\r\npå att de alternativa vårdgivarna kommer att kunna\r\nkonkurrera på lika villkor, därför att\r\nsjukvårdshuvudmännen har en så stark ställning.\r\nMen om man lyssnar på Eva Zetterberg och Hans\r\nKarlsson verkar det som om hela det svenska\r\nsjukvårdssystemet kommer att raseras. Så kommer\r\ndet givetvis inte att bli.</pre><pre>Detta kommer att innebära att patienterna får en\r\nökad valfrihet. Det kommer också att innebära att\r\nresurserna kan tas till vara på ett bättre sätt. Jag ser\r\ninte någon konflikt mellan den här propositionen\r\noch sjukvårdshuvudmännen. Jag litar faktiskt på\r\nvåra landstingspolitiker, som är duktiga, förnuftiga\r\noch kan hantera också den här frågan inom ramen\r\nför en ökad valfrihet.</pre><pre>Herr talman! Jag vill återkomma till frågan om\r\nremissen. Vi sade i utskottet att vi skulle pröva\r\nmöjligheten att sända förslaget om förändringar på\r\nremiss. Vi sade samtidigt att vi måste analysera\r\ndetta och se om en remiss var möjlig eller om en\r\nsådan skulle leda till avsevärda men för\r\nbehandlingen av ärendet. Vi gick då via vårt kansli\r\ntill departementet och gick igenom\r\nförutsättningarna för en remiss enligt önskemålen.\r\nVi var öppna för dessa önskemål när vi första\r\ngången behandlade frågan i utskottet. Men det\r\nvisade sig, enligt de uppgifter som vi fick, att om\r\nriksdagen inte kunde fatta beslut under hösten\r\nskulle det komplicera väldigt mycket, framför allt\r\nnär det gällde de ekonomiska transaktionerna\r\nmellan staten och sjukvårdshuvudmännen, utifrån\r\nde grundläggande principförändringar som skulle\r\ngöras.</pre><pre>Det var således fakta som låg bakom beslutet att\r\ninte gå med på en remissomgång.</pre><pre>Jag tycker nog att oppositionen bör vara litet\r\nvarsam med orden. Man säger att vi här brukar våld\r\npå den svenska rättsordningen. Det gör vi inte alls.\r\nDet finns nämligen ett undantag, som säger att det\r\nfinns en möjlighet att fatta beslutet, om man\r\nbedömer att det leder till avsevärda men att skjuta\r\nupp det. Jag beklagar att vi inte kunde gå med på\r\nden här remissomgången. Men vi har samtidigt ett\r\nmajoritetsansvar, som vi måste leva upp till även i\r\nen sådan här besvärlig situation.</pre><pre>Hans Karlsson säger att detta kommer att innebära\r\natt antalet läkarbesök fördubblas, att kostnaderna\r\nökar, att sjukhus läggs ned och att\r\nsjukskrivningarna förlängs. Det är ingen ände på\r\ndet elände som skall komma om vi fattar detta\r\nbeslut.</pre><pre>Detta kan över huvud taget inte vara sant. Vad det\r\nhandlar om är trots allt ganska marginella\r\nförändringar i den nuvarande ordningen.</pre><pre>Det är också så att Hälso- och\r\nsjukvårdsutredningen, HSU 2000, skall behandla\r\nstora och viktiga framtidsfrågor när det gäller den\r\nsvenska hälso- och sjukvården inför 2000-talet. En\r\nrad stora, principiella frågor skall tas upp i det\r\nsammanhanget. Besluten om\r\nhusläkarpropositionen och om en friare\r\netableringsrätt innebär ju inget som helst hinder för\r\natt vi skall kunna arbeta vidare i HSU 2000 med\r\nutgångspunkt i gemensamma ansträngningar och\r\nmed respekt för varandras olika uppfattningar.</pre><pre>Från första regeringsdeklarationen, via övriga\r\nregeringsdeklarationer, har majoriteten och\r\nregeringen deklarerat att det kommer en\r\nhusläkarproposition och att det också kommer\r\nförslag om ökad etableringsrätt. Detta var den här\r\nkammaren medveten om när HSU 2000 tillsattes.</pre><pre>Dessutom står det i direktiven i HSU 2000 att man\r\nskall arbeta utifrån tanken om en ökad valfrihet för\r\npatienterna och ökad möjlighet till etablering vid\r\nsidan av den offentliga vården. Detta ligger således\r\nhelt i linje med direktiven när det gäller HSU 2000.\r\nJag förstår därför inte varför Socialdemokraterna\r\nnu anser sig vara tvungna att lämna utredningen\r\nmed anledning av de förslag som kommer och som\r\nhar varit aviserade i två år.</pre><pre>Låt mig så ta upp några punkter.</pre><pre>När det gäller läkarvårdstaxan vet alla att den\r\nnuvarande ordningen är föråldrad. Nu kommer det\r\nett reformerat förslag som innebär en betydligt\r\nbättre ordning. Vi får hoppas att vi nu kan hitta\r\nvettiga nivåer när det gäller ersättningen på\r\ngrundval av taxan, så att vi kan få en fungerande\r\nverksamhet.</pre><pre>När det gäller patientavgiften vill jag säga att olika\r\npatientavgifter inte är någonting nytt. Hans\r\nKarlsson skulle få ta sig för pannan om han åkte\r\nrunt i de svenska landstingen i dag -- där har man\r\nolika patientavgifter. Det faktum att vi nu föreslår\r\nvarierande patientavgifter är alltså ingen ny orsak\r\natt ta sig för pannan. Vissa landsting byggde\r\ntidigare, inom ramen för öppenvårdsspecialiteter,\r\nfaktiskt upp så stora skillnader mellan\r\npatientavgifter i offentlig och privat vård att vi från\r\nmajoritetens sida var tvungna att markera en gräns\r\npå 50 % för att man inte skulle missbruka den\r\nmöjligheten. Det är alltså inte heller någonting nytt\r\ni det här sammanhanget.</pre><pre>Så till förändringarna. Försäkringskassorna skall\r\nenligt utskottets förslag nu få det administrativa\r\nansvaret i samtliga fall. Enligt propositionen fanns\r\nden möjligheten tidigare, så egentligen är\r\nförändringen bara den att vi nu gör detta till ett\r\nvillkor -- det skall ske i samtliga fall.</pre><pre>När det gäller uppgiftsskyldigheten, som också\r\nfanns i propositionen när det gällde den tekniska\r\nutrustningen, har vi i utskottet vidgat perspektivet.\r\nVi har sagt att vi egentligen tycker att det är fel att\r\nbegränsa Socialstyrelsens ansvar enbart till den\r\ntekniska utrustningen och markera det särskilt.\r\nSocialstyrelsen har ett betydligt vidare ansvar som\r\nman skall uppfylla även när det gäller den här\r\nvården. Därför har vi sagt att det faktiskt kan leda\r\ntanken fel om man i en särskild lag bara markerar\r\nen liten del av det särskilda ansvar som\r\nSocialstyrelsen har. Det är således egentligen en\r\nskärpning av Socialstyrelsens tillsynsansvar också\r\npå den här punkten.</pre><pre>70-årsgränsen har vi ju redan i dag, så det faktum\r\natt vi säger nej till att införa 70-årsgränsen innebär\r\ninget krav på en ny remiss. Det förfarandet finns ju\r\nredan. Vi har där sagt att det är ganska få som\r\nberörs av detta. Därför finns det ingen anledning\r\natt införa den gränsen i det här sammanhanget. Vi\r\nhar också sagt att det här skall gälla husläkarna.</pre><pre>Så gör vi två viktiga tillkännagivande. När det gäller\r\nfrågan om vikarier har vi sagt att även\r\noffentliganställda läkare och sjukgymnaster bör\r\nkunna gå in i vikariat när det gäller alternativa\r\nvårdgivare. Det är bra att knyta den kontakten\r\nmellan offentlig och privat vård. Vi har också sagt\r\natt det här kan innebära att privata vårdgivare i\r\nvissa lägen kan gå tillbaka och tjänstgöra i offentlig\r\nvård för att skapa den positiva dialog som behövs\r\nmellan olika vårdgivare.</pre><pre>Företagshälsovården har vi också pekat på -- där är\r\nvi eniga. Där ber vi att regeringen mycket noggrant\r\noch snabbt skall undersöka möjligheterna att ta till\r\nvara de resurser som finns inom\r\nföretagshälsovården, så att vi inte försvårar den\r\nverksamheten i framtiden.</pre><pre>Sedan är det också angeläget att markera att 50\r\nmiljoner kronor till äldrevården finns med i det här\r\nsammanhanget.</pre><pre>Herr talman! Med detta ber jag att få yrka bifall till\r\nförslaget från socialutskottets majoritet på samtliga\r\npunkter.</pre><pre>Anf. 100  HANS KARLSSON (s) replik:</pre><pre>Herr talman! Göte Jonsson skildrar vältaligt vilket\r\nöde som skulle ha drabbat den svenska nationen om\r\nvi hade fått möjligheter att fullfölja\r\nremissförfarandet. Men sanningen är ju den, Göte\r\nJonsson, att staten tar in samtliga skattepengar och\r\nsedan fördelar dem till kommuner och landsting.\r\nDet hade inte varit några som helst problem för\r\nstaten att reglera detta med landstingen i efterhand.\r\nDet är också den uppgift som vi har fått.</pre><pre>Sedan till några andra saker.</pre><pre>Patienten i centrum har varit vägledande för\r\nmajoritetens överväganden, sade Göte Jonsson.\r\nDå måste man fråga sig: Vilka patienter? Från en\r\nrad olika instanser har det hissats varningsflaggor.\r\nFördubblingen av antalet läkarbesök eller fler\r\nsjukskrivningar och längre sjukskrivningsperioder\r\nvar ingenting som vi socialdemokrater hade hittat\r\npå. Det var uppgifter som lämnades av\r\nSocialstyrelsen respektive\r\nFörsäkringskasseförbundet vid hearingen den 23\r\nnovember.</pre><pre>Om vi ser oss runt i världen kan vi konstatera att\r\ndär man har en sjukvård som är efterfrågestyrd blir\r\ndet också fler läkarbesök per patient och år. Det\r\nleder ofta till betydligt högre kostnader. Jag frågade\r\ni mitt anförande varifrån pengarna skall tas till att\r\nbetala det.</pre><pre>Anf. 101  GÖTE JONSSON (m) replik:</pre><pre>Herr talman! Först skulle jag vilja fråga Hans\r\nKarlsson: Vilka politiska begränsningar finns i dag\r\ni hälso- och sjukvården? Är det inte så att\r\npatienterna i dag har rätt och möjlighet att uppsöka\r\nläkare? Varför skulle patienterna helt plötsligt\r\nändra beteende så katastrofalt om de finge välja\r\nläkare?</pre><pre>Både Hans Karlsson och jag betalar\r\nlandstingsskatt. Hans Karlsson föredrar att gå till\r\nen offentlig vårdgivare och utnyttja sin\r\nlandstingsskatt. Jag respekterar honom för det --\r\njag kritiserar honom inte. Men varför skall Hans\r\nKarlsson ifrågasätta min moraliska lojalitet mot\r\nsamhället om jag, som också betalar\r\nlandstingsskatt, i stället går till en privat\r\nvårdgivare? Det, Hans Karlsson, är ett fullständigt\r\nhorribelt resonemang. Man nedvärderar både\r\npatienter och yrkeskår när man för resonemanget\r\npå det sättet.</pre><pre>Vi hörde precis samma resonemang när det gällde\r\nhusläkarförslaget. Då skulle det inte bli några\r\nläkare i glesbygden. Det skulle bli eländes elände.\r\nLåt mig bara lämna en redovisning från\r\nKristianstads län. Jag hade helt nyligen kontakt\r\nmed min gode vän Henrik Hammar, som är\r\nlandstingsråd i Kristianstads län -- jag brukar höra\r\nmig för om hur det gått med husläkarsystemet och\r\nhusläkarreformen. Han sade: Det här har varit\r\nväldigt bra för de små orterna på Österlen och i\r\nGöinge. Där vi tidigare hade problem att få läkare\r\ntill vårdcentralen har vi nu löst problemet genom\r\nhusläkarsystemet. I Lönsboda har vi under många\r\når haft problem att få läkare till vårdcentralen. I\r\nsamband med listningen har vi fått åtta läkare som\r\när beredda att etablera sig i Lönsboda. -- Så var det\r\nmed den sanningen, Hans Karlsson. Det skedde\r\nnär vi skapade en ökad valfrihet för patienterna och\r\nen ökad valfrihet för läkarna.</pre><pre>Man skall inte förutsätta att patienter och läkare\r\ninte finner varandra. Den offentliga svenska vården\r\nblir inte heller sämre om det finns några alternativ\r\ni det här sammanhanget. I de landsting som i dag\r\ntillämpar alternativen har det visat sig att det\r\nabsolut inte har blivit på det sättet.</pre><pre>Jag respekterar att vi har olika uppfattningar. Men\r\nlåt oss ändå föra debatten inom ramen för de\r\nproportioner som är rimliga i det här\r\nsammanhanget.</pre><pre>Anf. 102  HANS KARLSSON (s) replik:</pre><pre>Herr talman! Göte Jonsson vill få det att låta som\r\nom jag tar avstånd från alla former av privat\r\nsjukvård. Det handlar inte om det. Det handlar om\r\nhuruvida det skall vara en totalt fri etablering,\r\nvilket föreslås i det här betänkandet.</pre><pre>Detta får till resultat att landstingen inte längre har\r\nnågon kostnadskontroll och inte längre kan\r\nplanera. Man kan ju inte veta vilka nya etableringar\r\nsom växer fram. Vi vet att det finns en rad privata\r\nrådgivare, läkare och sjukhus. De fungerar i de\r\nflesta fall alldeles utmärkt. Problemet när man\r\nsläpper lös detta är att vem som helst kan starta vad\r\nsom helst utan någon som helst etableringsstyrning.\r\nDå uppstår en situation då patienterna riskerar att\r\nkomma i kläm och då vi riskerar att dra på oss\r\nbetydligt högre kostnader för sjukvården än vi har\r\ni dag.</pre><pre>Husläkeriet, Göte Jonsson, var kanske inte något\r\nbra exempel på en lyckad sjukvårdsreform. Det har\r\nju verkligen visat sig att det är ett eländes elände.\r\nDet kommer rapporter från olika håll i landet.\r\nEfter några få månader har Husläkardelegationens\r\nordförande sagt att det är dags att ändra lagen. Det\r\nfinns kanske bättre exempel.</pre><pre>Jag skall avsluta med att ta upp frågan om det\r\nbyråkratiska krångel som majoriteten nu ställer till\r\nmed genom det här förslaget. Kompromissandet\r\nmed nydemokraterna har lett fram till att man nu\r\ntvingar landstingen att skicka pengarna via\r\nförsäkringskassan innan de når vårdgivaren. Det är\r\nganska fantastiskt med tanke på att det åtminstone\r\nom man får tro retoriken är byråkratins svurna\r\nfiender, moderater och nydemokrater, som står för\r\ndetta nya inslag av byråkrati.</pre><pre>Det kan vara bra att skapa ett och annat nytt arbete\r\ni dessa tider, men frågan är om dessa pengar inte\r\nkunde komma till bättre användning. Man skulle\r\nkunna behålla några undersköterskor eller\r\nsjuksköterskor i landet i stället för att använda\r\npengarna till onödig byråkrati.</pre><pre>Anf. 103  GÖTE JONSSON (m) replik:</pre><pre>Herr talman! Jag noterar med intresse att Hans\r\nKarlsson inte är motståndare till fri etablering. Det\r\när bara den här formen av fri etablering han är\r\nmotståndare till.</pre><pre>Det skulle vara intressant att veta vilken form av fri\r\netablering som Hans Karlsson förordar. Det har vi\r\ninte hört ett dugg om. Ni hade ju möjlighet att\r\nskriva motioner. Ni säger nej och radar upp en\r\nmassa problem. Tänk om ni i stället hade redovisat\r\nett alternativ! Då hade vi kunnat diskutera, men ni\r\nsäger nej.</pre><pre>Hans Karlsson säger att vem som helst kan starta\r\nvad som helst och att det kan bli hur som helst. Det\r\nkan det inte alls bli. Därför att för det första finns\r\ndet i lagen mycket klart framställda kvalitets- och\r\nkvalifikationskrav. För det andra står där också\r\nklart angivet på vilka grunder ersättningen skall\r\nske. För det tredje kan man inte starta praktik som\r\nläkare eller sjukgymnast utan att ha förtroende hos\r\npatienterna. Det är det viktigaste.</pre><pre>Det förtroendet får man inte om man ger dålig\r\nvård. I dag ger faktiskt de offentliga\r\nsjukvårdshuvudmännen bra vård, och det är med\r\ndem som man i så fall skall konkurrera. Det är\r\nsannerligen inte så enkelt att vem som helst kan\r\nstarta vad som helst på det här området. Det är\r\nockså litet grand av retorik.</pre><pre>Hans Karlsson talar om byråkrati. Jag vill\r\nunderstryka att det redan i propositionen står\r\nangivet att möjligheten att använda sig av\r\nförsäkringskassan skall finnas. Nu gör vi i stället\r\ndetta till en huvudregel. Orsaken är det faktum att\r\nsjukvårdshuvudmännen faktiskt har en dubbel\r\nlojalitet. Jag tror inte att förnuftiga\r\nlandstingspolitiker ser det som en belastning att\r\nman överlämnar den administrationen till\r\nförsäkringskassan. I många andra sammanhang har\r\nju försäkringskassan en neutral\r\nadministrationsskyldighet när det gäller\r\nsocialförsäkringssystem och liknande.</pre><pre>Detta innebär inte att det blir dyrare för\r\nlandstingen. Det innebär snarare att det blir en\r\neffektivisering, eftersom det blir samma system\r\növer hela landet. Landstingen behöver inte själva\r\nsyssla med dessa administrativa frågor. Det är inte\r\nutifrån en byråkratisk ambition hos moderater och\r\nnydemokrater som detta förslag har kommit till\r\nstånd. Det är en enig majoritetsskrivning från\r\nsocialutskottet. Vi tror faktiskt att det blir en bättre\r\nordning och att vi på det här sättet kan förbättra\r\nförslaget i propositionen.</pre><pre>Jag är övertygad om att sjukvårdsministern inte\r\nheller ser några större problem med den ändringen.</pre><pre>Anf. 104  EVA ZETTERBERG (v) replik:</pre><pre>Herr talman! Jag vill först instämma med Göte\r\nJonsson i att det är av största vikt att\r\nföretagshälsovården, som behandlas i det här\r\nbetänkandet, kan fortsätta att fungera och inte får\r\nminskade möjligheter. Med en fungerande\r\nföretagshälsovård finns stora möjligheter att\r\nundvika högre vårdkostnader på ett senare\r\nstadium.</pre><pre>Göte Jonsson frågar både Hans Karlsson och mig\r\nom vi accepterar privatläkare och företeelsen över\r\nhuvud taget. Jag trodde att det var fullständigt klart\r\natt Vänsterpartiet accepterar att det finns\r\nprivatläkare. Vi anser att de på många håll gör ett\r\nmycket bra arbete. Det är inte fråga om att det skall\r\nvara något yrkesförbud för privatläkare.</pre><pre>På samma sätt har jag och Vänsterpartiet mycket\r\nstort förtroende för landstingen. Jag tvivlar inte på\r\natt de i och med den här reformen skall kunna\r\nfortsätta att tillhandahålla en bra hälso- och\r\nsjukvård. Vad det handlar om är att landstingen\r\ninte kommer att råda över hur mycket\r\nlandstingspengar som skall gå över till\r\nprivatläkarna. Det finns ett övergripande ansvar\r\nute i landstingen för att prioritera mellan olika\r\nverksamheter. Hur skall man kunna göra det när\r\ndet är klart att en stor del av arvodet skall gå till\r\nprivatläkare utan att man har haft möjlighet att\r\nresonera om vad som är rimligt.</pre><pre>Jag vill också ta upp frågan om ökade kostnader.\r\nDet talade jag om i mitt anförande. Jag tycker att\r\nGöte Jonsson helt bortser ifrån den frågan. Vi ser\r\nredan nu hur husläkeriet drar stora\r\nreklamkostnader, när varje husläkare som vill\r\nkomma ut på marknaden skall etablera sig med\r\nhjälp av reklambroschyrer. Ströyer trodde att även\r\nHennes  &amp;  Mauritz reklam för underkläder var\r\nreklam för husläkarna. Jag tänker inte lägga på den\r\nkostnaden. Jag tror att det blir mycket dyrt med\r\nreklamen för privatläkarna, även utan kostnaderna\r\nför Hennes  &amp;  Mauritz reklamkampanj.</pre><pre>Det går inte att bortse från att dessa pengar skulle\r\nkunna användas till direkt sjukvård, vilket jag\r\nföredrar.</pre><pre>Jag vill också påminna Göte Jonsson om att både\r\nLäkarförbundet och Konkurrensverket, när vi hade\r\nvår hearing, tyckte att detta gav landstingen en\r\nhögre monopolställning. Det blev inte konkurrens\r\npå lika villkor. Det var en rad företeelser som man\r\nvar missnöjd med. Därför tyckte man inte att den\r\nhär förändringen skulle genomföras just nu.</pre><pre>Till sist vill jag ta upp frågan om försäkringskassans\r\nroll i sammanhanget. Jag säger inte att det är fel att\r\ngöra på det här viset. Jag reagerar framför allt emot\r\natt man inte låter dem som direkt är involverade\r\noch kan frågan vara med och lämna sina\r\nsynpunkter.</pre><pre>Anf. 105  GÖTE JONSSON (m) replik:</pre><pre>Fru talman! Det var bra att Eva Zetterberg tog upp\r\nföretagshälsovården. Det är en intressant del i det\r\nhär sammanhanget. Vi är många som har varit\r\nbekymrade över utvecklingen inom\r\nföretagshälsovården.</pre><pre>Sjukvårdsministern kom i samband med\r\nhusläkarpropositionen med en klar öppning i fråga\r\nom företagshälsovården som innebar att man\r\nfaktiskt kan dela upp verksamheten mellan att vara\r\nhusläkare och att bedriva företagshälsovård.</pre><pre>I det här sammanhanget vill jag också understryka\r\natt företagshälsovården som regel sköts inom\r\nramen för en alternativ verksamhet. Det är också\r\nintressant att notera att Eva Zetterberg tycker att\r\ndetta fungerar bra. Vi hoppas nu att man också\r\nskall pröva möjligheten att få in\r\nföretagshälsovårdsspecialiteten som en av de\r\nspecialiteter som kan rymmas inom lagen för denna\r\netableringsrätt. Om departementet finner att detta\r\när möjligt, rimligt och riktigt kommer det också att\r\nöka möjligheterna och förutsättningar just för\r\nföretagshälsovården.</pre><pre>Eva Zetterberg talade om reklamkostnader för\r\nhusläkarsystemet. Det är naturligt att man\r\ninformerar när man introducerar ett nytt system.\r\nDet spelar ingen roll om det rör alternativa eller\r\noffentliga vårdgivare.</pre><pre>Det är en ganska stor skillnad mellan att informera\r\nom detta och att sälja underkläder inom ramen för\r\nden busskur-reklam som Hennes  &amp;  Mauritz\r\nbedriver. Jag har ingenting emot den reklamen,\r\nmen jag tycker inte man kan dra paralleller i det här\r\nsammanhanget. Vad den s.k. husläkarreklamen\r\ninnehåller är en saklig information vad\r\nhusläkarsystemet innebär. Det är vad som pågår i\r\nlandet för närvarande.</pre><pre>Beträffande kostnaderna delar vi inte den\r\nuppfattningen att det blir ökade kostnader. Tanken\r\nmed detta förslag är faktiskt det motsatta. Genom\r\natt få en ökning av den öppna vården inom olika\r\nspecialiteter kan vi faktiskt få en effektiv och bra\r\nsjukvård till lägre kostnader.</pre><pre>Detta är inte huvudmotivet. Det är inte en\r\npenningfråga. Huvudmotivet är faktiskt att vi skall\r\nge patienten möjlighet att få en läkare eller\r\nsjukgymnast på nära håll i den öppna vården.</pre><pre>Sedan vill jag än en gång understryka att jag delar\r\nEva Zetterbergs uppfattning när det gäller synen på\r\nsjukvårdshuvudmännen. Jag är också övertygad\r\nom att de kan lösa dessa frågor. Jag ser inte något\r\nkonfliktförhållande mellan lagen och de ansvariga i\r\nlandstingen. Åtminstone är det inte så i vårt parti.\r\nMan har möjlighet att tackla frågorna på ett\r\nförnuftigt och riktigt sätt för patienternas bästa.</pre><pre>Anf. 106  EVA ZETTERBERG (v) replik:</pre><pre>Herr talman! Vi tycks dela en hel del åsikter, t.ex.\r\nden positiva värderingen av företagshälsovården.\r\nDet är ju bra att den får fortsätta att fungera.</pre><pre>I fråga om kostnaderna menar jag däremot att de\r\nkostnader husläkarsystemet och en utökad privat\r\nverksamhet medför inte är obetydliga. Jag vidhåller\r\natt det hade varit bättre för patienterna att få de\r\npengarna direkt till sjukvården.</pre><pre>Jag skulle vilja till Göte Jonsson ställa en ytterligare\r\nfråga, som jag inte fick besvarad tidigare. Det gäller\r\nhögkostnadsskyddet. Om man nu värnar så mycket\r\nom patienten, varför vill man inte från majoritetens\r\nsida också ta med frågan om ett totalt\r\nhögkostnadsskydd? Vi vet att den som har någon\r\nform av funktionshinder och måste gå på täta\r\nbehandlingar i olika former i dag har väldigt höga\r\nkostnader, som inte ryms inom det normala\r\nhögkostnadskortet.</pre><pre>Anf. 107  GÖTE JONSSON (m) replik:</pre><pre>Herr talman! När det gäller kostnaderna för\r\nhusläkare och för privatetablerade specialister är\r\ndet faktiskt så, Eva Zetterberg, att det är svårt att\r\ngöra kostnadsjämförelser mellan offentlig och\r\nprivat vård. Inom den offentliga vården och inom\r\nlandstingen har man väldigt olika kalkylsystem,\r\nbudgetsystem och uppföljningssystem. Det har vi\r\nmärkt bl.a. i HSU 2000. Det är svårt att få fram\r\nexakta uppgifter om vad vårdinsatser i offentlig\r\nvård faktiskt kostar. Det är enklare när det gäller\r\nprivat vård att göra kostnadsuppföljningar. Men\r\nutifrån de bedömningar som gjorts finns inget som\r\nsäger att den privata vården skulle vara dyrare,\r\nutan det är faktiskt i stället tvärtom.</pre><pre>Jag menar alltså att Eva Zetterberg har fel även på\r\nden punkten.</pre><pre>Högkostnadsskyddet är en fråga i sig. I den här\r\npropositionen sägs att regeringen ytterligare skall\r\ntitta på högkostnadsskyddet när det gäller de olika\r\npatientavgifterna inom ramen för privata\r\nvårdgivare. Då får man givetvis också ta hänsyn till\r\nde sociala konsekvenser som är en orsak till att vi\r\nhar ett högkostnadsskydd över huvud taget. Jag\r\nlitar helt på regeringen på den punkten.</pre><pre>Anf. 108  BO HOLMBERG (s):</pre><pre>Herr talman! Hans Karlsson har på ett bra sätt\r\nredogjort för socialdemokraternas syn på den här\r\nfrågan. Jag yrkar bifall till reservationerna 1, 2, 3\r\noch 6.</pre><pre>Jag har närmast begärt ordet för att ta upp\r\ndemokrati- och formfrågorna inom hälso- och\r\nsjukvården.</pre><pre>Demokrati och arbetsformer hade man anledning\r\natt fundera över vid den förra omröstningen. Det\r\nvar en mörk och dyster stund för svensk demokrati\r\noch svensk riksdag att uppleva det som hände för\r\nen kort stund sedan. Landets statsminister kan lyfta\r\ntelefonluren och ringa till Ny demokratis\r\nordförande och ge denne mandat att ifrån denna\r\ntalarstol övertolka den slutliga tolkningen\r\ngentemot Sveriges socialminister, tillika vice\r\nstatsminister.</pre><pre>Formfrågorna bör därför vara angelägna för\r\nFolkpartiet att diskutera. Här har man hela tiden\r\nfrån Folkpartiet hävdat att man inte förhandlar med\r\nNy demokrati. Jag kan som ordförande i riksdagens\r\nsocialutskott konstatera att man har gjort det i\r\nhusläkarfrågan, i frågan om barnomsorgen och i\r\nfråga om den aktuella proposition som vi nu skall\r\nhantera.</pre><pre>Vi sade när regeringen kom med förslaget om\r\nhusläkare att vi gärna hade sett att regeringen följt\r\nsvensk utredningstradition. Det hela borde ha fått\r\nbehandlas av Hälso- och sjukvårdsutredningen. Nu\r\nnär frågan om fri etablering av specialistläkare\r\nkommit upp har vi under hand sagt till\r\ndepartementet att vi tycker att det är en märklig\r\nhantering som förekommit. Här sätter regeringen\r\ntill en Hälso- och sjukvårdsutredning, och tanken\r\när att partierna skall diskutera, ge och ta. Om jag\r\nhar uppfattat Bo Könbergs och regeringens\r\nintentioner rätt så vill man inte ha stora kast i det\r\nsvenska sjukvårdssystemet, och man ser gärna att\r\nHälso- och sjukvårdsutredningen skulle kunna nå\r\nnågon form av konsensus om viktiga principer i\r\nsvensk sjukvård. För egen del kan jag instämma i\r\ndenna ambition. Vi var från socialdemokraternas\r\nsida självfallet beredda att ställa upp på detta.</pre><pre>Nu kan vi som sitter i utredningen konstatera att vi\r\nbörjar känna oss litet som rundningsmärken. Man\r\ndriver igenom husläkarförslaget och föreslår fri\r\netablering av specialistläkare. Därför har vi sagt att\r\nom det är så här man vill hantera den demokratiska\r\nprocessen i sjukvårdsfrågorna, känner vi oss\r\növerkörda i Hälso- och sjukvårdsutredningen. Om\r\ninte riksdagen beslutar att låta frågan om fri\r\netablering av specialistläkare gå till Hälso- och\r\nsjukvårdsutredningen, vill vi inte längre vara med\r\noch ber om förståelse för detta.</pre><pre>Det är ingen surhet eller illvilja, det vill jag klart\r\ndeklarera. Men vi känner att blir man utsedd av\r\nregeringen för att sitta i Hälso- och\r\nsjukvårdsutredningen, som skall lägga fram hur\r\nsjukvården skall finansieras och organiseras fram\r\ntill år 2000, då tycker jag att man skall respektera\r\nden ordningen och låta oss pröva ett antal frågor.</pre><pre>Jag har fått några reaktioner från fältet, Bo\r\nKönberg, om den här hanteringsordningen.\r\nSamverkansnämnden i norra sjukvårdsregionen\r\nsäger att om man slår in på den här vägen, kommer\r\ndet att leda bort ifrån en vård på lika villkor. Man\r\nsäger vidare: I propositionen är visserligen\r\nregeringen medveten om att den fria etableringen\r\ninnebär att landstingen inte längre har\r\nkostnadskontroll, men detta problem viftar den\r\nbort.</pre><pre>Vidare säger man:</pre><pre>''Vi anser att frågan om fri privatetablering är så\r\ncentral för framtidens hälso- och sjukvårdssystem\r\natt den måste bli föremål för en långt mångsidigare\r\ngranskning än vad som redovisas i regeringens\r\nproposition. Förslaget i dess nuvarande utformning\r\nbör inte bli föremål för beslut.</pre><pre>Därför riktar vi en allvarlig maning till riksdagens\r\nledamöter att avslå förslaget om fri etableringsrätt\r\nför specialistläkare och sjukgymnaster.</pre><pre>Bakom uttalandet står samverkansnämndens\r\nledamöter som representerar socialdemokraterna,\r\ncenterpartiet och Folkpartiet-liberalerna.\r\nNämndens moderata ledamöter anser inte att något\r\nuttalande skall göras. V och Kds är inte\r\nrepresenterade i nämnden.''</pre><pre></pre><pre>En annan reaktion från landet kom ifrån\r\nLänssjukvårdsförvaltningen i Kalmar, som säger:\r\n''Nämnden anser det djupt olyckligt att nu\r\ngenomföra den reform som föreslås och ansluter sig\r\ntill uppfattningen att frågan bör hänskjutas till\r\nutredningen HSU 2000''. Brevet är undertecknat av\r\nHans Wendell (c), ordförande, och Gerd Dahl (s),\r\nvice ordförande. Så är reaktionerna.</pre><pre>I ett av de senaste numren av Läkartidningen\r\nkonstaterades att den fria listningen av husläkare\r\nhade lett till anarki. För egen del ville tidningen\r\nmeddela läsekretsen att man inte ville känna något\r\nansvar för reformen.</pre><pre>Vi kan ha delade meningar i sak, och det\r\nrespekterar jag, Bo Könberg. Vid detta anförande\r\nvill jag ha fram att man bör hålla fast vid svensk\r\ndemokratisk tradition. Man skall låta frågor\r\nutredas, gå på remiss, konsekvensbedömas etc.\r\nVarför får inte den parlamentariska utredningen\r\nHSU 2000 avgöra den här frågan?</pre><pre>Herr talman! Vi känner inom socialdemokratin att\r\nen stor oro över vart svensk sjukvård är på väg\r\nhåller på att spridas. Det är bra att man genomför\r\nmånga förändringar, men det sker i litet för rask\r\ntakt. Vi kan konstatera att skolhälsovården är på\r\nväg att rivas sönder och att mödra- och\r\nbarnhälsovården inte längre har fått något\r\nnationellt stöd. Barnläkarna undrar om husläkarna\r\nskall komma att ta över och vad som i så fall\r\nkommer att hända med kompetensen inom\r\nbarnhälsovården.</pre><pre>Ett antal distriktsläkare frågar varför vi skall sätta\r\nyxan i det som är friskt, nämligen den svenska\r\nprimärvården. Man frågar sig vad som kommer att\r\nhända med den. Vad kommer att hända med\r\nvaccinationsprogrammen när man inte vet vart\r\nskolhälsovården tar vägen och hur det blir med en\r\nsammanhållen mödra- och barnhälsovård? Vem\r\nhar kontroll över att vaccinationsprogrammen\r\nfungerar?</pre><pre>Företagshälsovården är på väg att falla isär. För ett\r\npar år sedan hade vi 900 enheter. Vid årsskiftet\r\nkommer det att vara 600. Vi socialdemokrater\r\nanser att det är mycket olyckligt att man rustar ner\r\nföretagshälsovården. Vi vill i stället resa upp den på\r\nfötter igen. Vi anser att den behövs men att den\r\nskall betalas av arbetsmarknadens parter.</pre><pre>I rask takt införs ett köpa-sälj-system. Konsulter\r\nåker runt och talar om att man skall ha beställare\r\noch utförare, att man skall köpa och sälja och att\r\nman skall se sjukvården som affärsområde ett och\r\näldreomsorgen som affärsområde två. Allt detta\r\nleder till en situation med oro både bland\r\npersonalen och allmänheten. Vi socialdemokrater\r\nser gärna att man utvärderar allt det som nu är på\r\ngång, lugnar ner sig litet grand och skapar trygghet\r\nför personalen, patienterna och medborgarna i\r\növrigt.</pre><pre>Jag tror, Bo Könberg, att ingen har riktig kontroll\r\növer allt det här som skall dras i gång med en\r\nrasande fart, i kombination med de\r\nbesparingsprogram som landstingen presenterade\r\nför en kort tid sidan för perioden 1992--1995. Jag är\r\nrädd för att det kan hända olyckor. Jag vill inte\r\nsvensk sjukvård eller de svenska medborgarna så\r\nilla att detta skall ske. Därför tror jag att det är\r\nmycket angeläget att man stoppar tendenserna att\r\ngöra svensk sjukvård till en experimentlåda. I\r\nstället skall man skapa lugn, stabilitet och trygghet.</pre><pre>I januari skall vi presentera våra riktlinjer och hur\r\nvi vill se på hälso- och sjukvården. Jag hoppas att\r\ndet fortsättningsvis, trots att vi tvingas lämna hälso-\r\noch sjukvårdsutredningen, skall finnas en\r\ndemokratisk tradition där man talar med varandra,\r\nutreder tillsammans och inte i onödan går vid sidan\r\nav den demokratiska processen på så viktiga och\r\ncentrala områden som t.ex. hälso- och sjukvården.</pre><pre>Anf. 109  Statsrådet BO KÖNBERG (fp):</pre><pre>Herr talman! Det ärende som riksdagen nu skall\r\nbehandla gäller att vi skall få ett nytt taxesystem, i\r\nstället för det föråldrade taxesystem som vi har i\r\ndag, och att vi skall införa en möjlighet till friare\r\netablering för läkare och sjukgymnaster.</pre><pre>Över hela världen diskuteras och reformeras\r\nsjukvården. I olika länder lägger man fram förslag\r\noch fattar beslut om långtgående förändringar. Ett\r\nexempel är Förenta staterna med den s.k.\r\nClintonplanen. Ytterligare exempel är de\r\nförändringar som har ägt rum i det tyska\r\nsjukvårdssystemet inför 1993, de förändringar som\r\nhar ägt rum i Storbritanniens system och de\r\nförändringar som vi diskuterar i Sverige.</pre><pre>Herr talman! Dessa reformer tar naturligtvis sin\r\nutgångspunkt i de olika ländernas situation,\r\nhistoria, tradition och problem. I några av de länder\r\nsom jag nämnde sker reformerna utifrån system\r\nsom har varit uppbyggda på en frivillig\r\nsjukvårdsförsäkring med alla de brister ett sådant\r\nsystem har. Så var t.ex. fallet i Förenta staterna. I\r\nTyskland skedde det med utgångspunkt från ett\r\nobligatoriskt sjukvårdsförsäkringssystem där man\r\nhar haft helt fri tillgång till läkarutbildning. Man\r\nhar egentligen inte haft några offentliga specialister\r\npå öppenvård, utan de har huvudsakligen varit\r\nprivata. Man har inte heller haft någon större\r\nerfarenhet av patientavgifter.</pre><pre>Som en sammanfattning av de reformer som\r\ngenomförs på olika håll i världen kan man säga att\r\ni system som har baserat sig på långtgående\r\nförsäkringslösningar införs nu budgetinslag, medan\r\ndet i system som har byggt på långtgående\r\nbudgetstyrning med mycket av verksamheten\r\nbedriven i egen regi -- såsom i Storbritannien och de\r\nnordiska länderna -- införs inslag av ökad valfrihet,\r\netableringsfrihet och mera konkurrens.</pre><pre>Reformerna i vårt land tar sin utgångspunkt i vår\r\nverklighet. Vi har en bra sjukvård i Sverige, men\r\nden har naturligtvis brister. Bristerna är specifika\r\nför vår typ av system. Det är klart att de förslag till\r\nreformer som vi från regeringens sida förelägger\r\nriksdagen försöker rätta till det som brister i stället\r\nför att förändra det som är bra. Det är i själva\r\nverket fråga om en klassisk reformistisk strategi.</pre><pre>Några av de reformer som har genomförts under\r\nsenare år och som har drivits fram i form av förslag\r\nfrån borgerligt håll, inte minst från mitt eget parti,\r\nhar handlat om att öka valfriheten i ett system som\r\ntidigare hade mycket litet av valfrihet. Jag tänker\r\npå de förändringar som har ägt rum inom den\r\noffentligt bedrivna vården och som togs som\r\nutgångspunkt i slutet av 80-talet. Jag tänker på den\r\növerenskommelse som regeringen slöt med\r\nLandstingsförbundet för Sveriges olika landsting\r\nsom ledde till att operationsköerna har minskat\r\nkraftigt under de gångna två åren. Jag tänker\r\nnaturligtvis också på husläkarreformen som syftar\r\ntill att täppa till den brist som har funnits i det\r\nsvenska systemet, eftersom primärvården har varit\r\nsvagt utvecklad. Det har framför allt också brustit i\r\nkontakten mellan läkare och patienter.</pre><pre>Förslaget till husläkare och de förslag som vi har\r\nuppe till behandling i dag har inslag av ökad\r\nmöjlighet till konkurrens och ökade möjligheter för\r\nläkare att etablera sig. I våras diskuterade vi\r\nhusläkarförslaget i den här kammaren.</pre><pre>Det är självklart att ett förslag av den här typen har\r\nfördelar men att det också kan finnas nackdelar.\r\nDet gäller att väga olika intressen mot varandra.\r\nFrån regeringens sida har vi, vilket socialutskottets\r\nmajoritet har följt upp, gjort en avvägning mellan\r\nå ena sidan kraven på ett slags\r\ntotalkostnadskontroll och landstingsveto mot varje\r\nform av ny etablering och å andra sidan önskemålet\r\nom att det skall bli mera valfrihet och stimulans\r\ngenom ökad konkurrens. När man har diskuterat\r\nförslaget och gjort internationella jämförelser har\r\nman ofta glömt de stora skillnaderna som finns\r\nmellan olika länder. Ett exempel är förhållandena i\r\nTyskland.</pre><pre>Det är inte så som Hans Karlsson försökte få\r\nkammaren att tro -- och som Göte Jonsson redan\r\nhar bemött -- att det införs en allmän\r\netableringsfrihet där man får göra vad som helst,\r\nnär som helst och hur som helst. Som varje läsare\r\nav propositionen vet -- jag trodde att Hans Karlsson\r\ntillhörde dem -- ställs det en rad villkor. Det måste\r\nvara fråga om specialister, de måste arbeta på\r\nheltid, de skall förvarna landstingen sex månader i\r\nförväg etc. Var och en som vill veta hur det\r\negentligen är kan läsa propositionen eller\r\nutskottsutlåtandet på den punkten.</pre><pre>Socialdemokraterna och Vänsterpartiet är kraftigt\r\nemot detta. Det är ingen hejd på de olyckor som\r\nkommer att drabba landet om man delvis återinför\r\ndet system som fanns i riket före 1985. Eva\r\nZetterberg och Hans Karlsson m.fl. säger förvisso\r\natt deras partier accepterar privatläkare och tycker\r\nbra om privatläkare. Det låter riktigt trevligt. Men\r\nvad som framgår varje gång är att man kräver som\r\nen absolut förutsättning att landstingen skall ha\r\nvetorätt.</pre><pre>Det har förts en diskussion om huruvida man skulle\r\nha remitterat förslaget till ett antal instanser över\r\njul och nyår eller inte. Man hävdar från\r\nsocialdemokratiskt håll att man inte har fått något\r\nargument för varför detta inte är möjligt. Får jag\r\nbara be dem som framförde den uppfattningen,\r\nexempelvis Hans Karlsson, att läsa s. 6 och 7 i\r\nutskottsbetänkandet. Där redovisas klart att\r\nuppgörelsen om förhållandena mellan staten och\r\nlandstingen, som har redovisats för denna\r\nkammare, innebär att skatteutjämningsavgiften på\r\n40 öre tas bort fr.o.m. nästa år. Däremot får\r\nlandstingen skyldighet att betala kostnaderna för\r\nprivatläkarna.</pre><pre>Jag har då och då varit litet förbryllad över den\r\nväldiga intensiteten i kritiken, inte minst från\r\nsocialdemokratiskt håll. Efter att ha läst\r\nreservation nr 1, som är Socialdemokraternas\r\nhuvudreservation, förstår jag det litet bättre. Det\r\nvisar sig nämligen att Socialdemokraterna totalt har\r\nmissuppfattat vad som framkom vid den hearing\r\nsom utskottet lade fram. Hans Karlsson och de\r\nandra som har skrivit under reservationen tror att\r\nnågon i Sverige tror att man skulle få en\r\nfördubbling av landets 24 miljoner läkarbesök per\r\når om några fler privata specialister fick etablera\r\nsig.</pre><pre>Herr talman! Av de ca 24 miljoner besök som görs\r\nhos läkare per år i Sverige sker ca 4,5 miljoner\r\nbesök hos privata vårdgivare. Hur skulle det kunna\r\nbli en ökning från 24 till 48 miljoner besök? Om det\r\nbara sker en fördubbling av besöken hos de privata\r\nläkarna skulle det totala antalet besök per år bli ca\r\n28,5 miljoner. Jag skall med intresse lyssna när\r\nHans Karlsson eller någon annan företrädare för\r\noppositionen klargör detta. Men det är förstås inte\r\nså konstigt att man kommer fram till den\r\nståndpunkten om man har en fullständigt förvriden\r\nverklighetsbild när det gäller vad resultatet blir av\r\nden reform som nu föreslås. I dagsläget har vi i\r\nsjälva verket ca 2 400 läkare som får dessa 4,6\r\nmiljoner besök.</pre><pre>Frågan om hur vi utreder saker och ting i Sverige\r\nhar också tagits upp i diskussionen. När det gäller\r\nsjukvårdsområdet talade den nya regering som\r\ntillträdde hösten 1991 i sin regeringsförklaring om\r\natt den avsåg att vidta åtgärder för att man skulle\r\ninföra ett husläkarsystem i Sverige och för att det\r\nskulle bli mera av fri etablering i Sverige. Dessutom\r\navsåg regeringen att tillsätta en utredning som\r\nskulle blicka framåt mot år 2000. Vi hoppades att\r\nalla partier skulle vara med i detta arbete. Det är\r\ninte det minsta konstigt att regeringen lägger fram\r\nförslag i enlighet med sin egen regeringsförklaring.\r\nDet förvånar mig att Hans Karlsson, Bo Holmberg\r\noch möjligen även Eva Zetterberg hade synpunkter\r\npå och invändningar mot detta. Att ni har\r\nsynpunkter på innehållet må väl vara hänt. Men\r\nsom jag antydde får det gärna bygga på mera fast\r\nsaklig grund än resonemanget om de 24 miljonerna\r\nläkarbesök, där Hans Karlsson tror att det skall\r\nåstadkommas en fördubbling med hjälp av\r\nytterligare några hundra läkare till en kostnad av 12\r\nmiljarder. Man kan komma med mer eller mindre\r\nsakliga invändningar. Att man däremot tycker att\r\ndet är en stor fråga att diskutera om regeringen får\r\nlägga fram förslag i enlighet med sin\r\nregeringsförklaring -- en regeringsförklaring som\r\nlades fram långt innan utredningen tillsattes --\r\nförvånar mig.</pre><pre>Jag anser att HSU 2000 har en mycket stor och\r\nviktig uppgift. Jag anser att den bör verka i enlighet\r\nmed svensk tradition, dvs. att de partier som har\r\nmöjlighet deltar i arbetet och bidrar med sina\r\nkunskaper, värderingar och argument. Jag har\r\ntidigare djupt beklagat, och jag upprepar det nu,\r\nom det skulle bli så att man från socialdemokratiskt\r\nhåll, och för den delen även från Vänsterpartiets\r\nhåll, skulle välja att ställa sig utanför detta viktiga\r\narbete. Det handlar om två tunga frågor. Vilka\r\nresursbehov förutser vi inom svensk sjukvård i\r\nframtiden? Vilket sätt skall vi finansiera det här på?</pre><pre>Herr talman! Kvällen är sen och jag skall inte\r\nutveckla några fler argument i detta inlägg.\r\nSammanfattningsvis vill jag bara konstatera att vi i\r\nvårt land har en god sjukvård. Regeringen lägger\r\nfram förslag som syftar till att rätta till de brister\r\nsom ändå finns inom sjukvården. Om kammaren i\r\nkväll bifaller det förslag som nu läggs fram ifrån\r\nsocialutskottets majoritet, kommer vi att ta\r\nytterligare ett steg för att reparera en av bristerna i\r\nsvensk sjukvård.</pre><pre>Anf. 110  HANS KARLSSON (v) replik:</pre><pre>Herr talman! Det har tidigare här i kväll rests\r\nfrågetecken om vad som är vårt alternativ. Vilket\r\nalternativ vi vill ha tror jag alla vet som har läst vår\r\nmotion. Där framgår att vi tycker att frågan skall\r\nutredas av HSU.</pre><pre>Bo Könberg talade om i vilken riktning olika länder\r\ni olika delar av världen går när det gäller\r\nsjukvården. Vi kan konstatera att många länder går\r\ni riktning mot den modell som vi har i Sverige och\r\nsom vi har tillämpat under lång tid. Den modellen\r\nhar vi utvecklat steg för steg. Nu börjar vi helt\r\nplötsligt -- med varningsropen från länder runt om\r\ni världen ringande i öronen -- gå i en helt annan\r\nriktning.</pre><pre>Så till antalet läkarbesök. Vid utfrågningen den 23\r\nnovember redovisade Socialstyrelsen att vi i dag gör\r\n2,8 läkarbesök per person och år. Med en fri\r\netablering och den efterfrågestyrning som skulle bli\r\nföljden, skulle det bli fråga om 5 läkarbesök per\r\nperson och år. Det kan låta häftigt. Vi kan samtidigt\r\nkonstatera att man i Tyskland gör 11 besök per\r\nmedborgare och år. Trots det mår inte tyskarna\r\nbättre. De mår kanske något sämre om man får tro\r\nstatistiken. Så var det med de påståenden som\r\nstatsrådet ansåg vara orealistiska.</pre><pre>Frågan kvarstår, Bo Könberg: Varifrån skall man ta\r\npengarna för att finansiera de ökade kostnaderna?\r\nDet blir fråga om kostnader för en ökad\r\nsjukvårdskonsumtion, vilket många ser framför sig.\r\nMed en helt ny modell kommer vi också att få fler\r\nsjukskrivningar i längre perioder. Det kommer inte\r\natt vara särskilt intressant med rehabilitering. Det\r\ngäller ju att få ihop så många patienter som möjligt.</pre><pre>Anf. 111  Statsrådet BO KÖNBERG (fp) replik:</pre><pre>Herr talman! Inledningsvis gjorde jag ett försök att\r\nbeskriva -- översiktligt, med tanke på den sena\r\ntimman -- utvecklingen i olika länder. Utifrån sitt\r\neget system försöker man ta till sig det som är bra i\r\nandra system. Hans Karlsson har gjort en liknande\r\nutblick över världen men kommit till slutsatsen att\r\nalla länder rör sig i riktning mot hans uppfattning\r\nom hur sjukvården skall se ut och att vi i Sverige\r\nskulle röra oss i fel riktning. Jag föreslår Hans\r\nKarlsson att fundera litet mera över problemen\r\nmed försäkringsstyrda sjukvårdssystem å ena sidan\r\noch budgetstyrda å andra sidan.</pre><pre>Hans Karlsson upprepar frågan om varifrån\r\npengarna skall tas. Det är förstås en ganska befogad\r\nfråga om man har Hans Karlssons verklighetsbild.\r\nHan tror att om man skulle införa ett system som\r\ndelvis liknar det system som vi hade i Sverige före\r\n1985 men som inte är lika långtgående, skulle\r\nbesöken hos privatläkarna som i dag är 4,5 miljoner\r\nper år fördubblas och leda till totalt 28,5 miljoner\r\nbesök. När jag påpekade den här skriande\r\nmissuppfattningen i socialdemokraternas\r\nhuvudreservation, trodde jag möjligen att Hans\r\nKarlsson skulle ta tillbaka påståendet, om än inte\r\nmed någon entusiasm. Nu har han i stället upprepat\r\npåståendet till riksdagens protokoll. Jag tror inte\r\natt han kommer att vara så glad över att han har\r\ngjort det.</pre><pre>Man kan säkert räkna med en viss ökning av antalet\r\nläkarbesök. Det görs få läkarbesök i Sverige. Det\r\när i huvudsak en fördel. Jag tror inte heller att vi\r\nskall ha så många fler läkarbesök. Det handlar\r\nmycket om livsstil, förebyggande åtgärder m.m.\r\nAtt man på den här punkten skulle kunna få en så\r\ndramatisk förändring att det skulle leda till ett stort\r\nkostnadsproblem motsägs om man bara tittar på\r\nvilka proportioner det rör sig om när det gäller\r\nkostnaderna. Det som avses i propositionen om ny\r\nläkarvårdstaxa gäller ca 1,4 miljarder av de ca 120\r\nmiljarder som svensk sjukvård kostar. Den\r\nuppgiften kastar en viss skugga över\r\nsocialdemokraternas brist på proportioner i\r\ndiskussionen om sjukvården.</pre><pre>Anf. 112  HANS KARLSSON (s) replik:</pre><pre>Herr talman! Det gläder mig att Bo Könberg\r\nmedger att det kommer att bli en ökad\r\nsjukvårdskonsumtion. Det gläder mig så till vida att\r\ninsikten i den frågan har spridit sig till\r\nSocialdepartementet.</pre><pre>Svensk sjukvård har av tradition satt patienten i\r\ncentrum. Nu sker ett systemskifte. Det är läkaren\r\nsom kommer att hamna i centrum. Då infinner sig\r\nfrågan vad som kommer att hända med den övriga\r\nsjukvårdspersonalen. Hur blir det med den\r\npersonal som arbetar med omvårdnad? Hur skall\r\nman se till att det också kommer att finnas pengar\r\növer till de viktiga delarna i svensk hälso- och\r\nsjukvård?</pre><pre>Jag vill även ta upp en annan fråga som jag inte\r\nhann med i mitt anförande, men som jag ändå inte\r\nkan låta bli att peka på. Det gäller det fantastiska\r\n''krumsprånget'' i utskottsbehandlingen. Man\r\nkommer med sådana förslag till ändringar i\r\nlagstiftningen att man tar ifrån finansiären,\r\nlandstinget, rätten att kontrollera vilken utrustning\r\nde privatpraktiserande läkarna har.</pre><pre>Det måste kännas genant för både\r\nsjukvårdsministern, majoriteten och inte minst den\r\nsvenska läkarkåren att man inte tilltror en öppen\r\nredovisning. Frågan måste ställas vad det är som\r\nmåste döljas och vad för skum hantering som inte\r\ntål dagens ljus.</pre><pre>Anf. 113  Statsrådet BO KÖNBERG (fp):</pre><pre>Herr talman! Nej, Hans Karlsson, jag har inte\r\nkonstaterat att det behövs mer\r\nsjukvårdskonsumtion. Jag har konstaterat att om\r\ndet öppnas en möjlighet för fler människor att\r\netablera sig är det inte säkert att de får patienter.</pre><pre>Frågan är vad som händer med den totala\r\nsjukvårdskonsumtionen i landstinget. Det finns all\r\nanledning för landstingen att om det blir en ökning\r\nav antalet privata specialister ta med det i\r\nplaneringen. Det är i själva verket en av\r\nutgångspunkterna i hälso- och sjukvårdslagen att\r\nlandstingen inte har krav på sig att bedriva all\r\nsjukvård i egen regi. Men de har krav på sig att se\r\ntill att det finns en hygglig tillgång på sjukvård i\r\nlänet. Då måste landstingen förstås väga in om det\r\nfinns privat sjukvård eller inte. Svårare än så är det\r\ninte.</pre><pre>Jag kan ge Hans Karlsson följande tips. När den\r\nnya läkarvårdstaxan införs för privata specialister,\r\nförutom allmänmedicinare, kan de olika\r\nlandstingen jämföra med vad den egna\r\nverksamheten kostar. På den vägen går det säkert\r\natt få idéer om hur kostnader kan sparas in.</pre><pre>Det är typiskt för Hans Karlsson som företrädare\r\nför Socialdemokraterna att utgå från att om det\r\nfinns möjlighet för läkare att etablera sig att det\r\nhandlar om att läkarna sätts i centrum i stället för\r\npatienterna. Patienternas valfrihet påverkas i stor\r\nutsträckning av om det är möjligt för olika läkare\r\natt etablera sig. Om det med hjälp av ett\r\nlandstingsveto går att stoppa varje etablering är det\r\nsjälvklart för oss andra, om inte för Hans Karlsson,\r\natt valfriheten för den enskilde i det fallet blir\r\nmindre.</pre><pre>Herr talman! Jag har ingen större förhoppning om\r\natt i kväll kunna omvända Hans Karlsson till ett\r\nsynsätt som innebär att han tror att producenter\r\negentligen är till för konsumenterna och inte för sig\r\nsjälva.</pre><pre>Anf. 114  LEIF BERGDAHL (nyd) replik:</pre><pre>Herr talman! Först vill jag poängtera att jag inte\r\nkommer att hålla mig inom de 10 minuter som\r\nanslagits för mig. Den egendomliga\r\ndebattordningen i kammaren gör att jag inte har\r\nkunnat ge några repliker. Därför tänker jag ta dem\r\nnu innan jag börjar mitt anförande.</pre><pre>Jag skulle först vilja kommentera Bo Holmbergs\r\npåstående om formfrågan. Ian Wachtmeister har\r\nhaft ett telefonsamtal med landets statsminister och\r\nhar kört över socialministern. Det är klart att det är\r\nuppseendeväckande. Jag har studerat ganska\r\nmycket statskunskap. Jag tror att det är något som\r\nman i framtiden får se över. Det är något\r\nextraordinärt som har hänt i dag. Jag vill bara\r\nytterligare kommentera att det förelåg en\r\nuppgörelse med handslag. Jag var själv med om\r\ndet. Det var ett brott mot den uppgörelsen som\r\nsocialministern ville hävda. Det var bra att han blev\r\növerkörd.</pre><pre>Vidare har vi den andra frågan. Det är mycket\r\nmärkligt med denna ideologiska inställning att inte\r\ntycka om privatläkare. Jag kommer in på den\r\nfrågan senare. Det är märkligt hur den svenska\r\nsocialdemokratin -- och även svenska\r\nvänsterpartister, f.d. kommunister -- tycker illa om\r\nprivatpraktiker. Jag behöver bara gå till Finland\r\noch en stad som heter Kemi. Den ligger ungefär 3\r\nmil söder om Haparanda. Där finns det en\r\nkommunalnämndsordförande som är kommunist,\r\neller folkdemokrat som det heter. Denna man är\r\näven läkare. Det är en mycket klok man. Han har\r\nsett till att ett stort antal specialister från Uleåborgs\r\nuniversitet har kommit till Kemi. Det är ett\r\nfantastiskt förhållande. Patienterna åker långväga\r\ntill Kemi. Dessa specialister behövs i glesbygden.</pre><pre>Socialdemokraterna beklagar frågan om\r\netableringsfrihet. De anser att privatläkarna får\r\ndragningsrätt på landstingens inkomster. Det är\r\nbra! Det är mycket bra att de kan dra av på\r\nlandstingens inkomster och att det blir mindre över\r\ntill specialisterna som häckar på de stora sjukhusen.\r\nDet innebär att de flyttar ut i landet och gör nytta\r\nbland folk. Jag hoppas att många läkare sviker\r\nsjukhusen och i stället etablerar sig som\r\nprivatläkare. Det är utomordentligt bra.</pre><pre>Vidare har jag en kommentar till\r\nhusläkarpropositionen. Jag tror inte att\r\n''husläkeriet'' kommer att kosta mer än det\r\nnuvarande ''distriksläkeriet''. Jag tycker att man\r\nskall se till att husläkarna kan få behandla mer än\r\n2 000 patienter. Det tycks vara det vanliga. De\r\nklarar utan vidare 3 000 patienter per år.</pre><pre>Vidare har vi frågan om antalet läkarbesök per\r\npatient. Hans Karlsson sade att det är förskräckligt\r\natt genomsnittet 2,5 besök kan öka till 5. Det är bra\r\nom det ökar! Jag tycker att det är jättefint.</pre><pre>Enligt Socialdemokraterna är allt som sker i\r\nSverige bäst. De har rätt i allt. Det skall inte finnas\r\nnågra betyg. Det enda socialdemokratiska parti i\r\nvärlden som inte tycker om betyg är det svenska.\r\nLikadant är det med många andra saker.\r\nSocialdemokraterna tycker att genomsnittet 2,5\r\nbesök är bra. Alla andra har naturligtvis fel.</pre><pre>I Tyskland, där det på senare tid har varit\r\nupprepade socialdemokratiska regimer, är\r\ngenomsnittet 10--11 besök per år. Jag vill inte påstå\r\natt det är idealet. Men inte är 2,5 bra. Man skall väl\r\nändå ligga någonstans i mitten.</pre><pre>Titta på Tornedalen. Det är ett område som är 500\r\nkm långt och 200 km brett. Där finns det inte en\r\nenda öron- eller ögonläkare. Är det ett bra\r\nförhållande? Är det bra sjukvård? Om patienter\r\nskall skickas till Boden tar det en månad innan de\r\nfår hjälp med sina öron. Patienterna får vackert gå\r\noch vänta. Det är tur att det finns privatläkare i\r\nLuleå. Det går att komma direkt till läkarna där.\r\nFantastiskt! Folk tycker om det. Läkarna finns där\r\nför att folk gillar dem. Det är inte så svårt.</pre><pre>Vad som skall göras är att minska antalet\r\nstuderande på läkarutbildningen. Jag vill ställa en\r\nfråga till både sjukvårdsministern och Bo\r\nHolmberg. Vill ni minska antalet studerande på\r\nläkar- och tandläkarutbildningarna? Det finns\r\nredan 700 arbetslösa läkare. Det ligger något i det\r\nfaktum att om vi fortsätter att producera läkare på\r\ndetta sätt kommer det att bli för många specialister.\r\nVisserligen tar det lång tid. Men det blir nog så att\r\ndet blir för många läkare utan arbete i framtiden.</pre><pre>Detta att allmänpraktikerna uppvärderas är\r\nintressant. Jag tror att det bottnar i barfotaläkarna\r\nsom sprang omkring i Kina på Maos tid. Det var fint\r\natt vara allmänpraktiker. Men på något sätt var det\r\nhela komplext. Men var tvungen att döpa om dem\r\ntill allmänläkarspecialister. De är specialister på\r\nnågot som är allmänt. Det är ett märkligt sätt att\r\nskapa en specialitet. Den specialiteten finns bara i\r\nSverige och i något nordiskt land som har tagit efter\r\nSverige. Utomlands heter de ''general\r\npractitioners'' e.d. Det är ett mycket fint jobb. De\r\nbehöver inte kallas för specialister. Det finns\r\nallmänläkare, och det finns specialister. Men jag\r\ntycker att uttrycket allmänläkarspecialister säger\r\nallt.</pre><pre>Nu vill jag komma in på mitt riktiga anförande. Jag\r\nskall försöka förklara varför denna ovilja, denna\r\nidiosynkrasi, mot läkarna förekommer inom\r\nsocialdemokratin och Vänsterpartiet.</pre><pre>På 1950-talet visades en film på landets biografer.\r\nFilmen hade titeln Smygande gift. Den handlade\r\nom gonokocker och spirocheter som förgiftade\r\nfolk. Det var en film som varnade mot veneriska\r\nsjukdomar. Men ett mycket farligare gift smög sin\r\nin i socialdemokratin på 1960-talet, nämligen de\r\nmarxist-leninistiska idéerna som välte omkull hela\r\npartiets ideologi.</pre><pre>Socialdemokraterna skall ha äran av att ha tagit\r\n''fighten'' med kommunisterna på arbetsplatserna\r\noch i fackföreningsrörelsen -- särskilt i Norrbotten.\r\nRagnar Lassinantti har berättat om vilken enorm\r\nkamp det var mot kommunisterna på den tiden.\r\nMen något hände 1968. Det var i samband med\r\nOlof Palmes beryktade promenad med\r\nNordvietnams Moskvaambassadör på Stockholms\r\ngator...</pre><pre>Anf. 115  TREDJE VICE TALMANNEN:</pre><pre>Jag får erinra om att ärendet gäller socialutskottets\r\nbetänkande 14.</pre><pre>Anf. 116  LEIF BERGDAHL (nyd):</pre><pre>Herr talman! Detta är en ideologisk fråga. I\r\nsamband med dessa saker uppstod en mängd\r\nförändringar i den socialdemokratiska ideologin.\r\nDet var nu som Socialdemokraterna började tycka\r\nilla om läkare. De avskaffade bl.a. betygen, och de\r\nattackerade läkarkåren. En ledande\r\nsocialdemokrat vid namn Sven Aspling startade en\r\nkampanj mot läkarkåren och\r\nprestationsersättningen i land. Läkarkåren\r\nmjukades upp med hjälp av en taxeringsrevision\r\nsom omfattade samtliga av landets läkare.</pre><pre>Man såg till att de doktorer som tidigare hade\r\narbetat efter ett prestationsersättningssystem fick\r\narbeta utan prestationsersättning.</pre><pre>Vad hände då? Antalet behandlade patienter per\r\ndag sjönk från 30--40 till ca 10 st. I distrikt i\r\nNorrland som normalt sköts av en till två läkare\r\nkrävde man så småningom 5--6 läkare av den här\r\ntypen.</pre><pre>Socialdemokraterna har reagerat kraftigt mot den\r\nhär etableringsfriheten. Jag har fått ett likadant\r\nbrev som Bo Holmberg från Samverkansnämnden\r\ni norra sjukvårdsregionen. Man uttalade sig i det\r\nbrevet mot den fria etableringen. Just i den norra\r\nsjukvårdsregionens trakter är behovet av privata\r\nspecialister som störst.</pre><pre>I går hade jag ett långt samtal med en överläkare i\r\nhandkirurgi från Umeå regionsjukhus. Han\r\nberättade hur patienterna i den norra regionen inte\r\nfick den hjälp som de behövde. Denne doktor stod\r\ni begrepp att bli privatpraktiserande i handkirurgi.\r\nHan avsåg att åka omkring i Norrbottens obygder\r\noch fjällbygder, exempelvis Vilhelmina, med\r\nmottagning några dagar i månaden för att ta hand\r\nom handskador. Han påstod att det som han sett av\r\nfelbehandlingar var makalöst. Det finns ingen\r\nhandkirurgi att tillgå norr om Umeå.</pre><pre>Han berättade också om personer som blivit\r\nsjukpensionerade i onödan, människor som gick\r\nsjukskrivna under lång tid och människor som hade\r\nbesvär med sina händer på grund av bestående\r\nfunktionsnedsättningar till följd av felbehandling.\r\nDetta visar att det finns ett behov av specialister i\r\nglesbygden.</pre><pre>Jag tänker nu kommentera betänkandet helt kort.\r\nJag yrkar bifall till utskottets hemställan, som\r\nskiljer sig från propositionen på flera viktiga\r\npunkter. Vi i Ny demokrati har bidragit till att\r\nlandstingen inte längre skall administrera\r\nprivatläkarna till skillnad mot förslaget i\r\npropositionen. Privatläkarna skulle ha blivit\r\nkonsulter till landstingen om inte Ny demokrati\r\nhade funnits. De hade visserligen blivit konsulter\r\nbetalda per åtgärd, men konsulter hade de blivit.</pre><pre>Ny demokrati har även bidragit till att ersättning för\r\nhembesök och telefonkonsultationer bibehålls och\r\natt vissa lättnader för privatläkare i glesbygd görs.\r\nVi tycker att vi åstadkommit en hel del till fromma\r\nför sjukvården.</pre><pre>Herr talman! Jag yrkar som sagt bifall till utskottets\r\nhemställan.</pre><pre>Anf. 117  BÖRJE NILSSON (s):</pre><pre>Herr talman! Jag behöver väl inte kommentera det\r\nföregående inlägget. Det talar säkerligen för sig\r\nsjälv. Men någonting så osammanhängande och\r\noredigt har vi väl sällan lyssnat till i denna\r\nkammare.</pre><pre>Socialförsäkringsutskottet har yttrat sig över\r\nregeringens proposition. Vi socialdemokrater i\r\nutskottet står för majoritetsskrivningen. Vi avvisar\r\nregeringens förslag om fri etablering för\r\nspecialistläkarna. Det är beklagligt att\r\nmajoritetsläget i socialutskottet har svängt.</pre><pre>Det innebär att den borgerliga majoriteten nu\r\nytterligare tar ett steg i systemförändringen av\r\nsjukvården. I och med det kommer man allt längre\r\nbort från målet om en vård på lika villkor.</pre><pre>Vi socialdemokrater kritiserar propositionen på\r\nflera punkter och konstaterar att den innebär en\r\ngenomgripande förändring av verksamheten i\r\nlandstingen. Hans Karlsson och Bo Holmberg har\r\nutförligt utvecklat vår argumentation på den här\r\npunkten.</pre><pre>Det mest anmärkningsvärda i detta förslag är att\r\nman, samtidigt som man startar stora utredningar\r\nlägger och hastar fram så här viktiga förslag på\r\nsjukvårdens område. Det vore rimligt att låta dem\r\nsom har att handlägga dessa frågor i utredningarna\r\nslutföra sitt arbete innan man går vidare.</pre><pre>Vid den utfrågning som förekommit riktade flera\r\nremissinstanser hård kritik mot förslaget. Från\r\nLandstingsförbundets sida hävdar man att\r\nreformen borde skjutas upp för att först utredas.\r\nDet hävdades också att landstingen inte kan ge alla\r\nvård på lika villkor.</pre><pre>Också andra remissinstanser, såsom Socialstyrelsen\r\noch Försäkringskasseförbundet riktade mycket\r\nallvarliga invändningar mot förslaget.\r\nSocialstyrelsen hävdade att förslaget medför ökade\r\nkostnader för sjukvården, men likväl hastas\r\nreformen igenom. Det ser vi socialdemokrater som\r\nmycket olyckligt.</pre><pre>I betänkandet tas även andra frågor upp,\r\nexempelvis bidrag till kvaliteten inom äldrevården.\r\nDet noterar vi. Vi tycker att det är värdefullt.</pre><pre>Det läggs också fram ett förslag om\r\nförsöksverksamheten inom tandvården. I\r\nbetänkandet sägs det att regeringen anser att det är\r\nangeläget att den inledda försöksverksamheten\r\ninom tandvården får fortsätta att bedrivas innan ett\r\nnytt ersättningssystem träder i kraft. Det är bra\r\nmed denna markering som vi tolkar att man\r\navvaktar och slutför försöksverksamheten med\r\nalternativa ersättningssystem i Kristianstads län, i\r\nGöteborg- och Bohus län och i Göteborgs\r\nkommun, innan frågan om tandvården tas upp på\r\nnytt.</pre><pre>Vi hoppas att man inte, som vid etableringsfrågan,\r\nbryter en pågående utredning, utan att man\r\nverkligen låter den försöksverksamhet och de\r\nutredningar som pågår slutföras. Vi tycker alltså att\r\ndetta uttalande är bra, och vi tolkar uttalandet så,\r\natt försöken får fortsätta till det blir aktuellt att\r\nlägga fram förslag om ett nytt ersättningssystem.</pre><pre>Herr talman! Jag instämmer i de yrkanden som\r\nHans Karlsson och Bo Holmberg tidigare har gjort\r\ni detta ärende.</pre><pre>Anf. 118  LEIF BERGDAHL (nyd) replik:</pre><pre>Herr talman! Jag fick höra att mitt anförande var\r\nosammanhangande. Det brukar man säga. Jag\r\nföredrog ungefär samma idéer för den\r\nsocialdemokratiska ledamoten Lena Hjelm-Wallén.\r\nHon höll på att ramla av stolen. Hon hade inte hört\r\nnågot sådant förut.</pre><pre>Jag kan tala om för Börje Nilsson att jag har varit\r\nsocialdemokrat från 1954 till 1968. Men jag\r\nlämnade partiet på grund av den här ideologiska\r\nomställningen.</pre><pre>Jag skulle vilja rikta en fråga till Börje Nilsson. Tror\r\nBörje Nilsson att de svenska socialdemokraterna\r\nhar rätt i alla dessa frågor, exempelvis när det gäller\r\nprivatläkare, och att socialdemokraterna i\r\nexempelvis Tyskland, Danmark och Finland har\r\nfel? Eller kan det var så att de har rätt och ni fel.</pre><pre>Anf. 119  Statsrådet BO KÖNBERG (fp):</pre><pre>Herr talman! Jag har två kommentarer. Den ena\r\nrör frågan om försöksverksamheten med tandvård.\r\nVi har lagt fram förslag som riksdagen ställt sig\r\nbakom om att fortsätta med försöksverksamheten.\r\nJag kan bara hänvisa Börje Nilsson till\r\nformuleringarna på den punkten, nämligen att det\r\nfinns skäl att fortsätta försöksverksamheten så att\r\nden pågår längst till utgången av 1995. Det är\r\nväsentligt att den får fortgå fram till dess att det\r\nkommer ett nytt förslag om tandvården.\r\nRegeringen avser att inom en relativt kort framtid\r\nlägga fram ett förslag till hur det skall bli med\r\ntandvårdsförsäkringen i framtiden -- detta inte\r\nminst mot bakgrund av att det nuvarande systemet\r\ni huvudsak har funnits sedan början av 1970-talet.</pre><pre>Sedan tog Börje Nilsson -- i likhet med övriga\r\nsocialdemokratiska debattörer i denna diskussion --\r\nupp ståndpunkten att regeringen inte får förelägga\r\nriksdagen ett förslag som ligger i linje med\r\nregeringens politik utan bör hänvisa till\r\nutredningsverksamheten.</pre><pre>Jag vill ställa två frågor till Börje Nilsson. Fanns\r\nförslaget om ökad etableringsfrihet med i\r\nregeringsförklaringen från hösten 1991 eller inte?\r\nÄr det inte så att HSU tillsattes efter att\r\nregeringsförklaringen lästes upp?</pre><pre>Anf. 121  BÖRJE NILSSON (s) replik:</pre><pre>Herr talman! Jag såg i tidningen i veckan att det\r\nsignaleras förändringar inom tandvården. Vi menar\r\natt det är oerhört viktigt att försöksverksamheten\r\nfår slutföras. Vi ser det som oerhört viktigt. Det\r\nhandlar om premietandvård osv. Vi menar att det\r\när en fördel att dra nytta av den verksamheten så\r\natt man inte även i denna fråga kör över en\r\nutredning utan att invänta resultatet. Det är\r\noerhört viktigt.</pre><pre>Anf. 120  Statsrådet BO KÖNBERG (fp):</pre><pre>Herr talman! Det är möjligt att jag inte uttryckte\r\nmig tillräckligt tydligt, men jag avslutade med två\r\nfrågor till Börje Nilsson. Om han nu inte hann svara\r\npå dem i sin replik, ger jag honom med denna replik\r\nen chans att göra det.</pre><pre>Anf. 122  HANS HJORTZBERG-\r\nNORDLUND (m):</pre><pre>Herr talman! Sedan andra världskriget har den\r\nöppna privatläkarvården till stora delar betalats\r\nmed våra skatter. Anledningen är att vi ansett att\r\nden skall vara tillgänglig för alla. Nu talar vi om\r\netablering. I själva verket är det inget\r\netableringsförbud i Sverige, utan vem som helst\r\nsom är legitimerad läkare kan öppna mottagning.\r\nVad vi nu talar om är subsidiering från samhällets\r\nsida.</pre><pre>Sedan den nuvarande läkartaxan infördes 1975 har\r\ndess svagheter hela tiden varit uppenbara. På\r\nsenare har den kraftiga taxeglidningen, som varit\r\nmöjlig genom taxans konstruktion, irriterat\r\nlandstingspolitikerna. Eftersom\r\nprivatläkarersättningen har avräknats från den\r\nsjukvårdsersättning som landstingen skulle erhålla,\r\nhar man haft en känsla av att taxeglidningen hos\r\nprivatläkarna skett på landstingens bekostnad. Den\r\nnu gällande taxan är indelad i sju nivåer. Eftersom\r\nden är vagt, dåligt, formulerad har läkarna kunnat\r\nvälja sin inkomst genom att gruppera upp sina\r\nåtgärder till högre nivåer.</pre><pre>Detta har naturligtvis inte varit bra, och det är med\r\nstor tillfredsställelse alla direkt inblandade parter,\r\ninklusive patienterna, nu välkomnar det här\r\nläkartaxeförslaget. Även om själva\r\nersättningsnivån ännu inte är fastställd, är själva\r\nformen för ersättningen bra: ingen taxeglidning\r\ntillåts, detta under förutsättning att den högsta\r\ngruppen i taxan inte används annat än mycket\r\nsparsamt. Detta kan regeringen eller\r\nRiksförsäkringsverket, eller vem det nu är som får\r\nanvisningsrätten, bestämma genom\r\nåterhållsamhet.</pre><pre>Det finns en viktig ändring i socialutskottets\r\nbetänkande i förhållande till propositionen, och det\r\när att ersättningen skall administreras av\r\nförsäkringskassan. Det är inte populärt hos\r\nlandstingen. Taxeglidningen var ju\r\nhuvudargumentet för att överföra administrationen\r\ntill landstingen. När nu det är borta genom den nya\r\ntaxekonstruktionen, kan kassan i och för sig återfå\r\nuppdraget att administrera det hela. Det måste ju\r\nändå vara galet att låta huvudmannaskapet för\r\nprivatläkarvården ligga hos läkarnas främsta\r\nkonkurrenter.</pre><pre>Viktigt är också att man inte i onödan diskriminerar\r\nde äldre läkarna. Det här har att göra med den rena\r\nprivatläkarpraktiken men är också med\r\nvikariatsfrågan. Utskottet har föreslagit att ta bort\r\nåldersgränsen 70 år. I det fåtal fall där äldre läkare\r\när lika med dåliga läkare borde Försäkringskassans\r\nförtroendeläkare klara av problemet, eller i värsta\r\nfall Socialstyrelsens i periferin verkande\r\ntillsynsläkare.</pre><pre>En annan viktig förändring är att tillåta\r\nföretagsläkarna omfattas av lagen om\r\nläkarersättning. Det gamla statsbidraget till\r\nföretagshälsovården var från början ett per capita-\r\ntillägg ,som utgick under förutsättning att\r\nvederbörande företagsläkare eller\r\nföretagsläkarenhet hade en viss miniminivå med\r\nsjukvård i sin verksamhet. Sedan kom 1983 en stor\r\nutredning om svensk företagshälsovård, med\r\nnamnet Företagshälsovård för alla. Det ledde till\r\nett nytt ersättningssystem, där man i stället lade\r\ntyngdpunkten på förebyggande insatser.</pre><pre>När dessa statliga bidrag till företagshälsovården\r\ntogs bort förra året, innebar det att de företag som\r\nvar anslutna till företagshälsovårdsenheterna fick\r\nstå för hela kostnaden för företagshälsovård.\r\nLågkonjunkturen medförde också att många\r\nföretag som haft ekonomiska problem har valt bort\r\nsin företagshälsovård, varigenom underlaget\r\nsärskilt för mindre centraler har minskat. En hel del\r\nföretagshälsovårdscentraler, särskilt sådana som\r\nhar betjänat mindre företag, har kommit på\r\nobestånd. Man räknar med att det i dag finns 250--\r\n300 arbetslösa företagsläkare och motsvarande\r\nannan personal.</pre><pre>Man talar allmänt om nedläggning eller\r\ndemontering av svensk företagshälsovård. Den\r\nsvenska arbetsmiljölagstiftningen har ansetts vara\r\nen av de mest framsynta i världen, men man har nu\r\nbörjat tappa instrumentet för verkställighet.\r\nFöretagshälsovården, med sina medicinska och\r\ntekniska delar, finns inte alltid kvar för att hjälpa\r\nföretagen med arbetsmiljön. Något nytt\r\narbetsmiljöavtal har inte kunnat föras i hamn\r\nmellan fackföreningarna och SAF.</pre><pre>Den medicinska företagshälsovården har dessutom\r\nvarit den medicinska rehabiliteringens mest\r\nperifera instrument. Man har talat om yrkesmässig\r\nrehabilitering, dvs. att man har sett till att den\r\nenskilde som varit sjuk eller haft en skada har\r\nkunnat gå tillbaka till sin arbetsplats eller om det\r\ninte gått anpassats till en ny. Detta innebär att\r\nmycket stora pengar kan sparas av samhället. Man\r\nfår en arbetande person i stället för en sjukskriven\r\neller en förtidspensionär. I en situation där antalet\r\nförtidspensionärer börjar närma sig en halv miljon\r\när detta mycket angeläget.</pre><pre>Förslaget att låta företagsläkarna omfattas av lagen\r\nom läkarvårdsersättning är därför en lösning på ett\r\nproblem där inga andra lösningar har accepterats.</pre><pre>Herr talman! Jag yrkar bifall till socialutskottets\r\nmajoritetsförslag.</pre><pre>Anf. 123  HUGO HEGELAND (m):</pre><pre>Herr talman! För mig är det naturligtvis julafton\r\nredan i dag. Om nu riksdagens majoritet följer\r\nsocialutskottets förslag att tillstyrka min motion,\r\ninnebärande att man inte skall ha någon 70-\r\nårsgräns för s.k. samhällsfinansierade läkare.\r\nSådan gräns föreslås med hänvisning till allmän\r\npensionsålder med en rörlig del upp till 70 år.</pre><pre>Det är egentligen egendomligt att ett sådant här\r\nfrihetsinskränkande förslag kan komma från den\r\nborgerliga regeringen, särskilt när vi på\r\nförmiddagen hörde Carl Bildt tala mycket patetiskt\r\nom att man har infört valfrihet, att vi inför rätt att\r\nvälja olika saker. Här skulle man alltså slopa\r\nvalfriheten med hänvisning till finansieringen.\r\nÄldre människor, som är vana vid sin\r\nhushållsläkare sedan många år tillbaka, skulle efter\r\ndet att läkaren fyllt 70 år få betala allting själva, för\r\ndå slutar samhällsfinansieringen.</pre><pre>Det är väldigt konstigt att samhället skall gå in och\r\nbestämma att man inte skall få använda sig av en\r\nläkare som har fyllt 70 år. Det är väldigt konstigt\r\nockså med tanke på att vi här i riksdagen inte har\r\nnågon åldersgräns. En av våra uppgifter är att bota\r\nsamhällets sjukdomar. Däremot för en läkare som\r\nskall bota enskilda sjukdomar skall man plötsligt ha\r\nen 70-årsgräns. Efter det får man ingen ersättning\r\nför läkarkostnaden.</pre><pre>Det var intressant att Ingvar Carlsson av alla\r\nkritiserade oss borgerliga politiker för att vi\r\nminskar valfriheten. I det här avseendet har han\r\nfaktiskt en poäng. Han tog som exempel valet av\r\nläkare och tandläkare, som alla som var här på\r\nförmiddagen kunde höra. Jag undrar om Bo\r\nHolmberg verkligen lyssnade på sin egen\r\npartiledare.</pre><pre>Socialdemokraterna har i sin reservation hängt upp\r\nsig på att en studie som Socialstyrelsen nyligen har\r\nföretagit av ett antal privatpraktiserande läkare och\r\ntandläkare äldre än 70 år också ger stöd för en\r\nåldersgräns på 70 år.</pre><pre>Då vill jag fråga Bo Holmberg: Hur skulle det vara\r\natt låta Socialstyrelsen även låta undersöka hur\r\nriksdagsmän som är 70 år fullföljer sina uppgifter?\r\nOm Socialstyrelsen kommer till det resultatet att\r\nriksdagsmän inte får ha någon rösträtt efter 70 års\r\nålder, får vi väl sitta här och titta på. Det vore\r\nkonsekvent, eller hur?</pre><pre>Argumenten håller inte. Det är väl den enskilde\r\nsom skall få avgöra om han eller hon vill anlita en\r\nläkare, även om läkaren är över 70 år. Det finns väl\r\ningen som tror att man plötsligt blir inkompetent\r\nbara för att man är 70 år. Jag tycker att det är\r\nfullständigt obegripligt hur denna passus kan ha\r\nkommit från en borgerlig regering. Men glädjande\r\nnog har en borgerlig majoritet i utskottet gått på\r\nmin motion. Det är inte bara jag som får fira\r\njulafton med detta, utan det får alla äldre\r\nmänniskor som har haft sin läkare i många år och\r\nsom vill fortsätta att utnyttja den läkaren med\r\nsamma typ av samlingsfinansiering som gällde\r\ntidigare.</pre><pre>Anf. 124  ELISABETH FLEETWOOD\r\n(m):</pre><pre>Herr talman! Man blir verkligen inte populär om\r\nman anmäler sig som talare så här sent, men jag\r\nlovar att fatta mig mycket kort.</pre><pre>Jag har väckt en motion med anledning av den här\r\npropositionen, i vilken jag har anfört att förslaget\r\nger sjukvårdshuvudmannen en alltför stark\r\nställning på den enskilde läkarens bekostnad, enligt\r\nmitt sätt att se.</pre><pre>Utskottet har noterat mina farhågor. Man finner\r\nanledning för regeringen och övriga berörda att\r\nfölja tillämpningen av bestämmelsen. Det är jag\r\nglad över.</pre><pre>Sedan finns det ett annat ämne som jag mycket kort\r\nvill beröra, och det är husläkarsystemet,\r\nföretagsläkeriet. Jag är glad att man här finner en\r\nöppning. Det är lätt att konstatera att de läkare som\r\nhar -- såvitt jag är rätt underrättad, vilket jag tror\r\natt jag är -- den kortaste sjukskrivningstiden är just\r\nföretagsläkarna. De vet vad sjukdomen handlar\r\nom, och de kan också se till att den rätta\r\nrehabiliteringen sätts in vid rätt tidpunkt.\r\nFöretagsläkaren har den kunskap och den\r\ninformation om arbetsplatsen som gör att han kan\r\ngöra en saklig och effektiv bedömning.</pre><pre>Som jag ser det är det viktigt att\r\nhögkostnadsskyddet -- en fråga som\r\nsjukvårdsministern och jag debatterade för några\r\nveckor sedan -- så småningom kan stämplas också\r\nav företagsläkarna. Annars finns det risk för att\r\npatienter överger företagsläkeriet. Här finns många\r\nbåde mänskliga och ekonomiska fördelar att vinna.</pre><pre>Överläggningen var härmed avslutad.</pre><pre>Beslut</pre><pre>SoU14 Arvoden till privatpraktiserande läkare och\r\nsjukgymnaster samt</pre><pre>Mom. 1 (avslag på förslaget till lag om\r\nläkarvårdsersättning)</pre><pre>1. utskottet</pre><pre>2. res. 1 (s)</pre><pre>Votering:</pre><pre>166 för utskottet</pre><pre>137 för res. 1</pre><pre>1 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 22 fp, 29 c, 22 kds, 22 nyd</pre><pre>För res. 1:</pre><pre>124 s, 1 kds, 11 v, 1 -</pre><pre>Avstod:</pre><pre>1 kds</pre><pre>Frånvarande:</pre><pre>14 s, 9 m, 11 fp, 2 c, 2 kds, 1 nyd, 3 v, 3 -</pre><pre>Mom. 2 (4, 6, 11 och 12 §§ förslaget till lag om\r\nläkarvårdsersättning)</pre><pre>1. utskottet</pre><pre>2. res. 2 (s)</pre><pre>Votering:</pre><pre>165 för utskottet</pre><pre>137 för res. 2</pre><pre>2 avstod</pre><pre>45 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 22 fp, 29 c, 21 kds, 22 nyd</pre><pre>För res. 2:</pre><pre>125 s, 11 v, 1</pre><pre>Avstod:</pre><pre>2 kds</pre><pre>Frånvarande:</pre><pre>13 s, 9 m, 11 fp, 2 c, 3 kds, 1 nyd, 3 v, 3 -</pre><pre>Mom. 5 (9 § förslaget till lag om\r\nläkarvårdsersättning)</pre><pre>1. utskottet</pre><pre>2. res. 3 (s)</pre><pre>Votering:</pre><pre>166 för utskottet</pre><pre>137 för res. 3</pre><pre>2 avstod</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 22 fp, 30 c, 21 kds, 22 nyd</pre><pre>För res. 3:</pre><pre>125 s, 11 v, 1 -</pre><pre>Avstod:</pre><pre>2 kds</pre><pre>Frånvarande:</pre><pre>13 s, 9 m, 11 fp, 1 c, 3 kds, 1 nyd, 3 v, 3 -</pre><pre>Mom. 11 (högkostnadsskydd)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>291 för utskottet</pre><pre>12 för men.</pre><pre>2 avstod</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>124 s, 71 m, 22 fp, 30 c, 22 kds, 22 nyd</pre><pre>För men.:</pre><pre>11 v, 1 -</pre><pre>Avstod:</pre><pre>2 kds</pre><pre>Frånvarande:</pre><pre>14 s, 9 m, 11 fp, 1 c, 2 kds, 1 nyd, 3 v, 3 -</pre><pre>Mom. 14 (26 § förslaget till lag om\r\nläkarvårdsersättning)</pre><pre>1. utskottet</pre><pre>2. res. 6 (s)</pre><pre>Votering:</pre><pre>167 för utskottet</pre><pre>136 för res. 6</pre><pre>2 avstod</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 71 m, 22 fp, 29 c, 22 kds, 22 nyd</pre><pre>För res. 6:</pre><pre>124 s, 11 v, 1 -</pre><pre>Avstod:</pre><pre>2 kds</pre><pre>Frånvarande:</pre><pre>13 s, 9 m, 11 fp, 2 c, 2 kds, 1 nyd, 3 v, 3 -</pre><pre>Övriga moment</pre><pre>Kammaren biföll utskottets hemställan.</pre><pre>6 §  Postlag och en förändrad verksamhetsform\r\nför Postverket, m.m.</pre><pre>Föredrogs</pre><pre>trafikutskottets betänkande</pre><pre>1993/94:TU11 Postlag och en förändrad\r\nverksamhetsform för Postverket, m.m. (förnyad\r\nbehandling) (prop. 1993/94:38).</pre><pre>Kammaren biföll talmannens förslag om att\r\närendet skulle avgöras efter endast en\r\nbordläggning.</pre><pre>Anf. 125  INES UUSMANN (s):</pre><pre>Fru talman! Vid trafikutskottets sammanträde\r\ntidigt i morse blev vi socialdemokrater nedröstade\r\nnär vi begärde att få frågan om moms på porto\r\nutredd av den instans i riksdagen som har\r\nkompetens på det området, dvs. skatteutskottet.\r\nDen borgerliga majoriteten angav som motiv att\r\ndet var onödigt, eftersom vi förmodligen skulle\r\nkunna hävda ett undantag i förhållande till EU\r\nåtminstone fram till år 1997.</pre><pre>Fru talman! Jag menar att det här inte bara är ett\r\nnonchalant beteende utan dessutom sakligt\r\nfelaktigt. Verkligheten är nämligen den att de\r\nundantag som man hänvisar till i uppgörelsen\r\nmellan herr Wachtmeister och fru Wibble endast\r\ngäller om man varit medlem en längre tid, och det\r\nhar Sverige som bekant inte varit.</pre><pre>För ett ansökarland är det ganska komplicerat att\r\nkomma med undantagskrav vid förhandlingarna.\r\nAlla vi som läser tidningarna varje dag är mycket\r\nväl medvetna om problem som uppstår med de\r\nundantag som vi tycker att det är viktigt att vi skall\r\nha, inte minst på miljöområdet. Därför bör man\r\nspara undantagskraven till det som är verkligt\r\nallvarligt och inte försöka kasta in extra krav på\r\nslutet.</pre><pre>Ett annat argument som användes i dag var att det\r\nhär inte spelar så stor roll, eftersom skatteutskottet\r\nändå skall behandla detta i sinom tid och\r\nmomssatsen skulle kunna förändras då.</pre><pre>Om det vill jag säga, fru talman, att den behandling\r\nsom vi har utsatts för i frågan om moms på porto\r\när samma slag av behandling som hela frågan om\r\nändrade verksamhetsvillkor för Posten har varit\r\nutsatt för under nu snart två års tid. Det är en\r\nverklig eländeshistoria, som visar en brist på\r\nhelhetssyn. Det har inte gjorts några\r\nkonsekvensanalyser, varken i början, i mitten eller\r\ni slutet av behandlingen.</pre><pre>De som man kan beklaga är i detta fall naturligtvis\r\nPosten och dess personal, men också vi som är\r\nkunder och som faktiskt drabbas av denna slarviga\r\nhantering är att beklaga.</pre><pre>Fru talman! Med detta yrkar jag bifall till samtliga\r\nsocialdemokratiska reservationer vid betänkandet.</pre><pre>Anf. 126  KARL-ERIK PERSSON (v):</pre><pre>Fru talman! Jag skall inte heller förlänga debatten.\r\nSakligt sett har skatteutskottet yttrat sig till\r\ntrafikutskottet i denna fråga, även om de inte har\r\nberetts möjlighet att sakligt diskutera den. Men det\r\nskatteutskottets experter anser i momsfrågan är\r\nfaktiskt fogat till detta betänkande, som jag hoppas\r\natt så många som möjligt läser för att veta vad som\r\negentligen gäller i regelfrågan.</pre><pre>Vi skall nu fatta ett historiskt beslut om att\r\nbolagisera Posten. För mig syns det litet konstigt att\r\nmomsfrågan blir den stora och avgörande frågan.</pre><pre>Det här påminner mig litet om en historia om\r\nlopporna på hunden. Man slåss om vem som äger\r\nhunden, vilket jag tycker är ganska oväsentligt. Det\r\nfanns många andra väsentligheter att diskutera i\r\ndetta betänkande. Det här blev den stora frågan\r\nsom man egentligen på ett mycket tidigare stadium\r\nborde ha avgjort.</pre><pre>Frågan har varit uppe i trafikutskottet och i\r\ndebatter. Nu har det ärendet skjutsats fram och\r\ntillbaka för bordläggning. Det senaste som hände\r\nvar att det blev en återremiss till utskottet.</pre><pre>Med det, fru talman, har jag en meningsyttring som\r\ni huvudsak stämmer överens med den\r\nsocialdemokratiska motionen, vilken jag också\r\nyrkar bifall till.</pre><pre>Anf. 127  ELVING ANDERSSON (c):</pre><pre>Fru talman! Efter en lång och intensiv debatt i\r\nsakärendet i går kväll beslutade kammaren att\r\nåterremittera ärendet till utskottet. Vi har åter\r\nbehandlat ärendet vid ett sammanträde i morse.\r\nFrån utskottsmajoritetens sida har vi konstaterat\r\natt vi inte finner anledning att frångå de\r\nställningstaganden som tidigare har tagits. Därför\r\nhar vi återsänt ärendet till kammaren i ett i stort sett\r\noförändrat skick. Ärendet är helt korrekt berett, så\r\ndet går inte att hävda att någon form av felaktig\r\nberedning av ärendet har gjorts.</pre><pre>Jag yrkar därför bifall till hemställan i\r\ntrafikutskottets betänkande 1993/94:TU11, som i\r\nsin tur hänvisar till trafikutskottets betänkande\r\n1993/94:TU9, samt avslag på samtliga\r\nreservationer.</pre><pre>I detta anförande instämde Kenneth Attefors\r\n(nyd).</pre><pre>Överläggningen var härmed avslutad.</pre><pre>Beslut</pre><pre>TU11 Postlag och en förändrad verksamhetsform\r\nför Postverket, m.m. (förnyad behandling)</pre><pre>Mom. 1 (riktlinjer för den framtida\r\npostverksamheten)</pre><pre>1. utskottet</pre><pre>2. res. 1 (s)</pre><pre>Votering:</pre><pre>168 för utskottet</pre><pre>137 för res. 1</pre><pre>44 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>70 m, 22 fp, 30 c, 24 kds, 22 nyd</pre><pre>För res. 1:</pre><pre>125 s, 11 v, 1 -</pre><pre>Frånvarande:</pre><pre>13 s, 10 m, 11 fp, 1 c, 2 kds, 1 nyd, 3 v, 3 -</pre><pre>Mom. 2 (bolagisering av Postverket)</pre><pre>1. utskottet</pre><pre>2. res. 2 (s)</pre><pre>Votering:</pre><pre>168 för utskottet</pre><pre>138 för res. 2</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>71 m, 22 fp, 30 c, 24 kds, 21 nyd</pre><pre>För res. 2:</pre><pre>125 s, 1 nyd, 11 v, 1 -</pre><pre>Frånvarande:</pre><pre>13 s, 9 m, 11 fp, 1 c, 2 kds, 1 nyd, 3 v, 3 -</pre><pre>Övriga moment</pre><pre>Kammaren biföll utskottets hemställan.</pre><pre>7 §  Bordläggning</pre><pre>Anmäldes och bordlades</pre><pre>Propositioner</pre><pre>1993/94:116 Normgivningsfrågor på\r\ndataskyddsområdet, m.m.</pre><pre>1993/94:117 Inkorporering av\r\nEuropakonventionen och andra frioch\r\nrättighetsfrågor</pre><pre>Förslag</pre><pre>1993/94:TK1 Skrivelse från talmanskonferensen\r\nmed överlämnande av Riksdagsutredningens\r\nprincipbetänkande och förslag om\r\nförfattningsändringar</pre><pre>Motioner</pre><pre>med anledning av prop. 1993/94:97\r\nAnsökningsförfarandet enligt lagen (1988:870) om\r\nvård av missbrukare i vissa fall</pre><pre>1993/94:So31 av Bo Holmberg m.fl. (s)</pre><pre>1993/94:So32 av Eva Zetterberg m.fl. (v)</pre><pre>med anledning av prop. 1993/94:98 Vissa ändringar\r\ni tobakslagen (1993:581)</pre><pre>1993/94:So33 av Mikael Odenberg och Knut Billing\r\n(m)</pre><pre>1993/94:So34 av Margareta Winberg (s)</pre><pre>1993/94:So35 av Fanny Rizell och Liisa Rulander\r\n(kds)</pre><pre>1993/94:So36 av Jerzy Einhorn och Elisabeth\r\nFleetwood (kds,m)</pre><pre>1993/94:So37 av Nils Nordh och Bengt Kronblad (s)</pre><pre>1993/94:So38 av Eva Zetterberg m.fl. (v)</pre><pre>8 §  Anmälan om interpellation</pre><pre>Anmäldes att följande interpellation framställts</pre><pre>den 16 december</pre><pre>1993/94:76 av Ulla Pettersson (s) till\r\nkommunikationsministern om kommunikationerna\r\ntill Gotland under julhelgen:</pre><pre>Från fredagen den 24 december (julafton) efter\r\nkl.14.00 och fram till kl. 12.00 söndagen den 26\r\ndecember (annandag jul) går inga allmänna\r\nförbindelser till eller från Gotland.</pre><pre>Julhelgen 1993 kommer att ha passerat innan denna\r\ninterpellation besvaras i riksdagen. Gotlänningarna\r\nkommer då att ha varit isolerade i nära två dygn och\r\nett helt län ställts utan möjlighet att resa till och ta\r\nemot besök från resten av vårt land.</pre><pre>Vilka åtgärder avser kommunikationsministern att\r\nvidta för att denna situation inte skall upprepas?</pre><pre>9 §  Anmälan om frågor</pre><pre>Anmäldes att följande frågor framställts</pre><pre>den 16 december</pre><pre>1993/94:265 av Kjell Eldensjö (kds) till\r\nmiljöministern om alternativ uppvärmning av\r\nbostäder:</pre><pre>Med tanke på att kärnkraften skall avvecklas borde\r\ndet vara av mycket stort värde att stimulera\r\növergången till förnyelsebara energikällor och\r\nenergisparande. Samma sak bör gälla för att minska\r\noljeberoendet ytterligare. Det måste vara\r\nangeläget att förbättra förutsättningarna för\r\nenergisparande och ökad alternativ uppvärmning\r\nav bl.a. bostäder.</pre><pre>Vilka åtgärder planerar miljöministern för att öka\r\nenergisparandet och omställningen till\r\nförnyelsebara energislag vad gäller uppvärmning av\r\nbostäder?</pre><pre>1993/94:266 av Carl Olov Persson (kds) till\r\narbetsmarknadsministern om det\r\narbetsmarknadspolitiska stödet till\r\nskogsvägbyggnad m.m.:</pre><pre>Den arbetsmarknadspolitiska satsning på\r\nskogsvägbyggnad som just nu genomförs av AMS i\r\nsamråd med skogsvårdsstyrelserna är mycket\r\npositiv. Förutom att den leder till en upprustning\r\noch utökning av vägnätets ytterförgreningar, vilket\r\när av stor betydelse för att förse skogsindustrin med\r\nfärska råvaror, har satsningen skapat\r\narbetstillfällen i skogsbygderna, inte minst för\r\nmindre entreprenörsföretag. Arbetstillfällena har\r\nskapats dels direkt i samband med byggandet av\r\nskogsbilvägarna och broar, dels indirekt i form av\r\nökad avverkning, transporter, m.m. i anslutning till\r\nskogsbilvägarna. De medel som anvisats AMS har\r\nsnabbt efterfrågats av skogsägarna. Medlen har\r\ngett den stimulans som avsågs. Behovet av insatser\r\nkvarstår dock ur såväl arbetsmarknadspolitisk som\r\nskoglig synvinkel, inte minst gäller detta förbättring\r\nav broar inom skogsvägnätet.</pre><pre>Frågan till arbetsmarknadsministern är:</pre><pre>På vilket sätt avser regeringen att på sikt fullfölja\r\ndet arbetsmarknadspolitiska stödet till\r\nskogsvägbyggnad och broreparationer efter det att\r\nnuvarande period löper ut 1994?</pre><pre>1993/94:267 av Sven-Olof Petersson (c) till\r\nkommunikationsministern om Postens service på\r\nlördagar:</pre><pre>Uppgifter visar att Posten har för avsikt att upphöra\r\nmed tidningsutdelning på lördagar inom vissa\r\nområden och att dessa lördagsexemplar skall delas\r\nut först påföljande vardag.</pre><pre>Jag ifrågasätter om detta kan vara förenligt med\r\nintentionerna i förslaget till ny postlag, där det\r\növergripande målet skall vara en grundläggande\r\npostservice i hela landet. Vidare sägs att en\r\nrikstäckande postservice skall finnas som innebär\r\natt brev och paket kan nå alla oavsett adressort.\r\nAnsvaret för den grundläggande servicen skall vila\r\npå staten som ägare till Posten AB, som då bl.a. har\r\natt bevaka att den grundläggande servicen\r\nmotsvarar samhällets behov.</pre><pre>Vilka åtgärder är regeringen beredd att vidta för att\r\nhushåll i alla delar av landet skall få samma service\r\nvad gäller tidningsutdelning på lördagar?</pre><pre>1993/94:268 av Carl Olov Persson (kds) till\r\nkulturministern om sysselsättningen för flyktingar\r\nsom väntar på uppehållstillstånd:</pre><pre>Regeringen har för avsikt att sysselsätta de\r\nflyktingar som väntar på besked om\r\nuppehållstillstånd. För dem som inte kan få arbete\r\npå öppna marknaden krävs att sysselsättningen\r\nbedrivs på ett sådant sätt att den ordinarie\r\narbetsmarknaden inte störs. Detta för tanken till\r\narbeten inom natur- och fornvård. Dessa arbeten är\r\ninte på något sätt konkurrensutsatta och ger\r\nsamtidigt en stor samhällsnytta genom vård av vårt\r\nkulturarv och våra naturmiljöer.</pre><pre>Skogsvårdorganisationen har stor erfarenhet av\r\nsåväl den här typen av arbetsuppgifter som av\r\nmänniskor med varierande levnadsbakgrund. Man\r\nhar även etablerade kontakter med berörda\r\nfackmyndigheter och fackliga organisationer.\r\nSamtidigt finns skogsutbildade människor som går\r\narbetslösa och med kort varsel kan åta sig\r\narbetsledande uppgifter.</pre><pre>Är regeringen beredd att uppdra åt\r\nSkogsvårdsorganisationen att i samråde med\r\nInvandrarverket skapa de sysselsättningstillfällen\r\ninom natur- och fornvård som krävs för att\r\nmålsättningen att bryta passiviteten för de\r\nflyktingar som väntar på besked om\r\nuppehållstillstånd skall uppnås?</pre><pre>10 §  Avslutningsord</pre><pre>Anf. 128  TALMANNEN:</pre><pre>Ärade kammarledamöter! En intensiv höst i\r\nriksdagen har nu kommit till sitt slut, och jag\r\nhoppas att ni alla på era hemorter får tillfälle till\r\nlitet julfrid och avkoppling.</pre><pre>Under hösten har betydelsefulla\r\növerenskommelser träffats i grundlagsfrågor, och\r\narbetet inom Riksdagsutredningen har fortsatt. Vi\r\nhar nu bordlagt förslag till genomgripande\r\nförändringar inom dessa områden. Det är min\r\nambition att kammaren tidigt i vår också skall\r\nföreläggas förslag från Riksdagsutredningen till en\r\nförändrad budgetprocess, som radikalt skulle\r\neffektivisera och förbättra riksdagens arbete med\r\nstatens budget. Debatten kring dessa frågor har\r\nvarit intensiv här i riksdagen och inte minst i\r\nmassmedierna.</pre><pre>I debatten kring vår riksdag återkommer ju inte\r\nsällan påståenden om bristande intresse från\r\nallmänhetens sida för riksdagen. Det känns därför\r\nmycket tillfredsställande att konstatera att fakta\r\ntalar ett annat språk. De senaste åren har vi kunnat\r\nnotera en ständigt stigande kurva bl.a. för antalet\r\norganiserade besök i riksdagen, men aldrig tidigare\r\nhar vi haft en sådan ökning, 30 %, som denna höst.\r\nDetta intresse från allmänheten är mycket\r\nglädjande, och vi har alla, ledamöter och\r\nförvaltningsstyrelse, ett ansvar för att ta till vara\r\noch vidareutveckla detta intresse. Ett riksdagens\r\ninformationscenter planeras därför också.</pre><pre>Under hösten har fyra ledamöter lämnat riksdagen.\r\nJag vill framföra riksdagens tack till dessa.</pre><pre>Ann-Cathrine Haglund har sedan hon kom till\r\nriksdagen 1979 haft en rad viktiga uppdrag, främst\r\ninom utbildningsutskottet, vars ordförande hon\r\nblev 1991, och inom Europarådet, där hon blev den\r\nsvenska delegationens ordförande 1992. Ann-\r\nCathrine Haglund har tillträtt som landshövding i\r\nMalmöhus län, och vi önskar henne lycka till på\r\ndetta viktiga uppdrag.</pre><pre>Nic Grönvall har sedan han blev riksdagsledamot\r\n1982 varit ledamot av lagutskottet, näringsutskottet\r\noch utrikesutskottet. Under senare år har hans\r\narbete främst gällt de internationella frågorna, som\r\nledamot av EES-utskottet och senare EG-\r\ndelegationen och som ledamot av EFTA-\r\ndelegationen, där han sedermera också blev\r\nordförande. Nic Grönvall fortsätter nu sitt\r\ninternationella engagemang som kommissionär\r\ninom EFTA:s övervakningsorgan ESA (EFTA\r\nSurveillance Authority), och vi önskar honom all\r\nframgång på denna viktiga uppgift.</pre><pre>Barbro Palmerlund kom till riksdagen som\r\nstatsrådsersättare 1982, och hon blev ordinarie\r\nledamot 1986. Hennes insatser har främst gällt\r\nförsvarsutskottet och bostadsutskottet. Barbro\r\nPalmerlund kommer från den fackliga sidan, och\r\nhon har i många år varit aktiv inom\r\nFastighetsanställdas förbund, där hon nu blivit\r\nförbundsordförande. Vi önskar också henne\r\nframgång i hennes nya arbete.</pre><pre>Johan Brohult invaldes 1991 och var till en början\r\nvice gruppledare i Ny demokrati. Hans\r\nengagemang har främst rört hälso- och\r\nsjukvårdsfrågor. Johan Brohult återgår nu till sitt\r\ntidigare verksamhetsområde inom sjukvården, och\r\nvi önskar även honom lycka till i hans nya uppgifter.</pre><pre>Jag vill avslutningsvis framföra mitt varma tack till\r\nkammarens alla ledamöter och till riksdagens\r\npersonal för ett engagerat arbete denna höst. Jag\r\nönskar er alla en god jul och en avkopplande helg\r\ntills vi möts vi här igen den 10 januari.</pre><pre>Höstens arbete är härmed avslutat.</pre><pre>(Applåder)</pre><pre>11 §  Kammaren åtskildes kl. 22.23.</pre><pre>Förhandlingarna leddes</pre><pre>av andre vice talmannen från sammanträdets\r\nbörjan t.o.m. 2 § anf. 7 (delvis),</pre><pre>av tredje vice talmannen därifrån t.o.m. 4 § anf. 77\r\n(delvis),</pre><pre>av förste vice talmannen därefter t.o.m. voteringen\r\nkl. 22.06 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}