{"dokumentstatus":{"dokument":{"hangar_id":"2387710","dok_id":"GG0959","rm":"1992/93","beteckning":"59","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"59","slutnummer":"0","datum":"1993-02-10 00:00:00","systemdatum":"2005-10-27 13:54:49","publicerad":"1993-02-10 00:00:00","titel":"Riksdagens snabbprotokoll 1992/93:59 Onsdagen den 10 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{BFF3E65A-0DDE-4B09-AD62-C363A7F5A6FA}","dokument_url_text":"http://data.riksdagen.se/dokument/GG0959/text","dokument_url_html":"http://data.riksdagen.se/dokument/GG0959","dokumentstatus_url_xml":"http://data.riksdagen.se/dokumentstatus/GG0959","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:59</div>\r\n<div class=\"sidhuvud_datum\">Onsdagen den 10 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Utökning av antalet suppleanter i\r\nkonstitutionsutskottet och finansutskottet</pre><pre>Valberedningen hade enligt till kammaren inkomna\r\nprotokollsutdrag</pre><pre>dels på begäran av socialdemokratiska\r\nriksdagsgruppen tillstyrkt att antalet suppleanter i\r\nkonstitutionsutskottet utökades från 18 till 19,</pre><pre>dels på begäran av kristdemokraternas\r\nriksdagsgrupp tillstyrkt att antalet suppleanter i\r\nfinansutskottet utökades från 22 till 23.</pre><pre>Kammaren biföll dessa framställningar.</pre><pre>2 §  Val av suppleanter i konstitutionsutskottet\r\noch finansutskottet</pre><pre>Företogs val av ny suppleant i\r\nkonstitutionsutskottet och finansutskottet.</pre><pre>Kammaren valde i enlighet med valberedningens\r\nförslag till</pre><pre>suppleant i konstitutionsutskottet</pre><pre>Sören Lekberg (s)</pre><pre>suppleant i finansutskottet</pre><pre>Dan Ericsson i Kolmården (kds)</pre><pre>3 §  Avsägelse</pre><pre>Talmannen meddelade att Johan Brohult (-) avsagt\r\nsig uppdraget att vara ledamot i socialutskottet.</pre><pre>Kammaren biföll denna avsägelse.</pre><pre>4 §  Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1992/93:25 till justitieutskottet</pre><pre>1992/93:163 till konstitutionsutskottet</pre><pre>5 §  Hänvisning till utskott av under allmänna\r\nmotionstiden avlämnade motioner</pre><pre>Föredrogs och hänvisades de under allmänna\r\nmotionstiden avlämnade motionerna enligt\r\nföljande.</pre><pre>Motionerna hänvisades till de utskott som\r\nutskottsbeteckningen i motionsnumret anger utom\r\ni de fall där motioner har fördelats mellan flera\r\nutskott.</pre><pre>I sistnämnda fall remitterades motionerna i\r\nenlighet med de noteringar som gjorts i den till\r\nsnabbprotokollet för tisdagen den 9 februari fogade\r\nmotionsförteckningen.</pre><pre>6 §  Hänvisning av ärende till utskott</pre><pre>Föredrogs och hänvisades</pre><pre>Motion</pre><pre>1992/93:Sf22 till socialförsäkringsutskottet</pre><pre>7 §  Allmänpolitisk debatt</pre><pre>Partiledardebatt</pre><pre>Anf. 1  INGVAR CARLSSON (s):</pre><pre>Fru talman! Hösten 1991 var 140 000 människor\r\narbetslösa. Den borgerliga regeringen rivstartade,\r\nmen inte med åtgärder mot arbetslösheten utan\r\nmed att sänka skatten för förmögenhets- och\r\nkapitalägare och med utförsäljningar av statliga\r\nföretag.</pre><pre>I januari 1992 hade antalet arbetslösa ökat till\r\n180 000. Regeringen förblev passiv.</pre><pre>I maj 1992 var 200 000 utan arbete. Vi\r\nsocialdemokrater lade fram ett omfattande\r\ninvesterings- och utbildningsprogram. Det\r\navvisades.</pre><pre>I september 1992 hade antalet arbetslösa stigit till\r\n220 000. Vi återkom med förslag, men intresset från\r\nregeringen var svalt.</pre><pre>Nu står 330 000 människor helt utan arbete.\r\nRegeringen har givit upp. Den är beredd att låta\r\narbetslösheten fortsätta att stiga, hela detta år och\r\nhela nästa år.</pre><pre>Sverige är ute på farliga vägar. Inget land som\r\ntillåtit arbetslösheten stiga uppemot 7 % har hittills\r\nlyckats bryta utvecklingen och återvända till rimliga\r\nnivåer.</pre><pre>''Arbetslösheten dödar, undergräver hälsan och\r\nförstör familjen'' skrev British Medical Journal, en\r\nav världens ledande medicinska tidskrifter nyligen.</pre><pre>Jag får dagligen högar med brev från människor\r\nsom förtvivlat berättar om sin situation, om\r\nutförsäkringen som närmar sig, om obetalda\r\nräkningar som hopar sig.</pre><pre>De hoppas att vi som står i den här talarstolen i dag\r\nskall ge besked om vad vi politiker tänker göra.</pre><pre>Det här är mitt besked:</pre><pre>Vi socialdemokrater föreslår ett program för arbete\r\noch tillväxt, som kan pressa ned arbetslösheten och\r\nge 190 000 människor jobb eller utbildning.</pre><pre>Vi vill investera i vägar, broar och järnvägar, över\r\nhela landet. Det ger jobb, det ger tillväxt.</pre><pre>Vi vill reparera bostäder, rusta upp skolor, bygga\r\nom så att äldre kan bo bättre, renovera\r\nkulturbyggnader m.m.</pre><pre>Varför skall byggnadsarbetare gå arbetslösa\r\nsamtidigt som tusentals fastigheter runt om i\r\nkommunerna behöver repareras och rustas upp?</pre><pre>När landets rektorer nyligen fick frågan om vilka\r\nproblem de har i sin skola, var det vanligaste svaret:\r\nbristen på underhåll, att skolan är sliten och\r\nfungerar dåligt.</pre><pre>Jag är ganska övertygad om att en majoritet bland\r\nelever, lärare och föräldrar hellre vill ha upprustade\r\nskolor än kostsamma experiment med skolpeng,\r\nsom drar bort ännu mer pengar från de kommunala\r\nskolorna.</pre><pre>Vi vill också ta fram 85 000 fler utbildningsplatser\r\nredan nu i höst.</pre><pre>Över 80 000 ungdomar är öppet arbetslösa. Under\r\nvåren kommer lika många till att lämna sina\r\nungdomspraktikplatser och stå utan jobb. Om fyra\r\nmånader går ca 100 000 ungdomar ut\r\ngymnasieskolan. En stor del av dem kommer att gå\r\ndirekt ut i arbetslöshet.</pre><pre>Jag vet att många hellre skulle studera. De köar till\r\nhögskolan, till gymnasieskolan, till Komvux och\r\nfolkhögskolor, men de kommer inte in. Platserna är\r\nför få.</pre><pre>Vi kan fatta beslut i den här kammaren som ändrar\r\npå det.</pre><pre>Jag tycker att statsministern redan i dag skall ge\r\nföljande besked:</pre><pre>Regeringen tänker gå med på de\r\nsocialdemokratiska förslagen. I höst kommer\r\n50 000 fler ungdomar in på gymnasieskolan, 10 000\r\nfler får studera vid högskolan, 20 000 fler får chans\r\natt läsa på Komvux och ytterligare 5 000 kan välja\r\natt läsa hos studieförbund eller på folkhögskola.</pre><pre>Arbetslösheten kommer att kosta 100 miljarder\r\nkronor i år. Enbart kontantstödet kostar 3\r\nmiljarder i månaden. De pengarna kan användas\r\nbättre!</pre><pre>Vi socialdemokrater har föreslagit att berörda\r\nutskott här i riksdagen, omedelbart och med förtur,\r\nskall behandla alla förslag som kan hejda den\r\npågående ökningen av arbetslösheten.</pre><pre>Carl Bildt har redan blankt avvisat detta initiativ,\r\nutan att ens lyssna på de borgerliga\r\nrepresentanterna i berörda utskott.</pre><pre>Nu verkar det emellertid som om de borgerliga\r\nutskottsledamöterna är något mer lyhörda, och det\r\ninger ändå visst hopp.</pre><pre>Jag finner det upprörande att landets statsminister\r\nsäger nej till varje förslag som skulle kunna hejda\r\nden galopperande arbetslösheten. Själv står Carl\r\nBildt helt utan alternativ. Det enda besked landets\r\nregeringschef har till alla arbetslösa är: jag tänker\r\ninte lyfta ett finger för att förhindra att\r\narbetslösheten stiger ytterligare.</pre><pre>Här har vi chansen att visa att riksdagen kan arbeta\r\neffektivt. Får till exempel politiker och skolchefer i\r\nkommunerna besked i mars -- i stället för i början\r\nav juni -- om att de kan inrätta fler gymnasieplatser,\r\nslipper tiotusentals ungdomar gå arbetslösa i höst.</pre><pre>Sverige var det enda landet i Europa som klarade\r\nfull sysselsättning på 80-talet.</pre><pre>Nu vill vi socialdemokrater göra en ny\r\nkraftansträngning så att Sverige på 90-talet, som\r\nförsta land, kan undvika att fastna i\r\nmassarbetslöshet, och i stället få fart på tillväxten\r\noch återskapa framtidstron och optimism.</pre><pre>Förra gången Sverige styrdes av borgerliga\r\nregeringar steg budgetunderskottet, på sex år, till\r\n90 miljarder kronor.</pre><pre>Nu har regeringen Bildt under knappt ett och ett\r\nhalvt år lyckats åtadkomma ett nytt\r\nbudgetunderskott; denna gång på 200 miljarder\r\nkronor.</pre><pre>Det är en gigantisk uppgift att ta ned ett underskott\r\nav den storleken. Det kommer att ta resten av 90-\r\ntalet i anspråk. Det kommer att kräva många svåra\r\nbeslut. Och det kommer att behövas en regering\r\nsom har en stabil majoritet här i riksdagen.</pre><pre>Vi socialdemokrater är beredda att medverka till\r\natt utgifterna minskar med 12 miljarder kronor\r\nnästa budgetår, dvs. i samma omfattning som\r\nregeringen föreslagit.</pre><pre>Socialdemokraterna föreslår bara skattehöjningar,\r\nsäger Carl Bildt. Men Carl Bildt är knappast den\r\nstatsminister som har rätt att kritisera andra för att\r\nhöja skatter -- inte så länge hans regering sitter med\r\nett underskott i statens finanser på nära 200\r\nmiljarder kronor.</pre><pre>Det är ju för att minska detta underskott som vi\r\nföreslår:</pre><pre>*  att också de bäst ställda skall ge sitt bidrag,</pre><pre>*  att förmögenhetsskatten skall läggas om,</pre><pre>*  att bara den mest energikrävande industrin bör\r\nfå sänkt energiskatt och</pre><pre>*  att en del av den sänkning av arbetsgivaravgiften\r\nsom ingår i uppgörelsen med regeringen tas\r\ntillbaka.</pre><pre>De förändringar vi föreslår av energiskatten och\r\narbetsgivaravgiften skulle öka kostnaderna för\r\nföretagen med mindre än 2 %.</pre><pre>Det skall jämföras med att företagen får sina\r\nkostnader sänkta med hela 30 % i år och nästa år,\r\nsom en följd av devalveringen, sänkningen av\r\narbetsgivaravgiften, produktivitetsökningen och de\r\nlåga löneökningarna de senaste åren.</pre><pre>Socialdemokraterna river upp skattereformen,\r\nskriver borgerliga tidningar upprört. Den\r\nborgerliga regeringen har sänkt skatterna på\r\nproduktion och kapital med 40 miljarder kronor\r\noch höjt skatterna för hushållen med 30 miljarder\r\nkronor utan att skattereformen har ansetts vara i\r\nfara.</pre><pre>Det konstiga med skattereformen är: Det anses inte\r\natt reformen rivs upp när höginkomsttagarna får\r\nsänkta skatter -- bara när deras skatter höjs. Det\r\nanses inte heller att skattereformen rivs upp när\r\nvanligt folk får höjd skatt.</pre><pre>Det behövs, fru talman, både minskade utgifter och\r\nökade inkomster för att vi skall få ned\r\nbudgetunderskottet. Men det helt avgörande,\r\nenligt vår mening, är att vi får fart på tillväxten.</pre><pre>För det krävs det en offensiv politik med satsningar\r\npå investeringar och utbildning. Men regeringen\r\nägnar varken tid eller intresse åt detta, och då\r\nklarar man inte heller Sveriges ekonomi.</pre><pre>I de brev jag får är det, vid sidan av arbetslösheten,\r\nde höjda boendekostnaderna som oroar människor\r\nmest. Aldrig tidigare har så många tvingats gå från\r\nhus och hem.</pre><pre>I valrörelsen utlovade Carl Bildt sänkta hyror. I\r\nstället har de flesta drabbats av chockhöjningar. Jag\r\ntror att många med mig vill ha svar från Carl Bildt\r\npå frågan:</pre><pre>Hur kunde Carl Bildt utlova sänkta hyror när\r\nModeraternas bostadspolitik så uppenbart skulle\r\nleda till kraftiga kostnadsökningar, och vad har\r\nlandets statsminister att säga till de förtvivlade\r\nvillaägare, bostadsrättsinnehavare och hyresgäster\r\nsom inte vet hur de skall klara sitt boende?</pre><pre>Jag vill sedan gärna passa på att gratulera Bengt\r\nWesterberg till utnämningen till\r\njämställdhetsminister. De goda kunskaper och det\r\nförtroende som Bengt Westerberg har på detta\r\nområde skapar naturligtvis också stora\r\nförväntningar.</pre><pre>För mig är rätten till arbete och en välfärd lika för\r\nalla grunden för att vi skall kunna leva ett bra liv.</pre><pre>Ingen, vare sig man eller kvinna, skall behöva välja\r\nbort yrkesarbete för att kunna skaffa barn och vara\r\nen bra förälder.</pre><pre>Ingen skall heller få hela tillvaron sönderslagen om\r\nvederbörande blir sjuk, arbetslös eller\r\nhandikappad.</pre><pre>Moderaterna använder nu budgetunderskottet som\r\nursäkt för att rusta ned den generella välfärden.\r\nÄven om tiderna var goda, skulle Moderaternas\r\nkrav på nedskärningar vara i stort sett desamma.</pre><pre>Ny Demokrati resonerar likadant.</pre><pre>Självklart skulle de högavlönade klara sig alldeles\r\nutmärkt utan t.ex. barnbidrag. De skulle också ha\r\nråd att betala dyr privat barnomsorg och\r\nskolavgifter för sina barn.</pre><pre>Med privata försäkringar skulle de kunna betala\r\nvad det kostar att bli långvarigt sjuk, få ett för tidigt\r\nfött barn eller vara hemma när barnen är små.</pre><pre>De med små inkomster skulle däremot få svårt att\r\nklara sig, om den standardtrygghet som vi nu har\r\nersattes med ett slags grundtrygghet.</pre><pre>Människor skulle delas upp i två grupper: de\r\nvälbeställda som reder sig själva och de\r\nunderstödda.</pre><pre>Försämringen av arbetslöshetsförsäkringen är ett\r\nbra exempel.</pre><pre>Försäkringsbolaget Trygg Hansa har redan\r\nuppfattat regeringens signaler och är först ute med\r\nerbjudanden om privata arbetslöshetsförsäkringar\r\nför dem som har råd.</pre><pre>De med goda inkomster sluter sig i sin egen privata\r\nvärld -- ''den lilla världen'', som Moderaterna kallar\r\nden. Låginkomsttagare, arbetslösa, ensamma\r\nföräldrar och många gamla hamnar utanför.</pre><pre>Jag läste nyligen en rapport om ett nybyggt\r\nbostadsområde i USA, där det finns trevliga\r\nlägenheter, trivsamma småhus, stora\r\ngrönområden, lekplatser, daghem, skolor,\r\nläkarmottagning, samlingslokaler, restaurang och\r\naffärer -- ja, allt som människor behöver för att ha\r\ndet bra. Det är bara ett krux: Det är mycket dyrt\r\natt bo där. Hyrorna är höga, liksom avgifterna för\r\ndaghem, skola, läkarbesök etc.</pre><pre>När de välbeställda familjer som har flyttat in i\r\ndetta område har betalat alla sina avgifter har de\r\ninte lust att därutöver betala skolor, sjukvård och\r\nannat för dem som bor i slumområdet alldeles intill.</pre><pre>I stället sätter de in säkerhetsdörrar, går aldrig till\r\nfots utanför området och passar noga sina barn när\r\ndessa leker ute.</pre><pre>Ökade skillnader skapar spänningar och\r\nmotsättningar. Samhället blir hårt och otryggt --\r\nockså för dem som har det väl förspänt.</pre><pre>Styrkan med den generella välfärden är att alla\r\nkänner sig delaktiga. Den bygger på insikten att det\r\när bra för mina barns framtid att även grannens\r\nbarn får en god start i livet.</pre><pre>Våra socialförsäkringssystem behöver ses över och\r\nförändras. Kostnaderna måste bringas ned. Men\r\nsjälva grunderna i den svenska välfärdsmodellen\r\nskall vi vara rädda om och stolta över!</pre><pre>Nedskärningar i kommuner och landsting sker nu i\r\nså snabb takt att ingen riktigt kan överblicka vad de\r\nfår för konsekvenser.</pre><pre>Ingen vet heller om regeringens indragningar från\r\nkommunerna verkligen ger några besparingar.</pre><pre>När kommunerna massavskedar folk -- under de\r\nnärmaste åren skall ca 50 000 bort -- blir det staten\r\nsom får ta kostnaderna och betala ut\r\narbetslöshetsunderstöd och förtidspensioner.</pre><pre>Och sedan, när de arbetslösa utförsäkras, hamnar\r\nmånga på kommunens utgiftskonto igen, men inte\r\nsom anställda utan som socialbidragstagare.</pre><pre>Denna finansiella rundgång drabbar dessutom\r\nmedborgarna.</pre><pre>Föräldrar oroar sig för att det är deras dagis som\r\nstår på tur att läggas ner. De som har handikappade\r\nbarn protesterar mot att särskoleelever\r\ndiskrimineras, när skolpengen införs. Gamla\r\nkänner sig otrygga, när de inte vet vilka\r\nförändringar som väntar.</pre><pre>Den ideologiska nit -- och den okänslighet för vad\r\nmedborgarna vill -- som moderata makthavare nu\r\nvisar ute i kommunerna hämmar förnyelse i stället\r\nför stimulerar. Jag fruktar att den nyliberala\r\n''valfrihetsrevolutionen'' blir en mycket sorglig och\r\nmycket dyrbar historia.</pre><pre>Det börjar bli tradition att jag läser högt ur Svenska\r\nDagbladet i debatterna i denna riksdag. Jag skall\r\ninte frångå den vanan i dag heller.</pre><pre>Så här stod det i torsdags:</pre><pre>''Vår näringslivsvänliga regering har i sin\r\noutgrundliga vishet gjort det möjligt för\r\nProventus'' -- det är ett av de företag som gjorde\r\nstora vinster på 80-talsspekulationerna -- ''att köpa\r\ndrygt 600 miljoner kronor i kontanter, med 30\r\nprocent rabatt.''</pre><pre>Vad är det för pengar, som tidningen skriver om?\r\nJo, det är löntagarfondspengarna. De pengar som\r\nursprungligen hörde till pensionssystemet, och som\r\nregeringen i stället använt för att bilda s.k.\r\nriskbolag.</pre><pre>Svenska Dagbladet fortsätter:</pre><pre>''De som trodde att löntagarfondspengarna skulle\r\nanvändas för att förse näringslivet med riskkapital,\r\nriskerar uppenbarligen att bli blåsta. --- Proventus\r\nagerar helt inom de spelregler som skapades genom\r\nett politiskt spektakel signerat av ny demokrati och\r\ndärefter fulländades av marknadsekonomins\r\nbanerförare, de ''Blå Khmererna' i\r\nnäringsdepartementet.</pre><pre>Ja, det är inte jag som säger det. Det är Svenska\r\nDagbladets ord om de ''Blå Khmererna''. Per\r\nWesterberg är inte närvarande den här gången\r\nheller -- jag förstår.</pre><pre>''Det är skamligt'', skriver tidningen, och det håller\r\njag fullständigt med om.</pre><pre>Regeringen och Ny demokrati har gjort det möjligt\r\nför hugade spekulanter att lägga beslag på\r\nlöntagarfondspengarna till reapris. Det låter\r\nfullständigt otroligt. Men allt verkar vara möjligt\r\nnär marknaden och moderaterna har makten.</pre><pre>Så går det, Alf Svensson, med etiken och moralen\r\nnär man inlåter sig med Ian Wachtmeister.</pre><pre>Så blev det, Olof Johansson, med de\r\npensionspengar som skulle förse seriösa\r\nsmåföretagare med riskkapital.</pre><pre>Hur känns det, Bengt Westerberg, att tvingas till\r\npolitiska spektakel, tillsammans med Ny\r\ndemokrati?</pre><pre>Hur många fler sådana här ''politiska spektakel''\r\ntänker Carl Bildt göra upp om med Ny demokrati\r\nunder våren?</pre><pre>Och tänker i så fall Alf Svensson, Olof Johansson\r\noch Bengt Westerberg verkligen vara med om det?</pre><pre>Applåder)</pre><pre>Anf. 2  IAN WACHTMEISTER (nyd):</pre><pre>Fru talman! Vi har lyssnat till Ingvar Carlsson och\r\nfick lära oss en hel del saker.</pre><pre>Ingvar Carlsson var bl.a. mycket oroad över\r\narbetslösheten. Det är vi alla. I går hade han ett\r\nutomordentligt tillfälle att göra upp om ett\r\nutskottsinitiativ som hade betytt arbete inom ROT-\r\nsektorn i Sverige. Det ville han inte. Han var också\r\nmycket upphetsad över att höginkomsttagare i\r\ndetta läge skulle gynnas, medan andra skulle\r\ndrabbas.</pre><pre>Om han studerar våra förslag kommer han finna att\r\nde går i rakt motsatt riktning.</pre><pre>Varför har Socialdemokraterna exempelvis alltid\r\ngått emot behovsprövade barnbidrag?</pre><pre>Fru talman! Låt oss tänka oss en svensk familj, med\r\nen samlad årsinkomst av 264 000 kr och med\r\nsamlade utgifter till ett belopp av 462 000 kr.\r\nFamiljen går alltså ''back'' med 198 000 kr varje år.\r\nFamiljen har dessutom en skuld på 900 000 och inte\r\nen krona på banken. Det ser illa ut, eller hur --\r\nhopplöst. Familjen måste varje dag låna 548 kr.\r\nFamiljen hotas av konkurs. Bankerna skulle avvisa\r\nden här familjen blixtsnabbt. De skulle kasta ut\r\nfamiljen på gatan. Men den här familjen är helnöjd\r\noch anser sig ha läget fullständigt under kontroll.</pre><pre>Vad är det för familj? Jo, det är familjen Anne och\r\nCarl Wibbelberg på Rosenbad -- Sveriges mest\r\nkompetenta familj, om man får tro den själv. Om\r\nman byter ut de här tusenlapparna mot miljarder\r\nfår vi fram läget när det gäller Sveriges ekonomi.\r\nOch det är ingen som kan glädja sig åt det läget,\r\nutom möjligen Ingvar Carlsson.</pre><pre>Det är kris i Sverige, och den är både politisk och\r\nekonomisk. Ingvar Carlsson informerade om\r\narbetslöshetsstatistiken, så den behöver jag inte\r\nupprepa.</pre><pre>De usla statsfinanserna framgår av det beräknade\r\nunderskottet av 198 miljarder kronor. De stora\r\nposterna är då ändå inte medtagna, nämligen för\r\narbetslösheten och för bankkraschen. Kanske blir\r\ndet 300 miljarder kronor, 20 % av BNP, som vi talar\r\nom. Platsen i Guinness rekordbok är då given.</pre><pre>Men här i riksdagen och på Rosenbad tycks man i\r\nalla fall vara ganska nöjd och hoppas att\r\nkonjunktursvängningen i Amerika, som har börjat,\r\noch den svaga kronan kanske hjälper oss.</pre><pre>Det värsta är att man är så övertygad om att det\r\nsom vi gör här är tillräckligt. Det är det givetvis\r\ninte. Jag tycker att de förslag som har framkommit\r\ndess värre är både otidsenliga och otillräckliga.</pre><pre>Vi i Ny demokrati har lämnat en serie förslag, ett\r\npaket -- just ett paket är det, där vi både bromsar\r\noch gasar. Och vi försöker att göra det så rättvist\r\nsom möjligt. Det handlar om ett\r\nsocialförsäkringssystem med enhetliga villkor och\r\nersättningar, som gäller vård av sjukt barn,\r\nsjukfrånvaro, arbetsskada, arbetslöshet,\r\ngarantilön, osv. -- med golv och tak och med en\r\ntrappa, som gör att det lönar sig för dem som hela\r\ntiden anstränger sig. Förslaget är ganska klokt.</pre><pre>Ny demokrati har lagt fram ett förslag när det gäller\r\nfamiljepolitiken. Jag har förstått av Ingvar Carlsson\r\natt han i varje fall kommer att stödja förslaget. Vår\r\nfamiljepolitik är enkel, den är behovsprövad, och\r\nden ger familjerna valfrihet. Det är faktiskt bara de\r\nsom har höga inkomster som drabbas, därför att de\r\ninkomsttagarna inte får någonting. En vanlig\r\nbarnfamilj får däremot 8 000 kr i månaden,\r\nskattefritt. Bidraget trappas av om man har ungefär\r\nsamma levnadsstandard som riksdagsmän har -- då\r\när det kört.</pre><pre>Hela familjepolitiken kostar i dag, mina damer och\r\nherrar, 72 miljarder kronor. Med Ny demokratis\r\npolitik skulle kostnaden sänkas till 48 miljarder\r\nkronor.</pre><pre>Att lägga om trafikförsäkringen, så att\r\ntrafikskadorna tas om hand, är ganska naturligt.\r\nDet handlar emellertid om stora belopp -- 6\r\nmiljarder kronor.</pre><pre>Att finansiera arbetslöshetsförsäkringen genom att\r\nde som arbetar betalar sina premier för sin\r\narbetslöshetsförsäkring är det ju inget konstigt\r\nmed. Det borde i stället vara så. Om staten skall\r\nbetala allting åt oss skulle staten betala\r\nhemförsäkringen också. Eller hur? Nej, så kan det\r\ninte gå till. De som arbetar betalar naturligtvis\r\npremierna, åtminstone en del av premierna -- till att\r\nbörja med. De arbetslösa får ut pengarna. På det\r\nviset fungerar ett försäkringssystem. Man behöver\r\ndå inte hålla på och tala om värnskatt och annat,\r\nsom man hittar på för att skapa en förvirrad bild.</pre><pre>Vi i Ny demokrati tycker också att man bör införa\r\nlönestopp. Vänta nu! Tag det lugnt ett tag, hämta\r\nandan och lyssna till vad vi vill göra.</pre><pre>Givetvis vill Ny demokrati också ha en helt annan\r\nbistånds- och flyktingpolitik -- vi kommer väl in på\r\nden debatten senare.</pre><pre>Lägg därtill det här med indexering av statens\r\nutgifter. Eftersom utgifterna är indexerade, ökar de\r\nhela tiden av sig själva. Vi kan inte ha det på det\r\nsättet. Den här riksdagen skall väl vara till för\r\nnågonting. Man kan exempelvis varje år fatta\r\nbeslut om hur vi skall göra med indexeringar.</pre><pre>Alltnog: Hela detta paket leder till att vi kan\r\nförbättra budgetunderskottet, inte med 8 eller 18\r\nmiljarder, utan med 100 miljarder. Det är\r\nbesparingar på 130 miljarder. Om man bromsar\r\nmed 130 och gasar med 30 får man ett netto på\r\nungefär 100. Det är klart att det går att ifrågasätta\r\nnågon siffra och att effekten inte kommer direkt på\r\nett år, men bortemot hälften tror jag att man kan få\r\ndirekt.</pre><pre>Det viktiga i ett sådant här läge är att man\r\nbestämmer sig för vad som är allra viktigast. Jag har\r\nförstått av Ingvar Carlsson att det allra viktigaste\r\nför honom är att hälla pengar över AMS och\r\nfortsätta på det gamla spåret, som inte har lett\r\nnågonstans förut.</pre><pre>Vi menar att det viktigaste är två saker, nämligen\r\natt satsa på att få ned räntorna och att satsa på\r\njobben, de riktiga jobben. Vi behöver jobb, inte\r\nkonstgjord andning.</pre><pre>Arbetslösheten ökar -- det har vi hört, och det vet\r\nalla vid det här laget. Vi har själva bäddat för det,\r\ngenom att sedan slutet av 60-talet vräka in folk i den\r\noffentliga sektorn, som vi sedan inte har råd med.\r\nSedan har det inte gått att rekvirera folk från det\r\nhållet till industrin de få gånger vi har haft\r\nhögkonjunktur i Sverige.</pre><pre>Med en s.k. solidarisk lönepolitik har vi drivit\r\nföretagen ur landet och ökat arbetslösheten samt\r\ngivetvis försvårat för de ungdomar som vi nu är så\r\nängsliga för -- med all rätt -- att de inte får något\r\narbete. Facket har varit lika bra för de arbetslösa\r\nsom LRF för bönderna eller PRO för\r\npensionärerna, dvs. inte bra alls.</pre><pre>Nu behövs det hundratusentals nya jobb; inte ett\r\npar stycken, inte konstgjord andning, utan riktiga,\r\nproduktiva arbeten. Därför måste vi satsa allt vi\r\nkan på små och medelstora företag, eftersom det är\r\ndär de nya jobben dyker upp. Då behövs det\r\nriskkapital -- var lugn för det, Ingvar Carlsson! Det\r\nfinns kvar i de här bolagen.</pre><pre>För övrigt kan man i dag tyvärr köpa vilket bolag\r\nsom helst i Sverige, där man får 100 kr för 70 kr --\r\ndet finns ännu lägre priser. Det har att göra med\r\nden politik som ni har drivit. Ju fler riktiga jobb det\r\nblir, desto bättre blir det i alla avseenden för\r\nSverige.</pre><pre>Därför skall en ny företagsbeskattning införas som\r\ngör det enklare för företag och företagare.</pre><pre>Vi måste modernisera arbetsrätten. Det går inte att\r\nlåtsas längre, Ingvar Carlsson och andra, att det är\r\nsom i Ådalen. Det är inte riktigt så, utan det är år\r\n1993. Då kan vi inte ha ett system som förhindrar\r\nföretag att anställa folk.</pre><pre>Lärlingssystem är ett sätt för ungdomar att komma\r\nin i arbetslivet och bli skickliga yrkesmän. Är inte\r\ndet bra?</pre><pre>Sedan har vi ROT-sektorn, som alla talar om och\r\nsom det är så svårt att komma överens om. Men vi\r\när bereda att komma överens med vem som helst --\r\nt.o.m. Socialdemokraterna -- för att få i gång den.\r\nDet är 40 000 eller 30 000 jobb. Men observera! Det\r\när jobb, inte konstgjord sysselsättning. Det är de\r\nbilligaste jobben i Sverige. Jämfört med\r\narbetslösheten, kostar de jobben kanske 10--15 %.</pre><pre>Snabba på infrainvesteringarna! Det är nästan\r\npinsamt att säga det, därför att alla talar om det.\r\nRegeringen går upp och säger att man har snabbat\r\npå dem. Jag hoppas att det snart är färdigpratat och\r\natt de kommer i gång.</pre><pre>Anpassa konkurslagarna! I dag går -- det är\r\nviktigare än mycket annat -- friska företag i konkurs\r\ndärför att bankerna är sjuka. Är inte det konstigt?</pre><pre>Turistmomsen har vi tjatat om. Ni tror att det har\r\natt göra med att Bert Karlsson är verksam i\r\nturistnäringen. Nej, det har att göra med att det\r\nfinns 200 000 människor i en bransch som blomstrar\r\nrunt hela jordklotet men inte här i Sverige. Nu har\r\nvi en jättechans: Ta bort momsen! NUTEK har\r\nfastställt att själva momsen är idiotisk. Den\r\ninfördes av Folkpartiet och Socialdemokraterna en\r\ngång i tiden, men det går väl att ta bort den ändå.\r\nVarför skall vi offra tiotusentals jobb bara av\r\nprestige eller därför att Ny demokrati har föreslagit\r\nnågonting?</pre><pre>Det finns en serie sådana här saker, som visar att\r\ndet finns möjligheter och inte bara svårigheter.</pre><pre>Fyrdubbla de tänkta exportkreditgarantierna i\r\nÖstersjöområdet! Det kan ge många fina jobb i\r\nSverige. Kom ihåg det! Vi måste komma i gång där.\r\nPå det sättet kan vi få fart på arbetet med att\r\nförbättra miljön där borta. Det är vårt ansvar. Det\r\när vår framtid. Det är också vår möjlighet. Det är\r\nmycket enkelt. Jag förstår inte vad vi väntar på.</pre><pre>Det som är så viktigt näst efter jobben är räntorna.\r\nSverige har ett banksystem som i stort sett är\r\nbankrutt. Kreugerkraschen är rena Sörgården i\r\njämförelse med vad som pågår nu. Bankernas egen\r\nkreditvärdighet baseras, med ett enda undantag, på\r\nde garantier som vi ger, dvs. svenska folket, de\r\nsvenska skattebetalarna. Nu skall man förhandla,\r\noch herrar Stefan Ingves och Odd Engström\r\nkommer att få ta sig an icke helt oförberedda och\r\nicke okunniga förhandlare från storbankerna.</pre><pre>De stora förlorarna kan givetvis bli\r\nskattebetalarna, dvs. våra uppdragsgivare. Därför\r\nbör man lägga om förhandlingstekniken. Man skall\r\ninte tala om en massa garantier och avtal, utan man\r\nskall säga: Har ni problem? Okej, vi kan köpa era\r\naktier! Då kan Ingvar Carlsson också vara med och\r\nbetala 70 öre för 1 krona, t.o.m. mindre, och köpa\r\nupp bankerna. Finessen med aktier är att man är\r\nmed både när det går ned och när det går upp.</pre><pre>Dessutom gör den här enorma räntekrisen att folk\r\nbokstavligen kommer att få lämna sina hem -- detta\r\nhar hänt i Norge och kommer att hända i Sverige.\r\nVi kommer att stå här i höst, och då är det ännu\r\nvärre än nu.</pre><pre>Detta förorsakas inte bara av högräntedyrkarna i\r\nRiksbanken, utan det förorsakas av\r\nräntemarginalerna i bankerna. Det är en skillnad\r\npå 8,5 % mellan in- och utlåningsräntorna. Det\r\nborde vara 2 eller 3,5 %. De har blivit ineffektivare\r\nför varje år. Förr var skillnaden 2 %, och nu är den\r\n8,5 %. Det är horribelt, fruktansvärt, omöjligt --\r\nkalla det vad ni vill, men kalla det inte för ett\r\nbanksystem som fungerar!</pre><pre>Då säger man: Vi kan inte socialisera bankerna -- är\r\ndet vad du föreslår? Men det har ni ju redan gjort!\r\nBankerna är socialiserade. De är uppbyggda,\r\nfinansierade och stödda av hela svenska folket, som\r\nskall ta smällen.</pre><pre>Jag tycker att det som är direkt frånstötande i hela\r\narrangemanget är när bankerna tackar för hjälpen\r\ngenom att sätta samma skattebetalare i konkurs\r\neller att peppra räkningarna. Det är förfärligt.</pre><pre>Man bör släppa in utländska banker också.</pre><pre>Hur som helst: det går att halvera\r\nräntekostnaderna. Det går att i Sverige halvera\r\nräntekostnaderna för folk och för företag. Då\r\nskulle vi kunna åstadkomma det som så många här\r\nvill.</pre><pre>Blir det rättvist om vi gör sådana här saker? Ja, vi\r\nmåste se till att det blir det. Det kommer att bli\r\nkärvt för alla. I den familj som jag berättade om\r\nsom har 198 000 kr i underskott, där utgifterna är\r\n198 000 kr större än utgifterna, kan det inte bli\r\nsärskilt bra. Men det gäller att släta ut det, så att de\r\nsom har det sämst drabbast minst. I ett anständigt\r\npolitiskt system hjälper man givetvis i första hand\r\ndem som inte kan hjälpa sig själva. Därför måste\r\nman i ett sådant här läge, vilken filosofi man än har,\r\nnär det är kris, se till att grundtryggheten i\r\nsamhället garanteras. Inga gamla skall leva under\r\nexistensminimum -- det finns ingen anledning.</pre><pre>När man måste dra ned bidragen görs det givetvis\r\nuppifrån. I vårt förslag om familjepolitiken gör vi\r\nprecis det, Ingvar Carlsson m.fl.! Det går inte att få\r\nnågra bidrag alls, vare sig barnbidrag,\r\nvårdnadsbidrag eller annat om man har höga\r\ninkomster, däremot om man har låga inkomster.</pre><pre>Systemen måste vara enkla och överskådliga. Där\r\nkan man spela med några faktorer, nämligen ett\r\ngolv som garanterar grundtryggheten, ett tak som\r\ngör att de som redan har det bra inte får någon hjälp\r\noch en trappa däremellan som motiverar folk att\r\narbeta, att studera, vidareutveckla sig, osv.</pre><pre>Jag har talat mycket om att gasa och bromsa, men\r\nvad är det då som man kan gasa med direkt, som\r\ndenna kammare, denna regering m.fl. så lätt kan\r\nspela med och måste utnyttja? Jo, det är momsen.\r\nMan kan alltså dra på den stora momskranen. Sänk\r\nmomsen, t.ex. på mat! Det har ingenting att göra\r\nmed dogmer, utan bara med att det är kris, att man\r\nskall hjälpa dem som har det värst. Då finns det\r\ninget effektivare än att sänka matmomsen, hela\r\nvägen ned till 9 % eller 0 %, eller vad ni vill, bara\r\ndet är en mycket kraftig sänkning. Även den\r\nallmänna momsen kan man rå på. Det är en\r\nkrisåtgärd, mer än en politik av den typ som\r\nregeringen så gärna kommer in på, när man rent\r\nprincipiellt inte kan göra detta.</pre><pre>Det finns, fru talman, en serie sådana här åtgärder,\r\noch jag vill betona att Ny demokrati ser\r\nutomordentligt allvarligt på situationen. Jag\r\nåterkommer till det sedan. Jag tror på fullt allvar --\r\njag är inte yrkespolitiker på det viset -- att det\r\nsvenska politiska systemet kommer att behöva\r\nhjälp av andra, och då skall man ta den hjälpen.</pre><pre>(Applåder)</pre><pre>Anf. 3  GUDRUN SCHYMAN (v):</pre><pre>Fru talman! Jag hade tänkt att i det här anförandet\r\nframför allt diskutera de probelm som vi brottas\r\nmed här hemma, i vårt land, men jag vill ändå börja\r\nmed att kort säga något om situationen i f.d.\r\nJugoslavien.</pre><pre>Kriget i Bosnien är fasansfullt, som alla krig. Som i\r\nalla krig är det inte främst soldaterna utan\r\nkvinnorna, barnen och de gamla som utsätts för\r\nterrorn. När tiotusentals kvinnor våldtas -- man\r\ntalar om 20 000, kanske 40 000 -- inte en gång utan\r\n30-40 gånger, då är det inte längre krig; då är det\r\ntortyr.</pre><pre>Kriget måste få ett slut -- det är alla överens om.\r\nOffren måste få omvärldens medkänsla och\r\nsolidaritet. Det behövs omfattande hjälpprogram\r\nför att återupprätta de kränkta kvinnornas\r\nmänniskovärde. De som arbetar med detta måste\r\nfå ökade materiella resurser för att kunna skapa en\r\nnågorlunda människovärdig tillvaro i\r\nflyktinglägren.</pre><pre>Världssamfundet, och då särskilt vi i Västeuropa,\r\nhar en del i den tragedi som nu utspelas i det forna\r\nJugoslavien. Det fanns inga politiker som i tid\r\nlyssnade till de varnande rösterna, och nu ökar tron\r\npå militära lösningar i den rika världen i och med\r\natt risken för ett förintande världskrig har minskat.\r\nKrigstrummorna börjar dunka också i Sverige, och\r\nröster höjs för att det borde interveneras, massivt\r\noch militärt. Men resultatet av vedergällning är\r\nlikartat vare sig det utförs av serbiska, kroatiska,\r\nmuslimska patruller eller av US Air Force.\r\nResultatet blir massakrer och folkfördrivning, ny\r\nnäring åt fruktan och hat mellan folkgrupper, som\r\ngrund för framtida våld. Några politiska ledare med\r\nvilja och förmåga att med kraft föra den fredliga\r\nkonfliktlösningens och den solidariska\r\nutvecklingens talan tycks världen inte ha för\r\nnärvarande. Så gott som överallt råder en\r\nutrikespolitikens ugglenatt. Desto större blir\r\nansvaret för den medborgerliga kritiken av hatet,\r\nhyckleriet, klyschorna och våldet.</pre><pre>I dag är det angelägnare än någonsin att utveckla\r\nFN och den europeiska säkerhetskonferensen till\r\nickevåldsliga konfliktlösare och krigsförebyggare.\r\nArbetet för militär nedrustning måste intensifieras,\r\noch Sverige kan medverka till att minska den\r\ninternationella vapenhandeln genom att upphöra\r\nmed sin egen vapenexport. När kriget är ett faktum\r\när det för sent.</pre><pre>Fru talman! Svensk ekonomi befinner sig i dag i\r\nkris. Vad betyder det egentligen? Vad är det som\r\ndöljer sig under det förment objektiva eller\r\nneutrala begreppet ''svensk ekonomi''? Det är väl\r\nmänniskor vi pratar om när vi pratar politik? Alltså,\r\nvem eller vilka människor, av kött och blod, är det\r\nsom lever i kris? Jo, framför allt de 333 000\r\nmänniskor som i dag är öppet arbetslösa - och\r\nytterligare ett par hundra tusen människor, som i\r\ndag omfattas av olika arbetsmarknadsåtgärder men\r\nvars framtid är ytterst oviss. Kris är det också för\r\nalla ungdomar som utestängs från\r\narbetsmarknaden, och kris blir det för alla kvinnor\r\nsom i dag får se sina vård- och omsorgsyrken\r\nnedvärderade och ifrågasatta, av män förstås, för\r\natt i morgon tvingas ut i arbetslöshet, som följd av\r\nekonomisk makt och traditionellt manligt\r\nekonomiskt tänkande i de av män dominerade\r\npolitiska församlingarna. Här är det inte bristande\r\norderingång som är anledningen till arbetslösheten,\r\nutan här är det politiska beslut och ideologisk\r\nmaktutövning som gäller, nödtorftigt dold bakom\r\nekonomiska resonemang om ''närande'' och\r\n''tärande'' verksamheter.</pre><pre>Vi ser kväll efter kväll i TV hur den ena manliga\r\nekonomen efter den andra om och om igen\r\nupprepar tesen att vården och omsorgen är för dyr\r\noch måste bantas. Men varför just den?</pre><pre>Varför är det inte lika sant att budgetunderskottet\r\nkan minskas genom att man låter bli att köpa en\r\nmassa nya stridsvagnar till det svenska försvaret?\r\nVarför föreslår inte ekonomerna att tvivelaktiga\r\nmotorvägsbyggen skall stoppas av ekonomiska\r\nskäl? Eller varför kräver inte ekonomerna att andra\r\nkostnadskrävande satsningar stoppas? Hur vet\r\nekonomerna att just motorvägsbyggen leder till den\r\ntillväxt de önskar? Varför ständigt detta påpekande\r\natt det är just den offentliga sektorn, som har hand\r\nom vård och omsorg, som måste offras?</pre><pre>Jo, därför att man gjort ett politiskt val! Och valet\r\nman gjort är att man inte tycker att vi kvinnor skall\r\narbeta och få lön, utan vi skall arbeta gratis i våra\r\nhem och där utföra det nödvändiga hushålls- och\r\nvårdarbete. 50 000 inom kommuner och landsting\r\nskall förlora jobben de närmaste två åren, enligt\r\nKommunförbundets bedömning. En\r\növerväldigande majoritet av dem är kvinnor.</pre><pre>I dag tvingas många, både män och kvinnor, gå\r\nsysslolösa, människor som skulle kunna göra en\r\nproduktiv insats i samhället eller passa på att få en\r\nönskad och ökad utbildning. Vi i Vänsterpartiet vill\r\nsatsa 8 miljarder mer än regeringen i investeringar\r\nför nya jobb och 7 miljarder mer i utbildning och\r\narbetsmarknadsåtgärder. Vi tycker att det är rimligt\r\natt höginkomsttagare och företag solidariskt får stå\r\nför de här kostnaderna, och vi föreslog därför\r\nnyligen i riksdagen just detta: höjd skatt för\r\nhöginkomsttagare med 7 miljarder och höjda\r\narbetsgivaravgifter med 3 %, som inbringar 9\r\nmiljarder.</pre><pre>Vi tycker dessutom att det är ett utmärkt tillfälle att\r\nnu börja införa sex timmars arbetsdag. Även om\r\ndet inte är hela lösningen på problemet med\r\narbetslösheten säger det sig självt att det måste vara\r\nbättre att fler arbetar sex timmar om dagen än att\r\nfärre arbetar åtta timmar om dagen och fler är\r\narbetslösa, med bidragsberoende och psykisk och\r\nfysisk ohälsa som följd. Låt fler dela på de jobb som\r\nfinns, så blir antalet arbetslösa färre och antalet\r\nfriska och självförsörjande fler!</pre><pre>Men regeringen tycker uppenbarligen inte att\r\narbetslösheten är det viktigaste att ta itu med. Man\r\nhar gjort ett politiskt val när man har minskat\r\nkommunernas ekonomiska utrymme, både genom\r\nminskade statsbidrag och genom att konsekvent\r\nvägra ta bort det kommunala skattestoppet.</pre><pre>Man har också gjort ett politiskt val när man säger\r\natt låg inflation och stabila priser är viktigare än att\r\nbekämpa arbetslösheten. Bakom det valet döljer\r\nsig ett för regeringen ''högre'' och ''ädlare'' politiskt\r\nmål, nämligen medlemskapet i Europeiska\r\nUnionen och därmed i det ekonomiska och\r\nmonetära samarbetet. Inträdesbiljetten heter\r\nprisstabilitet. För att få vara med måste\r\nmedlemsländernas ekonomier uppfylla vissa krav;\r\nbl.a. gäller det att budgetunderskotten måste vara\r\nrelativt små och inflationen låg.</pre><pre>Framför allt kravet på låga budgetunderskott leder\r\nnu i land efter land till att regeringarna mitt i den\r\ndjupaste lågkonjunkturen genomför åtstramningar\r\nsom kraftigt fördjupar och förlänger\r\nlågkonjunkturen och allvarligt riskerar att dra ner\r\nVästeuropa i ren depression. Allt fler, också\r\nekonomer, kritiserar i dag de ekonomiska krav som\r\nmedlemsländerna förbinder sig att uppfylla och\r\nmenar att de är godtyckligt satta.</pre><pre>TCO:s chefsekonom Roland Spånt går så långt att\r\nhan menar att målen är satta enligt\r\npilkastningsmodellen och egentligen är att betrakta\r\nsom kvalificerat nonsens. Han fortsätter så här i en\r\nartikel i LO-tidningen den 29 januari i år:</pre><pre>''De s.k. konvergensreglerna är egentligen rent\r\nbondfångeri och i sin genre en enorm succe. Enkla\r\ntumregler är ju vad marknaden älskar och kanske\r\ndet enda den klarar av. Men även de som borde\r\nveta bättre, t.ex. Finansdepartementets dyra\r\nlångtidsutredningar, sväljer medvetet eller\r\nomedvetet betet. Här sitter nu regeringar,\r\nekonomer, journalister och facket, för att inte tala\r\nom den s.k. marknaden, och mäter på tiondels\r\ndecimaler när, om länderna uppfyller helt\r\ngodtyckliga villkor. Situationen är egentligen rent\r\nkomisk om det inte vore för att priset för dessa\r\nkejsarens nya kläder är så högt -- den\r\nmassarbetslöshet som följer i åtstramningens spår.''</pre><pre>Detta är alltså målet för den svenska regeringens\r\nekonomiska politik. Det är inte att få ner\r\narbetslösheten och försvara välfärden, utan det är\r\nmedlemskap i den europeiska unionen och en plats\r\ni dess s.k. ekonomiska A-lag. I stället för att vara\r\nett välfärdsland skall Sverige bli ett hårdvalutaland.\r\nMan kan naturligtvis tycka så och ha den politiska\r\nuppfattningen, men det vore befriande och\r\nhederligt om det också sades öppet, i den offentliga\r\ndebatten. Fler människor skulle då kunna förstå\r\nvad som pågår och slippa bli förvirrade inför alla\r\nförsäkringar och löften som kommer på skam.</pre><pre>För oss i Vänsterpartiet är arbetslösheten och den\r\ngenerella välfärden en huvudfråga, men den måste\r\nkombineras med en långsiktig minskning av det\r\nstrukturella budgetunderskottet. Vi måste också ta\r\nitu med vår stora miljöskuld, som enligt\r\nberäkningar i dag uppgår till minst 200 miljarder\r\nkronor och årligen ökar med 7 miljarder om\r\ningenting görs. Vi måste ändra våra\r\nkonsumtionsmönster och lägga om\r\nproduktionstekniken på många områden.</pre><pre>Vi måste kraftigt minska utsläppen av föroreningar\r\nsom leder till miljöförstöring av delvis obotligt slag.\r\nVisst kan man kalka sjöar som drabbats av surt\r\nregn, men hur lagar man ett trasigt ozonskikt?</pre><pre>Vi måste alltså få en ekonomisk politik för en\r\nhållbar utveckling. Det har tagit naturen årmiljoner\r\natt bygga upp de fyndigheter av olja, naturgas och\r\nkol som några få generationer nu förbrukar i en\r\nsvindlande takt. Det måste på sikt ske en\r\nomställning av produktionen. Naturen och miljön\r\nmåste sätta gränsen.</pre><pre>Vi måste våga ifrågasätta traditionell tillväxt i form\r\nav en ständig ökning av den materiella\r\nkonsumtionen. Alla grupper i Sverige behöver inte\r\nöka sin konsumtion. Vad vi behöver är tillväxt i\r\nform av miljövänlig teknik, ökad kunskap, ökad\r\nsjukvård, ökat inflytande där vi bor och på våra\r\narbeten. Vi måste få en ökad tillväxt av gemenskap\r\noch kultur i vårt samhälle. Vi måste få en ökad\r\ntillväxt av kollektivtrafiken. Detta är bara några\r\nexempel.</pre><pre>Vår tid kräver att ekonomisk tillväxt av gammal typ\r\nersätts med en ny typ av ekonomisk tillväxt där\r\nlivskvalitet och miljö står i centrum. Det kommer\r\natt ta tid, men vi måste starta nu. Ekonomisk\r\npolitik skall vara ett medel för att tillfredsställa våra\r\nmänskliga behov -- inte ett mål i sig.</pre><pre>Följden av regeringens politik är ett gigantiskt\r\nbudgetunderskott, en skyhög arbetslöshet, en\r\nförsämrad miljö men också att klyftorna rent\r\nallmänt ökar mellan människor. Detta är slöseri\r\nmed resurser! Att få ner arbetslösheten måste bli\r\nriksdagens huvuduppgift år 1993!</pre><pre>Fru talman! Vi har fått ett nytt privilegiesamhälle,\r\ndär ett fåtal har kunnat kapa åt sig egna privilegier\r\noch stora fördelar. Ju värre klyftor ett samhälle har,\r\ndesto sämre fungerar marknadsekonomin.</pre><pre>Vänsterpartiets uppgift är att verka för att detta\r\nprivilegiesamhälle och detta pampvälde avskaffas,\r\ndär fallskärmsavtal bara är ett exempel av flera på\r\nprivilegier som vuxit fram de senaste åren.</pre><pre>Nu är det hög tid att börja ta itu med framtiden och\r\ninte bara prata om den. Utvecklingen går att\r\npåverka. Vi kan vända trenden från ökande\r\narbetslöshet till att fler får arbete och utbildning. Vi\r\nkan vända en ohållbar utveckling till en hållbar\r\nutveckling. Vi kan utveckla en välfärd som inte\r\nförutsätter exploatering av människor och miljö.</pre><pre>Hoppet står till en ny majoritet i denna riksdag,\r\nsom bygger på arbetarrörelsens värderingar, som\r\nrättvisa, solidaritet, arbete åt alla, försvar av\r\narbetsrätten, ett konsekvent arbete för att stärka\r\nkvinnornas ställning i samhället -- detta i\r\nkombination med en kraftfull miljöpolitik.</pre><pre>(Applåder)</pre><pre>Anf. 4  Statsminister CARL BILDT (m):</pre><pre>Fru talman! Även om det är naturligt att det är den\r\nekonomiska politiken som står i centrum för dagens\r\ndebatt, finns det anledning att notera de\r\nbetydelsefulla steg som under den senaste tiden har\r\ntagits när det gäller Sveriges plats och roll i det\r\neuropeiska samarbetet.</pre><pre>Förra måndagen inleddes våra förhandlingar om\r\nmedlemskap i EG, och i torsdags undertecknade vi\r\nen gemensam deklaration med det demokratiska\r\nRyssland om ett på olika områden fördjupat\r\nsamarbete.</pre><pre>Var för sig var dessa händelser betydelsefulla.\r\nTillsammans markerar de med stor tydlighet de nya\r\nmöjligheter som finns för Sverige med en aktiv och\r\nframsynt politik i det nya Europa.</pre><pre>Det var bra för Sverige att det gick att få en bred\r\nuppslutning bakom en stark politik inför\r\nmedlemskapsförhandlingarna.</pre><pre>Gemensamt har vi förklarat att vi vill vara med och\r\nbygga ut och förstärka samarbetet mellan\r\nmedlemsstaterna på det sätt som anges i\r\nRomfördraget, i den europeiska enhetsakten, och\r\nsom skisseras i de överenskommelser som träffats i\r\nMaastricht.</pre><pre>Gemensamt har vi lagt fram våra krav och\r\nönskemål när det gäller de svenska intressen som\r\nmåste tillgodoses under dessa förhandlingar.</pre><pre>Det var en styrka att regering och opposition kunde\r\ngå fram på gemensam front. Det är min och\r\nregeringens avsikt att på samma sätt fortsätta att\r\nverka för en så bred samverkan som möjligt i dessa\r\nfrågor här i riksdagen.</pre><pre>På samma sätt är det min övertygelse att det finns\r\nett brett stöd här i riksdagen för våra\r\nansträngningar att inleda ett nytt och\r\nförtroendefullt samarbete med det Ryssland som\r\nutvecklas mot demokrati och marknadsekonomi,\r\nefter det socialistiska experimentets fasansfulla\r\ndecennier.</pre><pre>Vårt Europa befinner sig i mycket snabb\r\nomvandling. Vi ser dagligen på TV och i tidningar\r\nde problem som detta för med sig. Men i grunden\r\när det ju en omvandling som öppnar för stora\r\nmöjligheter för samarbete, ekonomisk utveckling\r\noch fred.</pre><pre>Inte någonsin tidigare under detta århundrade har\r\nvi haft en sådan möjlighet att förverkliga en\r\neuropeisk freds- och samarbetsordning som vi har i\r\ndag. Det är vår skyldighet, som liten aktivt\r\nengagerad nation, att stödja allt detta arbete och att\r\nge de bidrag som vi kan.</pre><pre>På det rent ekonomiska området innebär detta\r\nockså stora möjligheter för oss.</pre><pre>Just nu står vi mitt uppe i den sannolikt mörkaste\r\nfasen av den djupaste och den mest långdragna\r\nekonomiska kris som någon av oss har varit med\r\nom. Men samtidigt öppnas nu möjligheterna för att\r\nSverige, som Percy Barnevik konstaterade\r\nhäromdagen, skall komma att tillhöra 1990-talets\r\nvinnare i den europeiska omvandlingen. Och det är\r\nviktigt att vi ser dessa möjligheter. Dagens\r\nproblem, med sina rötter i gårdagens misstag, får\r\ninte innebära att vi missar morgondagens\r\nmöjligheter.</pre><pre>Att dagens problem har sina rötter i gårdagens\r\nmisstag råder det knappast några delade meningar\r\nom. I Dagens Industri skrev Kjell-Olof Feldt i förra\r\nveckan om hur ''det glittrande 1980-talet'' --\r\nspekulationens och konsumismens årtionde -- nu\r\nfört oss in i en svår och troligen också långvarig\r\nekonomisk kris.</pre><pre>Om arten av de ekonomiska problemen råder det\r\ninte heller några avgörande delade meningar:</pre><pre>Att vi har förlorat kraftigt i konkurrenskraft och\r\nmåste återställa denna, att åtskilligt gjorts och att\r\nkonkurrenskraften nu börjar bli bra.</pre><pre>Att den finansiella kris som har sina rötter i det sena\r\n1980-talets kasinoekonomi kräver en skuldsanering\r\nsom tar sin tid. På denna punkt görs nu insatser för\r\natt säkra stabiliteten i det finansiella systemet\r\nsamtidigt som politiken inriktas på att skapa\r\nförutsättningar för fallande räntor.</pre><pre>Att politiker -- ingen nämnd, ingen glömd -- har\r\nställt ut löften på offentliga insatser och offentliga\r\nutgifter som går utöver vad ekonomin faktiskt kan\r\nleverera. På den punkten har mycket omfattande\r\nsparprogram beslutats i denna riksdag förra året. Vi\r\nhar nu lagt fram förslag till ytterligare omfattande\r\nbesparingar för att skapa förutsättningar för att få\r\nbort det s.k. strukturella budgetunderskottet i\r\nstatens affärer.</pre><pre>Att ett perverst och ruttet skattesystem i förening\r\nmed för höga skattesatser länge bromsade och\r\nförvred. Men även här har de senaste åren\r\ninneburit att vi börjat att vrida politiken\r\nbetydelsefullt åt rätt håll.</pre><pre>Vi har aldrig lovat några snabba klipp i den\r\nekonomiska politiken. Under 1991 års valrörelse\r\ngjorde jag med all önskvärd tydlighet klart att\r\nvägen till varaktig tillväxt och till återställd full\r\nsysselsättning skulle bli både lång och svår mot\r\nbakgrund av det som hade inträffat. För detta fick\r\njag som bekant en del kritik från de lättsinnets\r\napologeter om förde socialdemokratins talan.</pre><pre>I sanningens namn skall också sägas att det sedan\r\ndess tillstött svårigheter som då var svåra att\r\nförutse. Jag tänker först och främst på den\r\nförändring i det europeiska ekonomiska klimatet\r\nsom inträffade i och med den stora valuta- och\r\nräntekrisens härjningar över hela kontinenten\r\nunder senare delen av förra året. Den förutsåg vi\r\ninte, och inte någon annan heller. Inte ens sierskan\r\nSaida hade veterligen speciellt mycket att bidra\r\nmed på den punkten.</pre><pre>Den budget som regeringen lade på riksdagens\r\nbord den 11 januari är inget lättsinnets och\r\nlöftespolitikens dokument. Det innebär förvisso en\r\nkärv politik i en kärv tid. Den är inte inriktad på att\r\nvinna kortsiktig popularitet, men mycket bestämt\r\ninriktad på att vinna långsiktiga resultat.</pre><pre>Sedan dess har oppositionspartierna haft möjlighet\r\natt redovisa sina förslag. Och vi har haft möjlighet\r\natt se vad i dessa som det kan vara värt att ta fasta\r\npå i våra ansträngningar att finna så breda lösningar\r\nsom möjligt för att föra Sverige ur krisen så bra som\r\nmöjligt.</pre><pre>Det är självklart att vi först och främst har tittat på\r\nvad Socialdemokraterna har haft att säga.</pre><pre>Det vore att begå kraftfullt våld på sanningen att\r\nsäga att vi blivit imponerade. Jag tror inte att det\r\nbara är vi som har blivit besvikna på det som\r\nSocialdemokraterna efter mycket tal och många\r\ntrumpetstötar till slut lyckades att få ihop. Bristerna\r\ni Socialdemokraternas alternativ är vid det här laget\r\nväl kända.</pre><pre>När det gäller det viktiga, och svåra, arbetet att\r\nspara i de statliga utgifterna finns det bara ett stort\r\nsvart hål i den socialdemokratiska motionen. Man\r\nsäger nej till den absoluta merparten av regeringens\r\nförslag till besparingar på ca 12 miljarder kronor,\r\nsäger samtidigt att man tycker att det nog behöver\r\nsparas mycket men förmår inte att lägga fram en\r\nenda antydan till ett konkret förslag till hur detta\r\nskall gå till.</pre><pre>Till denna mycket märkliga hantering av den\r\nenstaka politiskt svåraste delen i den ekonomiska\r\npolitiken finns det bara två möjliga förklaringar:\r\nAntingen finns det en hemlig sparplan som man av\r\nnågot skäl -- taktiskt eller annat -- inte vill redovisa.\r\nEller är det så att den från rosornas utdragna krig\r\nkända motsättningen mellan fundamentalister och\r\nrealister nu har lett till en total\r\nhandlingsförlamning. Finns det ingen hemlig\r\nsparplan är det uppenbart att Socialdemokraterna\r\nstår utan trovärdighet i den ekonomiska politiken.\r\nMen finns det en hemlig sparplan kunde det vara av\r\nintresse för oss och andra att få reda på den.</pre><pre>Jag tror inte att det i mannaminne förekommit att\r\nett stort oppositionsparti lagt fram ett så uppenbart\r\nofullständigt förslag i den ekonomiska politiken\r\nsom Socialdemokraterna nu gjort. Om man är ett\r\notydligt svart hål på denna punkt, är man desto\r\ntydligare när det gäller att kräva olika höjda skatter\r\npå 15-20 miljarder kronor på helår.</pre><pre>Mest anmärkningsvärt är självfallet förslaget att nu\r\nhöja marginalskatterna över brytpunkten med vad\r\nsom skulle bli ca 5 procentenheter. Här förefaller\r\ndet som om Stig Malm nu äntligen vunnit en\r\nretroaktiv men icke desto mindre betydelsefull\r\nseger i den batalj i rosornas krig som utspelades i\r\nsamband med skatteöverläggningarna hösten 1989.</pre><pre>Ty skulle vi i skattepolitiken nu återgå till att börja\r\nhöja marginalskatter, är det inget tvivel om att vi\r\nsnart skulle vara tillbaka i det som var både ''ruttet''\r\noch ''perverst''. Vi skulle förlora mycket av\r\ntrovärdigheten i den långsiktiga saneringspolitiken.</pre><pre>Bättre blir dessa förslag självfallet inte av att man\r\nlägger fram förslag till väsentliga höjningar av\r\nskatten på företagsamhet och att man vältrar över\r\nkostnaderna på kommunerna på ett sätt som gör att\r\nman driver fram stora ökningar av\r\nkommunalskatterna. Därmed blev ju\r\nfördelningsprofilen på dessa skattehöjningar, all\r\nretorik till trots, dessutom sådan att det sannolikt\r\nblir låginkomsttagarna som drabbas hårdast av de\r\nhöjda skatterna.</pre><pre>Jag vet att Socialdemokraterna inte tror att sänkta\r\nskatter ger fler jobb. Men att för den skull hoppa\r\növer till den motsatta slutsatsen att höjda skatter\r\nskulle ge fler jobb är att lämna allt vad erfarenhet\r\noch expertis heter bakom sig. Det är fel. Det är en\r\npolitik som leder till färre jobb.</pre><pre>En ekonomisk politik som direkt motarbetar\r\nnäringslivets och industrins intressen har inga\r\nförutsättningar att klara arbetslösheten. Även för\r\nSocialdemokraterna måste den massiva kritik man\r\nhar mött från företagsamhetens företrädare vara ett\r\nproblem.</pre><pre>På viktiga punkter borde det dock finnas en\r\nmöjlighet att i riksdagens utskott diskutera om det,\r\ndetta till trots, är möjligt att nå fram till en samsyn.\r\nDet kan gälla möjligheterna att snabbt få i gång\r\nvissa infrastruktursatsningar. Här har mycket varit\r\neftersatt under en mycket lång tid. Här vill\r\nregeringen att det expanderar snabbt, och\r\nSocialdemokraterna vill ytterligare en expansion.\r\nLåt oss se på möjligheterna.</pre><pre>Vad gäller utbildningsplatser finns det efter en\r\nmycket snabb utbyggnad med ca 45 000--50 000\r\nplatser kanske ytterligare möjligheter. Det är dock\r\ntveksamt. Men låt oss titta på dessa möjligheter.</pre><pre>Samtidigt skall sägas att det ligger ett betänkligt\r\ndrag av hokuspokus över delar av den\r\nsocialdemokratiska kalkylen. Man säger att man\r\nvill minska arbetslösheten med en fjärdedel till en\r\nextra kostnad av ca 2 miljarder kronor. Om det går,\r\nhar jag svårt att se varför man inte skulle kunna\r\nhalvera den för 4 miljarder kronor eller ta ner den\r\ntill en fjärdedel med en insats på 6 miljarder kronor.\r\nAtt man inte föreslår detta visar -- det är ett inslag\r\nav hederlighet -- att man har en viss skepsis inför\r\ndenna typ av hokuspokus.</pre><pre>Det säger sig självt att det skulle vara en fördel om\r\ndet gick att här i riksdagen få en bred uppslutning\r\nbakom den kärva men realistiska saneringspolitik\r\nsom kommer att krävas, främst vad gäller de\r\noffentliga utgifterna, under många år framöver.</pre><pre>När stridssignalerna från socialdemokratin ljöd\r\nsom allra ljudligast strax före jul sade jag från\r\ndenna talarstol att regeringen trots allt vad som\r\nsades av Socialdemokraterna fortsatt var inriktad\r\npå att ständigt söka möjligheterna till en bredare\r\nsamverkan. Det gäller fortfarande. Men samtidigt\r\ntvingas vi efter de senaste veckorna konstatera att\r\nden socialdemokratiska politiken har tagit en\r\nvändning bort från ekonomisk realism och bort från\r\nmöjligheterna till gemensamt ansvarstagande.</pre><pre>Jag beklagar detta. Det kan ha sina rötter i de\r\ninterna motsättningar och svårigheter som alltid\r\nfinns i ett oppositionsparti. Men jag hoppas att det\r\nskall visa sig vara en temporär snarare än en\r\npermanent förskjutning av inriktningen i den\r\nsocialdemokratiska politiken.</pre><pre>I en tid som denna är det nämligen kärvt\r\nansvarstagande -- inte lättsinnig opportunism --\r\nsom Sverige behöver.</pre><pre>(Applåder)</pre><pre>Anf. 5  Socialminister BENGT\r\nWESTERBERG (fp):</pre><pre>Fru talman! Vi kan kalla honom Josef. En liten\r\ngrabb, i samma ålder som min egen Jacob. Han\r\nlöpte amok, sparkade och slogs. Han vägrade att\r\ntala med någon. Alla vuxna i hans omgivning kände\r\nsig helt maktlösa.</pre><pre>Josef kom till en psykolog. Han fick papper och\r\npenna i handen och började rita vad han såg inom\r\nsig. Hans teckningar talade ett mycket tydligt\r\nspråk; barn och vuxna, hjälplösa, soldater, vapen,\r\ndöda människor och blod, överallt blod. Hans\r\nhandlande speglade hans fruktan, hans rädsla, hans\r\ninre kaos.</pre><pre>Jag fick höra om Josef och se hans teckningar när\r\njag häromdagen träffade några av dem som på\r\nCarlslunds flyktingsluss tar emot flyktingar från det\r\nforna Jugoslavien.</pre><pre>Kriget har lett till den värsta flyktingsituationen i\r\nEuropa sedan andra världskriget. Den etniska\r\nutrensningen innebär att människor bokstavligen\r\ndrivs från sina hem. De torteras och avrättas.</pre><pre>Som Gudrun Schyman påminde om våldtas kvinnor\r\nsystematiskt. För att manifestera sin avsky inför\r\ndenna ofattbara brutalitet bär i dag de kvinnliga\r\nmedarbetarna i regeringskansliet, från statsråd till\r\nassistenter, svart klädsel. Kl. 12 kommer de att\r\nsamlas utanför Rosenbad för att med en tyst minut\r\nuttrycka sin solidaritet. I våra hjärtan har vi alla\r\nanledning att delta i den manifestationen.</pre><pre>Att begränsa flyktingbegreppet till vad\r\nGenèvekonventionen stadgar framstår i alla lägen\r\nsom helt orimligt. Men i dagens läge, med\r\nhundratusentals flyktingar i Europa, är det\r\ndessutom cyniskt.</pre><pre>Vi lever dess värre i en tid när det inte är möjligt att\r\nbedriva någon ordnad och välplanerad\r\nflyktingpolitik. Det kan vi göra när förhållandena\r\när mer normala, när det kommer ett par tiotusental\r\nflyktingar varje år. Men nu är förhållandena inte\r\nnormala, utan det råder kaos.</pre><pre>Ofta under min uppväxttid frågade jag varför vi\r\nsvenskar gjorde så litet för att hjälpa judarna på\r\n1930-talet. Och lika ofta fick jag svaret att vi\r\ningenting visste. Jag vet inte om det stämmer eller\r\nom människor inte ville veta. Men ett är säkert: Det\r\nsvaret är för oss omöjligt den dag Jacob eller Josef\r\nfrågar. Vi ser varje dag vad som sker.</pre><pre>Om det fortfarande finns utrymme för humanitet\r\noch medmänsklighet måste vår uppgift vara att, så\r\nlångt vår förmåga över huvud taget räcker, hjälpa\r\ndem av våra medmänniskor som i dag är på flykt.\r\nAtt hjälpa dem som finns kvar i närområdet, men\r\nnaturligtvis också dem som kommer hit.</pre><pre>Fru talman! I det här ''jugoslaviska'' perspektivet,\r\nom jag får kalla det så, framstår våra egna\r\nekonomiska problem -- hur stora och svåra vi än\r\nkan tycka att de är -- som både begränsade och\r\nhanterliga. Men skall vi kunna lösa dem krävs\r\nnaturligtvis både insikt och mod.</pre><pre>Ett tema i den socialdemokratiska agitationen\r\nunder de senaste månaderna har varit att de vill ta\r\növer regeringsmakten. Frågan är på vilka meriter\r\noch med vilket program de vill göra det.</pre><pre>Meriterna är inte de bästa. Socialdemokraterna vill\r\nhelst slippa höra talas om sin skuld till dagens\r\nekonomiska problem, men de kommer naturligtvis\r\ninte ifrån den. Dagens problem är en konsekvens\r\nav misslyckanden i 1980-talets ekonomiska politik.</pre><pre>När jag läste årets ekonomisk-politiska motion från\r\nSocialdemokraterna fick jag en stark känsla av att\r\nde nu är på väg tillbaka till det övertaktiska\r\nagerande som ofta styrde dem under 1980-talet.\r\nDet mer ansvarsfulla handlande som vi har sett\r\nprov på under senare år, senast i samband med\r\nhöstens krisuppgörelser, är nu som bortblåst.</pre><pre>Här redovisar regeringen i budgetpropositionen\r\nbåde ödmjukhet och öppenhet. Vi ger konkreta\r\nförslag till budgetförstärkningar för nästa budgetår.\r\nVi skissar på ytterligare förstärkningar för\r\nkommande budgetår. Men vi visar samtidigt att vi\r\när beredda att diskutera med Socialdemokraterna\r\noch att pröva deras och andra alternativ.</pre><pre>Vad gör då Socialdemokraterna? Jo, de säger att de\r\ni princip delar regeringens bedömning av vilka krav\r\nsom ställs på budgeten, men de avvisar praktiskt\r\ntaget alla konkreta förslag. Deras egna förslag\r\nlyser, som Carl Bildt påvisade, med sin frånvaro.\r\nDeras principiella resonemang är ytterst oklara.</pre><pre>Låt mig konkretisera på denna punkt.\r\nSocialdemokraterna avvisar våra besparingsförslag\r\nför arbetslöshetsförsäkringen,\r\narbetsskadesjukpenningen och delpensionen.\r\nÅtminstone när det gäller\r\narbetslöshetsförsäkringen var Ingvar Carlsson\r\nmycket konkret. Men sedan säger han att man ändå\r\ninser att man måste se över socialförsäkringen och\r\natt man skall bringa ned kostnaderna. I den\r\nsocialdemokratiska motionen sägs att man vill\r\naktualisera sänkta ersättningsnivåer i\r\nsocialförsäkringen. Vad som återstår -- om man nu\r\navvisar de här regeringsförslagen -- är tre\r\nsocialförsäkringar, nämligen sjukförsäkringen,\r\nföräldraförsäkringen och pensionerna. Möjligen\r\nräknas också barnbidrag och bostadsbidrag in.</pre><pre>Detta leder mig till en mycket konkret fråga till\r\nIngvar Carlsson: Vilka av dessa\r\nförsäkringsförmåner eller bidrag är det som ni\r\nsocialdemokrater vill spara på? Skall\r\nersättningsnivån i sjukförsäkringen sänkas under\r\n80 %? Skall ersättningsnivån i föräldraförsäkringen\r\nsänkas eller skall folkpension och ATP sänkas?\r\nSkall barnbidragen eller bostadsbidragen minskas?\r\nVad betyder exakt formuleringen i er motion? Vad\r\nmenar Ingvar Carlsson när han från talarstolen\r\nsäger att man är beredd att se över\r\nsocialförsäkringarna och bringa ned kostnaderna?</pre><pre>Fru talman! Samtidigt tycks Socialdemokraterna nu\r\nvara beredda att överge en verklig grundbult i\r\nårhundradets skattereform, nämligen principen om\r\natt alla skall kunna få minst hälften kvar vid en\r\nlöneökning eller ett extraknäck.</pre><pre>Ingvar Carlsson vet mycket väl att just denna fråga\r\nhöll på att stjälpa hela skattereformen när vi\r\nförhandlade 1989--1990. I dessa förhandlingar drev\r\nSocialdemokraterna, efter propåer från LO, kravet\r\npå ett högre marginalskattetak. Det var först när\r\nSocialdemokraterna accepterade 50-procentstaket,\r\noch vi från Folkpartiets sida accepterade vissa\r\nsocialdemokratiska förslag om bl.a. förhöjt\r\ngrundavdrag för vissa inkomstskikt, som man\r\nkunde nå fram till en uppgörelse.</pre><pre>När nu Socialdemokraterna sviktar i denna centrala\r\ndel av skattereformen är det mycket illavarslande.\r\nDet är lätt att förstå de starka reaktionerna från\r\nTCO och SACO. Att nu överge denna viktiga\r\nprincip vore verkligen att skjuta ett mycket rejält\r\ngrundskott mot hela reformen.</pre><pre>Fru talman! Jag tror att Sverige behöver mer av\r\nsamarbete över blockgränsen under hela 1990-\r\ntalet. Jag har i regeringen varit en varm\r\nförespråkare för ett sådant samarbete och jag har\r\nockså fått stöd för det i regeringen. Jag är övertygad\r\nom att ett sådant samarbete behövs också i en\r\nframtid då Sverige till äventyrs skulle få en annan\r\nregering. Jag tror aldrig att spektakel är bra när\r\nman skall fatta viktiga politiska beslut, oavsett vem\r\nman fattar besluten med. Men om detta skall\r\nfungera är det nödvändigt att alla parter håller fast\r\nvid grundläggande principer i de långsiktiga\r\növerenskommelser som träffas och att vi spelar med\r\nöppna kort.</pre><pre>Jag tillhör dem som uppskattar Ingvar Carlsson.\r\nJag tycker att vi under årens lopp har träffat flera\r\növerenskommelser av stor betydelse för svensk\r\nekonomi och för Sveriges framtid. De senaste var\r\nhöstens krisuppgörelser där också flera av våra\r\nkolleger fanns med.</pre><pre>Att vi ofta har olika uppfattningar är en sak. Det\r\nligger i sakens natur när man företräder olika\r\npartier och olika ideologier. Men jag vill gärna tro\r\natt man skall kunna lita på vad Ingvar Carlsson och\r\nSocialdemokraterna säger. Men jag måste erkänna\r\natt det finns stunder när jag inte riktigt vet vad jag\r\nskall tro. Det vore utmärkt om denna debatt kunde\r\nskingra min oro på den punkten.</pre><pre>En viktig förutsättning är att Socialdemokraterna\r\nhåller fast vid den skatteuppgörelse som vi träffade\r\nför tre år sedan. Syftet med den var, som Carl Bildt\r\npåminde om, att komma bort från det som även av\r\nsocialdemokratiska företrädare har kallats för ett\r\nperverst skattesystem och att få ett nytt och robust\r\nskattesystem som medborgarna kunde lita på. Det\r\nskulle ligga fast över lång tid. Därför måste jag rikta\r\ndenna raka fråga till Ingvar Carlsson: Är ni beredda\r\natt stå fast vid skattereformen och vid att\r\nmarginalskatten skall begränsas till högst ca 50 %?</pre><pre>Det här talet om att en rad skatteförändringar har\r\ngenomförts är bara en undanflykt. Två tredjedelar\r\nav både skattehöjningar och skattesänkningar som\r\nregeringen har genomfört har Socialdemokraterna\r\nmedverkat till.</pre><pre>En annan förutsättning, fru talman, för ett gott\r\nsamarbete i framtiden är att Socialdemokraterna\r\nnu visar sina kort vad gäller de nödvändiga\r\nbudgetförstärkningarna, dvs. snabbt redovisar\r\nvilka besparingar som de vill göra i stället för dem\r\nsom regeringen har föreslagit. Även i detta\r\nsammanhang vill jag rikta en rak fråga till Ingvar\r\nCarlsson: Är ni beredda att redovisa dem?</pre><pre>Anf. 6  Miljöminister OLOF JOHANSSON\r\n(c):</pre><pre>Fru talman! Mänsklig förnedring, krig och kaos är\r\ndagens verklighet i det forna Jugoslavien. Fler\r\nmänniskor än någonsin sedan andra världskriget\r\nvåldtas, lemlästas och förvägras rätten till\r\nmänskligt liv. Etniska konflikter är ofta\r\nbakgrunden.</pre><pre>Sverige måste efter sin förmåga göra insatser för att\r\nhjälpa de människor som drabbas. Det kan tyckas\r\natt det inte är mycket som vi kan göra, men det är\r\nviktigt både att uttrycka sin avsky över brotten mot\r\nmänniskovärdet och att hjälpa till med att ta hand\r\nom de flyktingströmmar som skapas. Mot denna\r\nbakgrund är naturligtvis våra problem av en helt\r\nannan karaktär och av betydligt lägre dignitet, hur\r\nallvarliga de än må vara.</pre><pre>Vi har nu kunnat lyssna till en genomgång av vad\r\noppositionen står för. Det är svårt att få intrycket\r\natt oppositionen är samlad.</pre><pre>Den ärvda ekonomiska verkligheten har varit\r\nregeringens största problem mer än oppositionen.\r\nDessutom har vi en djup lågkonjunktur att\r\nbemästra. Att påstå att det krävs draghjälp från den\r\ninternationella ekonomin för att få fart på hjulen är\r\ninte särskilt djärvt. Så djup blev svackan efter\r\nspekulerandet på 1980-talet och efter nio års\r\nsocialdemokratiskt styre.</pre><pre>Ändå fortsätter Socialdemokraterna glatt att sprida\r\ndubbla budskap. Våren 1991 -- jag vill påminna om\r\ndet -- alltså före valet, motionerade vi i\r\nCenterpartiet om kraftigt förstärkta anslag till\r\ninvesteringar i vägar och järnvägar. Fortfarande då\r\nblev vi ensamma såsom parti att kräva dessa ökade\r\nsatsningar. Den socialdemokratiska\r\nutskottsmajoriteten i riksdagen gömde elegant\r\nhuvudet i sanden, slog sig för bröstet och prisade\r\nden dåvarande regeringens lägre ambitionsnivå.</pre><pre>När nu fyrklöverregeringen kraftfullt satsar\r\nmångdubbelt mer på att skapa bra\r\nkommunikationer med regional balans, för att ge\r\ntiotusentals ungdomar utbildning och praktikjobb\r\noch skapa arbete, då tjuter socialdemokratin. Inte\r\när det särskilt logiskt men tydligen\r\nsocialdemokratiskt.</pre><pre>Socialdemokraterna talar ofta om en rättvis\r\nfördelning. Men tal är en sak och resultaten något\r\nannat. I går publicerades en rapport om\r\ninkomstfördelningens utveckling under 1980-talet i\r\nSverige -- till långtidsutredningen. Där konstaterar\r\nförfattarna: ''Efter en period med kraftig utjämning\r\nhar utvecklingen tenderat att gå i motsatt riktning.''</pre><pre>1980-talet med socialdemokratisk regering nästan\r\nhela tiden kännetecknades av ett trendbrott i\r\ninkomstfördelningen. Omfördelningen av\r\nförmögenheter till de mer bemedlades förmån blev\r\növertydlig under socialdemokratiska regeringsår,\r\nlåt vara i uppblåsta aktie- och fastighetsvärden.</pre><pre>Rapporten citerar vidare två amerikanska\r\nekonomer vid namn Danziger och Smolensky:\r\n''Regeringar tycks ha omfattat slutsatsen att\r\nlångsam tillväxt och stora underskott orsakas av\r\nomfördelningsprogram. Hur detta påstående -- vars\r\nsanning inte bevisats -- blev konventionell visdom\r\nkvarstår som ett mysterium.''</pre><pre>Ja, i varje fall bevisas det inte av den svenska 1980-\r\ntalsutvecklingen och tiden därefter. Ökade klyftor\r\nföljdes här av allt långsammare tillväxt och allt\r\nstörre underskott som bekant.</pre><pre>Klyftorna har ökat också i andra jämförda länder\r\nunder 1980-talet, t.ex. i de republikanska\r\nadministrationernas USA. Möjligen uppfattas inte\r\ndenna likvärdiga och identiska utveckling som en\r\nfjäder i hatten av svenska socialdemokrater.</pre><pre>I en tid när vi har dessa problem, är det naturligtvis\r\nockså viktigt att lyfta blicken mot omvärlden och\r\ndet ökade samarbetet.\r\nMedlemskapsförhandlingarna med EG har börjat.\r\nFörberedelserna har skett med öppenhet och\r\nlyhördhet. Bred enighet har etablerats. Det stärker\r\nvåra möjligheter i förhandlingarna.</pre><pre>För Centerpartiets räkning vill jag understryka att\r\nden svenska alliansfriheten består. Militärt\r\nsamarbete ingår inte i våra EG-planer.\r\nVerkligheten -- mer än det skrivna ordet -- kommer\r\natt avgöra hur den monetära unionen formas.\r\nSlutligt ställningstagande har inte skett.</pre><pre>Det är ingen tillfällighet att huvudkraven i\r\nförhandlingarna, med Centerpartiet såsom\r\ndeltagande i regeringen, rör sig kring områden som\r\nmiljö, regionalpolitik och jordbruk. Högsta\r\ntillämpade ambitionsnivå skall gälla på\r\nmiljöområdet. God regional utveckling måste\r\nsäkras. Sveriges jordbruk måste med stärkt\r\nlivskraft möta ett medlemskap i EG, när och om\r\nsvenska folket så bestämmer. Det är viktiga mål för\r\nförhandlingsarbetet men också före\r\nförhandlingarna. Jag är också personligen\r\növertygad om att resultatet på dessa områden i stor\r\nutsträckning kommer att påverka\r\nfolkomröstningens utfall. Det vore bra om alla\r\ninsåg detta.</pre><pre>Centern redovisade före valet ett miljömanifest för\r\nen ny regering: Grön start. Många av dess krav\r\nförverkligas nu:</pre><pre>Miljösituationen och miljövården redovisas nu av\r\nregeringen till riksdagen varje år.</pre><pre>Planfrågorna är en integrerad del av miljöpolitiken.</pre><pre>De fyra outbyggda älvarna föreslås få ett förstärkt\r\nskydd. Ett dussintal värdefulla älvsträckor skyddas\r\nfrån utbyggnad.</pre><pre>Miljöskadlig energi har belastats med tio miljarder\r\nkronor från årsskiftet, medan miljövänlig energi\r\nfrämjas.</pre><pre>Ekonomiska styrmedel används mer aktivt enligt\r\nprincipen att förorenaren skall betala före\r\nskattebetalande allmänhet.</pre><pre>Miljöklassning av bensin förbereds.</pre><pre>Gröna nationalräkenskaper är på gång.</pre><pre>Stora infrastrukturprojekt granskas ur\r\nmiljösynpunkt före slutligt beslut, men arvet från\r\ntidigare regering är tungt.</pre><pre>Miljöbalksarbetet är i slutfasen.</pre><pre>Uppföljningen av Riokonferensen är i full gång,\r\nlokalt och internationellt.</pre><pre>Miljöbiståndet till Baltikum har inletts.</pre><pre>Återvinning, återanvändning och producentansvar\r\nblir hörnstenar i kretsloppsanpassad\r\nsamhällsutveckling.</pre><pre>I finansplanen slår regeringen fast att miljöskulden\r\ninte får öka.</pre><pre>Låt mig därför till sist anknyta till vad Lester R.\r\nBrown skriver i State of the World 93 -- Tillståndet\r\ni världen, även den publicerad i går här i Sverige:</pre><pre>''Miljöförstöringen påverkar nu direkt ekonomin\r\nsåväl i enskilda länder som globalt och kan inte\r\nlängre betraktas som ett perifert problem. Om\r\nekonomins försörjningsunderlag i naturen\r\nfortsätter att förstöras, kan produktionen inte öka i\r\nsamma takt som befolkningen. Då kommer\r\nmedelinkomsten i världen att minska.</pre><pre>Den slutsats som måste dras av detta är att världen\r\nnu går in i en ny era, där fortsatt ekonomiskt\r\nframåtskridande kräver att utarmningen av miljön\r\nvänds i sin motsats.''</pre><pre>Brown avslutar: ''Vår generation måste vända\r\nutvecklingen, för våra barn kommer det inte längre\r\natt vara möjligt.''</pre><pre>Det har funnits alltför mycket betong i den svenska\r\npolitiken, en betongblandad miljöpolitik. Den\r\nsituationen måste vi komma bort från. Detta är en\r\nsituation som vi har ärvt. Detta är utmaningen som\r\nvi har att svara upp mot.</pre><pre>(Applåder)</pre><pre>Anf. 7  Statsrådet ALF SVENSSON (kds):</pre><pre>Fru talman! Vi kan inte finna ord för att ge uttryck\r\nför den avsky som vi känner inför det vanvett som\r\nsker i det forna Jugoslavien. Jag är övertygad om\r\natt vi alla ansluter oss till vad som i det\r\nsammanhanget har sagts här av tidigare talare.</pre><pre>På sista tiden har vi också blivit upprörda över\r\nvuxnas övergrepp mot barn här i vårt land.\r\nKonstnären Claes Bäckström, nu 65 år, har berättat\r\nom den förnedring som drabbade honom, när han\r\nsåsom 8-åring blev våldtagen av en man. Den\r\nupplevelsen har legat som en skugga över hela hans\r\nliv.</pre><pre>Jag tror att många av oss har blivit mest upprörda\r\növer hur vuxna verkar leva i sin egen paragrafvärld.\r\nMen barnens skräck, deras utsatthet, är fjärran från\r\nde ombonade rummen där paragraferna\r\nskärskådas. Jag tror att vi hela tiden måste granska\r\ngapet mellan den juridiska bedömningen av ett\r\nbrott och den allmänna rättsuppfattningen. Vi\r\nmåste förstås värja oss mot att rättsskipningen blir\r\nnågot slags folkdomstolar. Men barn och andra\r\nutsatta brottsoffer kan öppna våra ögon så att vi ser\r\ninte bara brottet och brottslingen utan också de\r\nnakna, vidriga följderna av ett brott.</pre><pre>Säkerligen har vi kompetenta jurister i Sverige. Jag\r\nbetvivlar inte detta. De gör sitt bästa för att döma\r\nsakligt och oväldigt. Men det som har väckt\r\nuppmärksamhet den sista tiden borde få oss att\r\nfundera över om vi inte litet till mans, kanske alla,\r\nlever i vår egen lilla vrå eller håla, som vi tror är\r\nvärlden. Hålans fördom, har någon av de stora\r\nfilosoferna kallat det.</pre><pre>Det vi alla här i maktens kvarter i centrala\r\nStockholm borde fråga oss är om inte vi som sysslar\r\nmed politik också lever i en avgränsad värld. Vi\r\ntalar självklart nu mycket om arbetslöshet, men vi\r\nförstår inte alltid djupet eller den hopplöshet och\r\ndepression som arbetslösheten kan leda till för en\r\nmänniska. Samma avstånd till den enskilda\r\nmänniskans liv blir det lätt, när vi talar om\r\näldreomsorg, vård, utbildning, ekonomi och inte\r\nminst bistånd.</pre><pre>När vi nu diskuterar politikens inriktning utifrån\r\nregeringens budgetproposition och alla de\r\nmotioner och förslag som har framlagts i riksdagen,\r\nhamnar vi lätt i vår egen begränsade vrå eller håla,\r\npolitikens föreställningsvärld. Mycket måste\r\nsjälvklart handla om ekonomi. Men vi får ändå inte\r\nglömma målet för det vi sysslar med här i\r\nkammaren och över huvud taget i dessa kvarter,\r\nnämligen att skapa ett samhälle som blir bättre för\r\nvåra barn och barnbarn.</pre><pre>För oppositionen ligger det nära till hands att ha ett\r\nkortsiktigt perspektiv. Man fortsätter att berätta\r\nom ''slakten på välfärden''. Tyvärr är vi många i den\r\ngeneration som är barn av det moderna välfärds-\r\noch tekniksamhället som vill så att säga ha\r\nbelöningen genast. Vi lever i nuet. Vi vill gärna\r\nskjuta upp det mödosamma arbetet till senare.\r\nResultaten skall synas direkt och kunna mätas i\r\nkronor och materiella fördelar.</pre><pre>Fru talman! I debatten har det citerats ur olika\r\ntidningar. Jag skall be att få citera ur en artikel i\r\nDagens Nyheter av Odd Engström, ordförande i\r\nden nya bankakuten och socialdemokratins egen\r\nfilosof. Han säger så här:</pre><pre>''Ingen generation har tidigare fått så mycket och\r\ndet gjorde oss till hedonister. Vi vill ha roligt med\r\ndetsamma, här och nu.''</pre><pre>Han fortsätter:</pre><pre>''En generations mest sunda instinkt är att fundera\r\növer hur det ska gå för barnen. Hur kan jag ge mina\r\nbarn ett anständigt liv?''</pre><pre>Detta borde denna debatt också handla om. Se det\r\nfrån barnens, framtidens horisont! Vi har en\r\nekonomisk kris, och det är klart att det är ganska\r\nenkelt att göra dessa divisioner och tala om hur\r\nmycket en familj har i skuld.</pre><pre>Jag såg ett TV-program där man visade ett litet\r\nnyfött barn och talade om att ett barn som föds\r\ngenast har 100 000 kr i skuld.</pre><pre>Vi lever inte i den situationen att vi kan gå ut och\r\nlova några extravaganser. Men jag tror att det också\r\när viktigt att vi talar om de resurser som finns och\r\nde möjligheter som står oss till buds och pläderar\r\nför att det nu handlar om långsiktighet -- att\r\nförvalta, vårda miljön och spara. Därmed inte alls\r\nsagt någonting annat än att vi måste bry oss om de\r\ngrupper som har det särskilt bekymmersamt under\r\ndenna tunga och dystra period som vi lever i och\r\ninte kan tala oss ur. Därför finns det också en del\r\nreformer för handikappade och förbättringar för de\r\nsämst ställda pensionärerna i regeringens förslag.</pre><pre>När vi talar om krisen och utmålar de problem som\r\nvi lever i, kan det ändå vara klokt att någon gång se\r\npå när vi senast hade samma BNP-siffror som vi nu\r\nhar, och det är inte många år sedan så var fallet.</pre><pre>Jag vill faktiskt påstå, fru talman, att den verkligt\r\nstora krisen i Sverige och i världen är en etisk och\r\nen moralisk kris. Både under sus-och-dus-ekonomi\r\noch nu under den ekonomiska krisen, ser vi hur\r\ndiverse tvivelaktiga späckhuggare och hajar\r\nförsöker utnyttja den. Därför är det nödvändigt att\r\nöka insatserna mot t.ex. ekobrotten. Vi\r\nkristdemokrater skulle vilja ha en ännu kraftigare\r\ninsats i detta sammanhang. Vi önskar verkligen\r\nOdd Engström och hans blivande medarbetare\r\nlycka till i deras röjningsarbete.</pre><pre>Om vi ser ut över världen, ser vi väl också att det är\r\nen moralisk kris som vi lever i och är ansvariga för.\r\nEn triljon dollar satsas varje år på vapen för att vi\r\nskall ta kål på varandra, kunna döda varandra,\r\nmedan 40 000 barn dör varje dag av svält och\r\numbäranden.</pre><pre>Jag tror att den moraliska krisen delvis är en följd\r\nav att man i politik och debatt så hårt har betonat\r\nindividens frihet och rättighet och ofta glömt bort\r\nansvaret, förvaltarskapet. Då inskränker sig lätt\r\nsolidariteten till att man skall betala skatt och gärna\r\nmycket skatt. När det blir tal om att värna sin\r\nmedmänniska -- det är ett mycket fint uttryck och i\r\nallra högsta grad mänskligt -- då blir det fråga om\r\nvärnskatt, alltså mer skatt för att värna\r\nmedmänniskan. Sedan tror man att man har löst\r\nproblemet.</pre><pre>Vi skall naturligtvis alltid diskutera om de\r\nekonomiska bördorna drabbar olika människor och\r\nolika samhällsgrupper på ett rättfärdigt sätt. Det är\r\ninte tu tal om det. Men, fru talman, mitt i krisen\r\nkan vi skapa ett positivt budskap, därför att\r\noptimism verkligen behövs nu.</pre><pre>Om vi kan ge mod och framtidstro åt varje\r\nsmåföretagare i landet att våga anställa ytterligare\r\nen person, skulle arbetslösheten snabbt försvinna.\r\nSå enkelt är det naturligtvis inte, men jag påstår att\r\ndet är möjligt och att vi måste börja med den typen\r\nav insatser. Fru talman, i det avseendet är jag\r\növertygad om att regeringens politik leder längre än\r\noppositionens.</pre><pre>Det är inget parti som kan väcka fullständiga\r\npartimotioner. Vi kommer alla till korta. Därför är\r\ndet nödvändigt, vilket har sagts här tidigare, att vi\r\nlyssnar på varandra och lär av varandra. Det är vi\r\nfaktiskt pliktiga att göra, tycker jag.</pre><pre>Avslutningsvis, fru talman, vill jag understryka att\r\nvi skall bygga välfärden nedifrån. Det är det som\r\nmed det svåra ordet kallas subsidiaritet.</pre><pre>Några anställda vid ett socialdistrikt här i\r\nStockholm har nyligen varit i Berlin och studerat\r\ndet sociala arbetet i ett distrikt där. Där bedrivs det\r\nsociala arbetet, kampen mot arbetslöshet och\r\ndroger, mot ungdomsvåld, omsorgen om de äldre,\r\ntill stor del av intresseorganisationer och ideella\r\nföreningar. Enskilda och grupper tar initiativ, och\r\nsamhället ger stöd. Stockholmarna var häpna. Allt\r\nfungerade inte. Men de tyckte att mycket\r\nfungerade utmärkt.</pre><pre>Vi skall inte riva den svenska välfärden eller skrota\r\nhela den svenska modellen. Men vi måste våga\r\ntänka nytt, tänka nedifrån. Då bygger vi också upp\r\nett samhälle där EG naturligt kommer in. EG ses\r\nofta från fel perspektiv, tycker jag. Många problem\r\nskall vi och kan vi klara själva. Andra problem är\r\nså stora och fulla av internationellt beroende att vi\r\nmåste skapa gemensamma beslut över\r\nnationsgränserna.</pre><pre>(Applåder)</pre><pre>Anf. 8  INGVAR CARLSSON (s):</pre><pre>Fru talman! Först ett ord till Ian Wachtmeister. Vi\r\ntycker att bland det allra viktigaste just nu är att\r\nminska våra utgifter för kontant\r\narbetslöshetsunderstöd. I stället anser vi att det\r\nskall satsas på produktiva åtgärder, t.ex. ökning av\r\nutbildningen, satsning på infrastrukturen, ROT-\r\nprogrammet och stöd till de små och medelstora\r\nföretagen när det gäller deras förutsättningar att\r\nklara konkurrensen ute i Europa. Det är\r\nproduktiva och vettiga åtgärder.</pre><pre>Vi har tagit initiativ i utskotten för att tidigarelägga\r\ndessa åtgärder. Nu blir det intressant att se om det\r\ni utskotten och i kammaren går att skapa majoritet\r\nför detta. Vår erfarenhet är tyvärr att när det\r\nkommer till kritan stöder Ny demokrati den\r\nborgerliga regeringen. Ny demokrati gör det därför\r\natt det är ett borgerligt högerparti. Det visar sig\r\nockså på ett annat viktigt område. När det blir\r\nkonflikter, t.ex. i fråga om arbetsrätten, mellan\r\narbetsgivare och löntagare, då ställer sig Ny\r\ndemokrati konsekvent på arbetsgivarnas sida. Ny\r\ndemokrati är inte ett parti som företräder\r\nlöntagarna.</pre><pre>När jag lyssnar på regeringsledamöterna gör jag\r\nföljande reflexion: Har regeringen gett upp?\r\nRegeringen talar nästan inte om sin egen politik.\r\nDen talar inte om det som människor är bekymrade\r\növer, nämligen arbetslösheten och\r\nboendekostnaderna, utan den ägnar huvuddelen åt\r\nsocialdemokratins politik, mest i negativa ordalag.\r\nDet kanske säger mer än vad regeringsledamöterna\r\nsjälva riktigt förstår, nämligen att de har tappat\r\ngreppet över situationen och utvecklingen i\r\nSverige.</pre><pre>Carl Bildt frångår inte sin vana att tala om att han\r\nbegrep först och bäst av alla vad som skulle komma.\r\nHan sade att han, i motsats till socialdemokratin, i\r\nvalrörelsen insåg vad som var problemen. Varför,\r\nCarl Bildt, då dessa löften om sänkta skatter, om\r\nlägre hyror och om högre sysselsättning? Det är ju\r\ndär som regeringens förtroendekris nu finns.</pre><pre>Mycket typiskt hade Carl Bildt inte ett enda ord till\r\nsvar när det gäller hans löfte till Sveriges\r\nmedborgare om sänkta boendekostnader, trots att\r\nhan hade ganska lång tid att besvara det. Han sade\r\ndäremot att han var besviken på socialdemokratin.\r\nJag tror inte att medborgarna är det. Det verkar\r\ninte så just nu när vi visar hur vi kan få 190 000\r\nmänniskor, som annars skulle drabbas av\r\narbetslöshet, att få utbildning eller sysselsättning.</pre><pre>Var vill socialdemokratin spara? Jag skall gärna\r\nsvara på det. Det första och viktigaste är att minska\r\nutgifterna för det kontanta\r\narbetslöshetsunderstödet. Om man inte börjar i\r\nden ändan, då blir det andra ganska så meningslöst.\r\nVi har lagt fram konkreta förslag i detta\r\nsammanhang. Vi vill ha ett samarbete på den\r\npunkten. Om vi får det samarbetet, är vi också\r\nberedda att gå in på andra konkreta punkter.</pre><pre>Carl Bildt säger att det inte går att tidigarelägga fler\r\ninvesteringar. I en TV-intervju för någon vecka\r\nsedan slingrade han sig genom att säga att det inte\r\när pengabrist som bromsar, utan det är\r\nmiljöprövningar och planprövningar som för\r\nnärvarande bromsar. Han har desavouerats av sin\r\negen kommunikationsminister som har sagt att det\r\när pengar som saknas. Både Banverket och\r\nVägverket har en rad väg- och järnvägsbyggen som\r\när startklara och som skulle kunna ge omedelbara\r\njobb. Jag har en lista på 22 vägar och 33 järnvägar\r\nsom behöver rustas upp eller byggas ut. Det är bl.a.\r\nE4 förbi Värnamo, Lundbytunneln i Göteborg, E4\r\nnorr och söder om Gävle, spårupprustning i Luleå\r\noch vägbroar i Östergötland. Det enda hindret för\r\natt dessa jobb skall sättas i gång är regeringen.</pre><pre>Jag vill säga något till Bengt Westerberg. Den nya\r\nregeringen började omedelbart att tumma på för\r\noss mycket viktiga delar av skattereformen. När det\r\nskedde kontaktade jag omedelbart Bengt\r\nWesterberg och begärde överläggningar. Jag såg\r\ndet nämligen som mycket allvarligt att Folkpartiet\r\nskulle vara med och riva upp skattereformen. Då\r\nsvarade Bengt Westerberg: Du förstår väl att jag\r\ninte kan resonera med er om skattereformen nu när\r\nvi sitter i en borgerlig regering.</pre><pre>Jag blev mycket besviken. Men det är inte bara\r\nsocialdemokrater som skall hålla ingångna avtal.\r\nDet är båda parter. Nu anser jag att det är orimligt\r\nnär vi lägger ytterligare bördor, både skattemässigt\r\noch på annat sätt, på vanliga medborgare att inte\r\nde högre inkomsttagarna också skall vara med och\r\nbetala detta.</pre><pre>Jag anser emellertid fortfarande att skattereformen\r\när viktig och att det är angeläget att de stora\r\nlandvinningar som vi därigenom har gjort skall\r\nbehållas, och jag kommer att fortsätta att arbeta för\r\ndet. Jag har, som bekant, redan betalat ett visst\r\npolitiskt pris för skattereformen.</pre><pre>När jag är inne på skatteområdet försöker Carl\r\nBildt som vanligt att skrämma folk med att\r\nsocialdemokratin vill höja skatterna. Vi föreslår\r\nskattehöjningar och en utebliven minskning av\r\narbetsgivaravgifterna på sammanlagt 5 miljarder\r\nkronor. Carl Bildt höjer skatten för hushållen\r\n1993--1994 med över 30 miljarder kronor. Vi har\r\nöppnat för att under 1993 skjuta på\r\nbensinskattehöjningen och erbjuda en lägre\r\nmomsbeskattning. Det sade Carl Bildt också nej\r\ntill.</pre><pre>Olof Johansson har sagt att han kan tänka sig att\r\ntemporärt höja skatten för dem som tjänar mest.\r\nBengt Westerberg har tagit upp de högre\r\ninkomsttagarnas insatser, och Carl Bildt fortsätter\r\natt utlova allmänna skattesänkningar. Vem skall\r\nman egentligen tro på?</pre><pre>(Applåder)</pre><pre>Anf. 9  IAN WACHTMEISTER (nyd):</pre><pre>Fru talman! Jag delar oron och engagemanget. Jag\r\när upprörd över nöden i världen, våldet i världen\r\noch våldet i Sverige. Jag hatar krig.</pre><pre>Men vi sitter här för att göra något. Svenska folket\r\nhar valt oss till det. Om vi skall hjälpa andra, måste\r\nvi stå för den hjälpen själva, givetvis. Vi kan inte\r\nbegära av andra att de skall finansiera vår hjälp.\r\nDet gör vi i dag. Vi lånar och hjälper andra.</pre><pre>Det är därför Ny demokrati har föreslagit att vi\r\nskall göra allt för att få ned räntan och få fart på\r\njobben. Då får vi ordning här. Då kan vi hjälpa oss\r\nsjälva och även andra.</pre><pre>Här har diskuterats mycket om vad man kan göra.\r\nROT-sektorn har nämnts. Alla människor vet inte\r\nvad det är. Det är reparationer och ombyggnader\r\nav fastigheter som finns i dag. Där finns massvis\r\nmed jobb. Det gör det faktiskt.\r\nSocialdemokraterna hade chansen så sent som i går\r\natt komma överens om en mycket konkret åtgärd.\r\nDet ville man inte i går.</pre><pre>Den 16 december sade den här kammaren nej till\r\nen satsning på s.k. VA-ROT -- det betyder vatten\r\noch avlopp --, som också behöver åtgärdas i\r\nSverige. Detta är taktik. Det är taktiska finter från\r\nSocialdemokraterna. Nu när man har varit med ett\r\ntag i riksdagen börjar man faktiskt bli ännu mer\r\nupprörd än man var när man stod utanför.</pre><pre>Sedan vill jag säga till statsministern och även till\r\nvice statsministern att vi faktiskt ställer krav på en\r\ndel saker. Vi tänker inte vara med om att hoppa\r\nfrån tuva till tuva. Vi vet inte vart ni hoppar. Om vi\r\ninte tror att ni landar på fast mark, varför skall Ny\r\ndemokrati ställa upp med en liten tuva här och en\r\nliten tuva där? Sedan har ni tio andra tuvor att\r\nhoppa på tillsammans med Socialdemokraterna. Vi\r\nmåste vara övertygade om att landa på fast mark.\r\nJag skulle därför vilja höra vad statsministern säger\r\nom Ny demokratis ekonomiska politik, såsom vi\r\nhar föreslagit den.</pre><pre>En annan sak. Vad är det som jag och ni tror att\r\nmänniskor frågar sig? Krismedvetandet är mycket\r\nstörre bland allmänheten än här, vill jag påstå. De\r\nfrågar sig varför det är arbetslöshet nu. Har de fått\r\nsvar på den frågan? Varför talar man inte tydligt om\r\natt vi levde över våra tillgångar, att vi gav oss\r\nförmåner och löner som vi inte hade råd med och\r\natt vi nu måste få ned räntan före allting annat?</pre><pre>Folk frågar sig säkert: Är Sveriges ledning bra?\r\nPolitiker som vi, som skall lägga oss i allting,\r\nhushållar vi verkligen med människors pengar?\r\nEller tycker vi bara att det är att rekvirera in pengar\r\noch dela ut dem till egendomliga ändamål som vi\r\nhittar på själva.</pre><pre>Jag tror att människor, när de har läst om hur det\r\ngår till i Invandrarverket, SIDA, och snart är det väl\r\ndags att börja titta på AMS, frågar sig: Sköter sig\r\nmyndigheterna? Hur går det till? Måste vi ha 75 000\r\nmänniskor i flyktingläger, frågar man sig. Då vill\r\nman inte ha svaret att det är eländigt i världen, för\r\ndet vet man.</pre><pre>Men det har börjat bli eländigt i Sverige också. Vi\r\nhar social oro, vi har kostnader. Skall människor\r\nbetala dessa? 20, 30, 40, 50, 60 miljarder kronor,\r\nhur mycket skall man betala för en politik som är\r\ndålig?</pre><pre>Det handlar inte om främlingsattityder. Det är\r\npolitiken det handlar om. Politiken är dålig. Vad\r\ngör SIDA för nytta, Alf Svensson? Det är jättesvårt\r\natt försvara det som sker. Snart måste man nog\r\nlägga ned SIDA. Vi har sagt det hela tiden, för det\r\när uppenbart.</pre><pre>Jag tror att man borde ha en karta här på väggen i\r\nstället för den vemodiga bonaden. Man skulle\r\nkunna ha en världskarta, så att vi såg var vi lever.\r\nDet är en ganska kul idé, som jag just kom på.</pre><pre>Vi har haft en föreställning om vem som är godast.\r\nDet är klart att jag inte är godast, jag är ondast här.\r\nI så fall skall ni vara hemskt glada, för jag är en\r\nmycket snäll person. Godheten talar de\r\nparalyserade personer om som har stått för vår u-\r\nhjälp och vår flyktingpolitik. Men jag säger att det\r\när dumhet. Vi har ställt till med stora och onödiga\r\nproblem i Sverige. Vi talar om att det är kaos på\r\nandra håll. Men vi håller ju på att skapa kaos själva\r\ngenom att inte göra någonting, genom att stå och\r\ntitta på.</pre><pre>Man kan fråga: Har vi rätt regering? Det är sådana\r\nsaker som folk frågar sig. Då svimmar man nästan.\r\nSå får inte jag säga från talarstolen, eller hur? Det\r\nskall man mygla om i korridorerna. Men det är en\r\nganska bra fråga.</pre><pre>Det man kan säga om regeringen hittills är att den\r\nhar gjort för litet, gjort det för sent och varit mycket\r\nkaxig. Man kan fråga sig om statsministern\r\nkoncentrerar sig på rätt uppgifter. Är det han som\r\nskall sköta u-båtar och Europa, Westerberg och\r\nSvensson som skall sköta alla de sociala problemen\r\noch Wibble och Dennis ekonomin, eller skall han\r\nkoncentrera sig på någonting som verkligen är\r\ncentralt? Jag tror att han skall koncentrera sig på ett\r\nannat sätt.</pre><pre>Då frågar man så här: Vore det bättre med\r\nSocialdemokraterna? Det är en bra fråga. Då vet vi\r\ni alla fall att vi får höjda skatter. Vi får mer politisk\r\nstyrning. Vi får mer makt åt facket. Vi får höjda\r\nhyror, såvitt jag förstår. Det höjdes aldrig så många\r\nhyror som när de ''höll på och körde''.\r\nFallskärmsavtal är man upprörd över. Men vilka\r\nsatt i bankstyrelser, vilka skrev fallskärmsavtal? Jo,\r\ndär satt de också. Vilka kom på idén med politiska\r\nutnämningar?</pre><pre>Nu står jag här och berättar att det här är problem\r\nsom jag ser för Ny demokrati. Gemensamt har hela\r\ndet här gänget, i stort sett alla, 90 %, sagt att man\r\ninte är med på att attackera u-hjälp, flyktingpolitik,\r\norganisationsstöd, partistöd, politiska\r\nutnämningar, behovsprövade barnbidrag och\r\npolitikernas egna egendomliga löneförmåner. Jag\r\nmenar att hela det här etablissemanget faktiskt inte\r\nlyssnar på rörelsen. Om det är fråga om någon\r\nrörelse, så är det inte samma rörelse som 1968. Det\r\nkan jag tala om.</pre><pre>Vi har en sjuk politisk modell. Vi måste ändra den.\r\nDet är nya tider. Den svenska modellen måste\r\nändras. Vi måste ta hjälp. Vi måste faktiskt\r\nsamarbeta. Tro mig eller inte, vi ställer upp på det\r\nsamarbetet. Men då måste man tänka om. Ni som i\r\nolika faser har varit med och ställt till eländet får\r\nfaktiskt också tänka om, från höger till vänster.</pre><pre>(Applåder)</pre><pre>Anf. 10  GUDRUN SCHYMAN (v):</pre><pre>Fru talman! Jag tror att om vi bytte ut bonaden mot\r\nen världskarta skulle vi på den kunna utmärka t.ex.\r\nvar alla flyktingströmmar i världen går. Då skulle vi\r\nse att det endast är en liten, liten rännil som\r\nkommer till Sverige. Då skulle vi se att det är de\r\nfattigaste människorna i de fattigaste länderna som\r\ntar emot den största delen av flyktingströmmarna i\r\ndag. Då kanske vi skulle få slut på den\r\nkonjunkturanpassade humanitet och\r\nmedmänsklighet som Ian Wachtmeister och Ny\r\ndemokrati förespråkar. Det är pinsamt att behöva\r\nlyssna till.</pre><pre>Carl Bildt citerade Percy Barnevik i sitt anförande,\r\noch jag skall också göra det. Jag tycker att det är en\r\nmycket klok man i många avseenden. Jag skall\r\ncitera honom för att han är en förespråkare för\r\nsextimmarsdagen, vilket jag också som bekant är.\r\nJag fick inga reaktioner på det när jag tog upp det i\r\nmin inledning.</pre><pre>Han sade i en intervju i Svenska Dagbladet\r\nhäromdagen att det är en illusion att tro att\r\nindustrin kommer att kunna växa igen till gammal\r\nsysselsättningsnivå. ABB skall ta bort 5 % till av\r\njobben, bilindustrin skall rationalisera bort 50 %.\r\nHan sade också att man måste titta på arbetstiderna\r\noch att ''kortare arbetsvecka, sextimmarsdag t.ex.,\r\nkan vara en kompletterande åtgärd''.</pre><pre>Jag håller med honom om det. Det är också därför\r\nvi i Vänsterpartiet har föreslagit att arbetstiden av\r\nmånga goda skäl, som det faktiskt finns, ses över\r\noch att nedtrappningen av arbetstiden börjar.\r\nMålet är ändå att vi skall kunna utnyttja den\r\nmoderna teknikens landvinningar till att minska\r\nlönearbetet och på det sättet öka vår livskvalitet.</pre><pre>Jag skulle också vilja citera en annan man. Då\r\ngäller det frågan om hyrorna, som Ingvar Carlsson\r\ntog upp i sitt anförande. Vi har heller inte fått några\r\nsvar från regeringsföreträdarna om detta. Den här\r\nmannen är verkställande direktör i HSB:s\r\nRiksförbund. Han skriver så här i ett förord till en\r\nverksamhetsberättelse: ''Ingen ljusning är i sikte.\r\nVåra politiker tycks handlingsförlamade. Om den\r\nhär utvecklingen tillåts fortsätta, blir även Sverige\r\ndet tvåtredjedelssamhälle som innebär att två\r\ntredjedelar har jobb och resten tvingas leva på\r\nbidrag.</pre><pre>Krisen slår nu särskilt hårt mot bygg- och\r\nbostadssektorn. Samtidigt som en utdragen\r\nlågkonjunktur drabbar oss alla, genomför nu den\r\nborgerliga regeringen det bostadspolitiska\r\nsystemskifte som den förra regeringen inledde. Så\r\nlitet som möjligt skall samhället lägga sig i\r\nbostadssektorn och dess finansiering.</pre><pre>Jag undrar ibland om politikerna är medvetna om\r\nföljderna av att de vänder upp och ner på den\r\nsvenska bostadspolitiken. Hur skall vanligt folk ha\r\nråd att bo i framtiden?''</pre><pre>Det är en mycket berättigad och bra fråga. I\r\nVänsterpartiet har vi sagt nej till neddragningen av\r\nde bostadssubventioner som regeringen föreslår,\r\noch som tyvärr även Socialdemokraterna har gått\r\nmed på. Att i nuvarande läge, med nuvarande\r\nekonomiska kris och kris i byggsektorn, minska\r\nbostadssubventionerna med tre miljarder kronor\r\nsäger vi nej till av det skälet att vi anser att det är\r\nen social rättighet att ha en bostad. Varje människa\r\nmåste kunna ha tak över huvudet till en rimlig\r\nkostnad.</pre><pre>Vi måste på sikt reformera systemet med\r\nbostadssubventioner. Det inser vi också. Det måste\r\nbli mer träffsäkert än det är i dag. Men vi kan inte\r\nnu omedelbart ta till den här åtgärden som vi vet\r\nförvärrar situationen för väldigt många människor.</pre><pre>Jag tycker att det var intressant att höra Alf\r\nSvensson tala om ett anständigt liv. Jag tycker också\r\natt det är det vi borde tala om, inte minst vi\r\npolitiker. Hur ser vi till att människor får ett\r\nanständigt liv, både vi som lever nu och de som\r\nkommer sedan?</pre><pre></pre><pre>Jag tycker också att det var intressant att höra Olof\r\nJohansson tala om att vi nu är inne i en ny era -- han\r\ntalade om miljön -- som kräver nya lösningar och en\r\nny politik.</pre><pre>Jag tror också att vi måste börja diskutera en ny\r\npolitik, inte minst en ny ekonomisk politik, som\r\nsätter människor och miljö i centrum. Vi måste\r\nbörja diskutera vad livskvalitet är. Det finns inte\r\nlängre, som under tjugo-, trettio-, fyrtio- och\r\nfemtiotalet, enkla samband mellan en ökad\r\nmateriell tillväxt och ökad livskvalitet. Vi har i dag\r\nen ökad materiell tillväxt som i sina avarter innebär\r\nen minskad livskvalitet för många av oss i form av\r\nbl.a. ökad miljöförstöring.</pre><pre>Alla talar om skatter och skattehöjningar. Det är\r\ninte så att ökad livskvalitet för de flesta människor\r\ninnebär sänkta marginalskatter. Det sambandet\r\nfinns inte. Vi är många som inte blir lyckliga över\r\nsänkta marginalskatter, men som är lyckliga över\r\natt slippa en samhällsutveckling där vi tvingas kliva\r\növer lik. Vi vill betala för det. Vi vill leva i ett\r\njämlikt samhälle. Därför ser vi omfördelning, dvs.\r\natt ta pengarna där de finns och föra över dem dit\r\ndär de inte finns, som lösningen. Det får innebära\r\nökade skatter för människor som i dag har ett\r\nsparande som inte används i produktiva\r\ninvesteringar eller till inhemsk konsumtion. Det\r\nmåste också innebära att vi skattevägen tar pengar\r\nfrån de stora exportföretag som i dag gör vinster på\r\nkronans fall och för över till de företag som behöver\r\ninvestera och utveckla ny teknik.</pre><pre>Detta innebär att man använder skattemedel\r\nproduktivt i en skapande process för att öka den\r\ngemensamma livskvaliteten. Då är det inte farligt\r\natt höja skatten.</pre><pre>Anf. 11  Statsminister CARL BILDT (m):</pre><pre>Fru talman! Jag vill först i all korthet tala om\r\nbostadspolitiken.</pre><pre>Vad har vi gjort? Vi har kraftigt dämpat\r\nutvecklingen av hyreskostnaderna i förhållande till\r\nhur den var under Ingvar Carlssons senaste\r\nmandatperiod. Det är inget dåligt resultat. Det\r\nbyggs nu väsentligt mycket billigare än vad det\r\ngjordes tidigare. Det byggs mindre, men det byggs\r\nbilligare och delvis bättre. Vi inriktar nu politiken\r\nockså mot att sänka räntorna, vilket accentuerar\r\nden utveckligen. Det är svaret på de ställda\r\nfrågorna.</pre><pre>Så vill jag tala om något som är alldeles avgörande\r\noch som har stått i centrum för debatten -- ett\r\nfaktum som Ingvar Carlsson klagar över --\r\nnämligen socialdemokratins fallissemang när det\r\ngäller att prestera en sammanhängande ekonomisk\r\npolitik. Jag förstår hans klagomål.</pre><pre>Det är de facto så, vilket också Bengt Westerberg\r\nsade, att Socialdemokraterna accepterar att det\r\nbehöver sparas 12 miljarder kronor, men avvisar\r\npraktiskt taget alla regeringes besparingar och har\r\ninga egna förslag. Även med socialdemokratins\r\nmått mätt fallerar ni. Antingen tyder detta på att\r\ndet är ett svart hål i den ekonomiska politiken,\r\norskakat av att fundamentalisterna har tagit över,\r\neller på att ni har hemliga sparplaner som ni i så fall\r\nhar skyldighet att redovisa. Ni har försatt er själva\r\ni ett fundamentalt politiskt dilemma. Ni skall själva\r\npå ett eller annat sätt reda ut situationen.</pre><pre>Ingvar Carlsson har ett sparförslag: man skall\r\nreducera ersättningar från A-kassa. Det är inget\r\nsvar! Det är redan tillgodosett i andra delar av era\r\nkalkyler och påverkar inte alls de 12 miljarder\r\nkronorna. Efter veckor av öppna debatter och efter\r\nde kontakter vi haft kvarstår fortfarande detta\r\nfundamentala faktum: vi har inte fått ett enda\r\nkonkret besked om vad Socialdemokraterna skall\r\nspara på.</pre><pre>Ingvar Carlsson tror kanske att det bara är jag som\r\nupplever detta som besvärande. Låt mig citera en\r\nledare ur den socialdemokratiska tidningen\r\nArbetet. Ingvar Carlsson citerar enskilda\r\nskribenter i Svenska Dagbladet, men i ledaren i ett\r\nav de socialdemokratiska huvudorganen skriver\r\nman så här: ''Socialdemokraterna redovisar inte i\r\ndag i detalj vad som bör skäras bort. Det\r\nSocialdemokraterna vinner i taktisk effekt på den\r\nmanövern kommer man dess värre att förlora i\r\nförtroende. Ett parti som gör anspråk på att vilja\r\növerta regeringsmakten omgående kan inte stå\r\nutan svar i så centrala frågor.''</pre><pre>Som ett indirekt svar på detta hänvisar Ingvar\r\nCarlsson till Sifo-siffror och menar att folket tycker\r\nannorlunda. Jag tror uppriktigt sagt inte att Ingvar\r\nCarlsson är så lättsinnig att han tror att detta land i\r\nen kärv tid kan regeras med en politik som bara\r\nvisar sig i Sifo-siffror. Om man inte kan spara i de\r\nstatliga utgifterna, kan man i detta läge icke regera\r\nSverige. Om man inte i opposition vågar redovisa\r\nvad man skall spara på, kommer man aldrig att\r\nklara det i regeringsställning. Har inte\r\nSocialdemokraterna lärt sig läxan från förra gången\r\nman var i opposition? Har man låtit lättsinnet ta\r\növer alldeles? På denna punkt är det inte bara jag\r\nsom kräver svar.</pre><pre>Ingvar Carlsson har rätt när han säger att vi har höjt\r\nskatter. Vi har sänkt fler, men vi har höjt åtskilliga.\r\nDetta har vi till stor del gjort påhejade av\r\nsocialdemokratin. En uppgörelse är en uppgörelse,\r\noch jag skall inte klaga över den saken. Det\r\nSocialdemokraterna nu gör är att lägga fram förslag\r\nom 15-20 miljarder kronor utöver detta i\r\nskattehöjningar. Det gäller inkomstskatt, skatt på\r\nföretag, skatt på sparande och skatt på\r\nkapitalbildning av olika slag. Det är alldeles\r\nsjälvklart att detta skulle ha en bromsande effekt på\r\nekonomin och på våra möjligheter att skapa\r\nsysselsättning.</pre><pre>Jan O Carlsson talade i Göteborg dagen innan jag\r\nkom dit. Jag läste i Göteborgsposten att han tröstat\r\narbetarekommunen med att den\r\nsocialdemokratiska politiken skulle innebära\r\n''enorma'' skattehöjningar. Det tröstar möjligtvis\r\nde allra mest fundamentalistiska i\r\narbetarekommunen där nere, men det tröstar\r\nsannerligen inte svensk ekonomi. Den vill inte ha\r\nnågra rejäla skattehöjningar.</pre><pre>Till dess att annat bevisats finns det ett svart hål i\r\nSocialdemokraternas ekonomiska politik. Ni\r\nsaknar möjlighet att styra landet så länge ni inte har\r\nrett ut denna fundamentala brist i ert alternativ.</pre><pre>Jag hade tänkt att säga något till Gudrun Schyman,\r\nmen tiden rinner i väg. Hon har gått från Brezjnev\r\ntill Barnevik när det gäller ideal, om jag förstår det\r\nrätt. Hon attackerar de s.k. konvergenskriterierna\r\ninom EG och säger att de hotar välfärden. Det är\r\ninte alls så. De överensstämmer väl med vad vi\r\nsjälva har anledning att sträva efter: låg inflation,\r\nlåga räntor, begränsade statliga underskott,\r\nbegränsad statsskuld. Allt detta är bra.</pre><pre>Om Gudrun Schymans alternativ är de motsatta,\r\ndvs. hög inflation, höga räntor, höga underskott\r\noch hög statsskuld -- det är svårt att tolka hennes\r\nanförande på annat sätt -- är det alldeles tydligt att\r\ndet skulle hota välfärden. Om det är ett svart hål i\r\nden socialdemokratiska ekonomiska politiken, får\r\nman tyvärr konstatera att det i Vänsterpartiet\r\nfortfarande råder totalt mörker.</pre><pre>(Applåder)</pre><pre>Anf. 12  Socialminister BENGT\r\nWESTERBERG (fp):</pre><pre>Herr talman! Ingvar Carlsson säger att regeringen\r\nbara talar om Socialdemokraternas politik och inte\r\nom sin egen. Detta är naturligtvis inte korrekt. Vi\r\nhar redovisat vår politik i budgetpropositionen, i\r\nfinansplanen och i andra dokument, och vi har\r\nockså inbjudit till samarbete med i första hand\r\nSocialdemokraterna.</pre><pre>Det är naturligtvis intressant att se vilka dessa\r\nsamarbetsmöjligheter är. Var kan vi mötas? Hur ser\r\nalternativen ut? Vilka saker skall vi väga mot\r\nvarandra? Det är i dessa frågor vi inte får besked\r\nfrån Socialdemokraterna.</pre><pre>Ingvar Carlsson säger att Socialdemokraterna vill\r\nskapa 190 000 nya jobb. Det vill vi också gärna\r\ngöra. Därför har vi med stort intresse granskat\r\nSocialdemokraternas förslag till\r\narbetsmarknadspolitiska åtgärder. Vi finner vid vår\r\ngranskning att det inte känns särskilt trovärdigt att\r\nförslagen skulle ge 190 000 jobb.</pre><pre>Socialdemokraterna säger t.ex. att de vill göra\r\nlånga rader av infrastruktursatsningar. Vi frågar\r\nvåra experter på Kommunikationsdepartemenetet\r\nom det är nya möjligheter som vi inte har sett. De\r\nsvarar att de flesta förslagen också finns på\r\nregeringens lista, och återkommer i en proposition\r\ninom kort. Men självfallet är vi från regeringens\r\nsida öppna för att diskutera, om ni har upptäckt\r\nnågra bra infrastrukturinvesteringar som vi eller\r\nvårt fackdepartement har missat.</pre><pre>Socialdemokraterna vill att ytterligare 50 000\r\ngymnasieplatser skall inrättas. Problemet är att vi i\r\ndag har fler gymnasieplatser än vad som\r\nefterfrågas. Utbudet är större än efterfrågan.\r\nRiksdagen höjde antalet platser i ett förslag från\r\nregeringen till 13 000 för innevarande år, och det är\r\n9 000 som utnyttjas. Trots den stora arbetslösheten\r\nhar vi alltså inte utnyttjat alla de platser som finns.</pre><pre>Om man fastställer ett mycket högre tal, är det risk\r\nför att det blir ett slag i luften. Visst kan man i och\r\nför sig diskutera ett högre tal, men tro inte att det\r\nlöser några stora problem. Ändå handlar en\r\nfjärdedel av Socialdemokraternas program just om\r\ngymnasieplatserna.</pre><pre>Det finns en del andra förslag som jag tycker att det\r\när värt att titta på. Det kan vara idé att se på insatser\r\ni form av ROT-program -- reparation, ombyggnad\r\noch tillbyggnad -- liksom också på satsningar på\r\nKomvux och folkhögskoleutbildning. Men jag tror\r\ninte att Ingvar Carlssons tal om 190 000 jobb håller.\r\nLåt oss ändå sätta oss ner och diskutera och\r\nanalysera dessa förslag och se vad vi kan komma\r\nfram till.</pre><pre>Så till skattereformen. Jag vill först bara korrigera\r\nIngvar Carlssons historieskrivning något. Det är\r\nsant att Ingvar Carlsson tog kontakt med mig efter\r\nvalet och undrade om vi kunde ha överläggningar,\r\nmen mitt svar var inte att vi inte skulle ha\r\növerläggningar. Jag sade bara att det var naturligt\r\natt skatteministern och kanske också andra\r\npersoner deltog i dessa överläggningar. Det måste\r\nrimligen vara med regeringen och inte med\r\nFolkpartiet som parti som Socialdemokraterna i ett\r\nsådant läge skall diskutera.</pre><pre>Detta har jag skrivit i mitt svar till Ingvar Carlsson,\r\nsom har publicerats som debattartikel i\r\nAftonbladet. Det är alltså mycket lätt att\r\nkontrollera hur det faktiskt var.</pre><pre>Vidare säger Ingvar Carlsson att vi har gjort\r\njättestora avsteg från skattereformen. Detta är inte\r\nsant. Det är möjligt -- jag vill inte förneka det -- att\r\nIngvar Carlsson kan uppleva en eller annan\r\njustering som har gjorts som ett avsteg. Låt mig\r\nacceptera att det kanske är på det sättet, även om\r\njag inte riktigt delar den uppfattningen. Men det\r\nstora avsteget från skattereformen var när\r\nSocialdemokraterna våren 1991 frångick den\r\nenhetliga momsen, som var en av grundbultarna i\r\nskattereformen.</pre><pre>Låt dock detta vara glömt. Säg att ni har gjort ett\r\nstort avsteg och att vi kanske har gjort några små.\r\nLåt oss acceptera att var och en av oss ser saken på\r\ndet här sättet. Men för den skull kan man inte\r\nskjuta ett grundskott mot hela skattereformen på\r\ndenna avgörande punkt, som var utslagsgivande för\r\nom det skulle bli en skattereform eller inte. Hade\r\nSocialdemokraterna hållit fast vid den linje som\r\nman nu vill gå tillbaka till, när vi förhandlade om\r\ndetta på hösten 1989, hade det inte blivit någon\r\nskattereform.</pre><pre>Detta är naturligtvis ett oerhört mycket större och\r\nprincipiellt viktigare avsteg än de andra som både\r\nni och vi till äventyrs kan ha gjort hittills. Därför\r\nmåste jag än en gång fråga Ingvar Carlsson om ni är\r\nberedda att dra tillbaka detta förslag och hålla fast\r\nvid denna grundläggande och avgörande princip i\r\nden skattereform som vi har genomfört och som jag\r\ntror är viktig för Sverige.</pre><pre>Så till besparingarna. Ingvar Carlsson\r\nkommenterade inte den frågan. Ingvar Carlsson\r\nsäger själv att det behövs omprövning och översyn\r\noch att man skall se på kostnadsutvecklingen. Ni\r\nskriver i er motion att ni skall se över\r\nersättningsnivåer och avvisar våra konkreta förslag.\r\nDet återstår då, som jag sagt, egentligen bara tre\r\nförsäkringar. Det gäller en ytterligare sänkning av\r\nsjukförsäkringen, en sänkning av ersättningsnivån i\r\nföräldraförsäkringen och en sänkning av pensioner.</pre><pre>Jag upprepar min konkreta fråga till Ingvar\r\nCarlsson: I vilket eller vilka av dessa tre\r\nförsäkringssystem vill ni sänka\r\nersättningsnivåerna? Vad syftar ni på i er motion?\r\nDet är mycket oklart, och det måste gå att svara\r\nkonkret på denna fråga.</pre><pre>Efter dessa hårda ord får jag väl ändå tacka så\r\nmycket för gratulationerna med anledning av min\r\nutnämning till jämställdhetsminister. Jag tycker\r\nsjälv att det skall bli mycket spännande och\r\nintressant att jobba mer aktivt med de frågorna än\r\nvad jag har gjort. Jag delar i hög grad de\r\nutgångspunkter som Ingvar Carlsson gav uttryck\r\nför i sitt anförande.</pre><pre>Det är intressant att följa debatten för närvarande.\r\nI USA är det mycket svårt att rekrytera en kvinnlig\r\njustitieminister, eftersom många framgångsrika\r\namerikanska kvinnor inte har haft tillgång till den\r\ngoda barnomsorg som vi har i Sverige och därför\r\nhar tvingats att ordna den på illegal väg. De blir då\r\nomöjliga på posten som justitieminister.</pre><pre>Jag såg en artikel i Svenska Dagbladet -- Ingvar\r\nCarlssons hus- och livorgan -- häromdagen\r\njapanska kvinnor berättar att de numera säger nej\r\ntill män. De vill satsa på karriären och tycker att de\r\nhar något att tillföra på arbetsmarknaden, och de\r\navstår därför från man och familj. Jag beklagar de\r\njapanska kvinnor som tvingas att göra det valet. Låt\r\noss gemensamt se till att svenska kvinnor aldrig\r\nskall hamna i den situationen igen.</pre><pre>(Applåder)</pre><pre>Anf. 13  Miljöminister OLOF JOHANSSON\r\n(c):</pre><pre>Herr talman! Jag tycker att det är viktigt att gå till\r\nrätta med en del av de myter som socialdemokratin\r\nsprider omkring sig i oppositionsställning. Det är\r\ndärför som jag ägnar mig en del åt vad\r\nSocialdemokraterna säger i artiklar, i debatter och\r\ni sina oppositionsalternativ.</pre><pre>Den 11 januari diskuterades faktiskt statsbudgeten\r\nhär i riksdagen. Nu diskuterar vi helheten, men\r\nockså oppositionens alternativ eller\r\nalternativlöshet. Ingen tidigare regering har\r\nnågonsin i vårt land satsat så mycket resurser för att\r\nbekämpa arbetslösheten som den regering som vi\r\nhar i dag. Det säger inte enbart att det är en\r\nregering som hatar arbetslösheten, utan naturligtvis\r\nockså något om den situation som vi har tagit över\r\noch som landet befinner sig i.</pre><pre>Men det är också intressant att göra ett annat\r\nkonstaterande. När vi inriktar oss på strategiska\r\nskattesänkningar för att behålla kapital i Sverige,\r\ninarbetat i det här landet av svenska löntagare och\r\nföretagare, anser Socialdemokraterna att det är fel,\r\ndvs. de menar att vi skulle fortsätta att sprida vårt\r\nkapital över Europa i byggen i Docklands, i Bryssel\r\noch vad det nu kan vara. Vi skulle alltså inte\r\nattrahera kapitalet här hemma. Om detta är den\r\nkritik man har mot våra strategiska\r\nskattesänkningar, är det bra om Ingvar Carlsson\r\ntalar om det.</pre><pre>När vi satsar på utbildning brukar vi för det mesta\r\nbli överens så småningom. Det är möjligt, som\r\nstatsministern sade tidigare, att det går att göra\r\nmera, inte minst på de mindre och medelstora\r\nhögskolorna. Från Centerns sida arbetar vi hårt för\r\natt maximalt utnyttja de resurser som finns i\r\nutbildningsväsendet.</pre><pre>Mot ungdomspraktiken fanns det från början ett\r\nsocialdemokratiskt motstånd. Numera har det\r\nmotståndet i varje fall tonats ned. Det är viktigt att\r\nvi satsar på att ungdomar får en möjlighet till arbete\r\nframöver och även att de medan de inte har den\r\nmöjligheten får den praktik och utbildning som\r\nbehövs för att klara konkurrensen framöver.</pre><pre>Vi har i vår regering ökat resurserna till regional\r\nutveckling av de områden som har den högsta\r\narbetslösheten. Vi har fått in fler företag där och\r\nutökat det område i Norrlands inland som har\r\nsänkta sociala avgifter. Sådant var aldrig möjligt\r\nunder tidigare regeringar. Dessutom har vi\r\ngenomfört generella sänkningar av\r\narbetsgivaravgifter, också för de mindre och\r\nmedelstora hemmamarknadsföretagen, som är så\r\nviktiga för vårt land.</pre><pre>Det är också intressant att notera att när\r\nSocialdemokraterna skall opponera mot och\r\nkritisera regeringen vill de skjuta upp\r\nskattesänkningar för egenföretagarna inom ramen\r\nför skattereformen. Det var en av märkligheterna i\r\nkrisuppgörelserna från i höstas.</pre><pre>När det gäller infrastrukturen vill jag bara meddela\r\natt 4 miljarder kronor har satsats på mindre vägar i\r\nvårt vägnät runt om i landet. Det är den typ av\r\nprojekt som ligger färdiga och som kan startas\r\nomedelbart. Mera av den typen av insatser\r\nkommer.</pre><pre>Vi har nu en tre gånger högre investeringsnivå än\r\ngenomsnittet för 80-talet på infrastrukturområdet.\r\nJag förstår inte vad Socialdemokraterna har att\r\nförhäva sig över vid en jämförelse. Jag kan\r\ndessutom meddela att i går kväll ytterligare förslag\r\nom tiotals miljarder till infrastrukturinvesteringar\r\navlämnades i regeringskansliet. Proposition härom\r\nkommer.</pre><pre>Självfallet är det i opposition frestande att tala för\r\nförslag utan att alltid tala om hur räkningen skall\r\nbetalas -- man känner då inte de omedelbara\r\nansvaret för budgeten.</pre><pre>Jag tycker att Socialdemokraterna har drabbats av\r\nden sjukan, och jag beklagar det. Jag hoppas\r\nfortfarande, som regeringen tidigare har sagt, att\r\nden öppna dialog som vi har inbjudit till med\r\nfinansministerns uttalande i finansplanen skall leda\r\ntill konkreta resultat. Det finns både möjligheter\r\noch förutsättningar att föra dialogen från i höstas\r\nvidare.</pre><pre>Jag vill samtidigt påminna om en artikel som Ingvar\r\nCarlsson skrev i DN den 12 mars 1991. Där heter\r\ndet: ''Naturligtvis hade socialdemokratin kunnat\r\nföra en populistisk politik som på kort sikt gett\r\nopinionsmässig utdelning. -- -- -- Att ställa sig vid\r\nsidan om svåra och ansvarskrävande beslut är\r\nförvisso enkelt. Det har ju också gett utdelning i\r\nopinionen.'' Där syftar Ingvar Carlsson på den\r\ntidens opposition. Det kan vara dags att fundera på\r\ndet i dagens läge.</pre><pre>(Applåder)</pre><pre>Anf. 14  Statsrådet ALF SVENSSON (kds):</pre><pre>Herr talman! I går berättade en god vän för mig att\r\ndet finns någonting som heter mästerskap i\r\nluftgitarr. Jag måste tillstå att jag inte hade kunskap\r\nom det tidigare. Det går tydligen till så att man\r\nsätter på en gammal skiva, och sedan står man och\r\nspelar gitarr utan att ha någon.</pre><pre>Jag tycker att det är en hel del av\r\nluftgitarrmästerskap när man här talar om\r\nbesparingar utan att tala om vilka de är. Det är\r\nsällsamt. Det är 80-talsskivan som Ingvar Carlsson\r\nvill lägga på, trots att den skapade så mycket\r\ndisharmoni. Vi skall tro på att besparingarna sker\r\nutan att vi får veta vilka de är och utan att vi ser\r\ndem. Det som gäller är höjda skatter för individer\r\noch företag.</pre><pre>Herr talman! Jag blev mycket besviken när Ingvar\r\nCarlsson tog upp detta med skolpeng och\r\nutbildning. Kostsamma experiment med skolpeng,\r\nkallar Ingvar Carlsson det när vi nu äntligen fått\r\nmöjlighet för föräldrar att fritt välja en skola som\r\nbl.a. står i överensstämmelse med föräldrarnas\r\nlivsåskådning.</pre><pre>Jag kan inte tänka mig annat än att vi alla minns den\r\nperiod då friskolor motarbetades och människor\r\nfaktiskt fick gå till Europadomstolen för att få stöd\r\nför den rätt som finns inskriven i\r\nEuroparådskonventionen om mänskliga\r\nrättigheter. Att de kommunala skolorna får mindre\r\npengar hänger till dels samman med att elevantalet\r\ni de kommunala skolorna minskar på grund av\r\ndessa nya bestämmelser.</pre><pre>Det har här tidigare talats om\r\ninfrastruktursatsningarna, men jag vill ändå något\r\nupprepa det som sagts. Det är naturligtvis positivt\r\natt Socialdemokraterna i sin skuggbudget, eller vad\r\nvi skall kalla den, erkänner att deras satsningar på\r\ninfrastruktur var för få. Sedan gjorde man en\r\ninventering och fick veta vilka satsningar som\r\nVägverket och Banverket kunde tänka sig. Man tar\r\nmed satsningar under alla dessa många år framöver\r\noch pläderar för att de skall göras nu.</pre><pre>Av dessa många förslag faller åtskilliga inom den\r\nlåneram och inom de ordinarie anslag som\r\nregeringen föreslår. Socialdemokraterna redovisar\r\nett program där investeringarna även under 1995,\r\n1996 och 1997 finansieras genom lån på ytterligare\r\n10 miljarder kronor. Jag har inte kunnat utröna hur\r\nman skall få fram dessa 10 miljarder kronor.</pre><pre>Det är lätt att ropa på nya investeringar. Det gör\r\nockså Ian Wachtmeister. De två I:na sitter på tåget\r\noch visslar: Fler investeringar, fler investeringar. Ta\r\nåtminstone del av Eliassons rapport! Den torde\r\nkunna vara något hugnesam. Det finns en risk för\r\natt tåget i verkligheten överröstar alla som ropar på\r\nfler infrastrukturinvesteringar.</pre><pre>Ian Wachtmeisters innovationer är egentligen av\r\nden art att man skulle förvänta sig att Ian\r\nWachtmeister drog i gång en egen bank här i\r\nSverige. Risken vore naturligtvis att också han\r\nsnart stod inför bankakuten, när man hör hur han\r\nresonerar om låntagare och pengar. Det är mycket\r\nmärkligt när Ian Wachtmeister talar om vad vi lånar\r\ntill. Vi lånar till den hjälp som vi ger åt andra. Har\r\nni lagt märke till det? Vi lånar till hjälp åt andra,\r\nsäger Wachtmeister. Det är kanske till JAS vi lånar.\r\nDet är kanske till delpensionen vi lånar eller kanske\r\ntill bankakuten.</pre><pre>Herr talman! Jag funderar ganska ofta på om jag\r\nbör kalla mig för biståndsminister. Biståndsminister\r\nborde egentligen min gode vän Bo Lundgren kallas,\r\nsom bistår bankerna med ofantligt mycket mer än\r\nvad vi har i biståndsbudgeten. Eller kanske borde\r\nde kallas biståndsministrar som hjälpte varven,\r\neller kanske de som hjälpte Saab? Vad vet jag. Vi\r\nfår börja mäta vår egen ombonade situation och se\r\npå våra egna projekt, misstag och missförhållande\r\nmed samma ögon som vi använder när vi ger oss på\r\nbiståndspolitiken.</pre><pre>Jag vill slå fast att vi behöver en exekutiv\r\nbiståndsorganisation. Jag vill också ha sagt\r\noffentligt att SIDA:s medarbetare i många och\r\nlånga stycken gör en utomordentlig insats. Det är\r\ninte tu tal om det. jag behöver inte stå och\r\nbetygsätta. Det gör OECD:s DAC. De kommer hit\r\noch betygsätter svenskt bistånd. Var i stället,\r\nvärderade ledamöter, litet stolta över svenskt\r\nbistånd, och hacka inte på det jämt och ständigt!\r\nDet lyckas. Skall vi hitta misslyckanden behöver vi\r\ninte gå så förfärligt långt utanför vårt lands gränser.\r\nVi kan i själva verket hålla oss inom dem.</pre><pre>När vi talar om bistånd talar vi om länder som har\r\nadministrationer och kunskaper som ligger på en\r\nhelt annan nivå. Vi kommer att fortsätta att begå\r\nmisstag med vårt bistånd, men vi skall likväl ge det.\r\nSolidariteten kräver det.</pre><pre>(Applåder)</pre><pre>Anf. 15  INGVAR CARLSSON (s):</pre><pre>Herr talman! Bengt Westerberg säger att\r\nSocialdemokraterna måste föra\r\nskatteförhandlingar med den regering som sitter\r\noch att det inte går att göra det med enbart\r\nFolkpartiet. Här måste jag svara Bengt\r\nWesterberg: Håll då reda på Olof Johansson! Han\r\nvar ju den förste som talade om den här\r\nvärnskatten. Skyll inte på Socialdemokraterna. Det\r\nfår vara någon ordning i den här regeringen.</pre><pre>Jag skulle mycket väl kunna vara beredd att\r\ndiskutera en reformering av\r\nsocialförsäkringssystemet med Folkpartiet. Jag tror\r\natt vi har ungefär likartade uppfattningar om\r\nstandardsäkring. Jag ägnade en stor del av mitt\r\nhuvudinlägg här i dag till att redovisa\r\nsocialdemokratins syn på detta. Den debatten har\r\njag inte fått mycket gensvar på här i dag. Vi\r\nkommer inte att ställa upp på något slags à la carte\r\nmatsedel där regeringen tar punktvisa besparingar\r\nfrån oss socialdemokrater och punktvisa\r\nbesparingar från Ny demokrati. Ha det alldeles\r\nklart för er. Vi kommer inte att ställa upp på de\r\nvillkoren</pre><pre>Jag har, Olof Johansson, ställt upp mer än någon\r\nannan oppositionsföreträdare när det gällt att\r\nhjälpa en regering i nöd. Men det finns gränser\r\näven för mig. Var alldeles klara på den punkten.\r\nDet finns konsekvenser som ni får vara beredda att\r\nta.</pre><pre>Det var ett eländigt svar om hyrorna, Carl Bildt.\r\nCarl Bildt har som företrädre för Moderata\r\nsamlingspartiet lovat sänkta hyror. Han har inte\r\nden förmågan att i dag erkänna misslyckandet. Det\r\nfinns inspelat av Dagens Eko. En statsminister skall\r\nvara mycket försiktig när det gäller att inte hålla sig\r\ntill sanningen. Carl Bildt hade chansen att säga: Jag\r\ngjorde en felbedömning. Men det gör han inte. Han\r\nförsöker att dribbla bort detta faktum. Jag undrar\r\nhur de villaägare, bostadsrättsinnehavare och\r\nhyresgäster som trodde på Carl Bildt känner sig i\r\ndag när de ser honom som statsminister\r\nargumentera som han gör.</pre><pre>Sedan talar Carl Bildt om socialdemokratins\r\nfallisemang. Jag skall inte åberopa opinionssiffror.\r\nJag förstår att Carl Bildt och ni övriga inte vill tala\r\nom dem i dag. Men jag skall erinra om att ni\r\nföreträder en regering som har 198 miljarder i\r\nunderskott i sin budget, en arbetslöshet på 7 % och\r\nen negativ tillväxt. Jag tycker att ni skall vara litet\r\nförsiktiga med att tala om socialdemokratins\r\nfallisemang.</pre><pre>Carl Bildt talar om oss som skattehöjare samtidigt\r\nsom han har tillåtit utgifterna att stiga till 72 % av\r\nbruttonationalprodukten. Det är inte skatterna och\r\nskattenivån som är det avgörande, utan vilka\r\nutgifter som man tillåter sig. Ni är i det läget att ni\r\ninte orkar skaffa de inkomster som behövs för att\r\ntäcka era utgifter. Det klarar inte en familj med\r\nansvar att leva med, och det klarar inte ni heller. Vi\r\nföreslår vissa inkomstförstärkningar. Det står vi för.\r\nVi låtsas inte att vi har några andra medikament.\r\nDet avgörande är om vi orkar åstadkomma en\r\ntillväxt.</pre><pre>Sedan klagade Carl Bildt över att jag citerade\r\nSvenska Dagbladet på nyhetsplats. Jag kan ta en\r\nledarsida i Expressen i stället. Expressen, som ju är\r\nden största borgerliga tidningen, skrev\r\nhäromveckan om den borgerliga regeringen: De\r\nstora orden om den enda vägen, det misslyckade\r\nförsvaret av kronkursen, okänsligheten inför de\r\nmänskliga problem som följer i lågkonjunkturens\r\nspår och tendensen att låta de svagaste i samhället\r\nbetala för den ekonomiska saneringen, tillsammans\r\nhar dessa fenomen jagat väljarna i famnen på\r\nSocialdemokraterna.</pre><pre>Väl bekomme, Carl Bildt!</pre><pre>Det var bra att Alf Svensson sade ifrån när det\r\ngäller biståndet. Det hade varit ännu bättre om Alf\r\nSvensson hade sagt ifrån tidigare i klappjakten på\r\nbiståndet och de människor som gör stora insatser\r\npå det området. De som nu hejdlöst kritiserar\r\nSIDA gör det inte med omsorg om biståndet, utan\r\nför att de helst skulle önska att vi inte hade något\r\nbistånd alls och att solidariteten skulle upphöra på\r\ndet området.</pre><pre>Till slut, herr talman, vill jag i det här sista inlägget\r\negentligen vända mig direkt till de svenska\r\nmedborgarna.</pre><pre>Det är många av er som har fått höra att ni är\r\növerflödiga. Du som är arbetslös behövs inte på\r\njobbet. Kvinnor som har barn behövs inte i\r\nyrkeslivet. Ungdomar som vill utbilda sig får inte\r\nplats. T.o.m. barnen har blivit en ekonomisk\r\nbelastning för vårt land tycker en del debattörer.\r\nDe föreslår t.o.m. att man skall få ha högst två\r\nbarn. Men om vi människor inte är viktiga, vad är\r\ndå viktigt?</pre><pre>Barnen är ju vår framtid. Välutbildade ungdomar\r\när vår största tillgång. Förvärvsarbetande kvinnor\r\nbidrar på samma sätt som män till framsteg och\r\nvälstånd. Du som arbetar med barn, sjuka och\r\ngamla utför ett lika värdefullt arbete som de som\r\ntillverkar stål, säljer skor eller sitter framför en\r\ndataskärm och flyttar pengar.</pre><pre>Vi har fortfarande stora behov som behöver\r\ntillgodoses. Industrin behöver byggas ut,\r\nenergisystemen ställas om och miljön bli bättre.\r\nMed utgångspunkt i det kan vi återställa\r\noptimismen inom ekonomin. Dessutom kan vi\r\nskapa ett mänskligare samhälle och en större\r\nöppenhet mot varandra och mot omvärlden. Då\r\nmåste vi ta till vara människors vilja till arbete.</pre><pre>Mitt budskap är därför att alla behövs.</pre><pre>(Applåder)</pre><pre>Anf. 16  IAN WACHTMEISTER (nyd):</pre><pre>Herr talman! Låt mig först säga till Ingvar Carlsson\r\natt om man ville vara populist och sänka\r\nbensinskatten hade det gått mycket bra. Ni hade\r\nchansen tillsammans med oss, men det gick inte då.\r\nDet gick lika dåligt med det som med ROT-sektorn.\r\nDet går bra att tala om det, men man gör ingenting.</pre><pre>Alf Svensson talade om infrastrukturinvesteringar.\r\nVi säger inte något annat. Sätt fart på dem bara! Ni\r\npratar om dem hela tiden, men dra i gång dem nu.</pre><pre>Vi lånar en massa pengar, och eftersom vi gör det\r\nmåste vi hushålla. Vi måste spara och prioritera.\r\nDet är vårt uppdrag här att göra det. Då, Alf\r\nSvensson, kommer SIDA att läggas ner. Så är det\r\nmed den saken. Vi riskerar faktiskt nu att tvingas\r\nlåna tvättade pengar från korrupta regimer som fått\r\nbistånd genom SIDA. Den rundgången kanske\r\ntilltalar församlingen här.</pre><pre>Jag tror att det förs intelligentare diskussioner om\r\nflyktingpolitiken, och framför allt mer realistiska, i\r\nde svenska hemmen, än vad man har hört från\r\nregeringen och andra här i dag. Jag tror faktiskt\r\ndet. Tänk nu efter ni som är så goda! 95 % av dem\r\nsom tas hit därför att ni har ett så underbart fint\r\nsamvete, skickar ni tillbaks med samma samvete.\r\n95 % av ansökningarna avslås nämligen. Under\r\ntiden skall folk sitta i läger. Sedan skall vi betala en\r\nmassa pengar. Det vi sade för nio månader sedan\r\nböjar ni så smått att säga också. Men ni ligger ju\r\nefter med 60 000 människor och trettio miljarder.\r\nNi måste hinna i kapp.</pre><pre>Vi har besparingsförlag. Det är litet egendomligt\r\natt jag inte har fått något svar från Carl Bildt. Det\r\när tydligen kris på något sätt. Vi har kommit med\r\nverkliga besparingsförslag. Vi har talat om hur man\r\nskulle kunna göra. Mot oss går det inte att rikta\r\nkritiken att vi inte har talat om hur man skulle\r\nkunna göra.</pre><pre>Vi har tvärtom talat om det mycket tuffare och mer\r\ningående än vad ni själva har gjort. Vi föreslår\r\nkonkreta åtgärder och prioriterar. Vi manar till\r\nsamling. Men ett sådant program vill tydligen det\r\npolitiska etablissemanget över huvud taget inte\r\ndiskutera. Det är dumt av er allihop. Det är farligt,\r\noch det är fel. Folk begriper det här den dag som\r\nmedia tillåter att det kommer fram till dem.</pre><pre>Låt mig till sist säga att den här debattstolen också\r\nanvänds till något slags flirt mellan talarna. Det är\r\ntredje gången som Ingvar Carlsson friar till Bengt\r\nWesterberg. Det går ju inte alltid så bra. Fråga i\r\nstället Carl Bildt hur det är! Jag tror faktiskt att det\r\ninte är särskilt lätt att föra den här konstruktiva\r\npolitiken om man har Bengt Westerberg i\r\nregeringen. Tänk på det, Ingvar Carlsson!</pre><pre>(Applåder)</pre><pre>Anf. 17  GUDRUN SCHYMAN (v):</pre><pre>Herr talman! Carl Bildt frågade om jag hade gått\r\nfrån Bresjnev till Barnevik. Det har jag inte. Jag\r\nlyder inte några herrar blint, vare sig de heter\r\nBrezjnev, Barnevik eller Bildt. Däremot är jag som\r\nrepresentant för Vänsterpartiet öppen för\r\ndiskussioner om politiska sakfrågor. Jag tycker att\r\nPercy Barnevik hör till de personer som på ett\r\nmycket öppet och bra sätt diskuterar just politiska\r\nsakfrågor. Det var detta jag också gjorde. Det\r\ngällde sextimmarsdagen och nyttan av den.</pre><pre>Låt mig sedan gå över till de konvergensregler som\r\ngäller i EG. Jag har förstått att Carl Bildt är mycket\r\nförtjust över dessa regler. Jag är inte det av den\r\nanledningen att det inte finns några mänskliga och\r\nmiljömässiga hänsyn inbakade i dessa regler. De är\r\nett uttryck för den ekonomism som breder ut sig när\r\nekonomin blir ett mål i sig och människans behov\r\nkommer i andra hand.</pre><pre>De är dessutom ett utmärkt uttryck för en\r\ngammaldags och förlegad ekonomisk politik som\r\nkanske var bra att ha i en högkonjunktur, men som\r\nabsolut inte passar i en lågkonjunktur om man vill\r\nsätta människornas bästa i centrum. Det vill vi\r\ngöra. Det finns många som instämmer i att detta\r\ninte är en ekonomi som passar i den konjunktur\r\nsom vi har i dag. Många ifrågasätter dessutom hela\r\nkonstruktionen, eftersom länderna i EG är så olika.</pre><pre>Jag redogjorde faktiskt för vårt budgetförslag i mitt\r\nanförande. Men Carl Bildt hade då ett större\r\nintresse av att diskutera med sina regeringskolleger.\r\nDet är ett öde som drabbar många av oss kvinnor\r\nnär vi tar till orda. Jag vill påstå att även jag har\r\nblivit drabbad av detta i denna debatt.</pre><pre>I vår ekonomiska motion är den bärande tanken att\r\npengar skall tas från individer och företag som inte\r\nanvänder dem till konsumtion eller investeringar\r\noch ges till dem som gör det. På så sätt blir det\r\nmöjligt att minska både arbetslösheten och\r\nbudgetunderskottet samtidigt. Det krävs en\r\nsamtidighet i politiken i dag. Detta är viktigt.</pre><pre>Vi tycker inte alls att det är bra med dessa\r\nbudgetunderskott, men vi måste göra minskningen\r\ngenom att också ha en stark fördelningspolitik. Det\r\när nödvändigt inte bara av moraliska skäl, utan\r\nockså för att det skall bli möjligt att genomföra de\r\nbesparingar som långsiktigt är nödvändiga.\r\nMajoriteten av svenska folket kommer nämligen\r\naldrig att acceptera att dra åt sina egna\r\nsvångremmar om börsklippare och direktörer med\r\nfallskärmsavtal går fria. Det är ett faktum som även\r\nregeringen borde fundera över. Det går inte att\r\ngöra en omställning av den ekonomi som behöver\r\nställas om för att vi skall få ett mer anständigt liv\r\nbåde socialt och miljömässigt, om vi inte samtidigt\r\narbetar för ett jämlikt samhälle.</pre><pre>Vi kan inte ha ökade klyftor och ett\r\nprivilegiesamhälle och samtidigt tro att människor\r\nskall ställa upp och spara, vilket ju är nödvändigt i\r\ndag. Jämställdheten måste gå före.</pre><pre>Anf. 18  Statsminister CARL BILDT (m):</pre><pre>Herr talman! Det gläder mig att Gudrun Schyman\r\noch jag är överens om att Percy Barnevik är en bra\r\nman. Då kanske Gudrun Schyman också har\r\nuppmärksammat hans uttalande om att med\r\nnuvarande inriktning av politiken kommer Sverige\r\natt tillhöra vinnarna i Europa på 1990-talet. Sedan\r\nkvarstår säkert delade meningar mellan Gudrun\r\nSchyman och mig om Brezjnev, men det kan vi ta\r\nvid något annat tillfälle.</pre><pre>Låt mig sedan bara notera att Gudrun Schyman\r\nuppenbarligen fortfarande hävdar att det är bättre\r\natt driva en politik inriktad på hög inflation, höga\r\nräntor, stora underskott och stor statsskuld och att\r\ndetta på något sätt skulle värna välfärden. Tvärtom,\r\ndet skulle rasera både sysselsättning och välfärd,\r\noch mörkret skulle bestå.</pre><pre>Ian Wachtmeister säger att Ny demokrati har\r\nbesparingsbeslag. Det är rätt. Sedan kan man, och\r\ndet bör man också göra, diskutera realismen i en\r\ndel av dem. Det finns mycket påtagliga inslag av\r\nhokus pokus i den lista som jag har tagit del av.</pre><pre>Den största enstaka besparing som Ny demokrati\r\nföreslår är en sänkning av räntan. Jag är helt för\r\nsänkning av räntan. Regeringens politik är inriktad\r\npå att åstadkomma det. Då utfaller denna\r\nbesparing också i regeringens politik. Det är\r\nungefär samma hokuspokustrick som Ingvar\r\nCarlsson försöker sig på med A-\r\nkasseersättningarna.</pre><pre>I övrigt finns det förslag som vi självfallet skall\r\ndiskutera i riksdagens utskott på det sätt som jag\r\nhade hoppats att vi skulle ha möjlighet att göra\r\nockså med Socialdemokratins förslag. Det är bra.\r\nMan skall ha förmågan att lägga fram en konkret\r\npolitik. Sedan kan det vara mycket delade\r\nmeningar om den.</pre><pre>Ingvar Carlsson verkade egentligen mera inriktad\r\npå att hålla någon typ av förberett TV-tal av\r\nallmänt innehåll som gick ut på att\r\nSocialdemokraterna värdesätter alla människor.\r\nDet gör vi alla. Det jag ibland tycker är litet\r\nstötande i Socialdemokraternas politik är att de tror\r\natt bara Socialdemokratin står för det goda i\r\nsamhället.</pre><pre>Vi kämpar faktiskt för att detta samhälle skall bli\r\nbättre för alla. Efter det att ni har kört oss in i\r\nbetydande ekonomiska problem har vi fått överta\r\ndenna tunga uppgift. Den kräver tuffa och kärva\r\nekonomiska beslut och ansvarstagande. Man löser\r\ninte problemen vare sig genom att nöja sig med\r\ngoda Sifo-siffror eller hålla allmänt formulerade\r\nTV-tal -- svenskt mästerskap i luftgitarr, som Alf\r\nSvensson så träffande påpekade.</pre><pre>Ingvar Carlsson är irriterad över att jag talar om\r\nSocialdemokratins fallissemang. Han får leva med\r\nden irritationen, för fakta kvarstår så tydligt efter\r\ndenna debatt. Socialdemokraterna har hållit med\r\noss om att det behöver sparas 12 miljarder. De\r\navvisar våra förslag, och de är mol knäpp tysta om\r\nvad de skall göra själva. Jag tror inte att det finns\r\nnågra hemliga sparplaner. Jag tror att det bara finns\r\ninre oförmåga att inse vad som faktiskt behöver\r\ngöras.</pre><pre>Man gömmer sig ibland bakom taktik. Det skulle\r\nvara någon fantastisk taktisk krumelur av\r\nSocialdemokratin att göra på det här sättet. Ingvar\r\nCarlsson var inne litet på det och sade: Vi skall inte\r\nà la carte tillåta regeringen att diskutera det och\r\ndiskutera det.</pre><pre>Två synpunkter på detta. Den parlamentariska\r\ndemokratin bygger faktiskt på att vi i denna\r\nkammare tar ställning till det ena förslaget efter det\r\nandra förslaget. Varje förslag granskas i riksdagens\r\nutskott på sina egna meriter. Det kan Ingvar\r\nCarlsson kalla à la carte, men det är så Sveriges\r\nriksdag fungerar.</pre><pre>Så säger man: Ta ställning till helheten! Men det\r\nfinns ju ingen helhet att ta ställning till hos\r\nSocialdemokratin. Er politik saknar just nu det\r\nsvåraste och viktigaste inslaget, nämligen hur vi\r\nskall spara på de statliga utgifterna. Jag vet att detta\r\nfallissemang upplevs som mycket besvärande av\r\nmånga socialdemokrater själva.</pre><pre>Realisterna inom Socialdemokratin inser att även\r\nSocialdemokraterna, om de en dag återkommer till\r\nregeringsställning, kommer att tvingas spara och\r\nspara hårt. Har man inte haft modet att i opposition\r\nsäga detta och redovisa vad man vill spara på, blir\r\ndet bara en lång parad av svek -- igen. Det var ju så\r\nera problem grundlades under den förra\r\nmandatperioden. Ni vägrade att se sanningen, och\r\nsedan blev det svek på svek på svek.</pre><pre>Så fallissemanget är stort, och det riskerar att bli\r\nstörre, om inte detta reds upp på ett eller annat sätt.\r\nJag upprepar det igen: Kan man inte spara, så kan\r\nman inte regera Sverige. Och kan man inte redovisa\r\nbesparingarna i opposition, kan man aldrig göra det\r\ni regeringsställning.</pre><pre>Om skatterna skall jag inte säga så mycket. Ingvar\r\nCarlsson förnekar inte skattehöjningarna. De är ett\r\nfaktum. Det återstår att reda ut att kraftiga\r\nskattehöjningar för företagen i nuvarande läge kan\r\nförmå dessa att anställa fler medarbetare.</pre><pre>Det är företag som går bättre och som kan\r\nnyanställa som Sverige så innerligt väl behöver just\r\nnu. Företagen kan inte nyanställa därför att de går\r\ndåligt. Lägger man ytterligare bördor på dem,\r\nkommer de att gå sämre. De kommer att permittera\r\nfler och nyanställa färre. Därmed leder\r\nskattehöjningarna tyvärr till ökad arbetslöshet.</pre><pre>Regeringens politik skall återupprätta arbete,\r\nsparande och företagande. Det kommer vi att göra.\r\nVi kommer att göra Sverige till en av vinnarna i 90-\r\ntalets Europa. Det kräver kärv politik i en kärv tid\r\noch också förmågan att vara ärlig och ge även de\r\nkärva beskeden.</pre><pre>(Applåder)</pre><pre>Anf. 19  Socialminister BENGT\r\nWESTERBERG (fp):</pre><pre>Herr talman! Låt mig säga att jag känner mig\r\nganska smickrad när Ian Wachtmeister säger att jag\r\när ett problem, lika smickrad som jag blev när jag\r\nläste Bert Karlssons bok ''Skandal'' och upptäckte\r\natt det viktigaste målet för Ny demokrati var att\r\nknäcka Westerberg.</pre><pre>Ian Wachtmeister talar om att vi har det dåligt i\r\nSverige och jämför med situationen i f.d.\r\nJugoslavien. Man häpnar när man hör det! Han\r\nsäger: Först skall vi lösa våra egna problem, och\r\nsedan skall vi hjälpa till att lösa andras. Men det är\r\nnu kriget pågår där nere. Det är nu människor\r\nbehöver hjälp.</pre><pre>Ian Wachtmeister är specialist på att från talarstolar\r\noch i andra sammanhang säga att andra försöker\r\nframstå som godare människor, att man inte får\r\ntycka vad man vill i Sverige, att det förekommer\r\nnågot slags förtryck av människor som tycker illa\r\nom främlingar.</pre><pre>Det finns ingenting som jag tycker så illa om som\r\ndetta försök till martyrskap från Ian Wachtmeisters\r\nsida. Kasta martyrglorian åt sidan och stå upp för\r\nde värderingar som ni i Ny demokrati företräder!\r\nDet har ni aldrig lyckats med, utan ni bara försöker\r\nspela martyrer, och det är som sagt någonting att\r\nförakta.</pre><pre>Sedan till Ingvar Carlsson. Skyll inte på\r\nSocialdemokraterna, för det är Olof Johanssons\r\nfel, säger han, det som står i socialdemokratiska\r\nmotioner! Det är riktigt att Olof Johansson\r\nframförde tanken på värnskatt, men jag sade till\r\nhonom att detta kan vi aldrig vara med på, för vi\r\nhar en uppgörelse med Socialdemokraterna. Precis\r\npå samma sätt har jag många gånger sagt till Bo\r\nLundgren, när han har kommit dragande med en\r\ndel gamla moderatförslag: Nej, tyvärr, det går inte\r\nför vi har gjort en uppgörelse med\r\nSocialdemokraterna, och den står vi fast vid.</pre><pre>Jag hoppas att Ingvar Carlsson, när han tänkt efter\r\noch har smält intrycken från den här debatten och\r\nsvalt sina egna argument ytterligare några gånger,\r\nkommer fram till att stå fast vid överenskommelsen\r\när vad Socialdemokraterna också bör göra, om det\r\nskall bli den robusta skattereform som vi ville skapa\r\nnär vi genomförde reformen för ett par år sedan.</pre><pre>Till sist, herr talman, detta med\r\nsocialförsäkringarna. Det är ju fullständigt\r\nremarkabelt att man talar om socialförsäkringar\r\nsom om vi hade flera hundra sådana och man kunde\r\nvälja och vraka var man skulle göra besparingar.\r\nSanningen är ju att vi har ungefär sex\r\nsocialförsäkringssystem av någon betydelse. För tre\r\nav dem har Socialdemokraterna sagt nej till att göra\r\nnågra som helst ingrepp.</pre><pre>Då återstår faktiskt bara ytterligare sänkt\r\nersättningsnivå i sjukförsäkringen -- vad anser\r\nSocialdemokraterna; är det 70 %, 60 % eller\r\n50 %? --, sänkt ersättningsnivå i\r\nföräldraförsäkringen -- skall vi ner till 80 eller\r\n70 %? -- eller sänkta pensioner. Är det\r\nfolkpensionen eller ATP som skall sänkas?</pre><pre>På denna punkt glider Ingvar Carlsson hela tiden\r\nomkring i debatten och talar om att han inte vill\r\nerbjuda regeringen möjligheter att ägna sig åt något\r\nslags à la carte-politik. Men vi har ju sagt att vi är\r\nberedda att gå in i realförhandlingar med\r\nSocialdemokraterna, om vi får veta vad de vill.\r\nTyvärr måste jag konstatera att det beskedet har vi\r\ninte fått i den här debatten.</pre><pre>(Applåder)</pre><pre>Förste vice talmannen anmälde att Ian\r\nWachtmeister anhållit att till protokollet få\r\nantecknat att överenskommelse träffats om att inga\r\nrepliker fick förekomma i denna partiledardebatt.</pre><pre>Anf. 20  Miljöminister OLOF JOHANSSON\r\n(c):</pre><pre>Herr talman! Vi fick just reda på att\r\nSocialdemokraterna bestämmer även över den\r\nnuvarande regeringens skattepolitik. Fullt så illa är\r\ndet inte. Vi har också egna förslag. Å andra sidan\r\nvill jag gärna ge tidigare partiledare i\r\nSocialdemokraterna rätt. Det skall inte heller vara\r\nnågon tystnadens kompromiss, även om det här är\r\nen koalitionsregering. Centerpartiet har framfört\r\nuppfattningar om hur fördelningen skall ske för att\r\nbli mer rättvis.</pre><pre>Det här innebär inte att skattereformen skall rivas\r\nupp, även om Centerpartiet formellt inte var\r\nfördragsslutande part. Men det innebär att vi måste\r\nse på fördelningseffekterna av de beslut som vi\r\nmåste fatta när det gäller nedskärningar och hur\r\nskatter och avgifter läggs ut. Klyftorna skall inte\r\nvidgas mer för de människor som befinner sig i en\r\nsvår situation med smala ekonomiska marginaler.\r\nDärför finns det all anledning att tänka på tillfälliga\r\nskattehöjningar också för höginkomsttagare.</pre><pre>Jag utgår från att Finansdepartementet klarar av att\r\ngöra en fördelningspolitisk analys över de åtgärder\r\nsom vi har vidtagit hittills och att resultatet av\r\nfördelningspolitiken skall bli bättre än under det\r\nsocialdemokratiska 80-talet. Jag har noterat att\r\nIngvar Carlsson på den punkten inte har tagit upp\r\nden kastade handsken. Det är numera\r\nvetenskapligt bevisat -- som det brukar heta -- att\r\n80-talet resulterade i vidgade klyftor när det gäller\r\ninkomster och förmögenheter.</pre><pre>Låt mig återkomma till frågan om arbetslösheten.\r\nArbetslinjen skall gälla. Det är självklart. Arbete\r\nskall alltid gå före arbetslöshetsunderstöd. Men om\r\nkostnaden ökar måste det ske en finansiering. Från\r\nvår sida finns det en öppenhet för att diskutera\r\nökade satsningar för att komma till rätta med\r\narbetslösheten. Självfallet gäller detta på\r\nbyggområdet. Vi söker alla möjligheter att ge\r\nlångsiktiga värdefulla arbetsuppgifter i stället för\r\natt ge människor arbetslöshetsunderstöd.</pre><pre>Det är självklart att vi under den andra halvan av\r\nden här valperioden kommer att arbeta vidare för\r\nekonomisk balans, arbete, rättvis fördelning,\r\nregional utveckling och för att minska\r\nmiljöskulden. Det är våra uppdrag under\r\nåterstående halvan av denna valperiod. Vi tänker\r\nfullfölja dem.</pre><pre>(Applåder)</pre><pre>Anf. 21  Statsrådet ALF SVENSSON (kds):</pre><pre>Herr talman! Jag vill ytterligare en gång\r\nunderstryka det som företrädare här har varit inne\r\npå, nämligen att ingenting skulle göra vårt land mer\r\nfattigt än om vi vände ryggen till dem som verkligen\r\när fattiga -- de som saknar mat, vatten och\r\nhusrum -- och om vi vänder ryggen till den\r\nmänskliga förnedringen som finns utanför vårt\r\nlands gränser.</pre><pre>Jag studsar inför uttryck som att ''vi tar hit\r\nflyktingar''. Inte behöver vi försöka locka hit\r\nmänniskor från Husseins Irak. Inte behöver vi\r\nförsöka locka eller ''ta hit'' människor från\r\nbombernas Sarajevo.</pre><pre>Två kvällar i rad har vi på Aktuellt först fått se arma\r\nmänniskor sittande i tågvagnar i Bosnien. I går var\r\ndet stackars människor som ''lockats'' att ta sig till\r\nSverige men hade hamnat i ett utslitet fängelse i\r\nTallinn. Herr talman! Jag skulle bli väldigt förvånad\r\nom inte vi alla känner att vi skulle vilja göra mer.\r\nDet är just det faktum att vi inte klarar av att göra\r\nså mycket som gör oss frustrerade. Men jag\r\nbegriper faktiskt inte hur man kan vilja göra\r\nmindre. Samtidigt talar man om demokrati,\r\ndemokratisk människosyn och människovärde.</pre><pre>Vi gör en del fel. Men jag kan uppmuntra alla här\r\nmed att säga att det finns ingen felfri människa i den\r\nhär kammaren, och det kommer aldrig att finnas\r\nnågon heller. Men låt oss gemensamt försöka göra\r\ndet bästa vi någonsin kan för dem som verkligen\r\nlever i kris. Det är inte vi svenskar.</pre><pre>Det hör till sakens natur en sådan här dag att vi alla\r\ngår i jämmerdalen. Vi vandrar nästan i\r\ndödsskuggans dal. Men så är det inte. Vi måste till\r\nslut enas om, att om det har gått dåligt för Sverige --\r\nvi behöver inte hänga upp det på något politiskt\r\nparti -- under första halvleken, skall vi inte ställa oss\r\noch enbart bråka och skälla på varandra. I stället\r\nskall vi ta oss samman och försöka peppa upp\r\nvarandra så att andra halvleken går desto bättre.\r\nDet här är för alla människors skull, inte minst för\r\nde svaga gruppernas skull. Får vi inte balans på\r\nspelet -- om jag får använda den billiga klichén --\r\nunder den andra halvleken, då kan vi inte hjälpa\r\nalla dem vi vill hjälpa.</pre><pre>Herr talman! Jag tror att vi alla har inställningen --\r\näven om det kan låta annorlunda i en tuff debatt,\r\noch debatterna skall vara tuffa -- att vi skall\r\ngemensamt se till att Sverige klarar uppförsbacken\r\noch att Sverige skall vara en av de länder som kan\r\nhjälpa de många även i fortsättningen.</pre><pre>(Applåder)</pre><pre>Sysselsättningspolitik m.m.</pre><pre>pAnf. 22  INGELA THALÉN (s):</pre><pre>Herr talman! I Gislaved träffade jag en av de över\r\n330 000 öppet arbetslösa. Hon arbetade i ett företag\r\nsom var beroende av att vi bygger i det här landet.\r\nHon har nu varit arbetslös i ett år. Kaffe och tidning\r\ntar allt längre tid på morgonen -- det blir ibland\r\nbåde för- och eftermiddag. Hon lever farligt.</pre><pre>Det här gäller också kvinnan som förra året hade\r\nhaft ett tillfälligt arbete under ett halvår --\r\nvisserligen på deltid, men ändå. Hon hade fått\r\nbesked om att i vinter kunde hon inte komma\r\ntillbaka för att avlasta topparna i företaget. De\r\nhade fått två stycken ungdomspraktikanter av\r\nArbetsförmedlingen. Hon missunnar inte dessa\r\nungdomar deras jobb. Men själv riskerar hon att\r\nutförsäkras i april!</pre><pre>Herr Talman! Detta är ett resultat av väntan,\r\nväntan och åter väntan, parad med en släpphänthet\r\ni sysselsättningspolitiken av sällan skådat slag.\r\nRegeringen har övergivit den aktiva\r\narbetsmarknadspolitiken. Arbetslinjen befinner sig\r\nför närvarande på avdelningen för ''borttappat'' i\r\nregeringskansliet!</pre><pre>Enligt AMS var i januari 12,5 % av arbetskraften\r\nutanför den vanliga arbetsmarknaden. Vi lever alla\r\nfarligt.</pre><pre>Arbetslöshetens kostnader är inte bara en fråga om\r\nstatsbudgetutgifter och att förlora sin egen\r\ninkomst. Det är också en fråga om att förlora tron\r\npå framtiden. De är många nu som känner att livet\r\nrinner ifrån dem.</pre><pre>Arbetsmarknadsminister Börje Hörnlund kommer\r\natt gå till historien för två saker. Han är ministern\r\nsom väntat och därför alltid kom på efterkälken.\r\nHan är också den första arbetsmarknadsminister\r\nsom tror att man kan prata fram en aktiv\r\narbetsmarknadspolitik. Med sina handlingar har\r\ndenna ministers regering drivit Sverige in i\r\nefterkrigstidens värsta arbetslöshetskris.</pre><pre>År 1991 -- just när en internationell lågkonjunktur\r\nverkade som värst -- klippte den borgerliga\r\nregeringen till med ett rejält åtstramningspaket i\r\nden svenska ekonomin. Massor av jobb försvann,\r\noch prognosen för arbetslöshet steg till 3,7 %.</pre><pre></pre><pre>Socialdemokraterna protesterade och varnade för\r\nföljderna.</pre><pre>Sedan i januari 1992 har socialdemokraterna gång\r\npå gång redovisat väl genomarbetade program för\r\natt bekämpa den ökande arbetslösheten. Vi har\r\nvädjat om nationell samling.</pre><pre>Regeringen har sagt att man skall vänta och att det\r\när för dyrt. Samtidigt har den redovisat nya och\r\nmera skrämmande prognoser för arbetslösheten,\r\nför var gång. Det har handlat om 4,5, 4,8 och 5,0\r\n%.</pre><pre>I höstas lyckades vi övertyga regeringen om att göra\r\ninsatser, men bara till en del. I budgetpropositionen\r\nsäger regeringen att arbetslösheten 1993 kommer\r\natt bli 6,2 %. På ett år har\r\narbetsmarknadsministerns egna prognoser för 1993\r\nändrats från 3,7 % till 6,2 %. Och så kommer AMS\r\nmed dråpslaget -- samtidigt som Börje Hörnlund\r\npresenterade sina siffror för 1993 -- att den öppna\r\narbetslösheten är över 7 % redan i januari.</pre><pre>Nu har socialdemokraterna tagit initiativ i\r\nriksdagen för att vi skall kunna behandla åtgärder\r\nmot arbetslöshet och öka sysselsättningen. Alla\r\npartier ställer upp, och det tycker vi är mycket bra.</pre><pre>Skälen för att lägga om politiken är många. Det\r\nallra tydligaste skälet finns i regeringens förslag om\r\natt öka upplåningen för att betala kontant\r\narbetsmarknadsstöd. Regeringens eget förslag i\r\ntilläggsbudgeten täcker inte kostnaderna för vårens\r\nöppna arbetslöshet om AMS-prognoserna\r\nstämmer. Arbetslösheten är för stor. I\r\nbudgetförslaget säger regeringen att vägen för att\r\nlösa detta är att man skall sänka ersättningarna. Ta\r\nlägre betalda och därmed mindre produktiva jobb.</pre><pre>Regeringen vill ha ett arbetsliv med ännu större\r\nskillnader. Men detta är ett felaktigt sätt att angripa\r\nproblemen. Dessutom är det en gigantisk\r\nkvinnofälla och en farlig väg för ett land som vill\r\nkonkurrera med kunskap, hög teknologi och\r\navancerad produktion.</pre><pre>Förslaget löser inte heller problemet.\r\nSocialdemokraternas förslag till insatser sänker\r\nkostnaderna för kontantstödet med 10 miljarder\r\nkronor.</pre><pre>I proposition efter proposition talar regeringen\r\nvackert om arbetslinjen. Ändå satsar regeringen\r\nmindre pengar på arbetsmarknadspolitiken nästa\r\nbudgetår än innevarande budgetår. Regeringen\r\nökar inte heller satsningarna på andra områden.\r\nSocialdemokraternas förslag betyder viktiga\r\ninvesteringar i riktiga jobb och i utbildning.</pre><pre>Nu vill jag fråga om statsrådet tycker att det är\r\nbättre att låna till kontantstöd än att låna till\r\ninvesteringar. Tycker statsrådet att det är bättre att\r\nlåna 10 miljarder till vägar och järnvägar än att låna\r\nsamma belopp utan att få någonting gjort? Kan\r\nstatsrådet nu acceptera våra förslag för att bekämpa\r\narbetslöshet? Är Börje Hörnlund nu medveten om\r\natt arbetslösheten måste förebyggas med aktiva\r\ninsatser? Är det Börje Hörnlunds avsikt att nu se\r\ntill att vuxna kvinnor och män i detta land åter ges\r\nrätten att försörja sig själva och sina familjer genom\r\neget arbete?</pre><pre>Arbetslösheten är en katastrof, men den går att\r\npåverka. Socialdemokraterna har redovisat sin\r\nstrategi: ytterligare 85 000 utbildningsplatser,\r\n40 000 fler i arbete genom olika startklara projekt\r\noch 23 000 personer i arbete genom insatser på\r\nROT- och bostadsförbättringar.</pre><pre>Herr talman! Det är bråttom, och det krävs en\r\nsammanhållen politik för att genomföra strategin.\r\nDen har socialdemokraterna redovisat.</pre><pre>Anf. 23  LAILA STRID-JANSSON (nyd):</pre><pre>Herr talman! Den sysselsättnings- och\r\narbetsmarknadspolitik som regeringen i dag\r\nbedriver är inget annat än en avancerad form av\r\nsjälvbedrägeri.</pre><pre>När Ny demokrati påpekade regeringens\r\ninkompetens att hantera flyktingfrågan -- då var vi\r\nrasister och skulle inte yttra oss i frågan. Detta\r\nvarade ända tills en kvällstidning under mer än en\r\nveckas tid vidimerade allt vad vi inom Ny\r\ndemokrati framfört. Då plötsligt börjar\r\netablissemanget röra på sig. Trots detta har ännu\r\ninga revolutionerade ändringar gjorts. Miljarder\r\nskattekronor slängs bort. Inför\r\nämbetsmannaansvar!</pre><pre>När Ny demokrati påpekade inkompetensen hos\r\nSIDA var vi populister och snedseglare. Detta\r\nvarade ända tills en annan kvällstidning under en\r\nveckas tid vidimerat allt vad vi inom Ny Demokrati\r\nfört fram. Miljarder skattekronor slängs bort. Inför\r\nämbetsmannaansvar.</pre><pre>På detta sätt kan vi nu efter 1 1/2 år på punkt efter\r\npunkt se facit. Ny demokrati har haft rätt.</pre><pre>Vi har nu under drygt ett års tid, i utskott, i\r\nmotioner och här i denna kammare påpekat att\r\ninkompetensen, slöseriet och\r\neffektivitetsproblemen i Arbetsmarknadsverket är\r\nav gigantiska mått -- alltså hos AMS, AMU, LAN,\r\nAF och AMI, där miljarder skattekronor inte\r\nutnyttjas effektivt. Allt vad vi sagt har negligerats.</pre><pre>Vi påtalade, att när LAN bokar och med\r\nskattebetalarnas pengar köper dyra kurser hos\r\nAMU som ej kan besättas av arbetslösa på grund\r\nav att arbetsförmedlingarnas utbildningsbidrag\r\ntagit slut, då reagerar inte regeringen med den\r\nhandlingskraft man kan vänta sig.</pre><pre>Nu skall AMU bolagiseras. Som vanligt tillsätter\r\nväl regeringen mer eller mindre misslyckade\r\npolitiker i ledarställningar. Det har ju hänt förr.\r\nPolitiker först -- kompetens sedan.</pre><pre>Vår motion om att åtgärda AMI avslogs i vanlig\r\nordning -- trots att inte ett enda sakskäl kunde\r\nföreläggas oss för dess fortsatta existens. Finns\r\ninget ämbetsmannaansvar? Regeringen kör\r\nhuvudet i sanden.</pre><pre>Arbetsmarknadsverkets svindlande affärer blir\r\nförmodligen pressens nästa stora scoop, när hela\r\ndenna koloss på lerfötter kritiskt granskas. Varför\r\när pressen kompetentare än ansvariga politiker?</pre><pre>En av de åtgärder vi inom Ny demokrati föreslagit\r\när följande: I december röstade ni alla i denna\r\nkammare bort ett förslag om att renovera vatten-\r\noch avloppssystemen i Sverige. Förslaget var\r\nförfärligt. Det kom ju från Ny demokrati. ''Tryck\r\nner det!'' Vad var det för något ni tryckte ner? Jo,\r\n3O OOO jobb ute i verkligheten! I stället måste\r\n3O OOO personer få arbetslöshetsunderstöd, och\r\nde kostar därmed lika mycket för samhället, som\r\nom de hade arbetat! Det är sådant sanslöst politiskt\r\nagerande som måste ta slut.</pre><pre>Kommuner runt om i landet håller nu på att planera\r\nprojekt inom ramen för arbetslivsutveckling.\r\nKommunansvariga förväntar sig att få ALU-\r\npengar. Ingen har tydligen talat om, att det inte\r\nfinns några ALU-pengar. ALU-pengar är inget\r\nannat än A-kasseersättning.</pre><pre>Arbetsmarknadsfonden som betalar ut A-kassa och\r\nKAS m.m. kommer per den 3O juni 1993 att ha ett\r\nunderskott på 13,1 miljarder kronor plus\r\nräntekostnader. En rörlig kredit om 1O miljarder\r\nbeslutades våren 1992 och togs i anspråk i slutet av\r\noktober 1992. Dessa pengar är slut i början av mars\r\n1993.</pre><pre>Nu föreslås i tilläggsbudgeten att man skall höja\r\nden rörliga krediten till 15 miljarder. Problemet är,\r\natt det inte heller kommer att räcka utan måste\r\nhöjas. Nettoutgiften varje månad är 1,5 miljarder.\r\nOm arbetslösheten fortsätter med nuvarande\r\nomfattning kommer fonden 1995 att ha ett\r\nunderskott på sanslösa 12O miljarder. Detta\r\nredovisas inte i budgeten utan står som kredit hos\r\nriksgälden!</pre><pre>Vi har nu kommit till vägs ände! Vi kan inte\r\nfortsätta att låna till arbetslöshetsunderstöd. Vi\r\nmåste låna till projekt. Det inser hela svenska\r\nfolket.</pre><pre>Avståndet mellan politiker och väljare har aldrig\r\nvarit större än det är i dag.</pre><pre>Vi i Ny demokrati kommer tyvärr återigen att få\r\nrätt. Hela den svenska arbetsmarknadspolitiken\r\nkännetecknas av oansvariga politikers lek med\r\nskattebetalarnas pengar.</pre><pre>Ny demokrati har under ett års tid exponerat\r\nproblemen, föreslagit åtgärder för att sätta landet\r\npå fötter och rädda Sverige och svenskarnas\r\nekonomi. Det enda den sittande regeringen gjort är\r\natt köra huvudet allt djupare i sanden.</pre><pre>Anf. 24  HANS ANDERSSON (v):</pre><pre>Herr talman! Det är något mardrömslikt över dessa\r\ndebatter. Det här är den tredje debatten i detta\r\nämne på några månader -- oktober, december,\r\nfebruari. Det är bara det att allt har blivit värre. De\r\nhemska siffrorna från oktober är nu ännu värre.\r\nIngela Thalén nämnde några siffror. Det är också\r\nmardrömslikt att höra företrädare för regeringen\r\nsäga att arbetslinjen ligger fast. Allt fler blir\r\narbetslösa, allt fler ungdomar står utan jobb och\r\nantalet långtidsarbetslösa ökar.</pre><pre>Det här är genomsnittssiffror. I skogslänen -- jag\r\nkommer från Kopparbergs län -- är det hela mycket\r\nvärre. Och det ser ut att bli värre 1993.</pre><pre>Det är mardrömslikt också därför att kammaren\r\nden 16 december avslog våra förslag om att öka\r\narbetsmarknadspolitiska insatser med 3 miljarder.\r\nNågra dagar efteråt sade AMS styrelse att det\r\nkrävdes minst 2 1/2 miljarder för att över huvud\r\ntaget upprätthålla arbetsmarknadsutbildning och\r\nsätta ungdomar i praktik. Regeringen tog i början\r\npå året beslut om 2 miljarder. Det är något\r\norealistiskt över många diskussioner.</pre><pre>Mardrömslikt är det också att läsa\r\npressmeddelandet från\r\nArbetsmarknadsdepartementet i samband med att\r\nbudgeten lades. -- Arbetslinjen ligger fast. Hur är\r\ndet möjligt att säga det i nuvarande situation? --\r\nHela Sverige skall leva. Hur är det möjligt att säga\r\ni nuvarande situation? Det som är typiskt är ju att\r\nstora delar av Sverige inte orkar leva och drabbas\r\nav avflyttning och oerhört hög arbetslöshet och\r\nsocial utslagning. -- Arbetslivets förnyelse drivs\r\nvidare. Hur är det möjligt att säga det när man\r\nligger så lågt när det gäller småföretagarprogram\r\noch underleverantörsprogram, när många av\r\nNUTEK:s insatser inte har fått sin finansiering, när\r\ndet inte finns någon kompetensutveckling i\r\narbetslivet som kompetensutredningen föreslog,\r\noch när anslagen för regionalpolitiken ligger still?\r\nJag tycker faktiskt att det är cyniskt. I\r\nArbetsmarknadsdepartementets\r\npressmeddelande säger man också: För att få bukt\r\nmed det snabbt växande underskottet i\r\nfinansieringssystemen för de kontanta\r\nunderstöden -- alltså arbetsmarknadsfonden --\r\nföreslås försämringarna som drabbar de arbetslösa\r\nmed hjälp av arbetslöshetsförsäkringen, KAS och\r\nannat. Det är ju en bluff och det är en cynism utan\r\nlike för den som känner till\r\nfinansieringssvårigheterna för dessa fonder. Det\r\nhandlar om att sätta Sverige i arbete, det handlar\r\nom att investera, det handlar om att öka\r\nlöneunderlaget för dessa avgifter.</pre><pre>Det är precis det som har varit Vänsterpartiets\r\npolitik utan att vi har höjt budgetunderskottet i\r\nförhållande till regeringens politik. Det handlar om\r\nstora investeringar i infrastruktur: vägar, järnvägar,\r\nunderhåll av vägar, energisystem,\r\ntelekommunikation. Det handlar om ROT-\r\nprogram för bostäder men också för kommunala\r\nfastigheter såsom skolor, vårdhem m.m. Det\r\nhandlar om offentlig upphandling. Vi hade ett\r\nsådant fall i oktober när vi diskuterade snabbtågen.\r\nDet går att göra på många andra håll där\r\naffärsverken tilldelas medel för att stå för\r\nräntekostnader och tidigareläggning av\r\ninvesteringar. Det är det bästa sättet att bibehålla\r\nvettiga arbeten. Man kan förstärka\r\nexportkreditstödet och ha en vettig näringspolitik\r\nsom kan ge ett stöd, inte minst åt småföretagen, för\r\natt höja deras tekniknivå och ge dem\r\nkompetenskraft och konkurrenskraft för att klara\r\nden ökade internationaliseringen.\r\nKompetensutveckling är helt nödvändig om man\r\nskall komma till rätta med konkurrenskraften och\r\nom man skall komma till rätta med en förnyad\r\narbetsorganisation och höja tekniknivån i\r\nföretagen. Utbildning på alla nivåer,\r\narbetsmarknadsutbildning, Komvux, gymnasium,\r\nhögskola, folkhögskola osv., är viktig.</pre><pre>Vad skall hända inom den kommunala sektorn? Vi\r\nhar föreslagit att man skall inrätta en kommunakut\r\nså att man kan styra pengar dit där de allra mest\r\nbehövs, dels för att upprätthålla välfärden dels för\r\natt upprätthålla sysselsättningsbasen, inte minst för\r\nkvinnorna.</pre><pre>Herr talman! Några frågor är kanske viktigare än\r\nandra. Ungdomssatsning krävs. Vi har föreslagit 2\r\nmiljarder kronor utöver regeringens anslag att\r\ndirekt riktas mot att hjälpa ungdomar till arbete i\r\nolika former. Det gäller inte bara\r\nungdomspraktiken, utan man kan tänka sig andra\r\nlösningar. Det är oansvarigt av politiker och\r\nmakthavare att ställa ungdomar utanför\r\nsamhällslivet och arbetslivet och låta dem gå från\r\nskolan rakt ut i arbetslösheten. Vad förväntar man\r\nsig av dessa ungdomar framöver?</pre><pre>Vi har satsat på lönebidrag. Vi har försökt att i vårt\r\nbudgetförslag ge utrymme för arbetshandikappade\r\nmed funktionshinder. Det är oerhört viktigt, om än\r\nsvårt i lågkonjunkturer. Det måste därför till\r\nanslag. Vi har följt AMS propå i det fallet.</pre><pre>Regionala projekt -- att utvidga de decentraliserade\r\nsysselsättningsprojekten i länsstyrelsernas regi --\r\ntror vi är oerhört viktiga för att få ett kraftfullt\r\nnätverk för att stärka småföretag, folkrörelser och\r\ninte minst kvinnorna. När det gäller kvinnorna\r\nkommer vi in på den stora frågan som handlar om\r\nden kommunala sektorn. Om man inte kan\r\nupprätthålla den kommunala sektorn är det väck\r\nmed både välfärd och kvinnors sysselsättning. Det\r\när en första rangens uppgift.</pre><pre>När man talar om kvinnor talar man också om\r\narbetstidens användning och användning av tid för\r\narbete. sextimmarsdagen är en viktig fråga som inte\r\nfår glömmas bort i år. Man har bagatelliserat frågan\r\nnär vi gång på gång har tagit upp den här i\r\nkammaren.</pre><pre>Arbetslösheten är ett gissel. Arbetslösheten kan\r\naldrig accepteras. Det finns en vrede i landet, och\r\nden vreden är berättigad. Jag och Vänsterpartiet\r\nupplever att regeringespartierna icke tar anvar. Det\r\när bara en läpparnas bekännelse till arbetslinjen.</pre><pre>Anf. 25  Arbetsmarknadsminister BÖRJE\r\nHÖRNLUND (c):</pre><pre>Herr talman! Efter att ha hört Ingela Thalén skall\r\njag börja litet annorlunda än jag hade tänkt. Jag vill\r\nställa ett antal frågor till Ingela Thalén: Vet Ingela\r\nThalén vilka som regerade under 1980-talets\r\ninflationsoch spekulationsekonomi? Vet Ingela\r\nThalén vilka som regerade när Sverige prissatte sig\r\nur världsmarknaden med noll i\r\nproduktivitetstillväxt och tvåsiffriga\r\nlöneökningstal? Vet Ingela Thalén vilka som\r\nregerade när fastighetsspekulationerna slog alla\r\nrekord och vilka som regerade när byggbranschen\r\n1989 köpte över folk från exportindustrin för att\r\nbygga kontor, hotell och massor av lägenheter som\r\nnu står tomma? Vet Ingela Thalén vilka som då satt\r\ni regeringen? Vet Ingela Thalén när förlustaffärerna\r\ni Nordbanken uppstod? Det rör sig om i runda tal\r\n60 miljarder som denna regering nu får gå in och\r\ntäcka på olika sätt. Hittar Ingela Thalén en enda\r\naffär bakom de förlusterna som har skett efter\r\nregeringsskiftet? Vet Ingela Thalén vem som\r\npolitiskt höll i Nordbanken? Jag skulle kunna\r\nfortsätta med sådana här frågor hur länge som\r\nhelst, men jag vill avsluta med att säga att den\r\ninternationella lågkonjunkturen är tung att bära,\r\nmen arvet efter 1980-talet och socialdemokratins\r\nregeringstid är tyngre att bära. Nu skyller jag inte\r\ndetta bara på socialdemokratin, utan det var en\r\nmängd aktörer. Men det var faktiskt\r\nSocialdemokraterna som regerade, och vi får ta\r\nhand om notan från den tiden och den är tung att\r\nbära.</pre><pre>Slutsatsen av det här är att dagens arbetslöshet inte\r\när hastigt påkommen. Därför är den inte heller\r\nsnabbt avklarad. Jag vill med det här säga att jag\r\ntycker att det största oppositionspartiet har stor\r\nanledning att försöka hjälpa till på ett sakligt sätt\r\nmed tanke på hur bekymren har uppkommit. Ingen\r\nav oss kan göra något åt eller rår för den\r\ninternationella lågkonjunkturen, men 1980-talet\r\nvar inte bra.</pre><pre>För att tala om något positivt sker nu en snabb\r\nproduktivitetsförbättring. Det är nödvändigt för att\r\ndet skall gå bra framöver, för att vi skall få behålla\r\njobben i Sverige. Det är också en kraftigt minskad\r\nfrånvaro på arbetsplatserna. Närvaron är väsentligt\r\nbättre. Det är också bra när vi skall börja producera\r\nför fullt framöver.</pre><pre>Spekulationsekonomin får nu vika för arbete och\r\nsparande som sätts i centrum. Det är bara så som vi\r\nbygger ett bättre samhälle framöver. Man ser också\r\nspirande ljuspunkter i konjunkturen, men där bör\r\nvi fortsätta att vara litet osäkra. Man ser ju att de\r\nsignaler som kommer trots allt är olika.\r\nVändpunkten, som var så omtalad i den förra\r\nvalrörelsen, visade sig vara loket i tunneln och inte\r\nen vändpunkt.</pre><pre>Vi har fått ett klart förbättrat kostnadsläge för\r\nexportindustrin genom produktivitetsförbättringar\r\noch genom den nya kronkursen.</pre><pre>På hemmaplan, utan internationell draghjälp,\r\nbörjar det nu att röra på sig. Vi har också fått en\r\nrimligare realränta. Här måste det vårdas på ett\r\nsådant sätt att räntan blir lägre framöver.</pre><pre>Det är också min förhoppning att vi får mycket\r\nansvarsfulla avtal för 1993 och 1994. En sådan\r\nsignal i hygglig tid skulle betyda 2--3 % mindre\r\narbetslöshet. Det här är den viktigaste enskilda\r\nfrågan när det gäller att få fram ordinarie jobb i vårt\r\nland.</pre><pre>Sedan något om Socialdemokraternas partimotion.\r\nDenna är analyserad inom departementet av mina\r\ntjänstemän. För netto 1,6 miljarder kronor håller\r\nSocialdemokraterna, säger de, 190 000 personer i\r\njobb eller utbildning under nästa budgetår. Det\r\ninnebär ungefär 8 000 kronor per jobb.</pre><pre>Men vore det så enkelt skulle arbetslösheten inte\r\nvara något problem i vårt land och inte heller i\r\nnågot annat land.</pre><pre>Man kan också räkna på ett annat sätt, som vi\r\ngjorde i höstens gemensamma paket -- höstens\r\növerenskommelse. Räknat på det sättet blir\r\nsysselsättningseffekten överskattad med ca 70 %\r\noch kostnaderna starkt underskattade. Dessutom\r\nhar man inte räknat med den situation som\r\nkommunerna råkar i när de går in och täcker. Och\r\ndå kan det gälla ganska stora saker. Det råder inget\r\ntvivel om att kommunerna får nya svårigheter.</pre><pre>Ingela Thalén talade här i talarstolen om vissa\r\nåtstramningar. Men då vill jag påminna om att den\r\nverkligt stora åtstramningen kom i samband med\r\nhöstens överenskommelse mellan\r\nSocialdemokraterna och regeringen. Då var det\r\nfråga om mycket stora åtstramningar.</pre><pre>Socialdemokraterna säger: Vi tänker spara en\r\nmassa miljarder framöver, men vi talar inte om var.</pre><pre>Jag har som riksdagsledamot suttit med i denna\r\nkammare i 15 år och har hört Socialdemokraterna\r\ngissla dåtida vpk och Miljöpartiet. Det sades då att\r\ndessa inte hade en riktigt ansvarsfull finansiering.\r\nMen de här partierna uppträdde under den aktuella\r\ntiden aldrig på det sättet att man sade: Vi sparar 11\r\nmiljarder, men var talar vi inte om.</pre><pre>Det här är alldeles fantastiskt. Socialdemokraterna\r\nmåste konkretisera nämnda besparingar för att det\r\nde säger skall kunna omsättas i praktisk handling.\r\nDet här är något nytt. Jag trodde aldrig att ett så\r\nstort parti som Socialdemokraterna skulle lägga\r\nfram en statsbudget med sådant innehåll. Även om\r\ntonen är si eller så emellanåt är jag övertygad om\r\natt alla partier i denna kammare så snart som\r\nmöjligt vill ha en återgång till en fullgod ordinarie\r\narbetsmarknad. Under tiden fram till dess vill man\r\nhålla i gång så ordentligt som det går.</pre><pre>Under den korta tid som jag haft ansvaret för\r\nArbetsmarknadsdepartementet har åtgärdernas\r\nomfång vuxit väldigt snabbt. Jag räknar med att vi\r\nframåt våren har ca 6 % av arbetskraften i olika\r\nåtgärder. Det kan jämföras med vad Göte\r\nBernhardsson sade i samband med regeringsskiftet.\r\n3 % var vad han ansåg lämpligt för\r\nArbetsmarknadsverket att bära.</pre><pre>Sedan högkonjunkturen har de ekonomiska\r\nresurserna till arbetsmarknadspolitiken\r\nfyrdubblats, och antalet människor som berörs av\r\nåtgärder har femdubblats. Detta är det korta\r\nperspektivet.</pre><pre>I det långa perspektivet måste vi komma tillbaka till\r\nen situation med ordinarie jobb. Då är\r\nsmåföretagsamheten, nya entreprenörer, A och O.\r\nDet är där som det måste växa. Därför vill jag säga\r\natt det på alla politikområden finns en enda fråga\r\nsom måste ställas vid bedömningen av olika förslag:\r\nHur slår detta mot våra små företag, mot deras\r\nframtidstro och deras möjligheter att börja anställa\r\noch att växa? Det är egentligen den avgörande och\r\nviktiga frågan när det gäller att få en vändning.</pre><pre>Det finns ett område -- jag skall helt kort beröra\r\ndet -- där en diskussion bör komma i gång. Det\r\nhandlar om frågan: Vad mera kan göras inom det\r\nordinarie utbildningsväsendet? I det avseendet\r\nhoppas jag på ett bra utbyte. Över huvud taget\r\nhoppas jag att vi konstruktivt och i gott samförstånd\r\nkan diskutera -- det gäller då arbetsmarknadens\r\nparter och även mellan samtliga politiska partier.</pre><pre>Anf. 26  INGELA THALÉN (s) replik:</pre><pre>Herr talman! Jag ställde tre mycket konkreta frågor\r\ntill Börje Hörnlund:</pre><pre>Är Börje Hörnlund beredd att acceptera att nu öka\r\noch snabba på insatserna för att bekämpa\r\narbetslösheten?</pre><pre>Är Börje Hörnlund beredd att tala om att det krävs\r\nytterligare aktiva insatser för att pressa ner\r\narbetslösheten?</pre><pre>Är Börje Hörnlund beredd att, i stället för att låna\r\ntill kontantstöd, låna till investeringar?</pre><pre>Börje Hörnlund undvek mycket nogsamt mina\r\nfrågor.</pre><pre>Jag skall så ta upp ett par av de saker som Börje\r\nHörnlund berörde. Han säger: Socialdemokraterna\r\nvill inte redovisa sina besparingar utan mörkar på\r\nden punkten.</pre><pre>Ja, Börje Hörnlund, det är inte så lätt att redovisa\r\npolitik inför den borgerliga propositionen när det\r\ngäller arbetsmarknadspolitiken. På var och\r\nvarannan sida skriver nämligen Börje Hörnlund\r\nsjälv att han har för avsikt att återkomma i\r\nkompletteringspropositionen. Detta har vållat inte\r\nminst arbetsmarknadsutskottet utomordentligt\r\nstora bekymmer. Vi har ju nu bestämt oss för att ge\r\nbehandlingen av just de här frågorna förtur.</pre><pre>Det handlar alltså kanske om att på ömse håll\r\nkomma med en redovisning. Vi har sagt att vi är\r\nberedda att diskutera besparingar för att finansiera\r\nde insatser som vi gör. Men, Börje Hörnlund, vi\r\nmåste veta vilka insatser regeringen är beredd att\r\ngöra.</pre><pre>Är Börje Hörnlund beredd att svara ja på mina\r\nfrågor, kan jag säga: Välkommen i gänget, Börje\r\nHörnlund! I denna riksdag finns det nämligen ett\r\nstort antal ledamöter som är beredda att öka\r\ninsatserna för att pressa ner arbetslösheten. På den\r\npunkten bör vi kunna ta itu med frågan omedelbart.</pre><pre>Vidare säger Börje Hörnlund att våra beräkningar\r\ninte är riktigt hållbara. Men om man, som Börje\r\nHörnlund och regeringen gör, kommer med ett\r\nförslag om en ytterligare ökad upplåning -- Laila\r\nStrid-Jansson sade tidigare här att den upplåning\r\nsom föreslås i tilläggsbudgeten inte räcker till,\r\ndärför att pengarna tar slut redan i mars, och att\r\nman måste öka på ytterligare under våren -- måste\r\njag fråga: Vilken väg väljer regeringen? Väljer\r\nregeringen att öka upplåningen för att betala\r\nkontant arbetsmarknadsstöd, eller väljer\r\nregeringen att nu slå in på en väg som innebär\r\ninvesteringar i fråga om utbildning, infrastruktur,\r\nreparation, ombyggnad och tillbyggnad? Det är det\r\nvägvalet som måste göras, och det skall vi göra nu!</pre><pre>Anf. 27  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag ser väldigt gärna att fler vägar\r\nbyggs, och jag ser väldigt gärna att det investeras\r\nför framtiden. Men arbetslöshetsproblemet löses\r\ninte med de storprojekt som Socialdemokraterna\r\nräknar upp. Det är saker som man för framtiden\r\ngenomgående bedömer vara infrastrukturfrågor.\r\nVi kan inte genom kringvägar som går runt\r\nStockholm, genom tunnlar osv. sysselsätta någon\r\nstörre andel av arbetskraften.</pre><pre>Dessutom finns beträffande de här projekten\r\ntendensen att de inte kommer i gång den 1 juli,\r\nnågot som Socialdemokraterna tydligen räknar\r\nmed.</pre><pre>Däremot finns det massor av befintliga vägar som\r\nbehöver rätas, stärkas, förbättras, och där\r\nekonomin är god. Dagsverket för dessa vägar\r\nkostar bara trejedelen av vad storobjekten kostar,\r\ndärför att maskininsatserna inte är riktigt lika\r\nvåldsamma. Även här behövs en mer nyanserad\r\ndiskussion, än den som redovisas i den\r\nsocialdemokratiska motionen.</pre><pre>Så går jag över till Arbetsmarknadsfonden. Ingen\r\när gladare än jag den dag den går med plus minus\r\nnoll. Socialdemokratin lade fram ett förslag när det\r\ngäller Arbetsmarknadsfonden, vilket innebar att de\r\npengar som fanns skulle ges bort till fackliga\r\norganisationer, och vid brist på kapitaltillgångar\r\nskulle i runda tal en öppen arbetslöshet på 2\r\ntålas. Det är grundfelet med fonden.\r\nSocialdemokraterna har dessutom finansierat\r\nutbildningsbidragen och utbildningsvikariaten med\r\nmedel från fonden. Tillsammans, har vi finansierat\r\nden nya arbetslivsutvecklingen med medel från\r\nfonden.</pre><pre>Det här innebär att debatten måste bli bred.\r\nEgeninsatser, försäkringen, står nästa år för\r\nungefär 3 % av utgifterna, medan arbetsgivarnas\r\nandel räcker till 27 % av utgifterna. Vi måste\r\nfaktiskt lösa det här problemet i god tid, så att\r\nutgifterna inte växer till de otäcka summor som\r\nLaila Strid-Jansson var inne på.\r\nSocialdemokraterna har lagt fram olika förslag,\r\nsom kostar pengar, att ställa mot regeringens\r\nförslag. Våra förslag har ingenting att göra med att\r\nSocialdemokraterna inte redovisar sina\r\nbesparingar.</pre><pre>De är helt fristående i budgetarbetet.\r\nSocialdemokratin har tagit upp ett plus till ett värde\r\nav 11 miljarder kronor, som skall sparas, men har\r\ninte talat om vad det är för pengar. Skyll inte på att\r\nnågon i regeringen har gjort något som gör att\r\nSocialdemokraterna inte kan precisera sina\r\nbesparingar!</pre><pre>Anf. 28  INGELA THALÉN (s) replik:</pre><pre>Herr talman! På en punkt håller jag med Börje\r\nHörnlund. Det finns ingen som helst anledning att\r\nskylla den här regeringen för att vilja göra något. Vi\r\nkan vara helt överens om det.</pre><pre>Vill Börje Hörnlund påstå att finansieringsformen\r\nför Arbetsmarknadsfonden är det grundläggande\r\nproblemet? Vill Börje Hörnlund påstå att det\r\ngrundläggande problemet ligger i balansen mellan\r\narbetsmarknadsavgift och egenavgift?</pre><pre>Jag hävdar att det grundläggande felet är att vi har\r\nen arbetslöshet som är över 7 % och att vi har\r\nmänniskor i s.k. åtgärder som är över 4 %. Vi har\r\nalltså 12,5 % människor utanför den ordinarie\r\narbetsmarknaden. Detta är grundproblemet, och\r\ndet har vi Socialdemokrater och även talare från\r\nandra partier i denna riksdag sagt att vi vill komma\r\nåt.</pre><pre>Börje Hörnlund, tänker regeringen växla väg från\r\natt låna pengar till kontantstöd och i stället\r\ninvestera dem i olika åtgärder. Det handar då inte\r\nom storprojektvägar, Börje Hörnlund. Försök inte\r\natt smita undan den konkreta frågeställningen. Det\r\nfinns en lång rad redovisade förslag inom en mängd\r\nsamhällsområden, från utbildning på högskola och\r\nKomvux till gymnasieskola från reparation och\r\nombyggnad när det gäller små och medelstora\r\nprojekt -- där en del kan vara ganska små och som\r\nkan sättas i gång i övermorgon -- till stora,\r\nmedelstora och ganska små vägprojekt. Fältet är\r\nöppet, men det gäller att välja väg. Och vi\r\nsocialdemokrater menar att det nu handlar om att\r\nvälja att i stället för att låna till kontantstöd\r\nanvända resurserna till olika former av\r\ninvesteringar.</pre><pre>Herr talman, avslutningsvis vill jag även säga något\r\nom det som Börje Hörnlund inledde med, nämligen\r\n80-talet.</pre><pre>Till skillnad, Börje Hörnlund, från den här\r\nregeringen, hade Socialdemokraterna inte en\r\nopposition som man kunde förhandla med.\r\nDessutom är det så att Socialdemokraterna, trots\r\ndetta, kunde vända inflationen, från ett\r\nhöginflationssamhälle till ett låginflationssamhälle.\r\nVi kunde vända utvecklingen på arbetsmarknaden\r\nså, att den bidrog till ett avtal som var bättre\r\nanpassat till situationen än tidigare.</pre><pre>Socialdemokraterna kunde även, efter att ha tagit\r\növer denna jättelika ryggsäck, som innehöll hög\r\narbetslöshet och i övrigt urusel ekonomi, från den\r\ndåvarande borgerliga regeringen 1982, vända\r\nsituationen. Den nuvarande borgerliga regeringen\r\nhade helt andra förutsättningar när den tog vid,\r\nvilka man snabbt spolierade.</pre><pre>Anf. 29  Arbetsmarknadsminister BÖRJE\r\nHÖRNLUND (c):</pre><pre>Herr talman! Ingela Thalén påstår att 80-talet var ett\r\nlåginflationsårtionde. Det var precis tvärtom. Läs\r\ntidigare analyser! Ta del av Feldts artiklar!</pre><pre>Ingela Thalén nämner antalet 190 000 ytterligare\r\nmänniskor i sysselsättning. Om vi finansierar på\r\nsamma sätt som Socialdemokraterna och\r\nregeringen gjorde under hösten, då sjunker antalet\r\nmänniskor i arbete ihop med 70 %. Lägg därtill det\r\nfaktum att Socialdemokraterna inte visar var de\r\nskall ta de besparingar som skall finansiera de\r\nåtgärder som de föreslår. I stället har man en hemlig\r\nlåda. Det är inte rätt utgångspunkt för en\r\ndiskussion.</pre><pre>Sedan, Ingela Thalén, kan vi göra om höstens\r\növningar så till vida att vi sätter oss ned och\r\ndiskuterar vad saker och ting kostar, vad vi får ut\r\ndärav, och vad som just nu är lämpligt att satsa på.\r\nDå kommer ett visst förtroende att skapas.</pre><pre>Socialdemokraternas budgetalternativ saknar\r\ntyvärr det förtroende som man väldigt gärna vill ha\r\nnär det gäller förslag som skall leda till\r\nriksdagsbeslut.</pre><pre>Mycket starkt vill jag betona att allt måste göras för\r\natt få tillbaka de ordinarie jobben. Under tiden\r\nskall allt också göras för att så många som möjligt\r\nhålls i gång i arbete med hjälp av olika åtgärder,\r\nexempelvis utbildning, praktik,\r\narbetslivsutveckling, beredskapsarbeten och andra\r\nåtgärder, som vi jobbar med.</pre><pre>Jag vill i det här sammanhanget påpeka: att på\r\ndrygt ett år arbeta upp en volym från tre\r\nprocentenheter av arbetskraft i åtgärder till sex\r\nprocentenheter -- som torde nås inom kort -- är en\r\nganska stor sak. Det är kanske inte önskvärt att den\r\nhär åtgärdsvolymen går mycket högre, utan att\r\nordinarie utbildningsväsende och vägbyggen\r\nutnyttjas i större utsträckning.</pre><pre>Förste vice talmannen anmälde att Ingela Thalén\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 30  HANS ANDERSSON (v) replik:</pre><pre>Herr talman! Jag instämmer i synpunkterna som\r\ngäller 80-talet. Jag tänker inte inveckla mig i någon\r\ndiskussion, men det var en spekulationsekonomi\r\nsom ledde till ökade sociala klyftor, som vi i\r\nVänsterpartiet med all kraft ständigt motarbetade.</pre><pre>Nu försöker vi i någon mån, när viktiga offentliga\r\nutgifter behöver finansieras, ta tillbaka något av det\r\nsom felallokerades när det gäller de ekonomiska\r\nresurserna. Det brukar bli ett väldigt liv när vi\r\nföreslår skattehöjningar för dem som verkligen har\r\nnågot att beskatta.</pre><pre>Visst är det sant att vi har en internationell\r\nlågkonjunktur, men den kris som vi i Sverige har är\r\ntill mycket stor del hemmatillverkad. Den handlar\r\ni hög grad om brist på efterfrågan och den offentliga\r\nsektorns minskade volym.</pre><pre>Börje Hörnlund har rätt i att den stora\r\nåtstramningen som gjordes av regeringen och\r\nSocialdemokratin gemensamt i och med höstens\r\nkrispaket, för att försvara den kronkurs som\r\ndärefter blåste all världens väg när man tvingades\r\nlåta kronan flyta fritt, åstadkom den devalvering\r\nsom Börje Hörnlund nu tar äran av genom att säga\r\natt exportindustrins konkurrenskraft har\r\nförbättrats.</pre><pre>Viktigare är kanske det här med att alla vill. Det\r\nhar funnits ett visst samförstånd, åtminstone i\r\ndenna kammare. Det har visats ganska mycket god\r\nvilja. Man har hoppats på att regeringen verkligen\r\nvill. LO kallade sitt sysselsättningsprogram: Om\r\nbara viljan fanns. Men man har väl tvingats inse att\r\nviljan verkligen inte finns.</pre><pre>Jag vill därför ställa några frågor. Varför har ROT-\r\nprogrammen inte kommit i gång? Gång på gång har\r\nVänsterpartiet, Socialdemokratin och andra\r\nföreslagit det.</pre><pre>Varför har inte system för kompetensutveckling i\r\narbetslivet kommit i gång? En serie förslag från\r\nKompetensutredningen har nu legat still över ett år.\r\nDet allra bästa är att behålla folk i\r\nproduktionssystemet på arbetsplatserna, för att\r\ninte tappa kompetens.</pre><pre>Varför har man inte nu lagt fram ett förslag om\r\nindustribeställningar, dvs. att AMS kan få\r\ndisponera ett belopp för tidigareläggning av\r\naffärsverkens industribeställningar? Det skulle\r\ngöra stor nytta för att ha kvar den industrikapacitet\r\nvi har. Och varför lyssnar inte regeringen på kravet\r\nom ett förslag om arbetstidsförkortning, som är\r\nnödvändig?</pre><pre>Anf. 31  Arbetsmarknadsminister BÖRJE\r\nHÖRNLUND (c):</pre><pre>Herr talman! Det vore önskvärt med en högre\r\nefterfrågan. 200 miljarder kronor i\r\nbudgetunderskott, som man lånar till och betalar\r\nut, är en avsevärd summa. Det är en svår\r\nbalansgång när det gäller att ha en hög ränta eller\r\nen låg ränta framöver. Ingenting är viktigare för att\r\nskapa framtidstro, såväl från den enskildes som\r\nfrån företagens synpunkt, än att vi kan arbeta med\r\nen framtida låg ränta.</pre><pre>Vi kommer att diskutera Arbetsmarknadsfonden\r\nunder våren, och alla måste förstå vad det är fråga\r\nom. Om arbetslösheten blir den beräknade,\r\ninnebär det att man ur fonden tar en summa som är\r\nså stor att 10 000--12 000 kan plockas in i arbete för\r\natt få det att gå jämnt ut. Nu gör man inte det, då\r\ndagens låga efterfrågan inte tål så stor inplockning.</pre><pre>Problemen är sådana att det inte hjälper med\r\nslagordslösningar, utan det är ett segt och tungt\r\narbete att få tillbaka en fullgod ordinarie\r\narbetsmarknad. Vad man än gör, kom inte med\r\nförslag som förstör den spirande framtidstron, som\r\nbörjar komma hos de små och medelstora\r\nföretagen! Då klarar vi inte återgången till en\r\nfullgod ordinarie arbetsmarknad.</pre><pre>Anf. 32  HANS ANDERSSON (v) replik:</pre><pre>Herr talman! Det var verkligen inte mycket till svar.\r\nNär det gäller efterfrågan och de förslag som vi har\r\nframställt, där vi säger nej till att dra in på\r\ntransfereringssystemets pengar till de arbetslösa,\r\ninnebär detta att man direkt spär på köpkraften.\r\nNär vi drar in skattepengar till staten från dem som\r\nhar mycket höga inkomster, är det bara det privata\r\nsparandet som minskar. Det är alltså ett direkt\r\nförslag, med avsikten att vara expansivt i\r\nekonomin.</pre><pre>Arbetsmarknadsfonden lider av ett utomordentligt\r\nsvårt problem, som Ingela Thalén sade tidigare. Det\r\när inte bara en teknisk fråga om procentsatser och\r\nhur man får avgifter för att få det att gå runt, utan\r\ndet handlar om att människor inte skall vara\r\narbetslösa och vara beroende av bidrag. Det\r\nhandlar om att öka lönesumman, så att\r\ninströmningen blir större, med befintliga\r\nprocentsatser. Det är inga slagord, när hela\r\npolitiken går ut på att med hjälp av produktiva\r\nprojekt -- infrastruktur, industristöd, ROT-\r\nprogram, utbildning m.m. som vi har föreslagit -- få\r\nin människor i aktiva insatser så att de inte är direkt\r\nberoende av Arbetsmarknadsfondens resurser.</pre><pre>Det som arbetsmarknadsministern sade sist, dvs.\r\natt man inte skulle förstöra framtidstron hos\r\nnäringslivet, kan jag över huvud taget inte förstå.\r\nDet riktas till en företrädare för ett parti som i sina\r\nmotioner enbart lägger fram förslag för att sätta\r\nfolk i verksamhet, i aktivitet, i utbildning, för att\r\nhöja kompetensen och för att ge en ökad\r\nefterfrågan, inte minst på de små företagens\r\nprodukter.</pre><pre>Då vill jag säga att jag har varit runt på många håll,\r\noch jag har inte bara pratat med människor i\r\nfackföreningsrörelsen utan med många\r\nsmåföretagare, och jag har märkt mycken klagan\r\npå bristen på sammanhållen politik och program för\r\natt höja nivån teknologiskt och utbildningsmässigt.\r\nVad hände med underleverantörsprogrammet, som\r\nvar så viktigt för alla de företag som är beroende av\r\nde stora bjässarna? Bjässarna klarar sig nog, men\r\nhur går det med de små företagen?</pre><pre>Återigen: När kommer initiativ på ROT-området?\r\nNär kommer initiativ när det gäller\r\nkompetensutveckling i arbetslivet? När kommer\r\nytterligare initiativ när det gäller tidigareläggning\r\nav industriinvesteringar? Det är ju det som det\r\nhandlar om.</pre><pre>Anf. 33  ANDERS G HÖGMARK (m):</pre><pre>Herr talman! Det fanns en tid i det här samhället då\r\nman sjöng nolltillväxtens välsignelse och lov. Även\r\ni den här kammaren fanns det en och annan som\r\nprisade det evangeliet -- uppfattade det som ett\r\nevangelium. Tack och lov var majoriteten något\r\nkallsinnig till detta.</pre><pre>Socialdemokraterna tillhörde inte den gruppen --\r\ndet länder dem till heder. Men mot den bakgrunden\r\när det ganska anmärkningsvärt att se vilket\r\nmisslyckande när det gäller att få tillväxt som de\r\nkunde redovisa under 80-talet. Man hade\r\nuppenbarligen syftet att ha en god tillväxt, men\r\njämfört med OECD- och EG-staterna uppvisade\r\nSverige en tillväxt som var ungefär hälften så stor.\r\nHade Sverige haft samma tillväxt som OECD och\r\nEG, hade vi haft 100--150 miljarder kronor större\r\nbruttonationalprodukt i dag. Det hade varit skönt,\r\nherr talman, att ha de pengarna att arbeta med.</pre><pre>Det är mot den bakgrunden som man kan avfärda\r\nresonemanget om den s.k. nolltillväxten. Den är\r\nnågonting som bör förpassas dit där den hör\r\nhemma. Den skapar inte utveckling, trygghet,\r\nvälfärd och sysselsättning.</pre><pre>Därför är det otroligt viktigt -- det inser\r\nregeringen -- att all politik inriktas på de\r\ntillväxtbefrämjande insatserna. Det är dags att\r\nsätta innovatörer, entreprenörer, industrialister och\r\nföretagare i centrum och låta tillväxten verkligen\r\nkomma i fokus. För det krävs en god livsluft och\r\ngoda betingelser. Det krävs, herr talman,\r\nriskkapital för alla dessa grupper, riskkapital som\r\npå rimliga villkor skall vara tillgängligt för den här\r\nverksamheten, för att människors initiativ skall\r\nkunna blomma ut i arbete, sysselsättning och\r\nvälfärd.</pre><pre>Socialdemokraterna döljer på något sätt sin\r\ntomhet, bristen på en vettig ekonomisk politik, i ett\r\nantal förslag i sin arbetsmarknadspolitiska motion.\r\nDär finns en del förslag som det finns anledning att\r\nta fasta på till vidare diskussion, men det finns\r\nockså en del förslag som mycket liknar luftslott och\r\ntomma luftberäkningar.</pre><pre>För att ytterligare maskera tomheten när det gäller\r\nden ekonomiska politiken presenterar man ett\r\nmåhända mer massmedialt jippo; man tillskriver\r\nsamtliga utskott och talar om att tempot nu måste\r\nöka. Jag kan tänka mig att en och annan kanslichef\r\ni utskotten tycker att tempot är ganska högt redan\r\nnu.</pre><pre>Om jag uppfattade Ingela Thalén rätt, sade hon att\r\nvi har fattat beslut i arbetsmarknadsutskottet om\r\natt tidigarelägga behandlingen av de här frågorna.\r\nDetta är inte sanning. Vi har behandlat skrivelsen,\r\noch vi har bordlagt den, men samtidigt konstaterar\r\nutskottet att vi normalt sett brukar få fram ett\r\nbetänkande när det gäller arbetsmarknadspolitiken\r\nsom bör kunna debatteras här i kammaren i mitten\r\nav mars.</pre><pre>Det finns anledning, herr talman, när\r\narbetsmarknadspolitiken har en sådan omfattning,\r\natt titta litet på effektiviteten, den inre och den\r\nyttre. Jag skall ta ett par exempel på detta.</pre><pre>Det finns en kultur inom Arbetsmarknadsverket\r\nsom präglas av att det nog kommer mera pengar\r\nsedan, så det är bara att köra på -- budgetar är inte\r\nså viktiga, utan det kommer alltid mer pengar och\r\nfyller upp de eventuella underskotten. Jag tror att\r\ndet finns all anledning för oss att nu, när man\r\ndecentraliserar inom Arbetsmarknadsverket -- och\r\ndet är bra -- försöka förse verket med ordentliga\r\nplanerings-, uppföljnings-  och styrsystem. Sådana\r\nfattas i dag, och de efterfrågas ute på fältet. De är\r\nen förutsättning för att man skall kunna följa upp,\r\nmäta resultat, styra och prioritera.</pre><pre>Ett annat område som bör diskuteras mer är den\r\nyttre effektiviteten av arbetsmarknadspolitiken.\r\nArbetsmarknadspolitiken bör rimligtvis hjälpa till\r\nmed att omstrukturera olika branscher. Jag kan ta\r\nett exempel, nämligen byggbranschen.</pre><pre>Det har funnits en överdimensionerad\r\nbyggbransch. Den är på väg att bantas. Frågan är\r\ndå på vilket sätt arbetsmarknadspolitiken, genom\r\nexempelvis olika ROT-program, kan bidra till en\r\nsund omstrukturering och bantning av denna\r\nbransch, så att de entreprenörer som finns kvar kan\r\nfå en rimlig säkerhet inför framtiden.</pre><pre>Herr talman! I vår iver att hjälpa de människor som\r\ni dag är utanför byggsektorn -- det är i och för sig en\r\ngod ambition -- slår vi undan fötterna på de\r\nbyggmästare som än så länge är kvar på\r\nmarknaden.</pre><pre>Det finns runt omkring i landet otaliga exempel på\r\natt man, genom att gå in med olika ROT-projekt för\r\natt i ett gott uppsåt stödja människor som är\r\narbetslösa, försätter företagare, som än så länge\r\nförsöker jobba på hederliga villkor, i en fullständigt\r\nomöjlig sits. Att hjälpa den ena gruppen leder till\r\natt man stjälper den andra.</pre><pre>En stor del av de resurser som vi i dag satsar på\r\narbetsmarknadspolitiken går till utbildning --\r\nkompetenshöjning. Det är bra, men omfattningen\r\när nu så stor att man kan fråga sig om vi inte bör\r\nfundera på att föra över någon del av pengarna från\r\narbetsmarknadspolitikens utbildningsinsatser till\r\ndet ordinarie utbildningsväsendet. Det finns\r\nanledning att fundera närmare över detta i\r\nframtiden. Jag tror att arbetsmarknadspolitiska\r\nutbildningsinsatser har blivit alltför stora.</pre><pre>Herr talman! Avslutningsvis vill jag säga att vårt\r\nutskott, arbetsmarknadsutskottet, normalt har ett\r\nhögt tempo när det gäller att behandla\r\narbetsmarknadspolitiken. Vi kommer alltså att\r\nkunna presentera ett betänkande i mitten av mars.\r\nDet finns intressanta förslag hos oppositionen. Det\r\nfinns en ambition att konstruktivt granska och\r\ndiskutera detta, i akt och mening att lägga fram ett\r\nförslag om en bra arbetsmarknadspolitik, som får\r\nvara en överbryggning under tiden fram till dess att\r\nde tillväxtskapande åtgärderna har avsatt konkreta\r\nresultat.</pre><pre>Anf. 34  INGELA THALÉN (s) replik:</pre><pre>Herr talman! Jag skall ge Anders G Högmark\r\nalldeles rätt i frågan om tempo och den\r\nsocialdemokratiska skrivelsen.</pre><pre>Nu har ju Socialdemokraterna tagit initiativ i en\r\nlång rad av utskott i syfte att samordna de olika\r\ninsatser som krävs för att pressa ned arbetslösheten\r\noch få upp sysselsättningen.</pre><pre>När det gäller arbetsmarknadsutskottet är det\r\nkanske inte oviktigt att presidiet, som jag kan kalla\r\ndet, har haft ett visst inflytande redan från början\r\npå arbetsordningen. Därför är det riktigt, som\r\nAnders Högmark säger, att vi för vår del ligger bra\r\ntill tidsmässigt. Men det handlar naturligtvis också\r\nom vad det är för sakfrågor som kommer att\r\nbehandlas inom ramen för den här tiden.</pre><pre>I den socialdemokratiska motionen pekar vi på att\r\nen arbetslöshet av den här karaktären måste\r\npressas ned ifrån två håll. På det ena hållet handlar\r\ndet om att få upp utbildningsvolymerna också i den\r\nreguljära utbildningen. På det andra hållet handlar\r\ndet om att gå in med olika former av aktiva insatser.\r\nVi har pekat på det som i olika sammanhang\r\ntidigare har nämnts här.</pre><pre>Detta är, i akt och mening, att avlasta\r\narbetsmarknadspolitiken undan för undan. Jag är\r\nnämligen övertygad om att det, om man spränger\r\narbetsmarknadspolitiken, inte blir någon god\r\nkvalitet på det som skall göras.</pre><pre>Det är samma myndigheter, arbetsförmedlingar\r\noch länsarbetsnämnder, som skall syssla med en\r\narbetslöshet på 3 %, som skall handha en\r\narbetslöshet på 6 %.</pre><pre>Detta är ingen kritik mot personerna. Det handlar\r\nom ett system som vi inte får spräcka. Det är därför\r\nsom vi pekar på att vi skall använda andra\r\npolitikområden. Det handlar om att investera i\r\nframtiden.</pre><pre>Vi talar nu om att det finns en öppenhet och en\r\nberedskap för att göra någonting konkret med den\r\nhär tidigareläggningen och att man skall se till att\r\nlasta av arbetsmarknadspolitiken. Då vill jag fråga\r\nAnder G Högmark om det finns ett intresse hos de\r\nborgerliga partierna, och hos Moderata\r\nsamlingspartiet, att föra en seriös diskussion om\r\nfrågan om kontantstödet och det som nu kommer\r\natt ske i anslutning till tilläggsbudgeten.</pre><pre>Jag är oerhört orolig över det som har redovisats i\r\nutskottet, och delvis nämnts här i kammaren,\r\nnämligen att vi står inför en mycket kraftigt ökad\r\nupplåning för att betala KAS, och att detta\r\nsamtidigt innebär hinder för att låna pengar till\r\ninvesteringar.</pre><pre>Anf. 35  ANDERS G HÖGMARK (m)\r\nreplik:</pre><pre>Herr talman! Om Ingela Thalén och jag är överens\r\nom att utskottet normalt sett hanterar\r\narbetsmarknadspolitiken så att det presenterar ett\r\nbetänkande i slutet, eller mitten, av mars, och att\r\ndet tempot kommer att hållas även i år, kan vi ta\r\nbort det missförståndet att utskottet skulle ha fattat\r\nbeslut om att med förtur behandla betänkande nr\r\n11 -- det behandlar vi alltid med förtur.</pre><pre>Om vi är överens om detta kan jag, på samma sätt\r\nsom jag sade i mitt inledande anförande, säga att\r\nfrån mitt parti -- och jag utgår från att det gäller\r\näven de andra regeringspartierna, som kan vittna\r\nom detta senare -- är vi beredda att granska förslag\r\noch att såväl föra diskussioner i konstruktiv anda\r\nom de förslag som kan gagna\r\narbetsmarknadspolitiken som diskutera\r\navvägningar mellan arbetsmarknadspolitik och\r\nandra politikområden. Jag nämnde ett --\r\nutbildningens område.</pre><pre>Vi är överens om att det gäller att ha hög kvalitet\r\npå detta. Det bör vara en ledstjärna när vi\r\ndiskuterar om det skall höra till\r\narbetsmarknadspolitiken eller till det ordinarie\r\nskolsystemet.</pre><pre>Jag delar också Ingela Thaléns farhågor för den\r\nökade upplåningen i Arbetsmarknadsfonden. Det\r\när en inbyggd bomb som kommer att brisera förr\r\neller senare. Den måste stoppas på något sätt.</pre><pre>Den avgörande frågan är ju att vi sänker\r\narbetslöshetstalet. Men för det krävs tillväxt. Det\r\nkrävs öppenhet för nya inslag i tillväxtfrämjande\r\npolitik, bl.a. inom arbetsrättens område.</pre><pre>Låt oss gärna ha förtroendefulla överläggningar på\r\nden kanten. Låt gärna Arbetsrättskommittén jobba,\r\nmen var inte blockerad på varje punkt på det\r\nområdet. Det måste till litet nya saker för att\r\ntillväxten skall öka. Utan tillväxt, utan att\r\nindustrisektorn -- med småföretagsamheten -- ökar\r\när det en dröm, en illusion, att tro att välfärd och\r\nsysselsättning kommer tillbaka i detta land.</pre><pre>Det gäller att sätta innovatörer, uppfinnare och\r\nindustrialister i högsätet i Sverige under 90-talet.\r\nEljest är välfärdsstaten Sverige någonting som vi\r\nkan minnas.</pre><pre>Anf. 36  INGELA THALÉN (s) replik:</pre><pre>Herr talman! Jag skall inte vara för petig, men\r\nAnders G Högmark sade att vi alltid brukar\r\nbehandla betänkande 11 med förtur.</pre><pre>Förra året var det inte så, beroende på att ett antal\r\npropositioner ''regnade'' i oordning. Det betydde\r\natt vi hanterade frågan på ett annorlunda sätt då.\r\nAv det skälet fanns det anledning att också i\r\narbetsmarknadsutskottet vara noga med att\r\nbehandla just dessa anslag tidigt.</pre><pre>Jag vill inte påstå att alla förslag som från olika håll\r\nläggs fram om arbetsrätten och arbetslivets\r\nutveckling har en helhet. Men det finns en viktig\r\nförutsättning för de här diskussionerna. Det\r\nhandlar om på vilket sätt man ser på människan och\r\npå vilket sätt man betraktar löntagaren.</pre><pre>Om man ser en människa som enbart två händer,\r\nfår man två händer. Men om man ser människan\r\nsom en hel människa, får man en hel människa. Om\r\nden oerhört maktorienterade arbetsrättsutredning\r\nsom nu sitter -- i den mening maktorienterad att\r\nden är helt styrd av arbetsgivarintressen -- skall\r\ngälla på arbetsrättens område, är jag rädd, Anders\r\nG Högmark, att det inte är frågan om några\r\ntillväxtfrämjande förslag. Det resonemang som\r\nkommer fram där, tillsammans med\r\nnedskärningarna i arbetslöshetsförsäkringen, leder\r\nju Sverige över till ett låglöneproletariat, ett\r\nlågproducerande samhälle. Och då kommer vi inte\r\natt kunna konkurrera med det som vi vill\r\nkonkurrera med: högteknologi, god kunskap, god\r\nproduktion och bra arbetsorganisation.</pre><pre>Stirra er inte blinda på arbetsgivarintressena. Se till\r\nhelheten, och se till människan.</pre><pre>Anf. 37  ANDERS G HÖGMARK (m)\r\nreplik:</pre><pre>Herr talman! Jag vägrar att acceptera synsättet att\r\nman, om man pläderar för tillväxt, skall företräda\r\nnågon sämre, mer enkelspårig, människosyn. Om\r\nIngela Thaléns människosyn är bättre än min får\r\nhon avgöra själv. Det står inte jag till doms över.</pre><pre>Jag är övertygad om att det går att kombinera en\r\nsund människosyn, respekt för mänskliga\r\nkvaliteter, med god tillväxt. Jag är helt övertygad\r\nom att det finns många inslag i den nuvarande\r\narbetsrätten som går att förändra -- kombinerat\r\nmed en positiv människosyn, med respekt för och\r\ntilltro till människans vilja och förmåga att ta ansvar\r\noch initiativ.</pre><pre>Det finns många exempel där just dessa ganska\r\nsnäva bestämmelser inom arbetsrätten, i en tid som\r\ndenna, kolliderar med strävan att trygga långsiktig\r\nutveckling och tillväxt i många företag. Det är inget\r\nutslag av s.k. sämre arbetsgivarmentalitet. Det är\r\nett kallt konstaterande av ett faktum. Det finns\r\nmånga exempel på hur goda arbeten, arbeten som\r\nskulle kunna utvecklas, går till spillo på grund av en\r\nrigid inställning, många gånger i rena formfrågor.\r\nMen den diskussionen kan vi föra vid ett senare\r\ntillfälle i samband med att vi diskuterar\r\narbetsrättsfrågorna.</pre><pre></pre><pre>Som sagt: Jag vet inte om Ingela Thalén anser sig ha\r\nen bättre människosyn än jag. Det må andra döma\r\noch bedöma.</pre><pre>Anf. 38  ELVER JONSSON (fp):</pre><pre></pre><pre>Herr talman! Det finns i dag en allvarlig obalans i\r\nsåväl ekonomi som arbetsmarknad. Arbetslösheten\r\när den högsta i modern tid med runt 6--7 % öppen\r\narbetslöshet. Att våra nordiska grannländer ligger\r\nhögre -- Norge, Danmark och Finland med sin nu\r\nnära 19 % arbetslöshet -- är för oss föga tröst. Men\r\ndet visar på den styrka som den internationella\r\nkonjunkturnedgången har haft och har.</pre><pre>På hösten 1990 inleddes en kraftig uppgång i\r\narbetslöshet, det blev färre lediga platser och ett\r\nökat antal varsel. Detta har fortsatt i snabb takt.\r\nTrots betydande insatser i form av\r\narbetsmarknadspolitiska åtgärder har den öppna\r\narbetslösheten nått betydligt högre nivåer än\r\ntidigare.</pre><pre>1980-talet blev i allt väsentligt ett förlorat årtionde.\r\nEn exceptionell högkonjunktur hindrade inte den\r\nsvåra situation vi i dag upplever. Missgreppen i den\r\nekonomiska politiken var huvudorsaken. För detta\r\nhar den tidigare socialdemokratiska regeringen ett\r\nstort ansvar.</pre><pre>Herr talman! Det övergripande målet för den\r\nekonomiska politiken måste nu vara att\r\nåterupprätta tillväxt och pressa ned arbetslöshet,\r\nen tillväxt som ger goda resultat såväl ekonomiskt\r\nsom ekologiskt. Därför måste marknadsekonomin\r\nha sociala styrinstrument, och naturens eget\r\nkretslopp måste beaktas. Stora ansträngningar\r\nmåste göras för att alla som önskar ett eget\r\nförvärvsarbete skall kunna ges detta. På det viset\r\nkan också produktionsresurser på rätt sätt i hela\r\nlandet tas till vara. De ekonomiska iakttagelserna\r\npekar på att lågkonjunkturen kommer att\r\ndominera under detta år. Totalproduktionen\r\nkommer förmodligen att ytterligare falla, och\r\nsysselsättningen kommer att vara fortsatt svag.</pre><pre>Uppgiften att skapa tillväxt och att pressa ned\r\narbetslöshet är ingen lätt uppgift. Det är ett\r\nmödosamt och tidskrävande arbete. Några\r\ngenvägar finns inte!</pre><pre>Nu gäller det att ta krafttag för att vända krisläget\r\ntill både tillväxt och näringslivets förnyelse. Den\r\nekonomiska politiken måste inriktas på en fortsatt\r\nsanering av de offentliga finanserna bl.a. genom\r\nförändringar i de offentliga utgiftssystemen.\r\nLångsiktiga förutsättningar måste skapas genom att\r\nunderlätta för nya företag att växa sig starka. Vårt\r\nlands framtid som välfärdsstat beror i hög grad på\r\nvilka resurser som satsas på forskning och\r\nutbildning. Det är därför av mycket stor betydelse\r\natt vi forskar, utbildar, utvecklar och bygger ut\r\ninfrastrukturen.</pre><pre>Arbetsmarknadsutskottet hade för ett par veckor\r\nsedan ett offentligt seminarium om framtidens\r\narbetsplatser. Forskare som deltog i seminariet\r\nbetonade vikten av att hela utbildningssystemet,\r\nfrån grundskola upp mot forskarutbildning, håller\r\nen god allmän nivå.</pre><pre>Näringslivet har i dag en snabb förändringstakt,\r\nvilket förutsätter förändringsbenägna människor.\r\nHär kan de nya arbetsmarknadspolitiska\r\nåtgärderna, som ungdomspraktik och\r\narbetslivsutveckling, hjälpa till. Vårt land med en\r\nutvecklad demokrati och prövad\r\nmedbestämmanderätt har klara fördelar i detta\r\nhänseende jämfört med många andra länder.\r\nFörmågan till flexibilitet och omställning är\r\nmåhända vår främsta konkurrensfördel.</pre><pre>Även mindre företag bör se över sin\r\nutvecklingspotential. Nyföretagande,\r\nsmåföretagande och entreprenörskap har stor\r\nbetydelse för förnyelse av ekonomi och arbetsliv.\r\nTillväxt i unga företag kräver också omfattande\r\nsatsningar på kompetensutveckling på olika nivåer,\r\nt.ex. företagsledning, produktionsteknik och\r\nmarknadsföring. Ändå tror jag, herr talman, att det\r\nkan bli så paradoxalt att den största bristvara vi har\r\nom några år är just arbetskraft!</pre><pre>Det råder nu allvarliga brister och obalanser i\r\nfinansieringen. Därför är det angeläget att starkare\r\nmarkera sambanden mellan avgifter och förmåner,\r\noch det bör framträda tydligare. Justering av t.ex.\r\negenavgifter och arbetsgivaravgifter för\r\nArbetsmarknadsfonden måste göras. Hela grunden\r\nför arbetslöshetskassorna är nu för bräcklig.</pre><pre>Utskottets ordförande hänvisade i sitt tal till det\r\nsocialdemokratiska programmet. Låt oss se vad det\r\nstår på de tomma raderna i den socialdemokratiska\r\nmotionen. Min fråga är om Ingela Thalén är beredd\r\natt i arbetsmarknadsutskottet eller här nu redovisa\r\nvar Socialdemokraterna står när det gäller helheten\r\nför att rätta till ekonomin på ett sätt som främjar\r\nlångsiktig sysselsättning.</pre><pre>Vidare är det angeläget att beakta regelsystemet på\r\narbetsrättens område. Men det är viktigt att betona\r\natt det gäller att söka den balanspunkt där större\r\nsmidighet för framför allt småföretagen kan uppnås\r\ni tillämpningen av arbetsrättsliga regler, men också\r\natt arbetstagarens trygghet på små arbetsplatser\r\nsäkras. De spänningar som har funnits i dessa\r\nfrågor måste beaktas av både regeringsföreträdare\r\noch opposition. Krisuppgörelsens ord om\r\n''förtroendefullt samarbete'' förpliktar. Detta sagt\r\nmed anledning av det senaste replikskiftet.</pre><pre>Jag skulle vilja ställa en fråga till\r\narbetsmarknadsministern. Under vintern har\r\nproblemen för småföretagare och deras familjer\r\nnär det gäller A-kassa aktualiserats. Jag skulle vilja\r\nge följande bild.</pre><pre>I familjeföretag, där fler än en familjemedlem\r\ndeltar i verksamheten, betraktas alla\r\nfamiljemedlemmar som deltar som företagare. Om\r\nnågon av dessa inte längre kan sysselsättas i\r\nföretaget är grunden för att betraktas som arbetslös\r\ndensamma som för egna företagare. Med andra\r\nord: hela verksamheten måste ha upphört. Litet\r\ntillspetsat kan man säga att detta innebär i\r\npraktiken att arbetslösa företagare och deras\r\nfamiljemedlemmar som är sysselsatta i rörelsen i\r\nstort sett står utan försäkringsskydd. Avser\r\narbetsmarknadsministern att se över de problem\r\nsom jag nämnt, och är regeringen beredd att föreslå\r\nförändringar som ger större rättvisa vid\r\narbetslöshet för småföretagare och deras\r\nfamiljemedlemmar?</pre><pre>Min taletid är slut, men jag vill avsluta med en\r\nsammanfattande mening: Målet måste vara att hitta\r\nen kombination av åtgärder som leder till både\r\nökad tillväxt och varaktiga jobb.</pre><pre>Anf. 39  INGELA THALÉN (s) replik:</pre><pre></pre><pre>Herr talman! Hade vi här i kammaren haft tillgång\r\ntill en overheadapparat, kunde alla ha fått se den\r\nredovisning som arbetsmarknadsutskottet fick vid\r\nsitt senaste sammanträde av hur det ser ut i\r\nArbetsmarknadsfonden och vilken betydelse olika\r\nbeslut har för utvecklingen av fonden. Det förslag\r\nsom regeringen har lagt fram om sänkta\r\nersättningar från fonden för den enskilde,\r\ndagpenningersättningar, är av utomordentligt\r\nmarginell betydelse. Även relativt kraftiga\r\nökningar av egenavgiften betyder ganska litet i\r\nförhållande till det faktum att antalet arbetande,\r\narbetstillfällen och personer har så avgörande\r\nbetydelse för hur intäkterna och kostnaderna i\r\nfonden kommer att utveckla sig. Det är det här,\r\nElver Jonsson, som jag menar är den springande\r\npunkten i hela vårt resonemang.</pre><pre>Vi har visat på -- jag har gång på gång påpekat detta\r\ni mina inlägg och i replikskiften -- att de insatser\r\nsom bör göras är insatser som långvarigt och på ett\r\navgörande sätt minskar kostnaderna för\r\nkontantstödet. Det är bl.a. investeringar i\r\nutbildning osv. Det är där man får de stora\r\nvolymerna, inte genom det övriga som föreslagits.</pre><pre>Sedan vill jag hänvisa till det jag sade tidigare om\r\natt ge sig på ersättningssystemet på det sätt som\r\nregeringen föreslår -- det leder över till låg\r\nproduktivitet och ett låglönesamhälle. Det är inget\r\nsamhälle som jag tycker att vi skall acceptera.</pre><pre>Jag har sagt i arbetsmarknadsutskottet, till Elver\r\nJonsson och Anders G Högmark, att vi är beredda\r\natt diskutera olika inslag när det gäller besparingar\r\noch att vi är beredda att redovisa det. Självfallet\r\nskall vi också göra det. Vi har kommit fram till\r\nsamma volymer som regeringen. Vi delar\r\nregeringens prognos när det gäller behov av\r\nbesparingar. Men för oss är det helheten som gäller.\r\nVi kan inte fortsätta att enbart skära. Vi måste veta\r\nvad vi skall använda pengarna till. Det är helheten.\r\nSatsa på utvecklingen för framtiden!</pre><pre>Anf. 40  ELVER JONSSON (fp) replik:</pre><pre></pre><pre>Herr talman! Utskottets ordförande sade att man är\r\nberedd att diskutera men man vill diskutera\r\nhelheten. Problemet är att hon bara redovisade en\r\ndel av vad Socialdemokraterna står för när det\r\ngäller helheten. Men det Ingela Thalén sade om att\r\nman är beredd att återkomma tar jag som ett löfte.</pre><pre>Vi har alla i utskottet kunnat konstatera den\r\nbedövande dramatik som nu utspelar sig i och med\r\nArbetsmarknadsfondens förändring. Jag sade i mitt\r\ninledningsanförande att grunden är för bräcklig för\r\nhela fonden. Grunden måste göras om. Men då\r\nsäger Ingela Thalén: Det räcker inte med sänkta\r\nersättningar eller högre egenavgifter.</pre><pre>Det är helt riktigt. Men det är inget tvivel om att\r\ndet har samband. Dessa ersättningar och avgifter\r\nhar naturligtvis också samband med hur parterna\r\nmedverkar i lönerörelserna. Det är därför som det\r\när viktigt att inte tappa bort den delen.</pre><pre>På en punkt är vi helt överens, nämligen att det\r\nbehövs en bredare lönebas. Den kan inte erhållas\r\ngenom nya eller fiktiva löneökningar utan genom\r\natt fler människor kommer i arbete. Där är vi alltså\r\nhelt ense. Det är, herr talman, ingen dålig\r\nutgångspunkt.</pre><pre>Anf. 41  INGELA THALÉN (s) replik:</pre><pre></pre><pre>Herr talman! I arbetsmarknadsutskottets\r\nbehandling av hela det stora anslag som rör\r\narbetsmarknadspolitiken har samtliga företrädare i\r\nutskottet det handikappet att regeringens\r\nproposition inte ger någon anvisning om på vilket\r\nsätt regeringen anser att man bör fördela\r\nresurserna. I förslaget på arbetsmarknadspolitikens\r\nområde säger man på område efter område att man\r\ntänker återkomma i kompletteringspropositionen.\r\nJag tror ändå att vi i utskottet kommer att kunna\r\nhantera detta bra, eftersom ledamöterna i utskottet\r\nhar en så lång erfarenhet. Därför vet vi i alla fall\r\nungefär hur detta kan komma att hanteras, även om\r\ninte regeringen visar på vägen. Jag är också\r\növertygad om att vi skall komma fram till någonting\r\nkonkret.</pre><pre>När det gäller Arbetsmarknadsfonden, Elver\r\nJonsson, vill jag säga: Tro inte att parterna, vare sig\r\narbetsgivare eller arbetstagare, låter sig skrämmas\r\nav att regeringen försöker trixa med\r\nersättningsnivåerna i arbetslöshetsförsäkringen!\r\nParterna har, var och en på sitt håll, så pass goda\r\nkunskaper om situationen på avtalsmarknaden att\r\nde inte behöver den här typen av slag i huvudet för\r\natt agera sunt och förnuftigt. Jag är helt övertygad\r\nom att löntagarorganisationerna -- och\r\nförhoppningsvis också arbetsgivarnas företrädare --\r\när beredda att teckna avtal som är anpassat till den\r\nsituation vi har utan att man för den skull från\r\nregeringens sida, som man nu har gjort, ingriper\r\nnär det gäller arbetslöshetsförsäkringen.</pre><pre>Detta förslag om dagpenningersättningarna, Elver\r\nJonsson, leder Sverige över till ett\r\nlågproduktivitetssamhälle. Vad regeringen säger är\r\nju att de arbetslösa skall få ett incitament till att\r\nsöka ett arbete med lägre lön. Det innebär en spiral\r\nnedåt. Detta är inte Sveriges utveckling betjänt av.\r\nVårt land har aldrig vunnit något på att konkurrera\r\nmed låglöneländer, utan vinner enbart på att\r\nkonkurrera med kunskap, kompetens och\r\ninvesteringar.</pre><pre>Anf. 42  ELVER JONSSON (fp) replik:</pre><pre></pre><pre>Herr talman! Vad det handlar om är ingenting\r\nannat än en rimlig anpassning. När Ingela Thalén\r\ntalar om en spiral nedåt så är det verkligen att ta\r\ni, därför att det handlar om en förändring som är\r\nmycket måttlig. Omvänt kan man säga att den\r\nspiral som drar uppåt däremot har varit förödande.\r\nDet har gällt fler transfereringssystem än\r\narbetslöshetsersättningen.</pre><pre>Min avsikt är naturligtvis inte att skrämma. Det\r\nkrävs betydligt mer för att ge arbetsmarknadens\r\nparter skrämselhicka. Men det kan inte vara fel att\r\npåstå att det är rimligt att ha insikt. Jag tror att\r\narbetsmarknadens parter har insikter, men ibland\r\nkan det också för dem vara tungt att leva upp till\r\ndetta civilkurage för att också styra en lönerörelse\r\nsom kan anses ansvarsfull. Det kan inte heller vara\r\nfel att vi i parlamentet påtalar vikten av ansvarsfulla\r\navtal.</pre><pre>Anf. 43  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag får ganska många brev i den fråga\r\nsom Elver Jonsson tog upp. Frågan ingår i\r\nutredningsdirektiven till utredningsmannen, och\r\nden grupp som han har till sitt förfogande, att se\r\növer egenföretagarnas situation och självfallet\r\nockså anhöriga som är anställda i företagen.</pre><pre>Det känns inte bra när en företagare, som upplever\r\natt han så småningom kan komma i gång med sitt\r\nföretag, skall tvingas avregistrera företaget för att\r\nkomma i åtnjutande av den arbetslöshetsersättning\r\nsom han har betalat avgift för.</pre><pre>Samma sak gäller för anställda. Jag har fått brev\r\nfrån familjeföretagare där det sägs att man förutom\r\negenavgiften också har betalat\r\narbetsgivaravgiftsdelen. Nu när företagaren måste\r\ngå ihop med en annan anställd tycker vi att de bör\r\nbehandlas på ett likvärdigt sätt.</pre><pre>Jag skall inte gå in på hur detta skall lösas, men jag\r\nförutsätter att jag får väl genomarbetade förslag när\r\nutredningen presenteras i månadsskiftet mars-\r\napril.</pre><pre>Anf. 44  ELVER JONSSON (fp) replik:</pre><pre></pre><pre>Herr talman! Jag får tacka för svaret att frågan är\r\nunder beredning. Vi har tidigare här talat om vikten\r\nav snabbhet och tempohöjning, och det är väl vad\r\nsom skulle kunna skickas med. Jag uppfattar\r\nbeskeden från arbetsmarknadsministern som löften\r\nbåde när det gäller inriktningen och att resultat\r\nskyndsamt skall uppnås.</pre><pre>Anf. 45  HARALD BERGSTRÖM (kds):</pre><pre></pre><pre>Herr talman! Arbetslinjen ligger fast. På samma\r\nsätt som i debatten här i riksdagen i oktober förra\r\nåret har denna sanning återigen slagits fast av de\r\nflesta debattörer i dag liksom den också hävdas i\r\nbudgetpropositionen.</pre><pre>När detta är sagt reses frågan hur det skall gå till att\r\nskapa hundratusentals nya jobb när botten har gått\r\nur marknaden, dvs. när efterfrågan är mycket svag?\r\nFrågan låter sig inte enkelt besvaras, och jag har\r\nlika litet som någon annan något enkelt patentsvar\r\natt ge.</pre><pre>I debatten här i riksdagen den 16 december förra\r\nåret reagerade jag på att Ingela Thalén talade om att\r\nvi skall ordna jobb. Men vem skall köpa? Det är ju\r\nköpkraft det handlar om. Min erfarenhet är att det\r\ninte är så svårt att producera. Men kanske\r\nSocialdemokraterna ändå har ett svar att ge på den\r\nställda frågan om hur man skall skapa jobb. Låt oss\r\nse. De påstår i sin ekonomiska motion att de med\r\nsina förslag kommer att åstadkomma en tillväxt i\r\nsvensk ekonomi som blir ca 1,6 procentenheter\r\nhögre än regeringens prognos för 1993/94 -- en\r\ntillväxt som man säger kommer att bli jämnt\r\nfördelad mellan privat och offentlig konsumtion\r\noch investeringar.</pre><pre>Investeringarna bygger på förslaget om ökade\r\ninfrastrukturinvesteringar med 17 mdkr samt ett\r\nROT-program för 8,5 mdkr.</pre><pre>Infrastrukturinvesteringarna avser tidigareläggning\r\nav projekt som listats av Banverket och Vägverket.\r\nMen enligt Kommunikationsdepartementet har\r\nmerparten av dessa projekt redan räknats in i och\r\nkommer att finansieras av den låneram på 20 mdkr\r\nsom regeringen föreslår i sin proposition.</pre><pre>Det här innebär alltså att Socialdemokraterna\r\nantingen måste beskriva helt andra och nya projekt\r\nför sina 17 mdkr eller att man är överens med\r\nregeringen om de nya projekt som ingår i\r\nlåneramen. Om det första alternativet gäller tillåter\r\njag mig att konstatera att det inte är genomförbart\r\natt tidigarelägga projekt för 17 mdkr utöver de som\r\nregeringen redan har tidigarelagt. Det finns helt\r\nenkelt inte så många färdiga projekt. Är projektet\r\ndetsamma som regeringen och Socialdemokraterna\r\ntalar om är det ju som förra året. Regeringen har\r\nredan tagit tag i det hela och Socialdemokraterna\r\nstår tomhänta.</pre><pre>Jag börjar undra om inte Socialdemokraterna\r\nmåste akta sig för en slags mytomani, dvs. att\r\nupphöja de ideliga påståendena om\r\ninfrastrukturinvesteringar som den enda sanningen\r\noch att sätta tro till dem.</pre><pre>Regeringen satsar verkligen på\r\ninfrastrukturinvesteringar i väg- och\r\njärnvägsbyggen. Man satsar tre gånger mer per år\r\nän vad Socialdemokraterna gjorde under slutet av\r\ndet glada 80-talet.</pre><pre>Socialdemokraterna säger: Visst har beslut fattats\r\nom projekt, men när får vi se en igångsättning? Det\r\nhänder ju ingenting!</pre><pre>Låt mig citera vad landshövding Ingemar Eliasson\r\nsäger på sid. 5 i sin, som han kallar, ''Kartläggning\r\nav pågående infrastrukturprojekt'': ''Det finns en\r\nstor diskrepans mellan de förväntningar som byggts\r\nupp i den allmänna debatten och den volym av\r\ninfrastrukturprojekt som håller på att\r\ngenomföras.''</pre><pre>Ja, vilka är det som har byggt upp denna förväntan\r\nom inte Socialdemokraterna med sitt ideliga tal --\r\nför att inte säga kampanj -- om försenade\r\nigångsättningar av stora projekt. De påstår att det\r\när Kommunikationsdepartementet med Mats Odell\r\ni spetsen som är orsaken till förseningarna.</pre><pre>Landshövding Eliasson fortsätter: ''Mellan de\r\nplaner som besluten grundats på vid varje tillfälle\r\noch den faktiska igångsättningen är däremot\r\nskillnaderna förhållandevis små.'' Så var det alltså\r\nmed dessa 17 miljarder för projekt.</pre><pre>Vidare en fråga till arbetsmarknadsminister Börje\r\nHörnlund: Är det omöjligt att tänka sig att finslipa\r\nreglerna så att man kan dela på arbete genom att ett\r\nheltidsjobb blir två halvtidsjobb genom en\r\növerenskommelse mellan företaget, den anställde\r\noch en arbetslös som anvisas av\r\narbetsförmedlingen?</pre><pre>Bakom min fråga ligger samma tanke som ALU ger\r\nuttryck för, nämligen att det är en dålig lösning när\r\nen människa blir utan arbete och därför inte mår\r\nbra. Bättre vore om två personer efter frivillig\r\növerenskommelse kunde få halvtidsjobb och\r\nstämpla den andra halvtiden. Jag är medveten om\r\nproblemen med detta och att det blir två\r\ndeltidsarbeten. Det är därför jag frågar om det inte\r\när möjligt att finslipa reglerna på något sätt.</pre><pre>Herr talman! Jag skall avsluta med några ord om\r\nutredningen om de arbetsrättsliga lagarna. Som\r\nledamot i kommittèn är jag irriterad över det ofta\r\nförekommande läckaget till massmedierna om\r\nutredningens arbete. Det vi kan utläsa av dessa\r\nläckage är att utredningens icke-socialistiska\r\nmajoritet skall ''avväpna facket'' eller att ''fackets\r\nmakt skall strypas'' osv.</pre><pre>Jag skall nu inte gå i fällan genom att gå i svaromål\r\nom de felaktigheter som på detta sätt sprids om\r\nutredningens arbete. Jag kan bara konstatera att\r\ndet är kutym att ledamöterna i en utredning tiger\r\nom utredningens arbete till dess ett betänkande\r\npresenteras. De som läcker lever alltså inte upp till\r\ndenna etiska regel och visar därmed prov på dålig\r\nmoral. Eftersom det är första gången som jag deltar\r\ni en statlig utredning hade jag faktiskt inte väntat\r\nmig något sådant och känner mig därför fri att på\r\ndetta sätt få avge en reaktion.</pre><pre>Anf. 46  INGELA THALÉN (s) replik:</pre><pre></pre><pre>Herr talman! Det var roligt att Harald Bergström\r\nupplever den socialdemokratiska agitationen\r\nsåsom en kampanj för arbete och igångsättning.\r\nDet var dock tråkigt att han påstår att det är en\r\nkampanj mot kommunikationsministern.\r\nKommunikationsministern är såsom person inte\r\nsärskilt intressant. Han är företrädare för en\r\nregering, som består av ett stort antal personer, och\r\ndet är den politik som denna regering för som är\r\nintressant. Jag är övertygad om att\r\nkommunikationsministern är en utomordentligt\r\ntrevlig och idog person, men jag är inte närmare\r\nbekant med honom.</pre><pre>I går träffade hela trafikutskottet Banverket, och\r\ndess generaldirektör meddelade hela\r\ntrafikutskottet att han, om han hade haft tre\r\nmiljarder till i vår, hade kunnat sätta i gång ett stort\r\nantal mindre röjningsarbeten och liknande projekt\r\nredan detta första halvår.</pre><pre>Ingvar Carlsson visade i partiledardebatten tidigare\r\ni dag på en alldeles nygenomgången och alldeles ny\r\noch färsk sammanställning av Vägverkets större\r\nprojekt från förbifarten vid Värnamo över\r\nLjungskile och Torp och ända fram till riksväg 41\r\nvid Berghem och Kinna. Det är projekt som man\r\nkan sätta i gång senast under halvåret 1993.</pre><pre>Jag begär inte att Harald Bergström skall vara\r\nintresserad av allt detta. Men jag vill med mitt\r\ninlägg säga att kom inte och påstå att denna\r\nregering har ansträngt sig till det yttersta för att\r\nutnyttja de möjligheter som myndigheter och verk\r\nhar pekat på, för detta är absolut inte korrekt.</pre><pre>Jag vill erinra om en debatt som tidigare har\r\nförekommit i denna kammare om regeringens\r\nnyttjande av den s.k. låneramen. Jag är inte i detalj\r\ninsatt i denna s.k. låneram, men jag minns debatten\r\nmycket väl. Det faktum att man använder samma\r\nfyra miljarder kronor gång efter gång efter gång\r\npåminner mer om galten Särimner än om ett\r\nregelrätt budgetarbete.</pre><pre>Anf. 47  HARALD BERGSTRÖM (kds)\r\nreplik:</pre><pre></pre><pre>Herr talman! Det är i så fall märkligt att olika\r\nutredare och undersökare kommer till skilda\r\nresultat. Landshövding Eliasson visade på att det är\r\nmycket liten skillnad mellan igångsatta och\r\nbeslutade projekt.</pre><pre>Jag har själv undersökt ett antal projekt, som jag\r\nhar fått mig förelagda av bl.a. ett fackförbund i\r\nKronobergs län. De flesta av de projekten var\r\nt.o.m. invigda, fast de av fackförbundet sades vara\r\ninte ens igångsatta.</pre><pre>Jag tror att jag vågar tala om en kampanj. Det\r\nspelar inte så stor roll ur Socialdemokraternas\r\nsynvinkel vilken av koalitionsparterna som skulle\r\nfallera bara regeringen faller. Men då hade vi\r\nkanske fått se ett annat resultat när det gäller\r\ninfrastruktursatsningar. Då hade ju sanningen\r\nkommit fram från den andra sidan.</pre><pre>Anf. 48  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag hör väldigt mycket om olika\r\nspeciallösningar som kommer via\r\narbetslöshetskassorna. Man säger upp människor,\r\nåteranställer dem på halvtid och låter dem stämpla\r\nhalvtid. Det föreslås t.o.m. från fackligt håll att de\r\nsom har valt halvtid skall anmäla den andra\r\nhalvtiden så att de får stämpla 300 dagar framåt. De\r\nkommer på det sättet upp i full lön.</pre><pre>Problemet med sådana här saker är att man, om\r\nman skall kunna klara den typen av tryck, måste ha\r\nen väldigt robust A-kassa, och det har ju inte\r\nSverige för närvarande. Frågan aktualiserar med\r\nfull kraft hur viktigt det är att komma tillbaka till en\r\nfullgod ordinarie arbetsmarknad. Om vi börjar lösa\r\nproblemen i stor utsträckning via\r\narbetslöshetskassorna, blir det jobbigt. Jag har\r\nmött exemplet att en 58-åring sägs upp. Man säger\r\nåt honom: Du får stämpla 450 dagar. Sedan får du\r\njobba hos oss i tre månader, och sedan får du\r\nstämpla 450 dagar till. Vi betalar ITP under tiden,\r\nså att pensionen klaras av.</pre><pre>Om vi får många sådana stretande system, klarar vi\r\ninte saker och ting på ett bra sätt.</pre><pre>Jag vill inte kommentera frågan, för det finns\r\nmycket som talar för praktiska lösningar då och då.\r\nMen den typen av stöd kräver en förfärligt stark A-\r\nkassa. Alternativet att lägga ner all kraft på att gå\r\ntillbaka till en fullgod ordinarie arbetsmarknad\r\ntorde vara klart bättre.</pre><pre>Anf. 49  HARALD BERGSTRÖM (kds)\r\nreplik:</pre><pre></pre><pre>Herr talman! Det råder ingen oenighet om fördelen\r\nmed att komma tillbaka till en fullgod\r\narbetsmarknad. I det fallet är\r\narbetsmarknadsministern och jag helt överens.\r\nMen det är ju en väg dit. Ett sådant här förslag är,\r\nsåvitt jag förstår, någorlunda, för att inte säga helt,\r\nneutralt för just Arbetsmarknadsfonden. Det finns\r\ni sammanhanget arbetsrättsliga problem; det är jag\r\nmedveten om. Vad jag efterlyste var en finslipning\r\nav reglerna för att kunna klara sådana här saker.\r\nHur det än är tycks ändå det sämsta vara att gå ut i\r\narbetslöshet med allt vad det betyder av frestelser\r\noch faror för en kanske inte helt stabil person. Det\r\nfinns i dag alltför många vittnesbörd om detta. Det\r\när alltså fråga om ALU-projektet. Det är bättre att\r\ntvå jobbar halvtid än att en inte jobbar alls utan har\r\nbekymmer.</pre><pre>Anf. 50  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag vill avslutningsvis säga som jag\r\nsade till Elver Jonsson att jag vid månadsskiftet\r\nmars-april får förslag. Sedan skall det gå ut på\r\nremiss, så att man får höra olika parters och andra\r\nintressens åsikter om förslaget. Därefter kommer\r\njag att bestämma vilket förslag som jag vill\r\nförelägga regeringen.</pre><pre>Anf. 51  GUNNAR THOLLANDER (s):</pre><pre></pre><pre>Herr talman! Jag tänkte i detta block om\r\nsysselsättningen beröra läget i Uppsala län. Jag vet\r\ninte om arbetsmarknadsministern avser att lämna\r\nkammaren. Annars tänkte jag berömma honom för\r\natt han har deltagit i debatten så att budskapen går\r\ndirekt till ort och ställe. Det tar inte många minuter.</pre><pre>Under december månad var totalt 22 447\r\narbetssökande i kontakt med länets\r\narbetsförmedlingar. Det är faktiskt 7 469 fler än\r\nunder december året före. Sedan dess har läget\r\nförvärrats ytterligare. Älvkarleby kommun ligger i\r\ntoppen -- eller i botten -- i vårt län med 10 %\r\narbetslöshet. Tierps kommun har 8 % arbetslöshet.\r\nDet finns givetvis bekymmer i hela länet, om jag\r\nåterkommer till den södra delen om en liten stund.</pre><pre>Det finns naturligtvis län i Sverige som har det\r\nvärre. Men det är ingen tröst -- tvärtom. Ändå\r\nkommer förslag duggande över oss som inte precis\r\ngår vår väg. Man föreslår sålunda nedläggning av\r\ntingsrätten i Tierp och Rättsmedicinska institutet i\r\nUppsala samt omorganisation av\r\nkronofogdemyndigheterna, där regional huvudort\r\nenligt förslaget skall bli Västerås. Detta utgör\r\npåbröd ovanpå de kända kommunala\r\nuppsägningarna i Uppsala kommun samt industrins\r\nalla bekymmer med uppsägningar, liggande varsel\r\noch förtidspensioneringar.</pre><pre>Vad gör vi då som är ansvariga och bor i detta län?\r\nJag kan skämtsamt säga -- om jag törs skämta i\r\ndetta sammanhang -- att inte sitter vi med armarna\r\ni kors som damerna i kyrkliga syföreningen. Vi\r\nsocialdemokratiska ledamöter i länet har i\r\nsamarbete med landstinget, länsstyrelsen och\r\nlänsarbetsnämnden väckt en motion, där vi radar\r\nupp förslag till åtgärder, som har arbetats fram och\r\när färdiga att startas direkt nu eller under 1993 och\r\n1994. Där finns en lång rad av tidigarelagda\r\ninvesteringar i länets infrastruktur. Det gäller\r\noffentliga byggnader samt renoveringar och\r\nsatsningar på kulturvård. Länsarbetsnämnden och\r\nlänsstyrelsen uppvaktade berörda myndigheter\r\nunder hösten 1992 för att få fram ytterligare medel\r\ntill länet för att kunna bekämpa arbetslösheten.\r\nDet ledde inte till någon framgång. I vår motion nu\r\ni januari hemställer vi att dessa medel nu skall\r\nkomma Uppsala län till del.</pre><pre>Jag vill understryka detta i mitt anförande.</pre><pre>När det gäller nedläggning av tingsrätten och\r\nRättsmedicinska institutet, har vi i motioner talat\r\nom varför detta inte skall ske.</pre><pre>Senast i går debatterade jag\r\nkronofogdemyndigheten med statsrådet Bo\r\nLundgren här i kammaren.</pre><pre>Jag har också med mig en hälsning från\r\nArbetsförmedlingsnämnden i Tierp, där vi vid ett\r\nmöte för någon vecka sedan diskuterade bl.a.\r\npengar till utbildningsbidrag. Eftersom medlen\r\ntryter för länsarbetsnämnden, får arbetslösa\r\navbryta redan påbörjad utbildning. I stället får de\r\npengar från A-kassan. Vi anser inte att det skall\r\nvara så vattentäta skott nu när det gäller att\r\nanvända statliga pengar. Vi anser det åtminstone i\r\nden situation som är för handen i dag. I detta\r\nsammanhang går det att arbeta mer praktiskt än\r\nvad som görs nu.</pre><pre>Precis när jag skulle gå upp i talarstolen fick jag ett\r\nnödrop genom Enköpingsposten. Man har från\r\ntidningen varit på arbetsförmedlingen i Enköping,\r\ndär man säger att pengarna är slut när det\r\nfortfarande återstår fem månader av budgetåret.\r\nMan hade från början en prognos som innefattade\r\n200 ungdomar som behövde bli föremål för\r\nåtgärder. Det har blivit 400. Det går naturligtvis\r\ninte ihop. Arbetsförmedlingen behöver självfallet\r\nnya pengar före den 1 juli, annars spricker detta.</pre><pre>Det sägs i artikeln från arbetsförmedlingens chef:\r\nVår förhoppning är att riksdag och regering skall\r\nkunna tillföra mer pengar till\r\narbetsmarknadspolitiska åtgärder.</pre><pre>Vid vår arbetsförmedlingsnämnd i Tierp\r\ndiskuterade vi vid vårt möte för någon vecka sedan\r\näven ALU, dvs. arbetslivsutveckling, som en resurs\r\ni kampen mot arbetslösheten. Vi anser att ALU\r\nborde få ett större användningsområde än reglerna\r\ni dag tillåter. I dag står tyvärr alla utförsäkrade\r\nutanför ALU.</pre><pre>Vi anser att det är fel att möjligheten att vara med\r\ni något ALU-projekt försvinner redan från den\r\nförsta dagen som man är utförsäkrad.</pre><pre>Herr talman! Jag har i detta inlägg pekat på de\r\nbekymmer som finns, och jag har pekat speciellt på\r\nUppsala län. Men jag har också pekat på de\r\nmöjligheter som finns till både stora och mindre\r\nbeslut och också en del regeländringar för att skapa\r\nmöjligheter för att bekämpa arbetslösheten.</pre><pre>Anf. 52  Arbetsmarknadsminister BÖRJE\r\nHÖRNLUND (c):</pre><pre></pre><pre>Herr talman! Jag har lyssnat till och skall tänka över\r\ndet förslag som nämndes i talarstolen.</pre><pre>Anf. 53  MARIANNE ANDERSSON (c):</pre><pre></pre><pre>Herr talman! Arbetslösheten är det allt\r\növerskuggande bekymret i dag. Jag vill bara\r\nunderstryka vad som har sagts tidigare om att\r\nförutsättningarna för att klara arbetslösheten är att\r\nfå ordning på Sveriges ekonomi, skapa framtidstro,\r\nsänka räntorna, åstadkomma prisstabilitet, skapa\r\ntillväxt i ekonomin, skapa industriell stimulans, ge\r\nsmåföretagen lättnader och åststadkomma\r\ninvesteringar i vägar och järnvägar. Allt detta är\r\nsådant som har diskuterats här tidigare. På flera\r\nområden finns det också positiva signaler.\r\nProduktiviteten och konkurrenskraften har ökat,\r\noch antalet konkurser och antalet varsel minskade\r\nnågot under januari. Räntan har sänkts något.</pre><pre>Arbetsmarknadspolitiken kan inte lösa problemet\r\nmed arbetslösheten, utan den innebär egentligen\r\natt man springer efter och lappar och lagar det som\r\nhar misslyckats i dessa avseenden under hela 80-\r\ntalet och det som dagens djupa lågkonjunktur har\r\nskapat.</pre><pre>I dagens läge är arbetsmarknadspolitiken och vår\r\nförmåga att så långt som det är möjligt upprätthålla\r\narbetslinjen av avgörande betydelse för människors\r\nsjälvkänsla och för att hindra hopplöshet och\r\npermanent utslagning från arbetsmarknaden, något\r\nsom har skett i andra länder. Den är också av\r\navgörande betydelse för att bygga upp kompetens\r\noch för att förbereda oss för konjunkturuppgången.\r\nDå kommer det att ställas större krav på utbildade\r\noch kunniga människor. Då måste vi vara beredda.</pre><pre>Den hearing om framtidens arbetsliv som\r\narbetsmarknadsutskottet anordnade för ett par\r\nveckor sedan, förstärkte vissheten att ökad\r\nkompetens kommer att vara A och O i framtidens\r\narbetsliv.</pre><pre>Det är riktigt att prioritera långtidsarbetslösa,\r\nungdomar och handikappade. Det är de som\r\nriskerar att slås ut för gott från arbetsmarknaden,\r\noch det är de som far mest illa. Men det är också\r\noerhört angeläget med en kraftig satsning på\r\nutbildning, kanske mer än vad som nu är fallet.\r\nFramför allt gäller det att satsa rätt, att veta vad\r\nsom verkligen behövs. Den generella\r\nutbildningsnivån måste höjas. Inte minst i mitt län,\r\nÄlvsborgs län, där vi har en av Sveriges lägsta\r\nutbildningsnivåer, känner vi av det.</pre><pre>Jag har en stark känsla av att alltför mycket i dag\r\nsatsas på korta orienteringskurser och liknande,\r\nvilket ofta är dyra kurser, för att lösa de akuta\r\nproblemen och för att man inte har kraft och\r\nförmåga till långsiktig kompetensuppbyggnad. Fler\r\nbehöver gymnasiekompetens. Fler arbetslösa bör\r\nges möjlighet till detta genom t.ex. komvux.</pre><pre>Än så länge är det männen som har drabbats\r\nhårdast av arbetslösheten. Det är industrin och\r\nbyggandet som har drabbats hårdast. Mer än\r\n200 000 industrijobb har försvunnit. En del har\r\ngjorts för att stimulera industrin. Men det räcker\r\nändå inte.</pre><pre>De små företagen lider av en orimlig\r\növerbeskattning på ungefär 2 miljarder. Det måste\r\nförändras snabbt, och jag vet att regeringen\r\nförbereder sådana förslag. Av outgrundlig\r\nanledning vill Socialdemokraterna skjuta upp detta\r\noch dessutom öka företagens skattebelastning. Det\r\nger inte några fler jobb.</pre><pre>Det är också nödvändigt att förändra arbetsrätten,\r\nså att den anpassas till förhållandena i de små\r\nföretagen. Jag är alldeles övertygad om att man i\r\ndessa företag ser människor som människor och\r\ninte som två händer.</pre><pre>Jag hoppas också att regeringen snarast lägger fram\r\nett förslag som kan lindra arbetslösheten inom\r\nbyggbranschen. ROT-stöd, byggande av skolor i\r\nkommunerna, avdragsrätt för reparationer är några\r\nalternativ som vi i Centern ser som möjliga. Det\r\nsom skall göras på det området måste ju vara sådant\r\nsom verkligen behövs. Man kan inte bygga\r\nlägenheter som sedan får stå tomma.</pre><pre>Även om männen har drabbats hårdast av\r\narbetslösheten, får man inte glömma bort\r\nkvinnorna. Hoten mot kvinnornas arbeten ökar.\r\nNär nu liggande och aviserade varsel inom den\r\noffentliga sektorn och inom bank- och\r\nförsäkringsväsendet träder i kraft drabbas\r\nkvinnorna hårt. Många traditionella kvinnojobb\r\nrationaliseras bort både av besparingsskäl och på\r\ngrund av teknisk utveckling som gör att dessa jobb\r\ninte behövs. I detta sammanhang behövs\r\nkompetensuppbyggnad och särskilda åtgärder just\r\nför kvinnor.</pre><pre>Vi anser att ett särskilt arbetsmarknadspolitiskt\r\nkvinnoprogram skall utarbetas för att möta denna\r\nväxande kvinnoarbetslöshet. Utbildningsvikariat\r\noch kompetenshöjande utbildning är några sätt.\r\nDet finns många fler. Vi har en hel del idéer.</pre><pre>Även könsuppdelningen i arbetslivet måste brytas.\r\nDet är bra både för män och för kvinnor. Inom\r\nteknik och naturvetenskap finns den största\r\nbegåvningsreserven hos kvinnor, och den måste\r\nfaktiskt tas till vara.</pre><pre>Jag tycker också att det är angeläget att här nämna\r\natt ingen tidigare regering så klart som denna\r\nregering har markerat att ansträngningarna att ge\r\nhandikappade arbete måste ha hög prioritet, detta\r\ntrots det mycket svåra arbetsmarknadsläget.\r\nInsatser för unga handikappade är ett särskilt\r\nprojekt vid länsarbetsnämnderna för att förhindra\r\nförtidspensioneringar. Enorma ansträngningar görs\r\nför att främja övergången från Samhall till den\r\nordinarie arbetsmarknaden. Ett betydande resultat\r\nhar också uppnåtts, även om man inte har nått\r\nmålet 5 % fullt ut överallt. Det är inte\r\nförvånansvärt i dessa svåra tider, men man gör en\r\nmycket god insats.</pre><pre>Ingen annan regering har heller satsat så mycket på\r\narbetsmarknadspolitiken som denna, trots allt som\r\ntidigare har sagts.</pre><pre>Ungdomspraktiken har blivit en succé. Den nya\r\nåtgärden ALU ser ut att bli mycket intressant. Det\r\nfinns stor fantasi och kreativitet ute i landet för att\r\narbetslösa skall ha kontakt med arbetslivet och\r\nkunna göra en insats.</pre><pre>Det är mycket angeläget att de resurser som finns\r\nanvänds på ett flexibelt sätt. Så individuella\r\nbedömningar och åtgärder som möjligt är\r\nnödvändiga.</pre><pre>När arbetsmarknadspolitiken nu når denna nivå,\r\nfinns det naturligtvis en baksida. Risk finns för att\r\nmarknaden störs och att konkurrensen snedvrids.\r\nDet är oerhört angeläget att minimera denna risk så\r\nmycket som möjligt. Men ju längre tid som den\r\nhöga arbetslösheten varar, desto större blir\r\nproblemen.</pre><pre>Detta är ytterligare ett skäl till att föra en politik\r\nsom leder till ekonomisk stabilitet, tillväxt,\r\nproduktivitet och därmed långsiktiga jobb.</pre><pre>Anf. 54  LARS BIÖRCK (m):</pre><pre></pre><pre>Herr talman! I det här blocket, som handlar om\r\nsysselsättningspolitik, vill jag ta upp den tanke som\r\ni viss mån kanske kan bidra till färre varsel och\r\nmindre utslagning av arbetskraft.</pre><pre>Naturligtvis är den väsentliga politiska frågan hur vi\r\nskall få näringslivet på fötter igen och därigenom\r\nöka sysselsättningen. Men i mitt inlägg vill jag\r\nkoncentrera mig på ett fenomen som enligt min\r\nuppfattning innebär att en onödig utslagning sker\r\nav rent byråkratiska och arbetsrättsliga orsaker.</pre><pre>Jag tänker på svårigheterna att använda\r\npermitteringar för att försöka fördela\r\narbetslöshetens plågor något mer rättvist.</pre><pre>Arbetslöshet är naturligtvis ett ont gissel. Och vad\r\nsom gör den speciellt orättfärdig är att den slår mot\r\nvissa enskilda personer och vissa grupper. Några\r\nhar tur, andra har otur. För dem som ställs utanför\r\nden ordinarie arbetsmarknaden uppstår både\r\nekonomiskt och socialt kännbara följder.</pre><pre>Att använda sig av permittering för att tillfälligt dra\r\nned på ett företags kostnader när\r\nsysselsättningsbrist föreligger, är i dag så gott som\r\nomöjligt. Orsaken till detta är en krånglig\r\nlagstiftning som föreskriver regler för hur\r\npermitteringssystemet skall tillämpas, hur långa\r\nperioderna får vara, vilka grupper som kan\r\nutsättas, men framför allt att lagen föreskriver att\r\nfull lön även vid permittering skall utgå.</pre><pre>Det finns vissa försäkringssystem. Men de är så pass\r\nurholkade att företagen i alla fall har kvar ca 60 %\r\nav lönekostnaderna för personal som inte befinner\r\nsig på arbetsplatsen.</pre><pre>Permittering är således ingen realistisk utväg för\r\narbetsgivaren för att försöka sänka sina kostnader\r\noch kanske den vägen rädda företaget och\r\nsysselsättningen över huvud taget.</pre><pre>När man nu hör ordet permittering och tänker på\r\nhur begreppet fordom kanske tillämpats, kan man\r\nvara glad över den oerhörda restriktivitet som\r\nvidlåder åtgärden. Till synes kan det inte vara rätt\r\natt ett företag använder sina anställda som ett\r\nekonomiskt dragspel och på deras bekostnad\r\ntemporärt skär ned sina kostnader.</pre><pre>Det här resonemanget kan låta bestickande och\r\nrestriktiviteten kanske känns human. Men, herr\r\ntalman, om man tänker efter en stund kan man\r\nfinna att vi genom permitteringssystemet kan\r\nminska det som är ännu värre, nämligen definitiva\r\nuppsägningar och arbetslöshet. Det heter ju att av\r\ntvå onda ting skall man välja det minst onda.</pre><pre>Friare permitteringsregler skulle kunna få mycket\r\npositiva följdverkningar, först och främst därför att\r\ntrycket på arbetsgivaren att behöva verkställa\r\ndefinitiva friställningar lättar. I dag är det förvisso\r\nsom så att uppsägningsmodellen tillämpas mer\r\nfrekvent än som skulle vara nödvändigt. På grund\r\nav långa varseltider och det osäkra läget tvingas\r\nföretagen ta i mer än vad nöden kanske kräver.</pre><pre>Detta innebär att det kan bli rent absurda\r\nfriställningar. Trots att företagen kan ha jobb för en\r\nviss yrkesgrupp, ryker denna med genom en alltför\r\nformalistisk tillämpning av turordningen vid\r\nuppsägningar. Det är också skillnad på olika\r\nföretags möjligheter att producera mot lager och att\r\ndärigenom utjämna orderingångsvariationer. Ett\r\nkonsultföretag eller ett hantverksföretag kan inte\r\ngärna ha färdiga produkter på lagerhyllan.</pre><pre>Jag tror att det här är en fråga som framför allt de\r\nfackliga organisationerna borde tänka igenom. Kan\r\ndet vara på det sättet att antalet varsel och\r\nuppsägningar har blivit fler än nödvändigt? Skulle\r\nvi genom en öppnare attityd inför\r\npermitteringsmöjligheten kunna tillämpa en annan\r\noch mindre brutal metod vid sysselsättningsbrist?</pre><pre>Den metod jag talar om är förvisso mindre brutal.\r\nDen tar mer sociala hänsyn och fördelar\r\nkonsekvenserna av arbetsbrist mer solidariskt\r\nmellan de berörda.</pre><pre>I stället för att vissa personer skall drabbas\r\ndefinitivt, kan permittering t.ex. innebära\r\nkorttidsvecka för en berörd personalgrupp. Det\r\nkan också vara fråga om en tillfällig stängning av en\r\narbetsplats. Tillfällig, men lika för alla.</pre><pre>En annan form kan vara en rullande permittering,\r\ndär de anställda turas om att vara temporärt\r\nfriställda så länge som arbetsbristen kvarstår.</pre><pre>Ett kännetecken för den här metoden är att\r\nsamtliga berörda solidariskt får dela på\r\narbetsbristen och att de gemensamt kan bära\r\nförhoppningen att sysselsättningsläget snart skall\r\nförbättras.</pre><pre>Herr talman! Jag menar inte att\r\npermitteringssystemet är något som vi skall\r\neftersträva. Men om det används klokt skulle det\r\nkunna vara ett bättre alternativ än friställningar och\r\nnedläggningar. Arbetsgivarna har naturligtvis inget\r\natt vinna på obefogade permitteringar. Det är\r\nändock på sysselsättningen i företagen som\r\nomsättning och vinst baseras.</pre><pre>Givetvis måste det finnas försäkringssystem som\r\nkompenserar inkomstbortfall och lagar som\r\nreglerar permitteringens former. Men dagens\r\nregelverk är inte tillräckligt flexibelt och kreativt.\r\nBåde för företagen och för de anställda vore det\r\nbefogat att arbetsrätten i det här avseendet\r\nmoderniserades.</pre><pre>Anf. 55  Andre vice talman CHRISTER\r\nEIREFELT (fp):</pre><pre></pre><pre>Herr talman! Jag träffade häromdagen en\r\nföretagare som är delägare i och VD för ett av våra\r\nkvarvarande varv på västkusten. Han berättade att\r\ndet gick ganska bra. Utvecklingen hade varit\r\npositiv, och han såg egentligen ingen anledning till\r\natt den inte skulle fortsätta så.</pre><pre>Jo, en risk fanns det -- att näringen skulle få ett\r\nåterfall i den misslyckade politiken med statliga\r\nsubventioner.</pre><pre>Det han syftade på var Cityvarvets rekonstruktion\r\ni Göteborg. Planerna går ut på att verksamheten\r\nskall kunna fortsätta med hjälp av bl.a. statliga\r\narbetsmarknadsinsatser. Enligt ett brev till\r\nregeringen vill kommunstyrelsen i Göteborg att\r\nman, som man skriver, tar andra hänsyn än strikt\r\nföretagsekonomiska.</pre><pre>Det här har vållat oro bland konkurrenterna.\r\nEftersom man delvis arbetar med samma\r\nkundkrets, innebär ett statligt stöd nästan med\r\nnödvändighet att konkurrensen snedvrids.</pre><pre>Det är delvis ett generellt problem. Det är svårt att\r\nklara konkurrensneutraliteten med dagens\r\nomfattande arbetsmarknadspolitiska insatser.\r\nStörst blir naturligtvis risken när särskilda stöd\r\nriktas direkt till ett enskilt företag.</pre><pre>Det är bra om det går att få till stånd en fortsatt\r\nverksamhet vid Cityvarvet. Men det måste ske på\r\nföretagsekonomiska grunder, så att man inte med\r\nhjälp av statligt stöd konkurrerar ut andra varv och\r\nbara flyttar arbetslösheten.</pre><pre>Det företag jag besökte ligger i Halland. Det är ett\r\nlän som under många år med rätta ansetts vara\r\nexpansivt. Nu är bilden en annan, och vi har en\r\narbetslöshet som under 1992 ökade minst lika\r\ndramatiskt som i övriga Sverige. I länets största\r\nkommun, Halmstad, var den t.o.m. större än\r\nriksgenomsnittet.</pre><pre>Tyvärr har den tidigare så positiva utvecklingen\r\ngjort att Halland inte under 70- och 80-talen fått sin\r\nrättmätiga del av statliga satsningar när det gäller\r\nbl.a. kommunikationer och utbildning.</pre><pre>Kapacitetsbristen på Västkustbanan har t.ex. länge\r\nvarit ett problem. Nu pågår arbetet med dubbelspår\r\npå ett par delsträckor, och planeringsläget för\r\növriga delar av banan är sådant att utbyggnaden\r\nskulle kunna komma i gång redan i år.</pre><pre>Våren 1992 beslutade också regeringen att vissa\r\nsträckor skulle tidigareläggas, och man anvisade\r\n532 miljoner kronor. Men samtidigt krävde man en\r\nregional medverkan i finansieringen, något som\r\nman möjligen kan acceptera för vissa\r\nsidoinvesteringar. Men eftersom Västkustbanan är\r\nen nationell angelägenhet skall utbyggnaden i allt\r\nväsentligt betalas med statliga medel.</pre><pre>Nu måste förhandlingarna äntligen ge resultat. Det\r\ngår inte att acceptera att en utbyggnad som är\r\nbeslutad, och som av alla intressenter anses mycket\r\nangelägen, inte kommer till stånd på grund av något\r\nsom närmast kan betraktas som prestigeskäl.</pre><pre>Just nu är det ett annat kommunikationsproblem\r\nsom står på dagordningen, SAS funderingar på att\r\nlägga ned linjen till Halmstad. Även om det här är\r\nett beslut som fattas av företagsledningen, finns det\r\nanledning till några reflektioner.</pre><pre>Jag är övertygad om att förutsättningarna för\r\nsvenskt inrikesflyg hade varit bättre om\r\nsammanslagningen SAS--Linjeflyg inte hade\r\nkommit till stånd. I stället för att applådera den\r\naffären borde regeringen ha försökt hitta en annan\r\nlösning. Väl medveten om Linjeflygs ekonomiska\r\nsvårigheter tror jag ändå att det hade varit möjligt.</pre><pre>Det är anmärkningsvärt att talet om nedläggning av\r\nHalmstadlinjen kommer efter bara en månad med\r\ndet nya SAS/Linjeflyg-bolaget, och att det\r\ndessutom tycks grunda sig på passagerarsiffrorna i\r\nen extrem lågkonjunktur. Jag utgår ifrån att SAS\r\nföre beslutet samråder med regionala intressenter.\r\nFinns det t.ex. något som kan göras från regionens\r\nsida för att förbättra förutsättningarna för fortsatt\r\ntrafik?</pre><pre>Jag vill understryka att det som kan göras -- det kan\r\nt.ex. röra sig om kostnaderna för flygplatsen --\r\nmåste utformas så att inte SAS gynnas ensidigt. Det\r\nbolag som nu flyger Halmstad--Bromma skall i så\r\nfall ges samma möjligheter.</pre><pre>Slutligen ytterligare en viktig fråga för länet och,\r\nframför allt, för försvaret: flyttningen av LV6 och\r\nLV4 till Halmstad. Ett tag kunde man möjligen\r\nbefara att en omprövning skulle leda till ett annat\r\nresultat, men efter att ha läst dels motionerna, dels\r\nden utredning om LV4 som presenterades i förra\r\nveckan, kan man omöjligt komma till någon annan\r\nslutsats än alternativet Halmstad.</pre><pre>Utredaren slår fast, i samförstånd med samtliga\r\nmilitärbefälhavare, att en flyttning till Halmstad\r\nbäst tillgodoser möjligheterna att utveckla\r\nluftvärnsförbandens förmåga. Han konstaterar att\r\ndet medför minst avgångar av yrkesofficerare, att\r\nfastighetsbeståndet i Halmstad har god kvalitet och\r\natt det finns en mycket god tillgång på skjutfält.</pre><pre>Till detta skall läggas att arbetet med förberedelser\r\nför flyttning av LV6 -- efter riksdagsbeslutet i juni\r\nförra året -- nu har kommit så långt att det skulle\r\ninnebära mycket stora problem om det inte\r\nfullföljdes.</pre><pre>Anf. 56  BRITT BOHLIN (s):</pre><pre></pre><pre>Herr talman! Praktiskt taget varenda dalslänning\r\nsom jag har talat med blir alltmer fast övertygad om\r\natt höga vederbörande, som mestadels finns i\r\nStockholm och kan vara regering, riksdag, statliga\r\nverk eller myndigheter, på pin kiv gör sitt allra bästa\r\nför att förstöra och sabotera, i stället för att mildra\r\noch lindra, i en situation som för oss är svår eller,\r\nom man vill komma närmare sanningen,\r\nkatastrofal.</pre><pre>Det finns i dag ingen arbetsmarknadspolitik värd\r\nnamnet. Det finns ingen näringspolitik. Det finns\r\ningen vilja eller förmåga att över huvud taget ta i\r\nde problem som vi står mitt uppe i. Exemplet Hela\r\nfolkets järnväg, vårt kära SJ, kommer mitt i denna\r\nsysselsättningskris med ett ljuvligt besked till oss.\r\nVi borde fundera på att lägga ned persontrafiken\r\nmellan Göteborg och Karlstad.</pre><pre>Alla dessa besked har nu samlat sig på hög. Det\r\nman borde göra nu är förstås att samla ihop alla\r\ngoda krafter för att komma till rätta med den\r\nkatastrofala situation som landskapet Dalsland just\r\nnu befinner sig i.</pre><pre>Då skulle jag vilja säga till alla er i detta hus som\r\nfor från det ena lilla Dalslandssamhället till det\r\nandra och överglänste varandra i fråga om hur den\r\nljusnande framtid skulle te sig, om vi bara fick en\r\nny regering. Alla ni borde komma tillbaka nu och\r\nse hur det ser ut. Ni borde prata med människorna\r\noch förklara varför ni har lagt denna börda på deras\r\naxlar.</pre><pre></pre><pre>Jag skall inte trötta kammaren med statistik och\r\narbetslöshetssiffror -- det lär vi få gott om innan\r\ndenna debatt är över. Ingenstans i landet är man så\r\nberoende av bilindustrin och dess\r\nunderleverantörer som vi är i denna region. När nu\r\ndenna bransch skakar i grundvalarna och för en\r\nväldigt tuff kamp för överlevnad är hela vår\r\nindustrisektor hotad. En tillvaro utan bilbranschen\r\när, åtminstone på några års sikt, ett omöjligt beting\r\nför ett annars ganska tåligt och förändringsbenäget\r\nlandskap.</pre><pre>Det senaste dråpslaget är Telis nedläggning. Den\r\nkan ännu förhindras. Låt inte denna nedläggning\r\nbli verklighet! Sätt politisk kraft bakom denna\r\nönskan!</pre><pre>Anser arbetsmarknadsministern att det är en börda\r\nvi orkar bära i regionen, ovanpå allt annat? Om\r\ninte -- agera, arbetsmarknadsministern!</pre><pre>Till denna dystra bild skall läggas det faktum att vi i\r\nprincip inte har någon tjänstesektor. När nu statens\r\nindragning av bidrag till kommunerna slår igenom\r\nfullt ut rasar också kvinnornas arbetsmarknad ihop.\r\nI detta läge diskuterar regeringen försämringar i\r\narbetsrätten för arbetstagarna.</pre><pre>Kds representant kunde tidigare i dag visa sin\r\nupprördhet, inte över försämringarna för\r\narbetstagarna, utan över att utredningen drabbats\r\nav läckage. Detta ansåg han vara en svår moralisk\r\nfråga.</pre><pre>Kds borde se på vems intressen moralen egentligen\r\nskulle användas för att värna. Slå inte på dem som\r\nligger! Försämra inte arbetsrätten för dem som bäst\r\nbehöver den!</pre><pre>I de fem Dalslandskommunerna finns det i dag 18\r\nlediga arbeten. Det finns 18 jobb för 3 409\r\narbetslösa personer. Då har jag ändå inte räknat\r\nmed de deltidsarbetslösa. Någon här borde åka ut\r\noch förklara för t.ex. de arbetslösa tjejerna i\r\nKommunalarbetareförbundet varför det är bra att\r\nstaten drar in en massa pengar från kommuner och\r\nlandsting så att dessa tvingas säga upp\r\nvårdpersonalen, och vårdpersonalen sedan tvingas\r\ngå till arbetsförmedlingen eller socialbyrån och få\r\nsin försörjning från något annat håll.</pre><pre>Den enda effekten av en sådan rundgång är att de\r\nsom är kvar på ålderdomshem, på sjukhem och i\r\nbarnstugor får slita ännu mycket hårdare. Det finns\r\nall anledning att någon skulle förklara vitsen med\r\ndetta för dessa tjejer. Jag har inte lyckats, men jag\r\nhar å andra sidan inte haft den ambitionen.</pre><pre>Det finns förslag som skulle kunna förändra denna\r\nkatastrofala situation. Läs den socialdemokratiska\r\nsysselsättningsmotionen på allvar och översätt den\r\ntill förhållandena i Dalsland! Sätt i gång Norge--\r\nVänerlänken-projektet! Bygg Erikstadsvängen nu!\r\nDet kan vi göra.</pre><pre>Många har talat om hur omöjligt det skulle vara att\r\nta fram projekt, sådana som inte redan är i gång,\r\noch sätta i gång dem med kort varsel. Det här är ett\r\nsådant projekt. Det är inte i gång, men det kan\r\nsättas i gång inom en väldigt snar framtid.\r\nErikstadsvängen är ett bra bilprojekt, och\r\nbyggandet av etappen Trollhättan--Öxnered är ett\r\nannat bra projekt att sätta i gång.</pre><pre>Vi kan göra mycket för att vara beredda den dagen\r\nkonjunkturerna vänder och vi behöver sätta i gång\r\nmed alla krafter igen. Ett annat sådant projekt är\r\natt rusta upp riksväg 45, som är bedrövlig. Samma\r\nsak gäller alla småvägarna i Dalsland.</pre><pre>Det finns människor som man ibland blir\r\nimponerad av. Ett gäng bor längs Röshult--\r\nSivikavägen. Det är en väldigt liten väg. De allra\r\nflesta av oss har aldrig någonsin åkt där och\r\nkommer aldrig att göra det heller. För dem som bor\r\ndär, och måste åka där varenda dag för att komma\r\ntill och från sina arbeten, är det en livsnödvändighet\r\natt vägen är farbar även på vintern. De slåss\r\nstenhårt för det. Varför skall vi inte ge dem litet råg\r\ni ryggen?</pre><pre>Man skulle kunna plocka fram oändligt många\r\nförslag. De finns i den socialdemokratiska\r\nsysselsättningsmotionen. Min fråga till de\r\nborgerliga kamraterna, i första hand på vår egen\r\nlänsbänk, gäller vilket besked jag kan ta med mig\r\nhem till de 3 409 arbetslösa. Ställer ni upp på de\r\narbetslösa dalslänningarna och röstar igenom våra\r\nsysselsättningsförslag här i riksdagen?</pre><pre>I detta anförande instämde Lahja Exner, Lena\r\nKlevenås, Rune Evensson och Ingvar Johnsson\r\n(alla s).</pre><pre>Anf. 57  ELVER JONSSON (fp):</pre><pre>Herr talman! Eftersom Britt Bohlin ställde en så\r\nrak fråga, kräver den ett svar.</pre><pre>Britt Bohlin undrar retoriskt om vi ställer upp för\r\nde arbetslösa i Dalsland. Jag tror inte att den typen\r\nav ordlek ger så mycket, därför att ingen i denna\r\nkammare kommer att ge ett nekande svar.\r\nProblemet är ju att varken Britt Bohlin eller\r\nsocialdemokratiska partiet, med all sin goda vilja,\r\nhar redovisat varifrån de vill ta de pengar de säger\r\natt de är överens med regeringen måste sparas. Det\r\nrör sig om 12-14 miljarder kronor.</pre><pre>När vi inte har det svaret är det svårt att kontra då\r\nBritt Bohlin räknar upp besparingar som\r\nregeringen har föreslagit.</pre><pre>Herr talman! Det blir patetiskt, ja, nästan rörande,\r\nnär Britt Bohlin talar om en liten byväg som om den\r\nbyggts efter september 1991. Den har faktiskt\r\nfunnits under hela den socialdemokratiska\r\nregeringsperioden. Också då var det vintrar med\r\nsnö -- kanske rentav litet mer än vad vi har nu. Då\r\nvar det inte någon särskild brådska med att ta tag i\r\ndessa arbeten.</pre><pre>SJ:s brister i att hantera sin situation är ett arv vi\r\nlever med. Jag kan dela en del av den kritik Britt\r\nBohlin ger. Vi behöver ha ett betydligt mer alert\r\nföretag som driver kollektivtrafiken på spår. Det\r\nproblemet är ju inte heller nytt.</pre><pre>Låt oss ställa upp i gemensamma krafttag, där alla\r\ngoda krafter bör hjälpa till! Det blir slutsatsen. På\r\nden punkten är vi överens. I det arbetet hälsar jag\r\nockså Britt Bohlin välkommen.</pre><pre>Anf. 58  BRITT BOHLIN (s):</pre><pre>Herr talman! Många vackra ord sägs i denna\r\nkammare om och för de arbetslösa. Nu har vi fått\r\nhöra några till.</pre><pre>Jag måste ändå betona det allvar som finns bakom\r\nmitt ibland kanske yviga sätt att uttrycka mig. Det\r\när inte bara de man träffar på t.ex. Konsum och\r\nsjukhuset som känner denna desperation. För en\r\ntid sedan träffade jag kommunalpolitiker av alla de\r\nkulörer, samlade till något slags desperat krismöte.\r\nVad gör vi? Hur klarar vi oss ur denna kris? Detta\r\när ett allvarligt menat budskap, som jag inte vill\r\nskall mötas med ord och bara ord.</pre><pre>Vi har haft många olika tillfällen att debattera\r\npengar. Senaste gången debatterade jag med en\r\ncenterpartistisk kollega. Han menade att det inte\r\ngår att betala ut pengar för de arbetslösa så att de i\r\nstället kan få utbildning eller sättas i åtgärd, därför\r\natt det är pengar från olika konto. Det är väl precis\r\ndet det handlar om.</pre><pre>Slutligen vill jag uppmana Elver Jonsson att inte\r\nkalla Sivikavägen för byväg. Det kan gå dig illa när\r\ndu kommer till Sivika nästa gång! Det är med\r\nSivikavägen som med alla andra vägar -- de slits. På\r\nden socialdemokratiska regeringens tid var den\r\nsäkert ganska dålig. Nu är den urusel. Skillnaden är\r\natt vi nu har alla möjligheter att rusta upp den\r\nvägen och alla andra vägar som är i behov av det, i\r\nform av en stor mängd arbetskraft som gärna skulle\r\nbidra.</pre><pre>Anf. 59  ELVER JONSSON (fp):</pre><pre>Herr talman! Jag uppfattade att Britt Bohlin var\r\ndjupt allvarlig när hon sade att vi behöver grubbla\r\nigenom hur vi löser denna mycket svåra situation.\r\nJag instämmer i detta. På den punkten finns ingen\r\ndifferens i våra uppfattningar.</pre><pre>Jag hade kanske inte sagt något om inte Britt\r\nBohlin direkt hade uppmanat mig eller någon\r\nannan att gå i svaromål. Jag reagerade dock på det\r\nfaktum att lösningen i ett inlägg presenteras vara så\r\nenkel som att byta ut en regering. Man ser i\r\ngrunden likartat på problemen, och lösningarna\r\nligger inte särskilt långt ifrån varandra. Då blir det\r\nlitet patetiskt att hänvisa till att problemen skulle\r\nvara lösta om vi bara får en ny regering. De är\r\nbetydligt svårare än så.</pre><pre>Jag använde ordet byväg. Det kan bero på att det\r\ninte är så hemskt långt till Norge, och där betyder\r\nju by någonting annat.</pre><pre>Anf. 60  BRITT BOHLIN (s) replik:</pre><pre>Herr talman! Jag instämmer i föregående talares\r\nåsikt i frågan om det är så enkelt som att byta\r\nregering. Jag tycker av många skäl att det vore bra\r\nom man kunde göra det, men det är egentligen inte\r\nhuvudpoängen i det som jag vill säga.</pre><pre>Det viktiga är vad regeringen gör och inte gör. På\r\nden punkten är jag ytterligt kritisk. Jag tror faktiskt\r\natt man kunde betrakta våra förslag med litet god\r\nvilja och större öppenhjärtighet och se till att de blir\r\nverklighet. Det bör också ske ganska kvickt. Det är\r\nhelt nödvändigt i nuvarande läge.</pre><pre>Anf. 61  BJÖRN ERICSON (s):</pre><pre>Herr talman! Antalet arbetslösa i Stockholms län\r\nnärmar sig nu 75 000. Ökningstakten är högre än i\r\ndet övriga landet. Anita Johansson kommer senare\r\ni debatten att närmare gå in på det direkta\r\nsysselsättningsläget. Jag tänker mera uppehålla mig\r\nvid bakgrunden till att det ser ut som det gör.</pre><pre>I Stockholmsregionen har strukturförändringarna i\r\nnäringslivet varit kraftigare än på de allra flesta håll\r\ni Sverige. Genom variationen och bredden i\r\nsysselsättningen har emellertid\r\nstrukturförändringarna inte uppmärksammats i den\r\nallmänna debatten på samma sätt som i regioner\r\nmed mer ensidigt näringsliv. Den stockholmska\r\nkonsumtionsvaruindustri som på 1800-talet var\r\nledande i landet har i stort försvunnit. Detsamma\r\ngäller de verkstadsindustrier, elektrisk industri\r\nm.m., som vid sekelskiftet kom att bidra till\r\ngenombrottet för modern teknisk industri. Den\r\nbyggde på ett samspel med den tekniska\r\nforskningen och gav många impulser till den\r\nindustriella utvecklingen också i det övriga landet.</pre><pre>Under de senaste decennierna har i stället\r\ndataindustri, elektronikindustri och företag med\r\nstort tjänsteinnehåll etablerat sig i Stockholm,\r\nframför allt i den norra delen av länet. Den tunga\r\nindustrin med bas främst i den södra delen av länet\r\nhar kraftigt minskat sin sysselsättning. Även många\r\nav de mest moderna industrierna har emellertid\r\nutvecklats svagt de senaste åren. Stockholm står\r\ninför risken att upphöra att vara en industristad i\r\nframtiden.</pre><pre>En sådan utveckling skulle enligt min mening vara\r\nutomordentligt allvarlig, inte bara för\r\nStockholmsregionen utan för hela landet.</pre><pre>Ett Stockholm utan industri skulle bli ett\r\nStockholm med skarp social segregation, där lågt\r\nbetalda anställda i servicenäringar gör tjänster åt\r\nhögt betalda tjänstemän i förvaltning, forskning,\r\nföretagsledning etc. Med sådana arbetsmarknader,\r\nhelt skilda från varandra, skulle sociala\r\nmotsättningar, ojämlikhet och utslagning prägla\r\nStockholmsregionen. Det finns många sådana\r\nstorstäder i vår omvärld som ger otäcka exempel på\r\nhur rå egoism, fientlighet och brutalitet genomsyrar\r\nsamhället. Den segregerade storstadens\r\ndestruktiva värderingar sprids efter hand också till\r\nandra delar av landet.</pre><pre>I en storstad med en varierad arbetsmarknad, med\r\nsåväl industri som tjänsteverksamhet, ökar\r\ndäremot människors möjlighet till individuell\r\nutveckling. Det sociala kontaktnätet förtätas.</pre><pre>Huvudstadsregionen Stockholm är också den\r\nviktigaste kontaktpunkten mellan vårt nationella\r\nekonomiska system och den internationella\r\nmarknaden. Med en levande industri där forskning\r\noch teknisk utveckling främjas kan också en större\r\nandel av den internationella produktionen komma\r\ntill Sverige.</pre><pre>Alternativet kan på längre sikt bli att Sverige\r\nförvandlas till en filial för multinationella enheter\r\nsom har sin forskning och utveckling förlagd till\r\nkontinenten eller andra delar av världen. En god\r\nekonomisk utveckling i Stockholmsregionen är\r\nsålunda också viktig för andra delar av vårt land.</pre><pre>Från Stockholm utgår efterfrågan och\r\nutvecklingsstimulans som når långt ut till både stora\r\noch små företag i Sverige. Stockholmsregionen\r\nkonkurrerar inte med mer missgynnade delar av\r\nSverige; konkurrensen sker i stället med utländska\r\nstorstäder.</pre><pre>Det är därför viktigt att regering och riksdag nu\r\nnoga följer utvecklingen i Stockholmsregionen och\r\ni konstruktiv anda söker lösningar på problemen,\r\nsom också är Sveriges nationella problem.</pre><pre>Herr talman! Fram till för några år sedan var\r\nstadens och regionens styrka obestridliga och\r\nproblemen överkomliga. Näringslivet och\r\nskattekraften var starka, befolkningen relativt ung\r\noch välutbildad, utrikes handel och\r\nkommunikationer välutvecklade. Så positivt kan vi\r\ntyvärr inte längre beskriva den här regionen.\r\nStrömmarna går från Stockholm, inte till\r\nStockholm. Företagsnedläggningar och\r\nflyttningar -- ofta med statligt stöd -- också under\r\nden socialdemokratiska regeringsperioden har på\r\nfå år nästan lett till total avveckling av vår\r\nindustriella bas. Och det gäller både sådana\r\nframtidsindustrier som länge varit karakteristiska\r\nför Stockholm som ledande teknikstad och sådana\r\nsom är naturliga på en stor konsumtionsmarknad.\r\nMan kan här nämna Ericssons Älvsjöfabrik, Atlas\r\nCopco, ABB, Arla, Saltsjöqvarn, Vin  &amp;  Sprit,\r\nFinnboda Varf m.fl.</pre><pre>Många av dagens problem beror på den\r\nsamhällsekonomiska krisen och är gemensamma\r\nför Stockholm och det övriga landet. Vi vet alla att\r\nkonjunkturerna kommer att vända, men att allt\r\nsom skadats då inte går att reparera. Stora delar av\r\nvår industri har slagits ut för gott, arbetslösheten\r\nkan komma att permanentas och de offentliga\r\nfinanserna att förbli i olag.</pre><pre>Till sist, herr talman, vill jag säga att det enligt vår\r\nuppfattning nu också är dags att sätta punkt för\r\nstatliga utflyttningar av pågående verksamheter i\r\nstorstadsregionerna. Arbetsplatsdräneringen\r\nmåste få ett slut. Utlokaliseringar från regionen till\r\nföljd av statliga åtgärder måste därför avvisas.</pre><pre>Anf. 62  HANS KARLSSON (s):</pre><pre>Herr talman! Örebro län har ett mycket besvärligt\r\narbetsmarknadsläge. Den öppna arbetslösheten är\r\nhög, för närvarande 7 %, och därutöver är många\r\nmänniskor sysselsatta i olika slag av\r\narbetsmarknadspolitiska åtgärder. Av allt att döma\r\nhar vi inte sett kulmen på detta ännu. Många\r\nprivata industri- och tjänsteföretag har en mycket\r\nlåg orderingång, och till detta kommer väntade\r\npersonalminskningar inom den offentliga sektorn.</pre><pre>Näringslivet i länet har såväl kortsiktiga\r\nkonjunkturproblem som långsiktiga\r\nstrukturproblem. I basnäringarna har det\r\nrationaliserats, mekaniserats och datoriserats hårt\r\nunder senare år.</pre><pre>Det har varit nödvändigt och kommer att vara\r\nfortsatt nödvändigt för att klara den internationella\r\nkonkurrensen. Det betyder fortsatt minskning av\r\nindustrisysselsättningen om vi inte klarar att\r\nutveckla de befintliga företagen och etablera nya.</pre><pre>Regeringens indragning av pengar från kommuner\r\noch landsting får nu omedelbara effekter i form av\r\nuppsägningar runt om i länet. Ungefär 2 000\r\nmänniskor kommer att mista sina jobb på grund av\r\ndessa indragningar. Människor tvingas gå ut i\r\narbetslöshet med åtföljande bekymmer, det leder\r\ntill oro och otrygghet, till att barn far illa och till att\r\nfamiljebanden slits.</pre><pre>De minskade statsbidragen till kommunsektorn får\r\ntill följd att utgifterna för arbetslöshetsersättning\r\noch socialbidrag ökar kraftigt.</pre><pre>Det här är en rundgång med pengar där det enbart\r\nfinns förlorare. Samhället förlorar, de som blir\r\narbetslösa förlorar, kvalitén sjunker i vården,\r\nomsorgerna, utbildningen och annan offentlig\r\nverksamhet.</pre><pre>Herr talman! Det som nu krävs i Örebro län är\r\ninsatser på såväl lång som kort sikt. Det krävs mer\r\nav utbildning. Men också insatser i form av\r\nberedskapsarbeten, ROT-projekt osv. Vi måste få\r\nmöjlighet att bättre ta till vara de resurser som länet\r\nhar på olika kompetensområden, miljöteknik,\r\nhögteknologiföretag med internationell inriktning,\r\nhälsoprofilen med gymnastik- och\r\nidrottshögskolan, regionsjukhuset, yrkesmedicin\r\noch samhällsmedicin, Loka Brunn och Nyhyttan.</pre><pre>Örebro län har stora möjligheter om de rätta\r\nförutsättningarna skapas.</pre><pre>Och de rätta förutsättningarna handlar i väldigt stor\r\nutsträckning om infrastruktursatsningar.\r\nMälarbanan och Svealandsbanan är för länet\r\nviktiga järnvägsprojekt. Men vi måste också gå\r\nvidare och knyta ihop Örebro med Oslo,\r\nStockholm och Göteborg på ett bättre sätt än i dag.</pre><pre>Men det räcker inte med järnvägar. Vi måste också\r\nha bra vägförbindelser för att kunna nå de aktuella\r\nmarknaderna och ge den injektion som Bergslagen\r\nbehöver för att utvecklas.\r\nBergslagsdiagonalen/Askersundsleden är ett\r\nsådant vägprojekt som skulle vara livgivande för\r\nlänet i sin helhet och i särskild grad för Bergslagen.</pre><pre>En rad studier visar på flera starka argument för att\r\ndenna led skall ingå i stamvägnätet. Länstyrelserna\r\ni Kopparbergs län, Örebro och Östergötlands län,\r\nvilka är de län som mest berörs, ställer sig bakom\r\ndetta. Samma uppfattning har transportföretagen\r\noch åkeriföreningarna i området.</pre><pre>En högklassig vägförbindelse med sträckning över\r\nde områden som i dag har stora bekymmer med\r\nsysselsättning och utveckling ger reella incitament\r\nför nya företagsetableringar. Bergslagsdiagonalen/\r\nAskersundsleden är viktig för Örebro län, för hela\r\nBergslagen och också för andra delar av landet,\r\nexempelvis Norrlandskusten.</pre><pre>Samhällsekonomiska och transportekonomiska\r\nberäkningar visar att\r\nBergslagsdiagonalen/Askersundsleden är lönsam\r\nur alla aspekter.</pre><pre>Vid en analys av godsflöden, transporter och\r\nterminaler som gjorts framkommer många\r\nintressanta fakta. Vid en jämförelse med andra\r\nalternativ visas att leden kommer att ha 30 % mer\r\nav eget gods, en större branschspridning, mer av\r\nsnabbhets- och kapacitetskrävande gods samt fler\r\ngodsterminaler.</pre><pre>Om vi jämför med andra alternativ kan vi\r\nkonstatera att om Örebros index sätts till 100 ur\r\nbilgodssynpunkt får Västerås ca 40, Borlänge ca 70\r\noch Jönköping ca 100. Av dessa kommer de tre\r\nstarkaste bilknutpunkterna Borlänge, Örebro och\r\nJönköping att betjänas av en\r\nBergslagsdiagonal/Askersundsled.</pre><pre>Denna väg gör det möjligt att åstadkomma\r\nindustriell förnyelse och tillväxt i inlandet, vilket är\r\nav avgörande betydelse för att nå någon form av\r\nregional balans.</pre><pre>Leden löser flera tätortskonflikter och ger stora\r\nmiljö- och trafiksäkerhetsvinster. Samordnings-\r\noch miljövinster skapas också genom att ge vägen\r\nen sådan sträckning att SJ:s största godsterminaler\r\ni Borlänge och Hallsberg ansluter.</pre><pre>Ett argument mot vägsatsningen har varit att det\r\nblir för kostsamt. Men då bortser man från att\r\nutbyggnaden skall ske i etapper, vilket från\r\narbetsmarknadssynpunkt är mycket bra. Man\r\nbortser också från det faktum att vissa delar av\r\nvägsträckningen ändå måste byggas för att få bort\r\ntrafikfällor och flaskhalsar i trafikflödet.</pre><pre>Herr talman! Örebro län behöver\r\nBergslagsdiagonalen/Askersundsleden för att\r\nkunna utvecklas och för att kunna ge\r\nförutsättningar för arbete och tillväxt åt\r\nmänniskorna i länet. Vägen behövs som en länk i\r\ndet framtida transportnätet och för att ta tillvara\r\nlänets placering mitt i Sverige. Vägen behövs också\r\nför att minska miljöstörningarna och samordna\r\nbiltrafiken med järnvägen.</pre><pre>I detta anförande instämde Leo Persson (s).</pre><pre>Anf. 63  MAGNUS PERSSON (s):</pre><pre>Herr talman! Värmland blöder. Med dessa ord\r\ninleds texten i vår Värmlandsmotion. Tyvärr är det\r\nsanningen och ingenting annat som vi beskriver i\r\nvår motion.</pre><pre>Länsarbetsnämnden beskriver läget enligt följande\r\ni sin januarirapport: 12 000 öppet arbetslösa, 7 500\r\nsysselsatta i arbetmarknadsutbildning. Sammanlagt\r\nstår inte mindre än närmare 20 000 värmlänningar\r\nutanför den ordinarie arbetsmarknaden.</pre><pre>Läget är med andra ord förtvivlat. Hela samhällen\r\när på väg att utraderas. Hårt och skoningslöst\r\ndrabbas sysselsättningen i orter som Koppom och\r\nTöcksfors inom Eda och Årjängs kommuner. Ett\r\nannat aktuellt exempel är Björneborgs Jernverk\r\nAB som har hamnat i en akut likvidationskris där\r\nsamhällets stödinsatser behövs om orten skall\r\nkunna överleva. Hitintills har näringsministern\r\nställt sig kallsinnig och avvisande till föreslagna\r\nlösningar.</pre><pre>Karlstadregionen har drabbats av en rad problem.\r\nI och med att Zakrisdalsverken har fått nådastöten\r\nhar vi fått ytterligare ett problem på halsen.\r\nKarolinen håller samtidigt på att tömmas på\r\nhyresgäster och personal på grund av regeringens\r\nklantigt skötta och brådstörtade handlande i den\r\ndelen. Det är nyliberalismen som lyser fram och\r\nstyr utvecklingen även här.</pre><pre>De senaste dagarnas spekulationer om att vi från\r\nlänsgruppen skulle ha ändrat oss när det gäller\r\nVärmlandsbrigadens lokalisering till Kristinehamn\r\när inte sanna. Vi tycker att det finns övervägande\r\nskäl som talar för att fusionen mellan I 2 och A 9\r\nfullföljs.</pre><pre>Skogen och boardindustrin möter stora problem.\r\nÄven bönderna hemma i Värmland kräver att den\r\ntidtabell som råder för omställning inom\r\njordbruket skall tas upp till förnyad diskussion. Då\r\när steget inte långt till att minnas den hotbild som\r\nbonderörelsens organisation LRF utmålade i sin\r\nkampanj. Mörkret skulle lägga sig över nejderna\r\noch bygderna. Dystra och mörka granskogar skulle\r\nplötsligt växa upp som svampar på åkrarna.</pre><pre>Herr talman! Tyvärr kan spådomarna komma att\r\ninfrias, men med den skillnaden att det i dag är en\r\nborgerlig riksdagsmajoritet som håller på att infria\r\nLRF:s skräckpropaganda. Fabian Månssons\r\nmångomtalade uttryck -- Vet hut, vet sjufalt hut --\r\när nära att ta till i det här sammanhanget.</pre><pre>Byggbranschen har oöverstigliga hinder på grund\r\nav att regeringen fullständigt har missbedömt\r\nmarknadens reaktion. Regeringen har haft och har\r\nalltjämt en närmast avvisande hållning till en rad\r\nkonstruktiva förslag för att rädda jobben. Våra\r\nkrav på tidigareläggande av infrastruktursatsningar\r\noch satsning på ROT-program med drygt 25\r\nmiljarder stöds helhjärtat av byggarna. Jag hoppas\r\natt alla på Värmlandsbänken också stöder detta, att\r\nman inte misstänkliggör den objektsportfölj som\r\nfinns, att krav på insatser kommer från alla\r\npartiföreträdare på bänken och att vi drar åt samma\r\nhåll.</pre><pre>När regeringen nu skall ta ställning till\r\ninfrastruktursatsningar: Glöm inte Värmland och\r\nskogslänen när besluten förr eller senare måste\r\nfattas om tidigareläggning av angelägna\r\ninfrastruktursatsningar.</pre><pre>Vid Hagfors järnverk har en studie med titeln\r\nUppsagd från järnverket nyligen presenterats.\r\nStudien visar att oron för familjen och för ortens\r\nframtid är det allt överskuggande. Samtidigt som\r\nrapporten publiceras lägger Carl Bildt och hans\r\nregering fram och arbetar med förslag som går stick\r\ni stäv med denna studie. Regeringen slår dövörat\r\ntill och tutar och kör som om ingenting hänt med en\r\nenda last och med den enda vägens politik. Glatt\r\noch villigt följer Centern, Folkpartiet och Kds med\r\nför att täcka den moderatstyrda kärrans vilda\r\nframfart.</pre><pre>Herr talman! Den bild jag har gett är att Värmland\r\nblöder. När någon blir sjuk brukar man gå till\r\ndoktorn. Tusen och åter tusen värmlänningar har\r\nsökt konsultation. Husdoktorn svarar inte. Bengt\r\nWesterberg finns inte inne. Näringsministern,\r\nstatsministern och arbetsmarknadsminister Börje\r\nHörnlund finns inte hemma. Ingen har jour. Den\r\nmedicin, de doser och de huskurer som Calle Bildt\r\noch hans gelikar har gett gör att patienterna nu\r\nbörjar tveka att över huvud taget ringa\r\nrådgivningscentralen. De har gett upp hoppet.</pre><pre>De enda som har det bra i dag är\r\nKronofogdemyndighet och konkursförvaltarna. I\r\nlokalpressen kan vi sida upp och sida ner följa\r\nannonser om konkurser, försäljningar, auktioner av\r\negnahem och fritidshus osv. Annonserna är ett bra\r\ntillskott för lokalpressen. Men glöm inte, herr\r\ntalman, att bakom alla dessa husknutar och fasader\r\ndöljer sig mycken oro och sorg. Tidigare visioner\r\noch drömmar om ett eget hem har på kort tid slagits\r\ni spillror. För många av de drabbade har det\r\ninneburit brustna illusioner.</pre><pre>Hoppet är det sista man överger. Nu hoppas vi och\r\ntror att om inte regeringen tar sig tid att lyssna till\r\nklagolåten bör väl ändå mina riksdagskolleger på\r\nVärmlandsbänken trots allt lyssna. Det är\r\nförvånansvärt tyst från mina riksdagskolleger på\r\nVärmlandsbänken. Förr var det annat ljud i\r\nskällan, när vi socialdemokrater satt i\r\nregeringsställning. Trots att vi hade helt andra\r\narbetslöshetssiffror att redovisa var inte Kjell\r\nEricsson och de andra särskilt lågmälda. Man var\r\ninte nådig i sin kritik av den då förda\r\nregeringspolitiken. Var står Kjell Ericsson i dag?\r\nHar kritiken fastnat i halsen, eller vad är det som\r\nhar hänt? Sjung ut och tala om var ni borgerliga står\r\nnär det gäller jobben hemma i exempelvis Årjäng,\r\nKarlstad, Kristinehamn och i övriga Värmland</pre><pre>Herr talman! Vi på Värmlandsbänken borde kunna\r\nmötas och hitta gemensamma mediciner som vi kan\r\nbota Värmland med. Men vi måste göra det i tid.\r\nVi måste göra det nu. Med stor förväntan skall jag\r\nlyssna till vad Kjell Ericsson och andra kommer att\r\nsäga i den här debatten.</pre><pre>Anf. 64  LEO PERSSON (s):</pre><pre>Herr talman! En väl fungerande infrastruktur med\r\ntelekommunikationer, post, service, transporter,\r\nenergiförsörjning m.m. måste finnas för att\r\nsamhället skall fungera. Monopol, konkurrens,\r\nstatligt och privat ägande, egen regi och\r\nentreprenad är några nyckelord som förekommer i\r\ndebatten.</pre><pre>Många av de förändringar som diskuteras bygger\r\nhuvudsakligen på ideologisk övertygelse och till en\r\nmindre del på en genomtänkt analys av vilka\r\nkonsekvenser förändringarna leder till.</pre><pre>Vid en genombläddring av den senaste årgången av\r\ntidningen Statsanställd får man en bild som\r\nbeskriver stora omvälvande förändringar. Inget av\r\naffärsverken i vårt land tycks gå fritt från\r\npersonalnedskärningar, avknoppningar,\r\nbolagiseringar, nya arbetsorganisationer och nya\r\nledningsformer. Bilden tyder inte på en tillfällig\r\nrationaliseringsövning utan på ett strukturbrott. Vi\r\ngår från ett historiskt skede in i ett annat.</pre><pre>Förändringarna slår hårdast på de orter ute i landet\r\nsom var regionala stödjepunkter och som i det nya\r\nkommunikationseffektivare Sverige blivit onödiga\r\nmellanstationer.</pre><pre>En gång var Falun--Borlänge en av knutpunkterna\r\nför de statliga verken. Nu håller knuten på att lösas\r\nupp. Televerket har lokaliserat sitt regionkontor till\r\nKarlstad, vilket även Postverket gjort. Vägverket\r\nhar valt att förlägga sitt regionkontor till\r\nHärnösand och Östersund. Vägverket och\r\nTrafiksäkerhetsverket har slagits samman. Detta\r\nbetyder att 500 arbetsplatser försvinner från\r\nDalarna. Tar man med ytterligare\r\nregionaliseringseffekter inom Skolverket,\r\nbankväsendet m.fl. försvinner ytterligare något\r\nhundratal arbetsplatser från Dalarna.</pre><pre>Herr talman! Inom industri- och\r\nsmåföretagarsektorn är läget lika prekärt, om inte\r\nvärre. Räntorna hos bankerna är fortfarande höga.\r\nVärdena för företagens och bankernas fastigheter\r\nhar i bokslut fallit så mycket att boksluten för\r\nmånga visar negativa resultat. Man kanske kunde\r\ntillämpa någon form av nedskrivningsnyckel så att\r\ninte banker och kreditinstitut drabbas fullt ut.\r\nGenom en sådan syn skulle man också kunna\r\ndämpa behovet av insatser från Bankakuten till\r\nbankerna.</pre><pre>Bankerna borde i stället tvingas att i nuläget träffa\r\nuppgörelser som innebär att de får sina lån betalda\r\nutifrån avkastningen på möjlig produktion i\r\nföretagen. Det får inte vara så att ett högt ränteläge\r\nskall tvinga företagen till konkurs.</pre><pre>Inom industrin och i småföretagarkollektivet finns\r\nofta produktionsteknik som är avancerad. Dessa\r\nkan leverera produkter till låga kostnader bara de\r\nfår hjälp med investeringar i verktyg och maskiner\r\nsom ger produktionsfördelar från såväl lönsamhets-\r\nsom miljöaspekter.</pre><pre>Här har Arbetslivsfonden alltjämt en roll. Den kan\r\nhjälpa till att lösa konkurrensproblem mellan\r\nlåglöneländer och vår arbetsmiljöanpassade\r\nproduktion. Nu försvinner den tyvärr. Det kommer\r\nnaturligtvis att ge ytterligare ökad arbetslöshet.\r\nSom exempel kan nämnas ett litet företag i Mora\r\nsom mist en order på grund av för höga verktygs-\r\noch maskinkostnader. Ordern gick till ett företag i\r\nöst med mycket dålig arbetsmiljö.</pre><pre>Det finns ytterligare saker att peka på som gör att\r\nföretagen inte är villiga att medverka till ökad\r\nsysselsättning. Riskkapitalbolagen blev inte vad\r\nföretagarna hoppades på. Räntor på 20 % är inte\r\novanliga. Man undrar vart riskvilligheten tog\r\nvägen.</pre><pre>Kreditgarantier är en annan viktig faktor för många\r\nföretag, kanske framför allt de små företagen. Det\r\nfinns en stor utvecklingspotential mot bl.a.\r\nÖsteuropa. Regeringen måste ta rejäla initiativ till\r\natt ge de små företagen, och även i vissa fall de stora\r\nföretagen, tillgång till en politik som innehåller\r\nräntesänkningar, riskkapital som är verkliga\r\nriskkapital och ett kreditgarantisystem som även\r\nger de små företagen möjligheter att utveckla ett\r\naffärsutbyte.</pre><pre>Herr talman! Jag har gott stöd från Dalarnas\r\nföretagare i detta, liksom i att det nu är hög tid att\r\nge stimulans i form av särskilda\r\nsysselsättningsåtgärder. Det som jag nu nämnt\r\nskulle starkt medverka till en ökad sysselsättning.\r\nI Dalarna är arbetslösheten nu uppe i 7,5 % med\r\nVansbro kommun i topp med 11,45 % och Rättvik\r\npå 9,88 %. Det betyder att 13 043 är arbetslösa i\r\nDalarna i dag.</pre><pre>På byggsidan skulle ett ROT-program komma hela\r\nlandet till del. Jag kan nämna ett exempel. I\r\nSmedjebacken finns ett ombyggnadsobjekt på\r\nbostadssidan på ca 180 lägenheter för ca 60\r\nmiljoner. Men banker och bolåneinstituten släpper\r\ninte till några lån, trots att Smedjebackens kommun\r\nbeslutat om kommunal borgen. Här tycker jag att\r\nden borgerliga regeringen aktivt, genom sin förda\r\npolitik, hjälpt till att misstänkliggöra kommuner\r\noch allmännytta så att de uppfattas som mindre\r\nkreditvärdiga.</pre><pre>Regeringen vill bl.a. ha kvar det kommunala\r\nskattestoppet. Om man upphäver det, ökar\r\nnaturligtvis kreditvärdigheten när kommunerna\r\nsjälva kan bestämma om sin framtid.</pre><pre>Kommunerna bör också stimuleras att bygga om\r\nskolor. Det finns i varje kommun ett antal\r\nskolobjekt som kan sättas i gång bara man ordnar\r\nen ROT-finansiering med låg ränta.</pre><pre>Det finns också ett antal vägobjekt. Riksväg 60\r\nförbi Ludvika och Grängesberg samt brobyggen\r\nefter riksväg 70 är t.ex. färdigprojekterade.</pre><pre>På järnvägsområdet kan man se till att ytterligare\r\nrusta upp järnvägen Ludvika--Smedjebacken--\r\nVästerås så att Bergslagspendeln blir av.</pre><pre>Det är viktigt att sysselsättningen åter blir\r\nledmotivet i vårt land. Genom att sätta folk i arbete\r\nfår vi också skatteintäkter som ger kommuner och\r\nlandsting större möjligheter att hålla en hög\r\nservicenivå, vilket stimulerar kvinnornas\r\narbetsmarknad. Då kan man använda de passiva\r\nkontantstöden på ett mycket bättre sätt.</pre><pre>I detta anförande instämde Hans Karlsson (s).</pre><pre>Anf. 65  BIRGER ANDERSSON (c):</pre><pre>Herr talman! Västmanland är fortfarande ett av\r\nlandets mest industrialiserade län. Stålindustri,\r\nmetallbearbetande industri, maskin-  och\r\nelektroteknisk industri dominerar. Dessa\r\nindustrigrenar har alltsedan mitten av 1970-talet\r\narbetat i en hård internationell konkurrens. Många\r\nindustrier har tvingats till kraftiga neddragningar\r\neller helt lagts ned, vilket drabbat många\r\nbruksorter som dominerats av en eller ett fåtal\r\nindustrier.</pre><pre>Den långvariga lågkonjunkturen slår hårt mot\r\nindustrisysselsättningen i länet. Varslen och\r\nuppsägningarna har varit många och omfattande.\r\nArbetslösheten är hög i länet. Särskilt ungdomar\r\nhar drabbats mycket hårt, men länsarbetsnämnden\r\noch arbetsförmedlingarna har lyckats väl med att\r\nfinna ungdomspraktikplatser. För närvarande\r\nsysselsätts ca 2 300 ungdomar på detta sätt. Antalet\r\npersoner i arbetsmarknadsutbildning och i\r\nberedskapsarbeten är också högt. Trots dessa\r\ninsatser är den öppna arbetslösheten över 9 500.</pre><pre>Det är nödvändigt med bättre kommunikationer i\r\nBergslagen och i Mälarområdet. På\r\njärnvägsområdet har en hel del hänt under senare\r\når. Ombyggnaden och moderniseringen av\r\nBergslagspendeln är i stort sett klar. Den är mycket\r\nvärdefull för många orter i Bergslagen.</pre><pre>Bygggandet av Mälarbanan är i gång. När projektet\r\nså småningom är helt klart kommer sträckan\r\nStockholm--Västerås--Örebro att trafikeras med\r\nhöghastighetståg, vilket mycket påtagligt kommer\r\natt förkorta restiden.</pre><pre>Det är också mycket betydelsefullt för en region att\r\nha ett väl fungerande vägnät. De senaste årens\r\nmedelstilldelning har ej medgivit att angelägna\r\nprojekt kunnat genomföras i den takt som varit\r\nnödvändig för regionens utveckling. Flera\r\nvägprojekt är mycket angelägna att genomföra. Jag\r\nnöjer mig med att nämna två stycken.</pre><pre>E 18 rustas upp i Uppsala, Örebro och Värmlands\r\nlän, men det återstår mycket innan E 18 får en jämn\r\noch hög standard. Det är viktigt att rusta upp\r\nvägsträckan Köping--Arboga i Västmanlands län.\r\nOm detta projekt snabbt kan komma i gång,\r\nkommer många viktiga arbetstillfällen att skapas.</pre><pre>En annan väg som jag särskilt vill omnämna är Räta\r\nlinjen, en vägsträckning Norrköping--\r\nKatrineholm--Västerås--Sala--Gävle. Räta linjen\r\när den naturliga förbindelsen mellan\r\nNorrlandskusten och södra--sydöstra Sverige\r\ngenom anknytningen till E 4 och E 22 i Norrköping.</pre><pre>Vissa vägsträckor längs Räta linjen har i dag en\r\nacceptabel standard, men för att Räta linjen skall\r\nfungera helt tillfredsställande som transportled\r\nkrävs att förbättringar och ombyggnader snabbt\r\nkan genomföras på vissa vägavsnitt. Upprustningen\r\nkan ofta ske i anslutning till befintlig vägsträckning\r\noch med måttliga investeringar. Terrängen är\r\nmycket lättforcerad och flack, och\r\nupprustningskostnaden kommer att ligga långt\r\nunder övriga diskuterade investeringsalternativ i\r\nnord-sydlig riktning. Bergslagsdiagonalen, som\r\nnämnts tidigare här i dag, är ett mycket dyrare\r\nalternativ.</pre><pre>Den högre utbildningen är viktig för ett län.\r\nHögskolan Eskilstuna/Västerås är gemensam för\r\ntvå län. Vi i Västmanlands län anser att högskolan\r\nEskilstuna/Västerås ej fått den utbildningsvolym\r\nsom behövs. Många västmanländska ungdomar\r\nmåste välja en högre utbildning på annat håll.\r\nKontakterna med hemlänet tunnas ut.\r\nUngdomarna bygger upp kontakter på den nya\r\nstudieorten och stannar kvar där efter färdiga\r\nstudier.</pre><pre>Vi behöver våra högutbildade ungdomar i länet.\r\nDärför har jag vid upprepade tillfällen motionerat\r\nom ökade satsningar på högskolan\r\nEskilstuna/Västerås. För Västmanlands del måste\r\nden högre utbildningen både breddas och\r\nfördjupas. De västmanländska ungdomarna måste\r\nfå tillgång till ett ökat antal högre utbildningar i\r\nhemlänet.</pre><pre>Fördjupningen bör i första hand ske inom den\r\ntekniska sektorn. Länet är ju starkt industrialiserat.\r\nFullständig civilingenjörsutbildning bör förläggas\r\ntill Västerås. För närvarande kan de två första åren\r\nläsas i Västerås, men därefter måste de studerande\r\nfortsätta vid Tekniska högskolan.</pre><pre>När det gäller byggsysselsättningen är läget mycket\r\nallvarligt i Västmanland. Ca 31 procent av\r\nbyggnadsarbetarna saknar sysselsättning. Det\r\ngäller för stat, landsting och kommun att\r\ntidigarelägga olika byggprojekt och öka\r\nreparations- och underhållsarbeten för att undvika\r\nden kraftiga utslagning av byggkompetens som\r\nannars kommer att ske i länet.</pre><pre>Herr talman! Länsborna är starkt medvetna om\r\nlänets problem. Det arbetas intensivt på olika\r\nnivåer för en positiv utveckling av länet. Jag ser\r\ngoda möjligheter till att komma till rätta med länets\r\nproblem. Men det är nödvändigt med insatser från\r\nregering och riksdag. Satsningar på högskolan,\r\nsatsningar på kommunikationer, satsningar på\r\ntjänstesektorn, satsningar på högteknologiska\r\nindustrier och satsningar inom byggsektorn kan ge\r\nVästmanlands län en långsiktigt positiv utveckling.</pre><pre>Anf. 66  JAN ERIK ÅGREN (kds):</pre><pre>Herr talman! I en gemensam Plattform Norr från\r\nKristdemokraterna i de fyra nordligaste länen,\r\nNorrbotten, Västerbotten, Jämtland och\r\nVästernorrland, talas om ''Väl utbyggda\r\nkommunikationer -- Nyckeln till Norrlands\r\nframtid''.</pre><pre>De långa avstånden inom Norrland och ut till de\r\nstora marknaderna utgör ett allvarligt handikapp\r\nför hela regionen. Väl uppbyggda\r\nkommunikationer är därför, tillsammans med\r\nutbildning, de viktigaste regionalpolitiska frågorna\r\nför Norrlandslänen.</pre><pre>I ett EG-perspektiv är kommunikationerna ännu\r\nviktigare, eftersom rörlighet, handel och mänskliga\r\nkontakter underlättas ytterligare. Infrastrukturens\r\nbetydelse kommer att öka alltmer. Det svenska\r\ntransportsystemet måste därför utvecklas så att det\r\nbidrar till regional balans. Men förutom ökade\r\nsatsningar på vägar och järnvägar krävs också stora\r\ninvesteringar i telekommunikationer, för att\r\nförutsättningarna skall förbättras för eftersatta\r\nregioner.</pre><pre>Under de senaste åren har\r\ninfrastruktursatsningarna ökat kraftigt. Det är både\r\nnödvändigt och glädjande. 90-talet kommer att bli\r\ninfrastruktursatsningarnas årtionde i Sverige, om\r\nde planer som nu finns kan fullföljas.</pre><pre>Herr talman! Både de direkta och indirekta\r\nsysselsättningseffekterna av\r\ninfrastrukturinvesteringar är viktiga, inte minst i\r\nlågkonjunktur. Ett exempel på det är de extra\r\nmedel som i olika vägpaket beslutats under 1991\r\noch 1992. För de sex nordligaste länen handlar det\r\nom drygt 4 miljarder. Genom att de är fördelade på\r\nett stort antal projekt över de olika länen har de\r\nockså kommit att betyda ett värdefullt tillskott av\r\nsysselsättningstillfällen i dessa län. Enbart i Region\r\nMitt är i dag 115 vägprojekt i gång för ca 2,2\r\nmiljarder, och det ger drygt 2 000 arbetstillfällen.</pre><pre>Till detta kommer extra medel till järnvägar för\r\nsamma tidsperiod i de nordligaste länen på drygt\r\n1,1 miljard kronor. Av de sammanlagt 18 145\r\nmiljoner som beslutats för vägar och järnvägar\r\nunder 1991 och 1992 har 35 procent gått till\r\nNorrlandslänen plus Kopparbergs län.</pre><pre>Men, herr talman, det behövs fortsatta kraftfulla\r\nsatsningar i Norrlandslänen. Ett av de mest\r\nangelägna projekten att nu gå vidare med är en\r\nsatsning på Botniabanan. En förprojektering av\r\nBotniabanan och Ådalsbanan behöver snarast\r\nkomma till stånd. Botniabanan handlar om en\r\nförlängning av Ostkustbanan från Sundsvall till\r\nUmeå/Vännäs men är också planerad för framtida\r\nförlängning norrut.</pre><pre>Banverkets kalkyler för Botniabanan visar att\r\npersontrafiken ger mycket stora\r\nsamhällsekonomiska vinster. Ja, enbart\r\npersontrafikvinsterna ger samhällsekonomisk\r\nlönsamhet för projektet. Men också godstrafiken\r\nger betydelsefulla vinster.</pre><pre>När det gäller de större vägarna är, förutom de\r\nfortsatta satsningarna på E 4, inlandsvägen riksväg\r\n45 viktig. Den bör bli klassad som Europaväg och\r\nupprustas som en inlandspulsåder.</pre><pre>De signaler som ges från riksdag och regering när\r\ndet gäller satsningar i norr är viktiga också inför den\r\nkommande folkomröstningen om Sveriges inträde\r\ni EG. Fortsatta, kraftfulla infrastruktursatsningar i\r\nnorr, däribland på Botniabanan, är positiva signaler\r\nockså till dem som är tveksamma inför EG. Vi\r\nsatsar för att skapa goda förutsättningar för\r\nnäringsliv och enskilda också efter ett EG-inträde.</pre><pre>Nettoexportvärdet per anställd i norra Sverige är\r\nhögre än riksgenomsnittet. De förädlings- och\r\nexportvärden som den norra landsdelen svarar för\r\när av stor betydelse för hela landets ekonomi. Men\r\nför att ha kvar denna betydelse är en god\r\ninfrastruktur nödvändig. Där kommer projektet\r\nBotniabanan in. Det är av betydelse inte bara för\r\nNorrlandslänens ekonomi utan för landets samlade\r\nekonomi.</pre><pre>Herr talman! I ett framtidsperspektiv är det\r\nbetydelsefullt att landet ses som ett samverkande\r\nsystem. Både storstadsregioner och övriga regioner\r\ni landet behöver ges möjlighet att fungera på ett\r\ntillfredsställande sätt och så kunna uppfylla sina\r\nviktiga roller i detta system. En viktig förutsättning\r\nför god funktion är effektiva transportsystem också\r\nför Norrlandsregionen.</pre><pre>Anf. 67  STINA ELIASSON (c):</pre><pre>Herr talman! Den långa och djupa lågkonjunktur vi\r\nupplever nu har många aspekter. Jag vill för min del\r\nstanna inför problemen sådana de upplevs i\r\nJämtlands län.</pre><pre>Det karakteristiska för Jämtlands län är att vi under\r\ntidigare lågkonjunkturer aldrig har drabbats så hårt\r\nsysselsättningsmässigt som nu. Vi har fått en\r\nkänsligare näringsstruktur under det senaste\r\ndecenniet. Jordbruket har relativt sett gått tillbaka.\r\nTill detta har i hög grad 80-talets jordbrukspolitik\r\nbidragit. Vi har fått ett ökat inslag av tillverknings-\r\noch serviceföretag, som känner av\r\nkonjunkturväxlingarna omedelbart, för att inte\r\nsäga brutalt.</pre><pre>Mest anmärkningsvärt är nog ändå det som händer\r\ninom skogsbruket i Norrlands inland. Massa- och\r\npappersindustrin vid kusten har stora problem,\r\nmen för en jämtlänning, som följer spelet utifrån,\r\nverkar det som om man kortsiktigt vältrar över\r\nproblemen på inlandets skogsbruk. Köpen av\r\nmassaved från inlandet har begränsats. Importen\r\nav virkesråvara ökar, och dessutom har ett nytt\r\nprissystem införts. Det gamla systemet med\r\nutjämning av transportkostnaderna har avskaffats,\r\nnågot som ytterligare drabbar inlandets skogsbruk.</pre><pre>Tidigare talade man om 0-zoner, dvs. regioner i\r\ninlandet där allt lönsamt skogsbruk var uteslutet.\r\nNu är vi där igen, och dessutom mer påtagligt än\r\nnågonsin tidigare.</pre><pre>Det finns ett antal sågverk i inlandet, vanligen små\r\nlokala företag, som tar hand om en viss\r\nråvarukvantitet. Hälften av den råvaran är\r\nemellertid flis, som måste avsättas vid kustens\r\nmassaindustrier för att sågverksdriften över huvud\r\ntaget skall vara möjlig. Som en följd av denna\r\nutveckling har arbetslösheten i Jämtlands län ökat\r\noch är nu över riksgenomsnittet.</pre><pre>Detta är den aktuella situationen. Långsiktigt kan\r\nde nya problem som landets skogsbruk möter leda\r\ntill allvarlig skada och en förändrad regional balans.\r\nSkogsbruket spelar nämligen en så avgörande roll\r\nför det norrländska inlandet att den nya\r\navsättningssituationen hämmar utvecklingen i stort\r\ni dessa skogsbygder.</pre><pre>Vad kan man då göra för att hjälpa upp situationen?\r\nRegeringen har gjort en del. Sänkta\r\narbetsgivaravgifter har stor betydelse. Jag har själv\r\nväckt motioner om åtgärder som t.ex. skulle\r\nmedverka till sänkta transportkostnader för\r\nskogsråvara. Det finns mer att göra på det området.</pre><pre>De bygder som främst drabbas av skogsbrukets nya\r\nsituation kan kompenseras t.ex. genom del i\r\nvinsterna från vattenkraftverken, som till stor del\r\nligger i Norrlands inland. Detta är ett gammalt\r\ncenterkrav som nu verkar få brett stöd, dvs. ett öre\r\nper producerad kilowattimme till kommuner och\r\nlän där el produeras. Om detta har jag också väckt\r\nmotioner i år. Nu väntar vi på ett regeringsförslag.</pre><pre>Skogsråvara som inte behövs för sågverken och\r\nmassaindustrin borde i ökad utsträckning kunna\r\nanvändas som bränsle och för produktion av\r\nmetanol. Det har talats så mycket och så länge om\r\ndetta att det nu snart måste hända något. Flis som\r\nmassaindustrin inte vill ha borde kunna användas\r\nsom bränsle i kraftvärmeverk. Ett sådant projekt\r\nutreds ju för närvarande i Jämtland.</pre><pre>Herr talman! Som bekant upplever vi för\r\nnärvarande en finans- och bankkris. När jag ser hur\r\nkrisen har slagit i Jämtlands län blir jag bestört. Vad\r\nvar det som startade den spekulationsvåg som ledde\r\ntill de enorma bankförlusterna? Ja, inte var det\r\nutvecklingen i Jämtlands län! I stället var det\r\nkoncentrationen av investeringarna i byggnader\r\noch anläggningar till vissa storstadsregioner -- som\r\nom vi härifrån skulle administrera hela Europa! De\r\nosannolika fastighetspriserna i\r\nStockholmsregionen, som var en följd av\r\nkoncentrationen, spred sig ut över landet -- även till\r\noss i Jämtlands län.</pre><pre>Konsekvensen har nu blivit att företagare och\r\nprivatpersoner i Jämtlands län har lika svårt som\r\nandra att få låna pengar av bankerna, trots att det\r\negentligen inte är deras region och näringsliv som\r\nhar förorsakat finans- och bankkrisen.</pre><pre>Vad säger oss detta? Jo, när man som den\r\nförutvarande regeringen gjorde under 80-talet,\r\nunder en exceptionell högkonjunktur, struntar\r\ntotalt i den regionala balansen, skapar man ett\r\nsårbart samhälle. Det straffar sig att glömma den\r\nregionala balansen. Den nuvarande\r\narbetsmarknadsministern gör det inte. Han har\r\nt.ex. utlokaliserat ERU, dvs. expertgruppen för\r\nforskning om regional utveckling till Östersund. Vi\r\ntar det som en aktiv viljeyttring.</pre><pre>Herr talman! Den regionala utvecklingen behöver\r\nstödjas av forskning på bred front eftersom den har\r\nså stor betydelse för samhällets utveckling.</pre><pre>Anf. 68  BIRGIT HENRIKSSON (m):</pre><pre>Herr talman! Till de tyngsta frågorna i dag hör de\r\narbetsmarknadspolitiska frågorna. I dag skiljer sig\r\ninte regionerna lika mycket från varandra som de\r\ngjorde tidigare. De flesta regioner har problem.\r\nVåra problem i Bergslagsregionen är dock av äldre\r\ndatum. Vårt största handikapp är att man i vår\r\nregion -- jag talar främst om Västmanland -- inte\r\nhar hunnit hämta sig efter de stora\r\nindustrirationaliseringarna inom gruv-, stål- och\r\nverkstadsindustrin innan denna djupa nedgång\r\nkom. Läget var för Västmanland redan i\r\ningångsläget prekärt. Nedläggningarna har redan\r\ngenomförts, och utflyttningarna av både industri\r\noch människor har genomförts. Jag återkommer till\r\nen del av dessa problem.</pre><pre>Jag vill hänvisa till Birger Anderssons anförande.\r\nHan tog nyss upp en stor del av de problem som\r\nfinns i Västmanland i dag. Jag instämmer helt i hans\r\nuppfattning. Jag vill särskilt poängtera vikten av att\r\nman ser över Räta linjen. Det är den väg som\r\nmycket snabbt kan rustas upp, och kostnaderna är\r\nringa jämfört med andra alternativ. Riksväg 68\r\ningår som en central del i det vägsystem som\r\nförenar regionens industrigrupper med Gävle i\r\nöster och Örebro och Göteborg i väster. Riksväg 68\r\när därigenom en mycket viktig sammanhållande\r\ninterregional väg. Den har mycket stor betydelse\r\nför närings- och samhällsliv, för kultur och för en\r\nalltmer ökande turism. Vi hälsar med tillförsikt att\r\nturistmomsen så småningom skall sänkas.</pre><pre>Den här vägen gör mer än någon annan väg,\r\nverkligt eller tänkt, skäl för namnet\r\nBergslagsdiagonalen. Det är därför vi anser att det\r\när den linjen man i första hand skall rusta upp.</pre><pre>Ett allmängiltigt problem -- som direkt berör\r\narbetsmarknadsministerns område -- är de regler\r\nsom får mycket inte bara negativa utan direkt\r\nskadliga effekter i dagens läge med den\r\narbetsmarknadssituation som vi nu har. Jag har i\r\ndag hört flera talare klaga på stela regelsystem.</pre><pre>I våras ställde jag en interpellation till\r\narbetsmarknadsminister Börje Hörnlund och\r\npåtalade ett par av de skadliga regleringarna.\r\nTyvärr har inget gjorts för att underlätta den svåra\r\nsituation som framför allt kvinnor hamnar i allt\r\noftare. De arbetar oftast inom tjänstesektorer där\r\ndet inrättats massor av deltidstjänster. Här känner\r\njag en djup besvikelse. Det borde vara ganska\r\nenkelt att temporärt ändra reglerna så att man får\r\nfyllnadsstämpla längre tid utan att det kostar mera.\r\nJag skall ge ett exempel.</pre><pre>En kvinna som har studerat juridik får en plats på\r\nen advokatbyrå. Dels klarar hon jobbet bra, dels\r\ntrivs hon bra och känner att hon får möjlighet att\r\nutvecklas i sitt yrke. Men så behöver företaget göra\r\nindragningar. Först sänks anställningens\r\nomfattning till 75 %. Hon får då fyllnadsstämpla ett\r\ntag. Men så går den relativt korta tidsfristen ut, och\r\ndet diskuteras en sänkning till en 60-procentig\r\nanställning. Men okey -- man försöker med 75 %\r\nett tag till. Men osäkert är det. Vad som händer är\r\natt hon kan inte stanna i det här arbetet. Hon trivs\r\nbra, och det är det som hon har utbildat sig för. Hon\r\nklarar sig inte ekonomiskt -- inte ens om hon\r\nförsöker bibehålla den 75-procentiga anställningen.\r\nMen hon klarar sig om hon då i stället tar emot en\r\nuppsägning. Då får hon stämpla fullt ett år. En\r\nannan kvinna anställs i stället. Det blir dyrt för\r\nfirman som skall skola in en ny medarbetare.\r\nDessutom blir det för en kort tid, eftersom inte\r\nheller den nya medarbetaren kan leva på 60--75 %\r\nanställning.</pre><pre>Herr talman! Det här är ett av många exempel som\r\njag har kommit i kontakt med. Det visar tydligt hur\r\nett alltför stelt regelsystem kan stjälpa i stället för\r\nhjälpa. Jag är medveten om att skärpningen\r\ninfördes, eftersom systemet här, som så många\r\ngånger annars, hade missbrukats. Det behövde ske\r\nen åtstramning. Jag hoppas att\r\narbetsmarknadsminister Hörnlund lyssnar eller\r\nläser protokollet och att han i ett läge som är så\r\nradikalt annorlunda ändå försöker att temporärt\r\nändra förhållandena. Det går att kontrollera med\r\nhjälp av intyg från arbetsgivare eller\r\narbetsförmedling.</pre><pre>Jag vill återkomma till de speciella problem som vi\r\nupplever i dag i Västmanland. Som jag tidigare\r\nnämnt har vi inte bara nytillkomna problem i\r\nVästmanland. Den stora, tunga, ensidiga\r\nindustristrukturen har slagits sönder. I stället har\r\nman försökt satsa på småetableringar bl.a. inom\r\nviss tjänstesektor. Det blev en viss hjälp när\r\nHallstahammar äntligen placerades inom\r\nstödområdet.</pre><pre></pre><pre>För att vi skall kunna skapa ytterligare\r\narbetsplatser och för att medelstora företag skall\r\nkunna utvecklas är det i dag nödvändigt att vi t.ex.\r\nmed förtur får det moderna AXE-växelsystemet.\r\nJag vet att detta finns med i planerna. Jag vill bara\r\npoängtera hur viktigt det är att frågan inte skjuts\r\nupp utan att utbyggnaden kommer nu. Det skulle\r\nnämligen vara av största betydelse för\r\nföretagsetableringar. De flesta nya företag är\r\nmycket små och brottas med tunga kostnader i\r\ninitialskedet innan de kommer i gång.</pre><pre>En annan för oss mycket viktig fråga gäller\r\nlokaliseringen av den framtida\r\nskogsmästarutbildningen. Den framtida skogliga\r\nutbildningen har varit föremål för utredningar, och\r\nförändringar har föreslagits. Man reser krav på\r\nförändringar i det förslag som antogs 1992. Jag är\r\nmedveten om att den högre skogliga utbildningen\r\ninte kommer att ha en sådan dimension att den kan\r\nsplittras på för många orter. Men jag menar att\r\nsödra Bergslagen har en naturlig traditionell\r\nförankring i skogsbruk och skoglig utbildning. Det\r\ngenererar många arbeten i det så hårt drabbade\r\nBergslagen.</pre><pre>Anf. 69  INGELA THALÉN (s) replik:</pre><pre>Herr talman! Min replik skall bli mycket kortfattad.\r\nJag vill bara säga till Birgit Henriksson att det till\r\narbetsutskottet under den allmänna motionstiden\r\nhar kommit ett stort antal motioner som rör 150-\r\ndagarsregeln, dvs. deltidsarbetslöshetsregeln.\r\nÄven socialdemokraterna -- den\r\nsocialdemokratiska gruppen -- har skrivit en\r\nmotion om att man skall upphäva denna regel. Det\r\nkrävs inget riksdagsbeslut för att justera detta, utan\r\ndet räcker med ett regeringsställningstagande. Jag\r\nhoppas att Birgit Henrikssons partikamrater i\r\narbetsmarknadsutskottet lyssnar på Birgit\r\nHenriksson och att vi ganska snabbt skall kunna\r\nkomma fram till en överenskommelse.</pre><pre>Det är precis som det beskrivs -- denna regel som\r\nvar bra i en högkonjunktur har fått motsatt verkan\r\ni en lågkonjunktur. Man kan säga att den har blivit\r\nkontraproduktiv. Därför är det viktigt att man\r\nändrar på denna regel så fort som möjligt.</pre><pre>Anf. 70  BIRGIT HENRIKSSON (m)\r\nreplik:</pre><pre>Herr talman! Jag tackar för den upplysningen. Jag\r\nhar själv drivit dessa frågor under många år. Som\r\njag sade i mitt anförande hör nämligen\r\nVästmanland till de län som mycket länge har varit\r\ndrabbade. För oss har det inte varit fråga om en\r\nplötslig konjunkturförändring, så som har varit\r\nfallit i stora delar av Sverige. Vi har tidigt haft stora\r\nföretagsnedläggningar. Gruv-, stål- och\r\nverkstadsindustri har lagts ner. Många av våra\r\njärnbruk är också borta. Därför har jag länge ansett\r\natt just denna regel har drabbat kvinnor hårt och\r\nbehöver ändras.</pre><pre>Jag är glad för all draghjälp. Jag tror att man måste\r\nkunna vara flexibel inom alla regelsystem och\r\nkunna justera dem i förhållande till\r\nkonjunkturerna.</pre><pre>Anf. 71  INGELA THALÉN (s):</pre><pre>Herr talman! Jag tror att vi är helt överens. Jag vill\r\nbara göra Birgit Henriksson uppmärksam på en\r\nsak. Ett par händelser har inträffat under hösten.\r\nJag tror att Arbetsmarknadsstyrelsen håller på att\r\nse över detta. På en arbetsplats -- i det här fallet en\r\nmycket stor arbetsplats -- har man t.ex. träffat\r\növerenskommelser om att införa halvtid för i stort\r\nsett hela arbetsstyrkan. Därigenom utnyttjar man\r\narbetslöshetsförsäkringen för ett slags medveten\r\nplanering. Det är naturligtvis inte bra.</pre><pre>Jag vet inte vilken slutsats man kommer till i\r\nundersökningen, men under alla omständigheter är\r\ndet min uppfattning att man trots detta behöver\r\nförändra 150-dagarsregeln just nu. Vad som\r\nbehöver göras på litet längre sikt är det för tidigt att\r\nsäga. Men under den här konjunkturen är det\r\nviktigt att man tar bort den här regeln.</pre><pre>Anf. 72  LARS SVENSK (kds):</pre><pre>Herr talman! Infrastruktursatsningarna har\r\nkommit i blickpunkten på ett speciellt sätt under de\r\nsenaste åren. Som jag ser det finns det två\r\nförklaringar till detta. För det första befinner vi oss\r\ni en betydande investeringsfas, vilket är ovanligt nu\r\nnär det skärs och spars på alla andra områden. För\r\ndet andra engagerar kommunikationsfrågorna\r\nsvenska folket på ett speciellt sätt.</pre><pre>Inom kort får vi ta del av två propositioner. Den\r\nena handlar om trafiksäkerhet, och den andra om\r\ninvesteringar i trafikens infrastruktur. Det är\r\nsåledes två mycket viktiga propositioner.</pre><pre>När det gäller den långsiktiga inriktningen menar\r\njag att vi nu kan hålla isär politikerrollen och\r\ntjänstemannarollen. Vi skall som politiker lägga\r\nfast de långsiktiga målen, se till att den\r\növergripande verksamheten fungerar, bestämma\r\ninvesteringsvolymen och fördelningen mellan olika\r\ninfrastrukturslag och prioritera mellan miljö,\r\nsäkerhet och framkomlighet -- för att nämna några\r\nexempel. Verken -- såsom Banverket och\r\nVägverket -- skall sköta detaljerna utifrån den\r\nkompetens som där finns. Det gäller\r\nprioriteringsordningen, dvs, hur och i vilken\r\nordning man skall bygga för att maximalt kunna\r\nnyttja de investeringsmedel som kommer fram.</pre><pre>Riksdagen har hos regeringen begärt en\r\npresentation av den långsiktiga inriktningen av\r\ninfrastruktursatsningarna. Man kan förmoda att\r\ndet som nu läggs fram kommer att kännas ovant för\r\nmånga politiker att hantera. Det gäller särskilt för\r\ndem som under de senaste årens svekdebatter har\r\ngjort sig till hjältar i lokalpressen genom att i tid och\r\notid ha ondgjort sig över att det inte satsas\r\ntillräckligt på vägen eller järnvägen utanför den\r\negna husknuten eller därför att spaden inte har satts\r\ni marken tillräckligt fort hemmavid.</pre><pre>En långsiktig, övergripande plan omfattar stora\r\npengar och sträcker sig över flera år. Det betyder\r\nockså att vi politiker måste släppa detaljerna och i\r\nstället börja syssla med helheten. Förstår vi inte\r\ndetta, ja då förstår vi nog inte heller vad vi\r\negentligen har begärt från regeringen.</pre><pre>Det har från visst håll svävat ut över landet som en\r\npolitisk myt att ingenting görs och att byggena inte\r\nkommer i gång. Men låt oss ändå slå fast att från\r\nbesluten 1991 har så gott som alla stora projekt\r\nkommit i gång. Av de sysselsättningsorienterade\r\npaketen på drygt ett tusen projekt har en tredjedel\r\nredan avslutats, en tredjedel pågår och en tredjedel\r\npåbörjas inom kort. Visst förekommer förseningar,\r\nmen som regeringens utredningsman nyligen slog\r\nfast: Det mesta går trots allt enligt tidsplan, och\r\nförseningarna är ganska små.</pre><pre>I det här sammanhanget måste vi också vara\r\nrealistiska och veta att infrastrukturens betydelse\r\nsom sysselsättningsinstrument har fått helt orimliga\r\nproportioner. Det skulle krävas närmast\r\nastronomiska investeringsbelopp för att det\r\nmärkbart skulle sätta spår i\r\narbetslöshetsstatistiken. Vi måste vara observanta\r\nså att inte ''dammsugaren'' som söker\r\nsysselsättningsobjekt hackar sönder vettiga\r\nhelhetslösningar när det gäller den framtida\r\ninfrastrukturen. Vi satsar i och för sig på\r\nsysselsättningsfrämjande objekt, men det är objekt\r\nsom inte alltid är rätt vare sig i tid eller plats.</pre><pre>Herr talman! Jag vill till sist nämna några ord om\r\navregleringen.</pre><pre>Syftet med avregleringen är att nå upp till de\r\növergripande trafikpolitiska målen, nämligen att\r\nkunna erbjuda landets alla medborgare en\r\ntillfredsställande, säker och miljövänlig\r\ntransportförsörjning till lägsta samhällsekonomiska\r\nkostnad. Det är inte detsamma som att ord som\r\nregler, tillstånd och koncessioner försvinner ur\r\nterminologin. I själva verket betyder avregleringen\r\nockså att man måste stifta nödvändiga lagar för att\r\nden skall lyckas.</pre><pre>Jag tycker att avregleringen av taxinäringen är ett\r\nexempel som med all tydlighet visar på en\r\navreglering som inte tog till vara konsumenternas\r\noch de seriöst arbetande taxiföretagens intressen.\r\nRegeringen tvingades därför i höstas att i tre olika\r\npropositioner lägga fram förslag till lösningar inom\r\nnäringen. Det handlar inte om att återgå till en\r\nreglerad marknad, men en aktiv och uthållig\r\neftervård har också sin plats i avregleringens spår.</pre><pre>Anf. 73  ANITA JOHANSSON (s):</pre><pre>Herr talman! Varje vardag blir 462 människor\r\narbetslösa. Det innebär att drygt tio tusen har mist\r\nsitt arbete bara sedan den 11 januari, då regeringen\r\npresenterade sin finansplan och budget. Vi har en\r\nregering som ingenting gör och som ingenting har\r\nförstått och ingenting lärt av andra länder som\r\ntillåtit att arbetslösheten att stiga. Det vi nu\r\nupplever på arbetsmarknaden är ingenting annat än\r\nen stor tragedi för Sverige som nation men framför\r\nallt för tusentals svenska kvinnor och män.</pre><pre>Arbetslösheten är i dag en realitet i alla regioner.\r\nDenna gång är inte storstäderna förskonade från\r\narbetslöshet. Med våldsam kraft drabbas t.ex.\r\nStockholms län av arbetslösheten. I januari var\r\nnärmare 75.000 personer arbetslösa och av dem var\r\ndrygt 17 % ungdomar under 24 år. Ingen fråga är\r\nviktigare än arbetslösheten. Inga åtgärder är\r\nviktigare än sådana som kan bromsa\r\narbetslöshetens utbredning. Ingenting är viktigare\r\nän att vi i denna kammare över partigränserna kan\r\nsamlas kring de förslag som ligger på riksdagens\r\nbord och som omedelbart skulle kunna få stopp på\r\narbetslöshetens ökningar.</pre><pre>Herr talman! Alltför sällan diskuterar vi de\r\ngrundläggande levnadsvillkoren i de regioner som\r\nvi representerar. Många människor känner inte\r\nigen sig i den politiska retoriken. Verkligheten är\r\ninte bara svart och vit. Det gäller inte minst\r\nlevnadsvillkoren i Stockholms län. Här bor 1,9\r\nmiljoner människor, eller ca 20 % av Sveriges\r\nbefolkning. Stockholms län är den mest\r\ntätbefolkade regionen, samtidigt som tiotusentals\r\nmänniskor bor i vad som kan liknas vid en glesbygd.</pre><pre>Här finns de rikaste och resursstarkaste\r\nmänniskorna, men även de fattigaste och sköraste.\r\nHär finns de mest slitna bostadsområdena, men\r\näven de bästa boendemiljöerna. Här finns en\r\nmångfald människor från olika delar av världen,\r\nmen också en växande främlingsrädsla och gryende\r\nrasism. Här finns de allra mest utsatta människorna\r\ni vårt land. Här bor de HIV-smittade, missbrukarna\r\noch de hemlösa. Men här finns även de allra mest\r\nresursstarka personerna i Sverige.</pre><pre>Så är det i Stockholms län. Här finns bra och dåliga\r\nlevnadsvillkor, möjligheter och problem sida vid\r\nsida. Storstockholm är onekligen kontrasternas och\r\nojämlikheternas region. Denna smältdegel av\r\nmänniskor i Stockholms län innebär naturligtvis en\r\nenorm utvecklingspotential inför framtiden.\r\nMöjligheterna överstiger vida de problem som\r\nfinns i regionen, än så länge. Jag, liksom tusentals\r\nandra invånare i den här regionen, är djupt oroade\r\növer den politik som nu bedrivs av den borgerliga\r\nmajoriteten här i riksdagen, i landstinget och i\r\nmånga kommuner.</pre><pre>Flera kommuner i Stockholms län är nyliberalernas\r\nexperimentverkstad -- låt mig säga det.\r\nModeratpolitiken tar sig bl.a. uttryck i\r\nskattesänkningar, sämre kvalitet på den\r\nkommunala servicen, privatiseringar av offentlig\r\nsektor och en urholkad lokal demokrati.</pre><pre>Häromdagen kunde vi höra att företaget\r\nFritidsbokningar i Stockholm AB meddelat att man\r\ninlämnat sin konkursansökan. Att bokningar av\r\nsamlingslokaler och idrottsanläggningar i\r\nStockholm nu är en enda röra kan de flesta\r\nförmodligen leva med, även om det ställer till en del\r\ntrassel, men vad händer den dag husläkarföretaget,\r\ndet privata dagiset och friskolorna börjar ställa in\r\nsina betalningar? Det är frågan.</pre><pre>Runt om i Stockholmsregionen växer oron och\r\nvreden över den här politiken. Människor\r\ndemonstrerar och protesterar mot den borgerliga\r\npolitiken. En folkrörelse mot nyliberalismen håller\r\npå att växa fram. Nu krävs det en ny politik, även\r\nför Stockholms län. Den måste utformas i\r\nriksdagen och följas upp i kommuner och landsting.</pre><pre>Vi socialdemokrater i stad och län har i en motion\r\ntalat om alla de projekt som kan komma till stånd\r\nför att lösa arbetslöshetsproblemen. Vi säger också\r\natt vi inte kan begära mer statsbidrag samtidigt som\r\nvi har låga kommunala skatter. Därför måste det\r\nkommunala skattestoppet bort -- och det måste\r\nbort nu. För att hela Sverige skall kunna leva måste\r\nStockholmsregionen utvecklas. Det i sin tur kräver\r\nsamarbete och förståelse från olika regioner med\r\nolika problem. För Stockholms del innebär det att\r\nslå vakt om storstadens dynamiska roll i nationell\r\nutveckling och samtidigt förbättra välfärden,\r\ntryggheten och rättvisorna för de många vanliga\r\nmedborgare som bor i det här länet.</pre><pre>Överläggningen var härmed avslutad.</pre><pre>Näringspolitik</pre><pre>Anf. 74  GÖRAN PERSSON (s):</pre><pre>Herr talman! Näringsministern lyser med sin\r\nfrånvaro. Det är inte första gången vi inleder en\r\ndebatt inom detta viktiga sakområde utan att han\r\nfinns i kammaren. Det är trist.</pre><pre>Vi har ju all anledning att tala om näringspolitik.\r\nSverige befinner sig i en djup kris. Det är i första\r\nhand en industrikris. 200 000 människor har\r\nförlorat sina arbeten, 15 % av produktionen har\r\nslagits ut. En näringspolitik som skall kunna vända\r\npå detta måste ta en bred ansats, engagera flera\r\npolitikområden och få fart på statliga insatser som\r\nger förutsättning för företagare och anställda i såväl\r\nindustri som offentlig sektor att medverka till den\r\ntillväxt som är nödvändig för att Sverige skall ta sig\r\nur krisen.</pre><pre>Vi socialdemokrater har lagt ett omfattande\r\nprogram för att stimulera en sådan utveckling. Det\r\nhar tidigare redovisats av Ingvar Carlsson och\r\nIngela Thalén. Jag kan för min del göra en kort\r\nresumé genom att säga att vi lägger tyngdpunkterna\r\nvid forskning, teknisk utbildning, satsning på\r\ninfrastruktur och en rejäl satsning på byggandet i\r\nform av underhåll, reparation och ombyggnad. Inte\r\nbara för arbetslösa byggnadsarbetares skull, inte\r\nbara för att möta stora behov inom det samhälle vi\r\nalla lever i, utan också för att se till att vi klarar den\r\ndel av industrin som i så hög grad är kopplad till\r\nbyggnadsverksamheten.</pre><pre>Vi har bakom oss en intensiv politisk höst som\r\nrymde en historisk uppgörelse över\r\nblockgränserna. Den uppgörelsen var en\r\nförutsättning för att vi skulle få tilltro till det\r\npolitiska systemet. Förhandlingarna innehöll\r\nmånga svåra beslut. Det gavs och togs. Vi\r\nsocialdemokrater medverkade därför att vi, som\r\nstörsta parti, kände ett ansvar för landet. De\r\nuppgörelser som då ingicks skall hållas. Skulle de\r\nensidigt brytas innebär det att de diskussioner som\r\nhar förts här på förmiddagen, med partiledarna i\r\nspetsen, blir meningslösa i de delar som handlar om\r\nsamverkan över blockgränserna.</pre><pre>Det finns också anledning att säga att ett\r\nbekymmer, som jag ser när jag är ute i landet och\r\nmöter dem som arbetar i näringslivet, är den\r\nbristande tilltro som där finns till\r\nNäringsdepartementet och dess ledning. Det är få\r\nsom i dag har en tilltro till de överdrivet ideologiska\r\nlösningarna i politiken. Det är pragmatism och\r\nsamarbete som gäller. De två älsklingsprojekt som\r\nhar omhuldats så varmt av Näringsdepartementet\r\nhar mötts av kallsinne bland människor i\r\nnäringslivets vardag. Det finns riskkapitalbolag\r\nsom nu har urartat så till den milda grad att man\r\ndessutom börjar tala om insiderbrott i samband\r\nmed att de som har pengar tänker sig att via\r\nmarknaden skifta ut ett pensionskapital där man för\r\nrena kronor betalar, inte en krona för en krona,\r\nutan 70 öre. Det var det som Ny demokrati\r\nåstadkom tillsammans med Per Westerberg i den\r\nhär kammaren. Detta nydemokratiska Babels torn\r\nkommer snart att falla samman.</pre><pre>Vad som gör det hela än mer obehagligt, utöver det\r\nsakliga, utöver schackrandet med\r\npensionspengarna, är att det nu också börjar talas\r\nom handlingar som är i strid med gällande lag. Jag\r\nförutsätter att näringsministern som har direkt\r\ninsyn i bolagen tar sådana initiativ att han\r\nklarlägger att inga insiderbrott har begåtts.</pre><pre>Det andra stora projekt som har bedrivits av\r\nNäringsdepartementet har gällt\r\nprivatiseringkampanjen. Där har verkligheten satt\r\nkäppar i hjulet. Vi har fått en situation där vi saknar\r\nkapital i landet. Vi ser små livsdugliga företag, som\r\nvill in på börsen, säga att de inte kan gå till\r\nStockholmsbörsen längre eftersom det inte finns\r\nnågot riskkapital. De går utomlands. I det läget\r\ndriver staten en kampanj för att tränga sig före i\r\nkön. Det innebär att etablerade statliga företag som\r\nfungerar, därför att det är ideologiskt riktigt för\r\nsittande regering och dess näringsminister, tränger\r\nsig före i kön och vill ha de få riskkapitalkronor som\r\nfinns. Det har handlat om SSAB; vi får se var det\r\nslutar. Nu kommer det, enligt pressuppgifter,\r\ntydligen snart att handla om Celsius. Det är\r\nallvarligt, eftersom detta gör att svenskt näringsliv\r\nkommer att fungera sämre. Detta gör att vi inte får\r\nutrymme för nysatsningar i de företag som så väl\r\nbehöver riskkapitalförsörjning.</pre><pre>I båda dessa fall handlar det om ideologiska projekt\r\nsom uppenbarligen saknar förankring i den vardag\r\nsom våra företagare lever i.</pre><pre>Jag vill, herr talman, som sammanfattning säga att\r\nvad Sverige nu behöver är en politik som syftar till\r\nsamarbete mellan samhället, staten och\r\nnäringslivet -- en politik där vi lägger de ideologiska\r\növertonerna åt sidan. Vi har inte längre råd att göra\r\nfel. Vi måste göra rätt. Så hårt trängda är vi, och då\r\nhar vi inte råd med de nyliberala experiment som\r\ndagens näringspolitik är ett uttryck för.</pre><pre>Anf. 75  BENGT DALSTRÖM (nyd):</pre><pre>Herr talman! Att näringslivet är navet i den svenska\r\nekonomin och att tillväxten i produktionen är\r\nförutsättningar för de olika trygghetssystemen i\r\nsamhället är i dag alla partier överens om. Däremot\r\ninte om hur detta mål skall uppnås.</pre><pre>Regeringen hade ursprungligen målsättningen att\r\ndet i första hand gällde att förbättra\r\nförutsättningarna för landets 400 000\r\nsmåföretagare. Tyvärr har samarbetet med\r\nSocialdemokraterna förhindrat eller bromsat beslut\r\nom exempelvis ett antal skattelättnader.\r\nKvittningsrätten mellan inkomst av tjänst och\r\nunderskott i förvärvsskälla, skattefria avsättningar\r\ntill periodiseringsfonder, uppskov med beskattning\r\nav lagerreserver, utjämning av valutaförluster, som\r\nvi i Ny demokrati nu motionerar om, är åtgärder\r\nsom redan borde varit genomförda för att stimluera\r\ntill expansion och nyföretagande.</pre><pre>Samtidigt måste vi genomföra åtgärder som stoppar\r\nden negativa utvecklingen, exempelvis bromsa den\r\nkatastrofala konkursutvecklingen. 1991 hade vi\r\n17.500 konkurser, 25 000 år 1992, vilka resulterade\r\ni 5,7 resp. förfärande 25 miljarder i\r\nleverantörsförluster. En lavinartad ökning med\r\nåtföljande kapitalförstöring och ökad arbetslöshet.\r\nAv de 25 miljarderna ligger ungefär 15 miljarder på\r\nsmåföretagen.</pre><pre>Ny demokrati motionerar nu om alternativa snabba\r\nlösningar för att eliminera de katastrofala\r\nverkningarna av konkurserna, antingen genom en\r\nändrad prioriteringsordning av\r\nleverantörsfordringar, en maximeringsersättning\r\npå 75 % till bankerna, eller genom statliga,\r\nskattefria 2-årslån till drabbade leverantörer. Det\r\nvore märkligt om inte riksdagen redan i vår kan\r\nfatta ett beslut i denna för landet så viktiga\r\nekonomiska fråga.</pre><pre>Med den tidsbegränsning som gäller, vill jag nu,\r\nherr talman, ägna resten av mitt anförande till att\r\nkommentera och fästa näringsministerns och ärade\r\nledamöters uppmärksamhet på det strypmord på\r\nuppfinnare som regeringen är på väg att fullfölja.</pre><pre>Den nya satsningen på riskkapitalbolagen ATLE\r\noch BURE tillgodoser delvis de expansiva\r\nföretagens behov av exempelvis ett utökat\r\naktiekapital. Genom omstruktureringen av\r\nIndustrifonden till Industri- och\r\nnyetableringsfonden erbjuds riskkapital för nya\r\nprojekt i redan etablerade små och medelstora\r\nföretag, och lån till nya företag som aktie- eller\r\nrörelsekapital.</pre><pre>Genom NUTEK kanaliseras bidrag ut till landets\r\nteknikbyar, som oftast arbetar med direkt\r\nanknytning till universitet och högskolor. Fram till\r\nden 1 juli 1992 disponerade NUTEK dessutom 75\r\nmiljoner för s.k. närings- och innovationsbidrag,\r\nsom oftast genom utvecklingsfonderna kom de\r\nenskilda uppfinnarna och idéverksamheten i\r\nsmåföretagen till del. De är alltså indragna från och\r\nmed den 1 juli.</pre><pre>I nuläget, när vi med alla medel måste söka främja\r\ntillväxten inom industrin och få fram nya idéer och\r\nprodukter stryper regeringen och NUTEK\r\nanslagen till landets alla enskilda uppfinnare och\r\ninnovatörer. Är det en klok besparing herr\r\nstatsråd?</pre><pre>Tyvärr räcker det inte med detta. För att starta och\r\nutveckla en idé kan en uppfinnare i dag ta kontakt\r\nmed Svenska uppfinnarföreningens lokala\r\nrepresentant -- man har byggt upp ett nätverk på 22\r\npersoner över landet. Där har den potentiella\r\nuppfinnaren ett bollplank på gräsrotsnivå som kan\r\nbiträda vid en första utvärdering av idéerna. Redan\r\ni dag samarbetar en del av dessa rådgivare med de\r\nlokala utvecklingsfonderna. Verksamheten baseras\r\ntill stor del på ett anslag från NUTEK på 6 miljoner.\r\nEnligt ett styrelsebeslut som NUTEK tog för en\r\nvecka sedan kommer man att halvera det här\r\nanslaget. Man anser att det centrala kansliet bör\r\nkunna finansieras på annat sätt.</pre><pre>Vi i Ny demokrati är som bekant inte mycket för\r\nstatliga stöd till organisationer och\r\nintresseföreningar. Men om det är någon\r\norganisation som skulle behöva det här stödet så är\r\ndet Svenska uppfinnarföreningen.</pre><pre>Att, i en tid då vi verkligen behöver främja\r\ninnovationsklimatet, strypa dessa nålpengar -- som\r\nman kan betrakta dem som -- till Svenska\r\nuppfinnarföreningen kan väl inte vara ett rimligt\r\nbeslut?</pre><pre>Jag förväntar mig och hoppas att näringsministern\r\nkan medverka till att NUTEK ändrar beslutet om\r\ndenna neddragning.</pre><pre>Avslutningsvis vill jag understryka behovet av att\r\nkomplettera de beslutade satsningarna på\r\nriskkapitalbolagen med en innovationsfond på 100\r\nmiljoner som fyller det tomrum vi i dag har för\r\nenskilda uppfinnare och små innovationsföretag.\r\nFonden skulle administreras genom nyetablerade\r\nproduktråd i utvecklingsfonderna. Produktråden\r\nskulle sammansättas av sakkunniga från\r\nnäringslivet och Svenska uppfinnarföreningens\r\nlokala rådgivare; allt enligt vår aktuella motion i\r\nfrågan. Vi behöver en offensiv näringspolitik och\r\ninga strypmord på uppfinnare för att främja\r\ntillväxten här i landet, herr statsråd.</pre><pre>Anf. 76  ROLF L NILSON (v):</pre><pre>Herr talman! Detta är en sorts summering i halvtid\r\nav vad regeringen har åstadkommit på\r\nnäringspolitikens område. Omdömet är inte nådigt.\r\nTyvärr har regeringspartierna valt att lägga\r\nansvaret för denna viktiga del av politiken hos de\r\nideologiskt mest belastade nyliberalerna i\r\nregeringskretsen. Därför ligger ett tungt ansvar på\r\nsamtliga regeringspartier.</pre><pre>Vi har haft ingående debatter här i kammaren i\r\nflera år om riskkapitalförsörjningen för små och\r\nmedelstora företag, framför allt har det gällt\r\nsatsningar på ny teknik och nya teknikbaserade\r\nprodukter. Behovet att utveckla de uppfinningar\r\nsom görs på svenska tekniska högskolor i\r\nanslutning till detta är uppenbart. Det finns massor\r\nav exempel på hur utvecklingsbara idéer har\r\nexporterats och exploaterats utomlands. Mest\r\nuppmärksammat är väl de svenska upptäckterna av\r\nvätskekristaller som försvann i japanska Canon och\r\nsom sedan har förfinats och utvecklats till platta\r\nbildskärmar.</pre><pre>Det finns nya exempel på hur svårt det är att få\r\npengar, till blygsamma summor, för att satsa på den\r\nhär typen av näringspolitiska framtidsinsatser. Små\r\nbehov, under 10 miljoner kronor, går det inte att via\r\ndet ordinarie kreditväsendet, via riskbolag eller via\r\nandra kanaler få fram medel till.</pre><pre>Det är absurt att det samtidigt finns en\r\nriskbenägenhet hos svenska folket att sätta över 150\r\nmiljoner kronor i veckan på spel hos Tipstjänst. Jag\r\ntror att svenska folket också är berett att satsa dessa\r\npengar på framtidssatsningar. Detta är vardagen\r\nunder moderat näringspolitisk ledning.</pre><pre>Regeringen har ansvaret för att kreditmarknaden\r\nfungerar. Men regeringen tar inte detta ansvar. Det\r\när till stor skada för svensk ekonomi, för svensk\r\nföretagande och för svenska löntagare. Bankerna\r\nlever inte upp till rollen som kreditgivare. De har\r\nblivit skotträdda i debatten efter den stora\r\nbankkraschen.</pre><pre>Staten är i dag ägare av banker, och genom\r\nBankstödsnämnden har staten ett avgörande\r\ninflytande över hela banksektorn. Regeringens\r\nuppgift är att se till att utlåning sker på rimliga\r\nvillkor och till sunda projekt.</pre><pre>Riskkapitalbolagen har nämnts. Vi vet i dag att de\r\nstora bolagen har fått använda en halv miljard\r\nkronor av löntagarnas pengar för att stoppa en\r\nattack från finanshajarna i Proventus. Dessutom\r\nhar man fått använda sin energi och tid, som i stället\r\nskulle ha använts till att lägga upp strategier och att\r\nplacera pengar i riskprojekt.</pre><pre>Regeringen har ett kollektivt ansvar för att det\r\nblivit så här, som beror på att man, tillsammans\r\nmed Ny demokrati drivit igenom att privatisera\r\nlöntagarnas fondpengar, samtidigt som\r\nriskkapitalbolag skulle skapas.</pre><pre>Vad säger ni folkpartister och centerpartister, som\r\nvärnar om små och medelstora företag, om detta?</pre><pre>Vi kan konstatera att efter halva mandatperioden\r\nstår Sverige utan fungerande\r\nriskkapitalförsörjning. Vad vi har fått är ett\r\nnamnbyte på Industrifonden.\r\nUtvecklingsfondernas medel har minskats.\r\nNUTEX roll har nedvärderats. Vi har även fått\r\nEKH-lån för frisörer, för att citera en lundensisk\r\nriskkapitalförsörjare och eldsjäl på området.</pre><pre>Miljön är framtiden för de svenska företagen. Det\r\nfinns en uppenbar risk, när vi nu vill försöka få\r\nhjulen inom industrin att rulla igen, att man låter\r\nmiljöhänsyn stå tillbaka. Man satsar på det som är\r\nmest påträngande och reagerar kortsiktigt. Det får\r\ninte bli så att vi uppskjuter eller mildrar kraven på\r\nde miljöstörande företagen eller på den\r\nenergikrävande produktionen.</pre><pre>Vi måste även nu agera långsiktigt och ta till vara\r\nden dynamik som finns i en nödvändig skärpning av\r\nmiljökraven. Det leder till bättre\r\nkonkurrensförmåga, tekniska förbättringar och\r\ninnovationer. Givetvis är det så Sverige, som\r\nindustrination, skall möta framtiden. Ett rätt sätt\r\natt möta framtiden på är med högt teknikinnehåll\r\noch med energisnål och råvarusnål produktion.</pre><pre>Internationella marknader växer. Behoven i våra\r\nnärområden är stora. Behoven i hela Östeuropa är\r\ngigantiska.</pre><pre>På vissa områden ligger vi bra till. Våra företag är\r\nväl rustade, för andra är situationen sämre.</pre><pre>Utvecklingen av alternativ energiproduktion håller\r\nför lågt tempo. Enligt energi- och\r\njordbruksuppgörelsen skulle det vara ett prioriterat\r\nområde. World Watch Institute sade detta i går om\r\nalternativ energiproduktion.</pre><pre>Svensk bilindustri har på ett skandalöst sätt\r\nförsummat sin miljöprofil. Man behöver bara\r\njämföra Volvos och Saabs lansering med Toyotas\r\noch med tysk bilindustris lansering. Svensk\r\nbilindustri ligger långt efter. Vänsterpartiet vill\r\nsatsa på miljöteknik och program för bioteknik, för\r\natt möta framtiden.</pre><pre>Anf. 77  Näringsminister PER WESTERBERG\r\n(m):</pre><pre>Herr talman! Konjunkturförloppet, som det nu ser\r\nut runt om i världen, avviker i mycket stor\r\nutsträckning från vad vi har sett i tidigare\r\nomgångar. Vi har kunnat se en mycket stark\r\nekonomisk återhämtning i USA, med en tillväxt de\r\nsenaste sju månaderna på plus 3,7 procentenheter.\r\nSamtidigt fortsätter Västeuropa nedåt i\r\nkonjunkturdalen, och Japan har en helt annan typ\r\nav konjunkturkris i förhållande till Västeuropa. Vi\r\nkan samtidigt se en mycket snabb ekonomisk\r\nexpansion i Sydostasien, södra Kina och även\r\nVietnam. Konjunkturerna i världen går ej längre i\r\ntakt, utan fungerar olika i olika världsdelar.</pre><pre>Vi kan också se betydande strukturella\r\nförändringar i vad som sker runt om i världen. Vi\r\nkan se att olika branscher har olika\r\nkonjunkturförlopp i förhållande till vad som var\r\nvanligt tidigare. Vi kan också se hur det har skett\r\nförändringar i arbetsfördelningen mellan olika\r\nnationer och mellan olika företag.</pre><pre>I Sverige har vi kunnat se att de svenska företag\r\nsom varit utsatta för internationell konkurrens har\r\nvarit utomordentligt konkurrenskraftiga och\r\ndessutom haft en prisnivå som i många fall har legat\r\nlägre än i omvärlden. Vi har samtidigt kunnat\r\nnotera att den del av näringslivet som endast haft\r\ninhemsk konkurrens haft en prisnivå som har legat\r\nklart högre än i omvärlden, och de som har arbetat\r\nnärmast under monopolliknande former har legat\r\nmycket över vad som har varit vanligt i övriga\r\nVästeuropa.</pre><pre>Det har lett till att vi har haft delvis felaktiga\r\nstrukturer i svenskt näringsliv och svensk offentlig\r\nsektor. De senaste 20 åren har präglats av ett\r\nmycket snabbt stigande skattetryck, samtidigt som\r\nden offentliga sektorn har expanderat och därmed\r\nden konkurrensutsatta sektorn har minskat i relativ\r\nbetydelse.</pre><pre>Det är inte bara där den avtagande ekonomiska\r\ntillväxten kan spåras i Sverige. Den kan också\r\nspåras i den industriella utvecklingen i Sverige, där\r\nvi av tradition har varit mycket beroende av\r\nbruksföretag, som gjort allt från ax till limpa inom\r\nsamma företag och därmed haft litet av\r\negenregiverksamhet kvar. Det är den stora\r\nförändringen vi nu ser, inte minst inom\r\nunderleverantörsleden, där de stora företagen,\r\nexempelvis bilföretagen, nu går ut på en\r\ninternationell marknad, där det är full konkurrens\r\nmellan olika underleverantörer. Nu matchas\r\nunderleverantörerna i Sverige mot all världens\r\nunderleverantörer, i stället för att de var närmast\r\nunika i sina leveranser till de svenska företagen.\r\nSamtidigt får de via svenska bilföretag möjligheter\r\natt konkurrera med underleverantörer till andra\r\nbilindustriföretag i andra världsdelar och därmed\r\nstörre marknader. Det skapar produktbyten, långa\r\nserier och arbetsfördelning, på ett sätt som vi\r\nkanske inte har sett på många år i Sverige.</pre><pre>Vi ser också en förändring inom näringslivet, där\r\nman börjar försöka ta till vara de små företagens\r\norganisation även i de stora företagen. ABB\r\nanvänder ett system, som har olika namn i olika\r\nföretag, där man försöker göra små verkstäder av\r\nstora, där arbetskraften ges bättre drivkraft, bättre\r\nförtroende att sköta både inköp, distribution och\r\nproduktionsplanering och därmed blir något av\r\nsjälvstyrande grupper, med mycket kraftiga\r\nproduktivitetsförbättringar som resultat.</pre><pre>Den här stora strukturella förändringen har\r\nkommit relativt sent i många delar inom svenskt\r\nnäringsliv, och den kommer ännu senare i delar av\r\noffentlig sektor, men jag tror att den är nödvändig\r\nför att förstärka vår internationella\r\nkonkurrenskraft och ett effektivare utnyttjande av\r\nvåra samlade resurser.</pre><pre>I en sådan situation som Sverige befann sig i hösten\r\n1991, med sjunkande, närmast negativ tillväxt,\r\nökande arbetslöshet och ett mycket snabbt ökande\r\nbudgetunderskott, finns det egentligen bara en sak\r\nsom en regering kan satsa på, nämligen att snabbt\r\nöka tillväxten i ekonomin och produktiviteten i\r\nnäringslivet. Det är det som denna regering har\r\nsatsat på.</pre><pre>Strukturomvandlingen i näringslivet måste därmed\r\ngå snabbt. Strukturomvandlingen i offentlig sektor\r\nmåste gå snabbt. Vi måste hantera finanskrisen och\r\n80-talets kasinoekonomis resultat. Det är därför vi\r\nför en politik för en stram budget -- inte för att det\r\nstrama i budgeten i sig är det centrala. Genom att\r\nhålla tillbaka statens lånebehov skapar vi\r\nförutsättningar och utrymme för att sänka räntorna\r\noch därmed för ett konkurrenskraftigare näringsliv.</pre><pre>Vi har nu under ett och ett halvt år fattat beslut i\r\ndenna kammare om totala nedskärningar i\r\nstatsutgifter som belöper sig till 70 miljarder. Av\r\ndessa hamnar 40 miljarder på sänkta belastningar\r\nför det svenska näringslivet. Det är en\r\nutomordentligt stark konkurrensförbättring.</pre><pre>I dag kan vi nog tala om konkurrensförbättringar i\r\nsvenskt näringsliv på mellan 15 och 20 %, som är\r\nbland de största vi har fått i modern tid och som vi\r\nnu måste förvalta genom låg ränta och låg inflation,\r\nså att vi inte upprepar 80-talets misstag i den s.k.\r\nkasinoekonomin.</pre><pre>Vi har därutöver gjort mycket stora satsningar --\r\nstörre än vad som har gjorts i modern tid i\r\nVästeuropa -- på mindre och medelstora företag,\r\nmed en ansvarsfull riskkapitalförsörjning, där\r\nsystemen har visat sig fungera väl och börjar jobba\r\nväl, för att steg för steg förbättra försörjningen av\r\nriskkapital till de mindre företagen.</pre><pre>Vi förändrar incitamenten för småföretagen,\r\nförändrar arbetsrätten och avreglerar för att stärka\r\nderas situation. Vi påbörjar arbetet med\r\nförändringen av offentlig sektor, för att släppa loss\r\nutvecklingskraften och förmågan att ta initiativ.\r\nPrecis som man gör i verkstäderna i ABB eller i\r\nandra företag, behöver man ta till vara\r\ninitiativkraften hos de anställda i stora delar av\r\noffentlig sektor.</pre><pre>Vi har genomfört en ny konkurrenslag, en\r\nupphandlingslag, som kommer att få stora effekter\r\ni bättre prisnivåer och bättre fungerande\r\nkonkurrens i landet. Vi har på ett år tredubblat\r\ninvesteringarna i s.k. infrastruktur, och vi har\r\nsläppt loss nya, mycket stora ramar för ökade\r\nsatsningar på utbyggnad av vägar, järnvägar,\r\ntelekommunikationer och flygplatser, som stärker\r\nsvenskt näringsliv.</pre><pre>Inom några veckor kommer vi därutöver tillbaka\r\ntill denna kammare med en av vår tids största\r\nsatsningar i Sverige på expansion inom\r\nindustrirelevant forskning, som skall stärka\r\nkunskapsöverföringen till det svenska näringslivet\r\noch göra att vi bättre kan ta till vara vad som\r\nkommer fram i universitet och högskolor, i nya\r\nprodukter, nya företag och nya arbetstillfällen.</pre><pre>Vi fortsätter även arbetet med privatiseringen av\r\nstatliga företag, men vi gör det inte av hysteriskt\r\nideologiska skäl. Vi har sagt att vi skall gå till\r\nmarknaden med Celsius Industrier i vår, beroende\r\npå att det fattades ett beslut redan under den gamla\r\nregeringens tid om att göra det, plus att det är\r\nnödvändigt för företaget, om man skall kunna delta\r\ni strukturarbetet inom försvarsindustrin i såväl\r\nSverige som övriga Europa. Kan man inte vara med\r\noch betala struktureringen med egna aktier, har\r\nman inte möjligheter att utvecklas och ta till vara\r\nresurserna. Vi vill att våra spelare, våra företag,\r\nskall vara ute på plan och agera i stället för att sitta\r\ni omklädningsrummet och tjura.</pre><pre>Det är inte genom höjda skatter,\r\narbetsgivaravgifter och energiskatter på\r\nproduktionen som vi får nya arbetstillfällen i\r\nnäringslivet, utan det är genom att vi ser till att\r\nförbättra förnyelsen och förnyelsekraften. Det är\r\ndärför vi gör satsningar på nyföretagande, små och\r\nmedelstora företag, även på uppfinnare och på\r\nderas möjligheter, vilket vi bl.a. kommer tillbaka\r\ntill i forskningspropositionen.</pre><pre>Vi har alltså fått de största\r\nkonkurrenskraftsförbättringarna i modern tid för\r\nsvenskt näringsliv under ett och ett halvt år, de\r\nstörsta satsningarna på småföretagens\r\nriskkapitalförsörjning och avregleringarna på\r\nmycket länge, en ny konkurrenslag sant en mycket\r\nkraftig satsning på infrastruktur, på såväl vägar och\r\njärnvägar som utbildning. Vi kan redan se delar av\r\nförändringarna.</pre><pre>Ericsson kom i går med ett mycket bra resultat, som\r\nvisar på en ganska snabb förändring i\r\nkonkurrenskraften. Ett av de största svenska\r\nindustriföretagen rapporterade i förra veckan att\r\nman hade tillverkande enheter i 25 länder och att de\r\nmest kostnadseffektiva nu låg i Sverige. Det finns\r\nanledning till gryende optimism.</pre><pre>Anf. 78  ROLF L NILSON (v) replik:</pre><pre>Herr talman! I näringsministerns anförande fick vi\r\nhöra mycket om hur problemen med\r\nriskkapitalförsörjningen skall lösas. Hur skall man\r\nkomma ur detta hav, där finanshajarna jagar billiga\r\npengar och skaffar sig riskkapitalförsörjning, och i\r\nstället få pengarna att gå till företag som har\r\nlångsiktiga projekt med osäker framtid? Det är ju\r\nvad vi behöver.</pre><pre>Per Westerberg talade om underleverantörerna och\r\nderas problem. De svenska underleverantörerna\r\nhar möjligtvis arbetat i skyddad verksamhet under\r\nde stora bilföretagens vingar, men kraven har\r\nskärpts, och inte hjälper man underleverantörerna\r\ngenom att -- som regeringen har gjort -- skrota\r\nunderleverantörsprogram i förtid, just när de håller\r\npå och breddar sitt sortiment och plockar fram bra\r\nalternativa produkter. Det är alltså helt fel att i det\r\nläget lägga ned VT-delegationen, vars verksamhet\r\nriktar sig just till underleverantörer.</pre><pre>Jag tycker att Ericsson är ett bra exempel på ett\r\nsvenskt företag som har vuxit upp och utvecklat\r\nsina produkter i intensiv samverkan med den\r\noffentliga sektorn, med Televerket. Den typen av\r\npolitik behöver vi mer av -- samverkan mellan\r\nsamhället som beställare av nyttiga produkter och\r\nsvenska företag, försörjda med duktiga ingenjörer\r\nvia den offentliga sektorn.</pre><pre>Jag tror att Per Westerberg är ganska ensam om\r\nuppfattningen att nya avgifter och krav inte ger nya\r\njobb. Det är just vad de gör! Det ser man världen\r\növer. I de stora länderna, som Japan och Tyskland,\r\nser man att skärpta krav på miljöområdet -- på\r\nresurssnål, cyklisk, energisnål produktion --\r\nåstadkommer nya produkter för en växande\r\nmarknad och för angelägna behov.</pre><pre>De statliga företagen, Per Westerberg, behöver inte\r\nsäljas ut. Det är kanske t.o.m. så att staten bör vara\r\nmer aktiv och agera och omstrukturera företag som\r\ninte klarar det av egen kraft. Det var inte så illa att\r\nman under förra lågkonjunkturen hjälpte upp\r\nstålindustrin och gruvorna med statliga satsningar.\r\nResultatet blev rätt bra. SSAB och Procordia blev\r\ninte så dåliga. Varvssatsningen var kanske\r\nmisslyckad; den byggde på en felaktig analys. Jag\r\ntror att det behövs en mer aktiv samhällelig och\r\nstatlig politik för att komma ur krisen.</pre><pre>Anf. 79  Näringsminister PER WESTERBERG\r\n(m):</pre><pre>Herr talman! Riksdagen fattade beslut om att de\r\ndelar av löntagarfonderna som skulle användas till\r\nriskkapital till småföretagen skulle återbetalas till\r\nde företag som hade betalat in pengar till\r\nlöntagarfonderna. Vi har försökt skapa ett system\r\nmed konkurrens mellan flera olika bolag. Det\r\ngaranterar bäst att man verkligen anstränger sig att\r\nåstadkomma bra resultat.</pre><pre>\r\nDet som hände i förra veckan var det mycket\r\nnaturliga att man såg till att det fanns ett antal\r\nföretag som ville köpa aktier när många företag vill\r\nsälja sina aktier. När man i riskkapitalbolagen får\r\n16 000 ägare av vilka kanske 15 000 inte vill vara\r\nägare får man ett stort säljtryck, och då är det\r\nnaturligt att de s.k. portföljbolagen Atle och Bure\r\ngår in och agerar market maker, dvs. köper upp\r\naktier och sedan placerar ut dem hos andra ägare\r\nsom vill ha ett mer långsiktigt innehav. Detta gör\r\nman för att hålla priserna på rimlig nivå och för att\r\nfå en fungerande marknad under en ganska\r\ntumultartad period, som det med nödvändighet\r\nmåste bli.</pre><pre>Jag tror att vi, om vi ser tillbaka på detta om ett\r\nantal veckor, kommer att finna att konstruktionen\r\nväl fyller sin funktion och att den verkligen kommer\r\natt se till att riskkapital kommer dit det skall,\r\nnämligen till dem som i dag har akut brist på det --\r\nmindre och medelstora företag.</pre><pre>Låt mig sedan om VT-delegationen och\r\nunderleverantörer säga att jag kan ha respekt för\r\natt man intresserar sig för småföretagen genom att\r\nsätta in pengar i dem, men jag tror ändå mer på det\r\nsom nu sker i exempelvis det företag som jag\r\ntidigare jobbade i, Saab GM, där man nu matchar\r\nsvenska underleverantörer mot utländska när det\r\ngäller svenska Saabar, men man matchar också\r\nsvenska underleverantörer för exempelvis\r\nOpelbilar eller Pontiacbilar runt om i världen. Då\r\nmarknadsför man svenska underleverantörers\r\nkompetens och lyfter ut deras konkurrenskraft i\r\nvärlden. Jag tror att den typen av lösningar är\r\nmycket viktigare än olika statliga bidrag. Jag tror\r\natt vi i stället skall se till att vi får ett starkt och\r\nkonkurrenskraftigt näringsklimat med lägre\r\nkostnadsnivå än vad som är vanligt i de flesta\r\nkonkurrentländer.</pre><pre>Så till statliga företag. Jag är fullständigt övertygad\r\nom att man inom Svenskt stål i dag är mycket\r\nlycklig över att företaget inte är statsägt, om man så\r\nfår uttrycka det, eftersom de flesta stålföretag i dag\r\ndrabbas av strafftullar i USA. Risken hade varit\r\nstor att Svenskt stål, som ett antal andra stålföretag\r\nute i Europa, hade råkat ut för mycket större\r\nstrafftullar om företaget hade varit statsägt,\r\neftersom man alltid misstänker att ett statsföretag\r\nhar fått större statssubventioner än motsvarande\r\nprivata företag.</pre><pre>När vi går till marknaden med ett företag gör vi det\r\ndärför att det stärker det enskilda företaget. Det\r\ngör vi därför med Celsius i dag.</pre><pre>Anf. 80  ROLF L NILSON (v) replik:</pre><pre>Herr talman! Jag vidhåller att delar av de statliga\r\nföretagen kan säljas ut när så är lämpligt. Jag tror\r\ninte att en djup lågkonjunktur, när det är ont om\r\nriskvilligt kapital, är rätt tillfälle. Man kan vänta in\r\nlämpliga tillfällen för att göra byten i statens\r\nportfölj och göra statliga satsningar på områden där\r\ndet långsiktigt kan vara mer angeläget med sådana\r\nän att behålla just de företag som staten nu har och\r\nsom staten inte har skaffat sig på något planmässigt\r\nsätt; de har snarare hamnat där genom\r\nräddningsåtgärder när det gällt att strukturera om\r\nen bransch.</pre><pre>Men jag tror inte, som Per Westerberg, att det\r\nstatliga ägandet är avgörande när USA lägger\r\nstrafftullar på utländskt stål. Det handlar mer om\r\nen allmän inställning till handelspolitiken -- om\r\nUSA utvecklas i protektionistisk riktning eller\r\nfrämjar frihandel. Jag menar att den svenska\r\nregeringen bör vara aktiv -- det vet jag att Per\r\nWesterberg också tycker -- för att driva på i\r\nfrihandelsvänlig riktning i alla sammanhang där det\r\när möjligt, framför allt i GATT men också vid alla\r\ninternationella kontakter.</pre><pre>Det är viktigt att uppmuntra och stimulera svenska\r\nföretag att ändra sin arbetsorganisation. Jag ser inte\r\nden motsättning som Per Westerberg ser mellan\r\noffentliga verksamheter och privatindustri. Det är\r\ninte så att den offentliga sektorn ligger efter när det\r\ngäller att utveckla arbetsorganisationen jämfört\r\nmed den privata svenska industrin eller de privata\r\nsvenska företagen. Det är snarare så att man -- om\r\nman inte vårdar den defactodevalvering som vi har\r\nhaft riskerar att svenska företag inte bryr sig så\r\nmycket om att satsa på ökad kompetens, att man\r\ninte har de rätta incitamenten att organisera om\r\narbetet, öka kompetensen hos de anställda och\r\nmöta framtiden med nya produkter med ett högre\r\nkunskapsinnehåll.</pre><pre>Anf. 81  Näringsminister PER WESTERBERG\r\n(m):</pre><pre>Herr talman! Jag är glad över att Rolf Nilson här\r\nklart deklarerar att han är beredd att acceptera\r\nförändringar i det statliga ägandet -- både köp och\r\nförsäljning. Det tycker jag är något mycket positivt.\r\nVi försöker göra sådana värderingar. Vi har\r\ninställningen att vi skall göra det som är bäst för\r\nSSAB. Jag vågar här säga att jag är helt ense med\r\nledningen i SSAB, som i dag är mycket glad att man\r\nicke bedriver sin verksamhet inom statligt hägn --\r\nman får därmed en bättre situation i diskussionerna\r\nmed USA när det gäller tullar.</pre><pre>Jag vill dock bestrida att det råder en kapitalbrist på\r\nden här typen av riskkapitalmarknad.\r\nRiskkapitalmarknaden -- som de små företagen\r\ninte har tillgång till -- blir internationell. Det finns\r\nbåde hög- och lågkonjunktur i olika delar av\r\nvärlden.</pre><pre>Därmed är det inte så entydigt när det är bra eller\r\ndåliga tider att sälja. Man måste gå efter vad som är\r\nen bra tidpunkt för resp. företag. Man får föra en\r\ndialog med företaget resp. departementet om vad\r\nsom är bäst för företaget. Det är det som vi försöker\r\nta till vara i varje enskilt fall.</pre><pre>Jag tror faktiskt att delar av den offentliga sektorn\r\nligger litet efter. Om Rolf L Nilson lyssnade på mig\r\ni mitt inledningsanförande skulle han ha hört att jag\r\ninte sade att det bara gäller den offentliga sektorn.</pre><pre>Jag tror att en av orsakerna till att vi har haft\r\nproblem under de senaste 20 åren är att även\r\nindustrin har varit långsam i förändringarna. Att få\r\nin småföretagstraditioner i de stora\r\nverkstadsföretagen är viktigt. Det är viktigt att få\r\nsnabbare produktcykler. Men det är också, som här\r\npåpekas, mycket viktigt att vi nu vårdar den\r\nkonkurrenskraftsförbättring som har kommit, så\r\natt vi inte upprepar 80-talets misslyckanden. Då\r\nfick vi ett nedåtgående plan. Konkurrenskraften\r\nblev sämre och sämre för varje år. Det blev inga\r\nsatsningar på kompetensutveckling och nya\r\nprodukter, utan man stannade vid en ganska\r\narbetskraftsintensiv och råvarubaserad\r\nproduktion.</pre><pre>Signalerna om att vi tänker bibehålla den här\r\nkonkurrenskraften är de närmaste månaderna och\r\nåren oerhört viktiga. Vi måste skapa utrymme för\r\nlåg inflation och låg ränta. Annars kommer vi att få\r\nett mycket besvärligt läge i ekonomin framöver.</pre><pre>Anf. 82  GÖRAN PERSSON (s) replik:</pre><pre>Herr talman! När jag hör näringsministern får jag\r\nett intryck av att det mesta i svenskt näringsliv är på\r\nväg åt rätt håll.</pre><pre>Jag har hört det där talet några gånger nu. Jag blir\r\nalltid lika förvånad över den brist på\r\nverklighetsanknytning som Per Westerberg ger\r\nuttryck för.</pre><pre>Om man lyssnar på honom låter det som om det är\r\nstrålande tider. Allt som skall göras, har gjorts.\r\nMan drar ju då den slutsatsen att det mesta av\r\nproduktionen i det här landet kommer att läggas\r\nned om han får fortsätta så här ett tag till.</pre><pre>Verkligheten är ju den rakt motsatta. Vi är inne i\r\nden djupaste kris som vi har sett i detta land sedan\r\n30-talet.</pre><pre>Jag tror att de som jobbar i den här krisen,\r\nföretagare och anställda, skulle ha mer glädje av ett\r\nresonemang med beslutsfattare som inte utstrålar\r\nen ifrån deras vardag totalt skild verklighetssyn,\r\nsom Per Westerberg gör. Det är en\r\nbunkermentalitet som kommer till uttryck i hans\r\nanförande.</pre><pre>Jag ställde två konkreta frågor i mitt tal. Den första\r\nrörde det som han nu säger om Celsius. I höstas\r\nträffade vi en uppgörelse mellan regeringen och\r\nSocialdemokraterna. Då var vi på sakliga grunder,\r\ninte ideologiska, överens om ett moratorium för\r\nutförsäljning av statliga företag.</pre><pre>Vi skulle kunna göra undantag från detta när det\r\ngällde strukturaffärer. Dem skulle vi diskutera\r\ngemensamt.</pre><pre>Vi har inte haft någon överläggning om\r\nprivatisering av Celsius. Vi har diskuterat en\r\nstrukturaffär som har gällt Ceslius förvärv av ett\r\nannat företag. Det förvärvet har vi inte haft\r\nnågonting emot. Däremot har vi hållit fast vid vår\r\ngrundläggande inställning att det är fel att nu gå ut\r\noch suga upp det riskkapital som finns, att suga upp\r\ndet för statens företag. Det är fel av staten att\r\ntränga sig före i kön. Den grundläggande kritiken\r\nligger fast, och detta har vi också meddelat\r\nregeringen, åtminstone Näringsdepartementet.</pre><pre>Nu blir jag litet förvånad. Jag har ju vant mig vid\r\natt ständigt höra Per Westerberg trumpeta om dessa\r\nprivatiseringar, trots att moratoriet har gällt.</pre><pre>Jag vill klart och tydligt av Per Westerberg veta om\r\ndet är regeringens politik som han står och talar för.\r\nHar regeringen fattat ett beslut om att gå till\r\nbörsen, ut på marknaden, med Celsius? I så fall är\r\ndet ett anmärkningsvärt besked, men det bör\r\nlämnas i klartext och inte av moderata utspel.</pre><pre>Detta var den första frågan jag ställde.</pre><pre></pre><pre>Det andra var: Är Per Westerberg beredd att ge\r\nklarhet i de påstådda insideraffärerna i Atle? Hans\r\negen statssekreterare sitter ju i detta bolags\r\nstyrelse. Ni är insyltade upp över öronen i dessa\r\naffärer. Är ni beredda att lägga korten på bordet,\r\nframför allt köpnotorna, så att vi ser vad som har\r\nhänt?</pre><pre>Anf. 83  Näringsminister PER WESTERBERG\r\n(m):</pre><pre>Herr talman! Som Göran Persson utomordentligt\r\nsäkert vet är det Finansinspektionens uppgift att\r\nutreda om någon insideraffär har förekommit. Jag\r\nhar stort förtroende för att den kommer att fullfölja\r\ndet på ett klanderfritt sätt.</pre><pre>Inför det läge som uppstått i den svenska ekonomin\r\ntycker jag faktiskt att det vore klädsamt om även\r\nGöran Persson kunde framträda i en litet\r\nödmjukare roll. Det går inte att vända en\r\nekonomisk utveckling på 16 månader när\r\nnäringsklimatet steg för steg eroderats under 25 års\r\ntid. Vi har gjort utomordentligt stora förändringar,\r\nkanske agerat väldigt snabbt och ibland kritiserats\r\nför detta, men jag tror att vi gjort det med all rätt i\r\ndet läge som vi befunnit oss i.</pre><pre>Vi säger inte att läget nu är bra, men vi har fått\r\nmycket stora konkurrenskraftsförbättringar, som\r\när helt ovedersägliga. Vi har genomfört stora\r\nskattesänkningar för företagen för att därmed\r\nstärka deras expansionskraft. Vi har reformerat\r\nkonkurrenslagen, förbättrat satsningarna på\r\ninfrastrukturen och gjort mycket omfattande\r\nförbättringar för småföretagarna, något som ett\r\nantal socialdemokrater noterat att de själva\r\nförsummat under många år.</pre><pre>Till sist något om privatiseringar. Vi fullföljer ett\r\nbeslut taget av Celsius styrelse i augusti 1991 med\r\nnärvaro av en f.d. socialdemokratisk\r\nstatssekreterare där man ville gå till marknaden. Vi\r\nhar samrått då både Göran Persson och jag varit\r\nnärvarande om strukturaffärer med krav på\r\nmarknadsnotering för att de skulle vara möjliga att\r\ngenomföra. Göran Persson och hans parti har sagt\r\nja till strukturaffärer men nej till marknadsnotering\r\nvilket i sig gör det hela omöjligt. Vi har från\r\nregeringens sida sagt oss i det läget att vi är beredda\r\natt fullfölja eventuella strukturaffärer som kommer\r\natt leda till marknadsnotering, därför att det är det\r\nenda sättet att ge utvecklingskraft åt Celsius och\r\nicke ha vår spelare i omklädningsrummet i stället\r\nför att vara ute och agera på plan.</pre><pre>Anf. 84  GÖRAN PERSSON (s) replik:</pre><pre>Herr talman! Jag har också förtroende för\r\nFinansinspektionen. Det är ganska betecknande att\r\ndet just är Finansinspektionen som blir den första\r\nsom intresserar sig för Per Westerbergs\r\nriskkapitalbolag. Däri ligger egentligen en\r\nbeskrivning av fiaskot i verksamheten.</pre><pre>Annars var inte frågan alldeles felriktad därför att\r\nPer Westerbergs egen statssekreterare sitter i\r\nstyrelsen. Per Westerberg har gjort ett stort\r\nnummer av att man skall skilja ut politikerna från\r\nden direkta verksamheten. I Celsius styrelse sitter\r\nLars Tobisson. I Atles styrelse sitter Karlander.\r\nSom ansvarig företrädare för ägaren-staten agerar\r\nnu Per Westerberg när han har avskaffat Fortia.\r\nTala om att blanda den politiska makten i\r\nföretagen! Ni sitter upp över öronen insyltade. Det\r\nmåste naturligtvis också vara angeläget för Per\r\nWesterberg att få till stånd offensiv klarläggande\r\nverksamhet, eftersom ni nu beskylls, med Per\r\nWesterbergs egen statssekreterare i spetsen, för att\r\nsyssla med insideraffärer, som på folkligt språk\r\nuttryckt faktiskt är en form av kriminalitet. Varför\r\ninte själva ta initiativ så att man kan undanröja den\r\ntypen av beskyllningar?</pre><pre>Sedan till beskrivningen av Celsius. Det Per\r\nWesterberg säger är utomordentligt allvarligt. Vi\r\nhar en överenskommelse om ett moratorium. I\r\növerenskommelsen ingår en större politisk\r\nuppgörelse av stort slag. Den uppgörelsen bygger\r\npå att den fullföljs i alla delar. Det finns ingen rätt\r\nför någon av parterna att ensidigt göra avsteg. Det\r\nPer Westerberg nu säger är politiskt utomordentligt\r\nallvarligt, att regeringen trots att vi har haft\r\ninvändningar och sagt nej ändock fullföljer affären.\r\nDet klingar oerhört falsk gentemot de inviter om\r\nsamarbete som gjordes på förmiddagen.</pre><pre>Det skall också sägas att det Per Westerberg nu\r\nöppnar för är naturligtvis ett helt nytt politiskt läge.\r\nFörstår Per Westerberg egentligen vad det han\r\nsäger betyder och vad det är han har försatt\r\nfolkpartister, centerpartister och kristdemokrater i\r\nför en situation i och med att han ensidigt anser sig\r\nha rätt att bryta mot en gemensam\r\növerenskommelse som träffats mellan regeringen\r\noch den socialdemokratiska oppositionen?</pre><pre>Anf. 85  Näringsminister PER WESTERBERG\r\n(m):</pre><pre>Herr talman! Jag förstår att Göran Persson gärna\r\nvill göra politiska utredningar i stället för de\r\nutredningar som Finansinspektionen gör. Sådant\r\ntycker jag vi skall överlåta åt Finansinspektionen,\r\nsom har den största kompetensen på området.</pre><pre>Jag förstår att Göran Persson och hans partivänner\r\nkan vara litet besvikna över att vi lyft ut ett mycket\r\nstort antal socialdemokratiska politiker ur\r\nstyrelserna och nu i stället försöker styra dessa\r\nbolag steg för steg fram till någon form av mer\r\nmarknadsmässigt beteende. Vi har gjort det på\r\nolika sätt, men vi har framför allt tagit bort de\r\npolitiska maktinstrument som Fortia tenderade att\r\nbli, att närmast öka den statliga inblandningen i\r\nföretagen, som knappast har någon historiskt bra\r\nbakgrund att falla tillbaka på.</pre><pre>Vi skall självfallet fullfölja det som beslutats enligt\r\nprotokollet i höstas och det som Göran Persson\r\nsäkert är väl medveten om, att man skulle föregå\r\nbeslut med samråd. Men det finns olika typer av\r\nsamråd. Beslut i samråd var det i vissa fall,\r\nexempelvis när det gäller finanskrisen. Det var\r\nförtroendefulla samråd, exempelvis i\r\narbetsrättsfrågan, och enbart samråd, exempelvis i\r\nfråga om privatiseringar.</pre><pre>Vi lyssnar väldigt gärna på kloka synpunkter, men\r\nvi är inte beredda att offra Celsius industrier och\r\ndess framtid för ett mycket dogmatiskt nej om det\r\nallvarligt hotar strukturaffärer som kan vara\r\nnödvändiga för struktureringen av denna industri,\r\nnämligen försvarsindustrin.</pre><pre>Vi kommer att fullfölja överenskommelsen till\r\npunkt och pricka. Det vet Göran Persson. Vi följer\r\ningångna avtal till sista stavelsen i alla enskilda fall.</pre><pre>Sedan noterar jag bara att det socialdemokratiska\r\nalternativet kvarstår: nej-yrkande till insatser på\r\nsmåföretagsamhet, ja-yrkande till skattehöjningar,\r\navgiftshöjningar och nya regleringar för\r\nföretagande, något som knappast har mottagits\r\nmed några större ovationer av dem som man\r\nförväntar sig skall skapa de nya jobben.</pre><pre>Andre vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 86  BENGT DALSTRÖM (nyd) replik:</pre><pre>Herr talman! Jag tycker att det är ett bra initiativ\r\natt satsa på riskkapitalbolagen. Självfallet tycker\r\njag det eftersom vi är delaktiga i beslutet om detta.\r\nDetsamma gäller den industriellt inriktade\r\nforskningen och de satsningar som är utlovade i den\r\nkommande propositionen. Jag tror att Göran\r\nPersson är alldeles för tidigt ute när han talar om\r\nriskkapitalbolagen som ett fiasko. Jag tror att det\r\nfinns anledning att se tiden an, innan man framför\r\nsådana synpunkter.</pre><pre>Statsrådets resonemang i dessa frågor är ju\r\nstorskaliga. Jag kommer in litet grand på\r\ngräsrotsnivå och vill fråga näringsministern om han\r\när beredd att medverka till att säkra exempelvis\r\nSvenska uppfinnarföreningens mycket värdefulla\r\norganisation och insatser genom att kanske med sitt\r\ninflytande på NUTEK få det att ompröva beslutet\r\nom en halvering av det blygsamma anslaget på 6\r\nmiljoner kronor, en halvering som skulle resultera i\r\natt den mycket effektiva organisationen inte skulle\r\nkunna fungera som ett enda känselspröt gentemot\r\nmarknaden då det gäller de enskilda uppfinnarna.\r\nVi behöver verkligen den organisationen för att\r\nfrämja innovationsklimatet på gräsrotsnivå.</pre><pre>Anf. 87  Näringsminister PER WESTERBERG\r\n(m):</pre><pre>Herr talman! Jag delar Bengt Dalströms\r\nuppfattning, nämligen att riskkapitalbolagen har\r\nmycket goda förutsättningar att bli en bra lösning.\r\nMen jag tycker att det negativa utfallet är något\r\nbeklämmande. Det kommer ju innan man ens\r\nhunnit börja arbeta. Det som man nu gör är vad\r\nman måste göra -- vara någon form av ''the market\r\nmakes it'' när det gäller det stora säljtryck som\r\nkonstruktionen enligt riksdagsbeslutet gav upphov\r\ntill. Jag tror att man kommer att fullfölja detta på\r\nett ansvarsfullt sätt.</pre><pre>Vidare har vi själva haft en icke oväsentlig dialog\r\nmed företrädare för Svenska uppfinnarföreningen.\r\nTill delar av det som berör Svenska\r\nuppfinnarföreningen återkommer vi i\r\nforskningspropositionen. Det gäller en del åtgärder\r\ndär som kommer att ha bäring gentemot\r\nuppfinnarna.</pre><pre>När det gäller de direkta anslagen till Svenska\r\nuppfinnarföreningen framgår det, som Bengt\r\nDalström påpekat, att pengarna kommer från\r\nNUTEK. Det är där som besluten fattas. Jag kan\r\ndock inte gå in och säga att NUTEK skall använda\r\npengarna på ett visst sätt utan att därmed begå\r\nministerstyre.</pre><pre>Däremot kan riksdagen självfallet, om\r\nnäringsutskottets ledamöter så önskar, göra sådana\r\nformuleringar beträffande NUTEK:s budget att\r\nönskemålen tillgodoses.</pre><pre>Anf. 88  BENGT DALSTRÖM (nyd) replik:</pre><pre>Herr talman! Jag tackar för den hjälpen.</pre><pre>Anf. 89  GUDRUN NORBERG (fp):</pre><pre>Herr talman! I dag ser vi de tragiska följderna av\r\natt det svenska näringslivet har halkat efter, medan\r\nvåra konkurrenter har klarat sig bättre.</pre><pre>Sedan 1989 har vår industriproduktion sjunkit\r\ndramatiskt. Men inom EG har\r\nindustriproduktionen fortsatt att öka.</pre><pre>Under 80-talet hade industrin goda förutsättningar\r\ntill följd av delvalveringarna. Men effekterna åts\r\nupp av ekonomiskt lättsinne. Inflation,\r\nlöneökningar, skattehöjningar och ökade offentliga\r\nåtaganden urholkade svensk ekonomi och\r\nförsvagade näringslivet i stället för tvärtom.</pre><pre>Dagens situation liknar i mångt och mycket den\r\nsom rådde 1982. Dock är situationen i dag\r\negentligen betydligt svårare jämfört med hur det\r\nvar för tio år sedan genom att ekonomin nu är i\r\nsämre skick än den var då. Nu ankommer det på oss\r\ni denna kammare, och på regeringen, att förhindra\r\natt misstag som gjordes under 80-talet upprepas, ty\r\ninflationsrisken är återigen mycket stor.</pre><pre>Nu när den svenska kronan fallit i värde innebär det\r\nbl.a. att importen blir dyrare. När importen blir\r\ndyrare, ökar priserna -- först på dessa produkter,\r\noch snart följer andra produkter med i fråga om\r\nprisökningarna, och inflationen är då ett faktum.</pre><pre>Kronans fall betyder också att exportföretagens\r\nvinster ökar. Dessa vinstökningssiffror glimmar\r\nsnart begärligt i löneförhandlingarna och driver\r\nupp lönerna. Då är den onda karusellen i full gång\r\nigen.</pre><pre>Låt oss hjälpas åt med att förhindra att vi får samma\r\nutveckling som den vi hade på 80-talet. Brända som\r\nvi svenskar är av besparingar och nedskärningar,\r\nefter att ha levt över våra tillgångar, kanske vi är\r\nmogna för att våga ifrågasätta vissa traditioner. Ett\r\nexempel på en sådan tradition är den svenska\r\nlöneavtalsmodellen.</pre><pre>Personligen tror jag att tiden är mogen att\r\nförutsättningslöst diskutera om den s.k. svenska\r\nmodellen fortfarande är användbar när det gäller\r\nmöjligheterna för ekonomin att bli sund igen. Vi\r\nåstadkommer löneavtal, som vi i efterhand skall\r\nförsöka täcka in genom effektiviseringar eller\r\nprishöjningar, utan att veta om det lyckas.</pre><pre>Den svenska modellen passade in under den\r\nexpansiva tiden, särskilt under 50- och 60-talen.\r\nUnder 70-talet fick vi dock en del mycket besvärliga\r\nlöneavtal, och under 80-talet tillsattes\r\nRehnbergkommissionen för att lägga band på\r\navtalsförhandlingarna.</pre><pre>Nu på 90-talet -- i en situation med en arbetslöshet\r\nsom känns helt oacceptabel, med en kraftig\r\nutslagning av företag genom konkurser och med\r\ninte bara nolltillväxt utan också t.o.m. en\r\nsjunkande BNP -- borde det vara dags att lagvägen\r\nse till att löneutvecklingen inte överstiger den\r\nekonomiska utvecklingen.</pre><pre>Vi måste sluta förhandla om pengar som skall\r\ntjänas in och övergå till att förhandla om pengar\r\nsom har intjänats. Den fria förhandlingsrätten med\r\nolika prioriteringar skall alltså bestå, men inom en\r\nram som anges av den ekonomiska utvecklingen.\r\nDetta är, som sagt, mina egna tankar som jag\r\nframför i en motion till riksdagen. Jag tror nämligen\r\natt läget kräver nya modeller som på sikt ger en\r\nbättre reallöneutveckling.</pre><pre>Herr talman! Regeringen har sett det som en av de\r\nallra viktigaste uppgifterna att förbättra villkoren\r\nför företagen, så att dessa förstärks. Näringslivet\r\nmåste öka både i omfång och i styrka för att orka\r\nbära de offentliga utgifterna och för att kunna\r\nåstadkomma nya jobb.</pre><pre>Att göra tvärtom, som Socialdemokraterna föreslår\r\ni sin motion -- dvs. öka skatterna och åter höja\r\nkostnadsläget för företagen -- får direkt motsatt\r\neffekt. Företagen har en så svår situation att varje\r\nny skatt, arbetsgivaravgift eller annan pålaga\r\nförsätter ytterligare ett antal människor i\r\narbetslöshet. Det är alltså dåliga förslag från ett\r\nparti som självt anser sig vara sysselsättningens\r\nfanbärare.</pre><pre>Det är industrin som är Sveriges ryggrad. Och det\r\när främst de små och medelstora företagen som\r\nskall stimuleras, för det är där de nya jobben kan\r\nskapas. Men deras ekonomiska situation är\r\nutomordentligt svår i dag. De har stora svårigheter\r\natt få låna pengar i bankerna, och jag vet att\r\nirritationen ute bland företagarna är stor över\r\nbristen på riskkapital.</pre><pre>Riksdagens beslut under hösten om\r\nriskkapitalbolag, nyföretagarlån -- som nyss har\r\ndiskuterats här -- och andra stödformer är bra. Men\r\njag anser att det ankommer på oss att också följa\r\nupp detta och se till att stödgivningen fungerar. Det\r\när avgörande för många klämda företag att stöd\r\nsnabbt finns tillgängligt. Det utspelas tragedier\r\nbland företagare som ser sitt livsverk gå omkull och\r\nanställda bli utan arbete.</pre><pre>Vi från regeringspartiernas sida måste vara lyhörda\r\nför signaler som visar på en dålig effekt av fattade\r\nbeslut eller som rent av visar att direktiv och\r\nregelverk ute hos stödgivande myndigheter inte\r\nfungerar så som det var tänkt.</pre><pre>Mycket tyder på att lågkonjunkturen ändå börjar\r\ntappa greppet. Jag tror att vi börjar närma oss den\r\npunkten nu.</pre><pre>Låt oss tänka som den skolklass som jag\r\nhäromdagen frågade varför man trodde att en\r\nlågkonjunktur uppstår. Svaret blev: För att det\r\nskall kunna bli högkonjunktur.</pre><pre>Anf. 90  KJELL ERICSSON (c):</pre><pre>Herr talman! Vi har under de senaste åren haft en\r\nbesvärande situation i vårt näringsliv, och det av\r\nmånga olika orsaker. Dels upplever vi en\r\ninternationell lågkonjunktur, dels lider vi av\r\nsviterna från 1980-talets spekulations- och\r\ninflationsekonomi.</pre><pre>Vi producerade och konsumerade utan en tanke på\r\nvad som skulle komma att behövas i framtiden. Vi\r\nsamlade inte i ladorna under de sju goda åren för\r\natt spara till de sju magra åren. Vi investerade alltså\r\ninte tillräckligt i framtidsinriktade verksamheter.</pre><pre>Det var mer lönsamt att spekulera i fastigheter och\r\nkortsiktiga verksamheter än att investera i en\r\nframtidsinriktad produktion. Därigenom har vi fått\r\nen del av dagens problem med en stagnerande\r\nekonomi och utslagning av ca 200 000\r\nindustriarbetstillfällen sedan 1989.</pre><pre>Den borgerliga regeringen har lagt ner ett stort\r\narbete på att skapa bättre förutsättningar för vårt\r\nnäringsliv. Bl.a. har regeringen sett till:</pre><pre>--att tillväxthämmande skatter tagits bort och att\r\navgifter sänkts eller tagits bort -- t.ex.\r\nenergiskatter, skogsvårdsavgift och\r\narbetsgivaravgifter,</pre><pre>--att nya riskkapitalbolag har bildats,</pre><pre>--att industri- och nyföretagarlån har införts,</pre><pre>--att stora satsningar på infrastrukturen gjorts,</pre><pre>--att det blir satsningar på forskning och utveckling\r\noch</pre><pre>--att villkoren för småföretagen blir bättre och att\r\nt.ex. olika regler ses över.</pre><pre>När det gäller riskkapitalbolagen, som också\r\ndiskuterats här, måste jag säga att jag blev\r\nbekymrad förra veckan, då Proventus lade bud på\r\ntre av bolagen. Det skulle ha varit djupt olyckligt\r\nom man hade lyckats komma över bolagen på ett\r\nsådant sätt. Det har varit mycket av spekulationer\r\nunder det gångna decenniet. Vi har också sett vilket\r\nelände dessa spekulationer har medfört. Nu måste\r\ndetta få ett slut. Framdeles måste det bli mer\r\nprioriterat och intressant att investera i\r\nproducerande företag i stället för att syssla med\r\nspekulation.</pre><pre>Riskkapitalbolagen är nu under igångsättning och\r\ndet är viktigt att dessa verkligen kan gå in och ge\r\nriskkapital till små och medelstora företag. Det är\r\nockså viktigt att dessa bolag inte bara till namnet\r\nhar med riskfinansieringen att göra, utan att\r\nbolagen verkligen engagerar sig i företagens\r\nfinansieringsfrågor.</pre><pre>Det nya industri- och nyföretagarlånet, som\r\nriksdagen beslutade om strax före jul, kommer nu\r\nockså att inleda sin verksamhet. Detta lån kan bli\r\nen bra tillgång, inte bara för nyföretagande, utan\r\nockså för befintliga små och medelstora företag.\r\nDet gäller både för projekt och för\r\nmarknadssatsningar.</pre><pre>Trots att det har gjorts mycket när det gäller\r\nfinansieringsfrågorna finns det fortfarande -- och\r\nspeciellt i dagens läge -- ett vakuum där någon form\r\nav mjuka lån behövs. På grund av den för\r\nnärvarande extrema lågkonjunkturen slås även\r\nmånga bra företag med bra produkter ut. Detta är\r\nallvarligt och får inte negligeras.</pre><pre>Utslagningen av företag kostar statskassan enorma\r\nsummor. För att förhindra onödiga utslagningar av\r\nföretag borde man i förebyggande syfte, kanske\r\nmed arbetsmarknadsmedel, kunna sätta in åtgärder\r\nföre konkurs och friställning.</pre><pre>I stället för utslagning av företag med bra produkter\r\noch goda utvecklingsmöjligheter skulle staten\r\nkunna ge någon form av överlevnads- eller\r\nkonstruktionslån och på så sätt hjälpa till så att\r\naktuella företag fick nödvändig finansiering.\r\nMånga arbetstillfällen skulle kunna räddas på ett\r\nsådant sätt.</pre><pre>Dessa lån skall självfallet ha typen av villkorslån\r\noch de skall återbetalas när företaget har återfått\r\nnormal betalningsförmåga. I exempelvis våra\r\ngrannländer Finland, Norge och Danmark har man\r\ninfört liknande lån.</pre><pre>En annan fråga som också har diskuterats ganska\r\nmycket under senare år här i kammaren är\r\nutvecklingsfondernas finansieringsmöjligheter. Jag\r\nhar tidigare hävdat och jag gör det fortfarande, att\r\nså länge vi inte har fått något som är bättre så skall\r\nutvecklingsfonderna ha kvar möjligheten att\r\nmedverka vid finansiering i företag. Förvisso pågår\r\nnu en utredning om fonderna, vilket är bra. Det går\r\nsäkert att se över och förbättra både organisation\r\noch annat. Men det är viktigt att se till att vi även\r\nframdeles har ett regionalt organ som företagen\r\nkan vända sig till.</pre><pre>Herr talman! Det behövs mycket i en aktiv\r\nnäringspolitik. Jag har nämnt några områden där\r\ndet behövs fler insatser. Men jag vill också än en\r\ngång understryka vikten av att småföretagen får\r\nrimligare villkor både vad det gäller de sociala\r\ntrygghetssystemen och när det gäller\r\nskatteområdet.</pre><pre>De minsta företagen har i dag en helt orimlig\r\növerbeskattning på över två miljarder. Det är bra\r\nom regeringen snarast lägger fram förslag som\r\nsänker skatter och avgifter för de minsta företagen\r\ntill en nivå som övriga företag har.</pre><pre>Vi hade senast i går en uppvaktning i\r\nnäringsutskottet från byggindustrin. Det finns\r\nmycket att säga om den verksamheten. Men ett sätt\r\natt stimulera byggverksamheten vore att införa\r\navdrag för reparationer av bostadshus. Detta skulle\r\nge en snabb stimulans, som också väl skulle\r\nfinansiera sig genom ökade momsintäkter,\r\narbetsgivaravgifter och minskade\r\narbetslöshetsersättningar. Därför vore det bra om\r\nregeringen även här så fort som möjligt kom med\r\nett förslag.</pre><pre>Bengt Dalström var inne på frågan om fler\r\ninnovatörer. Jag tycker att det är viktigt att vi har\r\ninnovatörer som kan fungera och som kan ta fram\r\nnya uppfinningar samt också har mer finansiärer\r\nfrån uppfinningen till dess att man kan få en\r\nkommersiell tillverkning. Näringsministerns\r\nuppdrag är att se över fördelningen av pengar. Det\r\nskall vi väl begrunda i det kommande arbetet.</pre><pre>Herr talman! Det har varit en svår period och det\r\nfinns också många problem kvar att lösa, men man\r\nser trots allt ljuset i tunneln. Produktiviteten har\r\nökat och konkurrenskraften har också genom olika\r\nåtgärder ökat ganska kraftigt. Det gör att Sverige\r\nhar en möjlighet att också i framtiden hävda sig som\r\nen ledande industrination.</pre><pre>Anf.91  GÖRAN PERSSON (s) replik:</pre><pre>Herr talman! Kjell Ericsson sade att han såg ljuset i\r\ntunneln. Det finns ett gammalt skämt om detta som\r\nsäger att det ju kan vara tåget som kommer. För\r\nden verksamheten svarar ju Odell. Mot den\r\nbakgrunden är det nog ingen större risk att det går\r\nsom på räls. Vi får då hoppas att det finns någonting\r\nsom så småningom ger oss litet bättre tider.</pre><pre>Jag vill fråga Kjell Ericsson om hans mer\r\nprincipiella syn på riskkapitalförsörjningen,\r\neftersom han i sitt anförande uppehåller sig vid\r\ndessa frågor. Det tycker jag är bra, därför att\r\nriskkapitalfrågorna är stora.</pre><pre>Både Kjell Ericsson och jag har kommit i kontakt\r\nmed åtskilliga små företag som skulle kunna\r\nutvecklas, utvidgas och kunna ge mer\r\nsysselsättning, men som ändå inte gör det, därför\r\natt de inte har någon kapitalförsörjning. En del\r\nknäcks dessutom av bankssystemets krav och det är\r\nockså friska företag som går under. Ser Kjell\r\nEricsson någon samhällelig medverkan i\r\nriskkapitalförsörjningen i framtiden? Har staten\r\neller landstingen någon roll i sammanhanget? Detta\r\när en viktig fråga, därför att det har förekommit\r\nresonemang om att utvecklingsfonderna också\r\nskulle gå en utveckling mot privatisering till mötes.\r\nVar står Centerpartiet i den frågan? Även om\r\nfrågan utreds, misstänker jag att ni ändå har en\r\nprincipiell uppfattning. Det skulle vara intressant\r\natt få höra den.</pre><pre>Anf. 92  KJELL ERICSSON (c) replik:</pre><pre>Herr talman! Jag uppehåller mig mycket vid\r\nriskkapitalfrågorna, därför att frågorna är\r\nbesvärliga, vilket ingen heller förnekar. Jag har\r\ndagligen kontakt med företag som har problem\r\nmed detta.</pre><pre>Bankerna har problem av orsaker som vi väl känner\r\ntill, så dessa behöver jag inte gå in på här. Jag vill\r\ninte generellt säga att bankerna missbrukar det här\r\npå något vis. Många banker ställer upp så långt det\r\növer huvud taget går och gör också stora insatser.</pre><pre>Det finns i dag, som jag sade, ett vakuum innan de\r\nnya verksamheterna kommer i gång.\r\nNyföretagarlånet har inte startat upp och\r\nriskkapitalbolagen har heller knappt kommit i\r\ngång, vilket gör att det finns ett stort tomrum på\r\nden här marknaden. Därför hävdar jag att statens\r\nmedverkan under ett övergångsskede behövs. Det\r\när därför viktigt att utvecklingsfonderna har\r\nmöjlighet att medverka med sina kapital.</pre><pre>Jag har under den senaste veckan sett tre företag,\r\nsom jag själv har varit engagerad i, rekonstrueras\r\nmed utvecklingsfondens pengar. Jag tror att det i\r\nframtiden -- åtminstone under de närmaste åren --\r\nkommer att finnas behov av mer sådana medel. Det\r\nvar därför jag tog upp förslaget med någon form av\r\növerlevnadslån, mjuka lån, som kan hjälpa företag\r\növer den här svåra svackan.</pre><pre>Vi vet att antalet konkurser i fjol var 22 000. En hel\r\ndel av konkurserna gjordes av bra företag med bra\r\nprodukter. Det är sådana företag som skulle\r\nbehöva få hjälp med någon form av mjuka lån\r\nunder den svåra period som vi nu har framför oss.</pre><pre>Anf. 93  GÖRAN PERSSON (s) replik:</pre><pre>Herr talman! Jag tackar för synpunkterna. Men de\r\ngav kanske inte riktigt svar på den fråga jag ställde.\r\nJag efterlyste Kjell Ericssons och Centerpartiets\r\nprincipiella syn på utvecklingsfonderna och\r\nlandstingens roll i det sammanhanget samt statens\r\nroll för riskkapitalförsörjningen.</pre><pre>Både Kjell Ericsson och jag är egentligen personer\r\nsom har en huvudsaklig erfarenhet från kommunalt\r\narbete och arbete med små och medelstora företag.\r\nDär har man ofta sett vilken oerhört positiv roll\r\nsom utvecklingsfonderna har kunnat spela.</pre><pre>Det upplevs från deras sida sida så, att deras\r\nverkamhet är satt i fråga, vilket man alltid kan\r\ndiskutera. Men det vore nog bra för dem som\r\njobbar i den verksamheten att till\r\nSocialdemokraternas uppfattning även kunna lägga\r\nCenterpartiets definitiva ställningstagande för\r\nutvecklingfonderna och för den typ av engagemang\r\nsom samhället har i dessa.</pre><pre>Eftersom Kjell Ericsson lade så stor tyngdpunkt vid\r\nriskkapitalfrågorna trodde jag att Kjell Ericsson\r\nhade tänkt igenom frågan och att Centerpartiet\r\nskulle ha en principiell uppfattning i den. Det var\r\nden jag efterlyste.</pre><pre>Anf. 94  KJELL ERICSSON (c) replik:</pre><pre>Herr talman! Jag har här i kammaren många gånger\r\ntalat om vad jag tycker om utvecklingsfonderna.\r\nMin uppfattning stämmer också med\r\nCenterpartiets principiella syn på\r\nutvecklingsfonderna. Vi behöver ett regionalt\r\norgan, som en folkbank, dit små och medelstora\r\nföretag kan vända sig för att få hjälp med olika\r\nsaker. De har under årens lopp gjort stor nytta och\r\ngör det även i dag.</pre><pre>Att man skall ha en översyn av fonderna har vi varit\r\növerens om, därför att ingenting är statiskt. Allting\r\ngår att göra bättre, vilket vi skall försöka göra nu\r\nockså genom att kanske försöka få fler parter\r\ninblandade.</pre><pre>Frågan om landstingen skall vara med eller inte är\r\nen diskussion som vi får ta under utredningens\r\ngång. Den vill jag inte gå in på i dag. Men det är\r\nviktigt att vi har kvar ett regionalt organ i länet som\r\nföretagen och även kommunerna kan vända sig till.</pre><pre>Jag, liksom Göran Persson, har själv varit\r\nkommunalråd. Jag hade då, liksom fortfarande,\r\nmånga kontakter med fonderna. Man gör där ett\r\ngott arbete. Hur fonderna exakt skall se ut tycker\r\njag skall utredas, men min principiella syn är att\r\nutvecklingsfonderna behövs om man där gör ett bra\r\narbete och att vi skall ha dem i framtiden.</pre><pre>Anf. 95  ROLAND LÉBEN (kds):</pre><pre>Herr talman! Den svenska krisen hör naturligtvis\r\nsamman med den lågkonjunktur som har påverkat\r\nhela världen. Men vi vet alla mycket väl att vår\r\nsvenska kris är betydligt djupare än så. Vi lider\r\nockså av de hemmagjorda underliggande\r\nstrukturella problemen i den svenska ekonomin,\r\nproblem som under 80-talet faktiskt har sopats\r\nunder mattan och nu likt en tidsinställd bomb\r\nexploderar. Kjell-Olof Feldts uppriktiga\r\nbeskrivning av rosornas krig och valrörelserna är\r\nett tidsdokument att hämta viktiga lärdomar ur.\r\nDen ena stenen lades på den andra och ökade\r\nbördan av det strukturella underskottet.</pre><pre>Det är beklämmande att de socialdemokratiska\r\nledamöterna nu berömmer sig av en\r\nuppfinningsrikedom, som är så stor att de har i stort\r\nsett alla lösningar som behövs för att klara den kris\r\nsom de själva har huvudansvaret för.</pre><pre>Magnus Persson apostroferade frånvarande här för\r\nett par timmar sedan och talade om att Värmland\r\nblöder. Ja, det är många som hyser samma oro för\r\nVärmland. Men låt oss inte glömma att\r\ninkubationstiden för den blödarsjuka som har\r\ndrabbat Värmland och även Sverige är betydligt\r\nlängre än de 16 månader som har passerat sedan\r\nSocialdemokraterna fick lämna ifrån sig\r\nregeringsmakten, för att inte nämna de knappa sju\r\nmånader som fyrpartiregeringens första budget har\r\nvarit i kraft. Själva bakterien bakom denna sjuka\r\nfanns gömd i det socialdemokratiska valfläsket.</pre><pre>Nu har vi den här situationen. Den drevs fram till\r\nsin kulmen trots vissa varningar. Att vi måste\r\neffektivisera och vitalisera den offentliga sektorn\r\ntorde det inte råda någon oenighet om. Men därtill\r\nmåste vi också skapa klimat och förutsättningar för\r\nen expansion av industri- och tjänstesektorn, själva\r\nmotorn i ekonomin.</pre><pre>Att främja uppkomsten av många fler småföretag\r\när utan tvivel en av de viktigaste bitarna i den\r\nrekonstruktion av näringslivet som måste ske. Här\r\nräcker det inte med vackra ord om hur viktigt det är\r\natt satsa på småföretagen och på nya företag. Här\r\nbehövs en klar och målmedveten strategi med\r\nuthållighet och långsiktighet.</pre><pre>Regeringen har gjort en hel del för att förbättra\r\nsituationen, inte minst på skatteområdet. Mycket\r\nåterstår trots detta fortfarande att göra. Det gäller\r\nbl.a. företagarmiljön, kapitalförsörjningen och\r\narbetsrättslagstiftningen. Ett positivt\r\nföretagarklimat med betoning på småföretagen är\r\nen vinst för hela samhället.</pre><pre>Den verkligt stora vinsten för samhället är en\r\ngynnsam småföretagarmiljö med etiska förtecken.\r\nHär finns fördelar med genomslag i ekonomin, som\r\nvi kanske inte ens anar vidden av och som är svåra\r\natt beräkna. Det kan ge effekter som mycket väl\r\nkan kallas dynamiska effekter. Jag kommer strax\r\ntill konkreta förslag, som kan bidra till en sådan\r\nmiljö.</pre><pre>Jag har en övertygelse om att etik och moral står\r\nhögt i kurs hos de flesta småföretagare. Etik och\r\nmoral är för många framför allt en fråga om\r\nlångsiktighet, ansvarstagande och gammaldags\r\nhederlighet. Den förtroendekris som har drabbat\r\nbank- och finansväsendet har i viss mån drabbat\r\näven andra parter.</pre><pre>De brottsliga inslagen i bankkrisen kastar en\r\nobehaglig skugga även över de många hederliga,\r\nansvarskännande och hårt arbetande företagarna.\r\nDet är viktigt att visa att vi tror på företagandet och\r\natt ingen möda lämnas ospard för att utreda\r\nbrottsliga inslag. Men detta får inte hindra oss att\r\naktivt och målmedvetet skapa bra villkor för\r\ntillväxtföretag. Det är att bejaka ett för alla\r\nvälbehövligt lyft av den etiska dimensionen i den\r\nekonomiska verksamheten.</pre><pre>Den som driver ett företag måste ta hänsyn till\r\nmånga faktorer. Framför allt är han beroende av\r\nsina kunders och leverantörers förtroende. Ett\r\nsådant förtroende byggs upp under många år och\r\nbevaras genom ett seriöst och ansvarsfullt\r\nagerande.</pre><pre>En tragisk omständighet för många företagare i dag\r\när att just uthålligheten och den goda affärsmoralen\r\nblir deras fall. Ambitionen att inte bryta långvariga\r\naffärsrelationer trots kärva tider leder inte sällan\r\nfram till tråkiga, meningslösa och för alla parter\r\nförlustbringande följdkonkurser.</pre><pre>Jag vill litet otåligt peka på ett konkret förslag, som\r\njag vet att det arbetas på och som behöver komma\r\nfram snarast möjligt, nämligen en ändring av\r\nprioriteringsordningen vid konkurser. En sådan\r\nändring måste snarast genomföras. Staten kan inte\r\ngå in och ta pengar före oskyldiga\r\nunderleverantörer. Jag tror att vi måste ta ett större\r\nansvar för att se till att onödiga följdkonkurser\r\nundviks.</pre><pre>Det är viktigt att stimulera ny- och\r\nsmåföretagandet. Jag vill också peka på ytterligare\r\nett initiativ, nämligen tillsättandet av en\r\nsmåföretagarminister. I nuvarande läge anser jag\r\ndet befogat. Småföretagens ställning måste stärkas\r\nytterligare, trots att en hel del redan har gjorts i det\r\navseendet.</pre><pre>Frågor som berör små och medelstora företag\r\nbehandlas i dag i flera olika departement. Precis\r\nsom på bostadsområdet anser jag att det finns\r\nbehov av en ansvarig samordnare av dessa frågor.\r\nDet borde vara lämpligt att ge denne ansvarige och\r\nsamordnande person för små och medelstora\r\nföretag ministers ställning. Detta framför jag såsom\r\nett konstruktivt förslag i offensiv anda och inte\r\nsåsom en kritik av näringsministern.</pre><pre>Jag vill också peka på att det finns behov av att\r\ntillsätta en kreditmarknadsnämnd, som skulle\r\nkunna ge styrka åt småföretagen i deras kontakter\r\nmed bankerna, en nämnd som skulle kunna ha till\r\nuppgift att bevaka och pröva bankernas agerande i\r\nolika situationer.</pre><pre>Anf. 96  GÖRAN PERSSON (s) replik:</pre><pre>Herr talman! Först en stilla reflexion. Förslaget om\r\nen småföretagarminister måste naturligtvis, även\r\nom motsatsen hävdas, rimligen uppfattas som en\r\nom inte förstucken så ändå rätt tydlig kritik av\r\nnuvarande politik. Jag tror att Roland Lében gör en\r\nriktig bedömning. Det finns behov av en\r\nuppryckning för att de småföretag som i dag är\r\noerhört trängda av den allmänna ekonomiska\r\nutvecklingen, regeringens åtstramningspolitik och\r\nbankernas problem tillsammans med de skyhöga\r\nräntorna får ett samlat stöd. Det borde rimligen\r\nvara näringsministerns bord. Men Roland Lében\r\noch jag torde vara överens om att han inte räcker\r\nriktigt till. Han når inte ända fram.</pre><pre>Bortsett från detta vore det intressant att höra en\r\nutläggning från Roland Lében, eftersom han tar upp\r\nde etiska frågorna, och en betraktelse från kds\r\nutifrån ett etiskt perspektiv på vad vi har upplevt\r\nunder den senaste tiden omkring riskkapitalbolaget\r\nAtle. Vari finns det etiska i den hanteringen? Vari\r\nfinns det etiska när man nu handlar med de\r\npensionspengar som man satte av en gång i tiden för\r\natt långsiktigt säkra ålderdomens försörjning? Man\r\nhandlar nu med dem på marknaden, där varje\r\nkrona plötsligt är värd bara 70 öre. Hur ser Roland\r\nLében från sitt etiska perspektiv på den typen av\r\nriskkapitalförsörjning?</pre><pre>Anf. 97  ROLAND LÉBEN (kds) replik:</pre><pre>Herr talman! Först detta med en\r\nsmåföretagarminister. Jag sade ärligt och uppriktigt\r\natt det var ett offensivt menat förslag. Jag känner\r\nstor respekt för det som har gjorts.\r\nSocialdemokraterna lämnade ett stort träsk efter\r\nsig att ta itu med. Därför är det ett offensivt förslag\r\noch inte någon kritik.</pre><pre>Vari ligger det etiska perspektivet? Ja, jag frågar\r\nmig vari etiken ligger i att den socialdemokratiska\r\nledamoten står här och vill föregripa alla\r\nkvalificerade utredningar av eller inblickar i ett\r\nvisst ärende, som vi bara har fragmentarisk\r\nkunskap om i dag. Det tänker jag inte nedlåta mig\r\ntill att göra.</pre><pre>Anf. 98  GÖRAN PERSSON (s) replik:</pre><pre>Herr talman! Jag har inte bett Roland Lében att\r\nuttala sig om någon juridisk granskning. Det kan\r\nFinansinspektionen göra eller den som äger tillgång\r\ntill handlingarna. Det kan styrelseledamöterna\r\nsjälva kasta ljus över. Vad jag begärde var att kds,\r\nsom i alla sammanhang ger sig ut för att företräda\r\netik och moral, skulle ha någon uppfattning om det\r\nfaktum att man nu handlar med pensionspengar,\r\ndär pensionskronan plötsligt devalveras till 70 öre.\r\nFinns det ingenting stötande i detta? Är det en\r\nverklighet som kds vill förbigå med tystnad? Har ni\r\ningen uppfattning om den saken? Det var detta jag\r\nefterlyste.</pre><pre>Beträffande en småföretagarminister, vill jag säga\r\nföljande. Det är klart att det kan uppfattas som ett\r\nregeringspartis brist på utrymme att göra politik att\r\nkomma dragande med krav på ytterligare en\r\nminister. Det är väl så man välvilligt kan tolka\r\ndetta. Men nog är väl udden ändå riktad mot\r\nbristfälliga insatser från ett av de partier som ingår\r\ni den regeringskoalition som Roland Lében faktiskt\r\nsjälv är en del av. På något annat sätt kan det\r\nrimligen inte tolkas.</pre><pre>Anf. 99  ROLAND LÉBEN (kds) replik:</pre><pre>Herr talman! Jag var på sammanträden under hela\r\ngårdagen och under hela gårdagskvällen. Jag\r\narbetade i natt och började igen kl. 7 i morse, och\r\njag har varit på sammanträden hela dagen. Jag kan\r\närligt säga att jag faktiskt inte har tagit del av några\r\nsom helst detaljer i det som Göran Persson\r\nrefererar till. Jag har bara i denna debatt hört\r\nryktesvis litet grand om detta. Därför tänker jag\r\ninte ge mig in i detta.</pre><pre>Jag kan naturligtvis fråga vari det etiska låg i att\r\nunder 80-talet ta 15 miljarder av\r\nförsäkringspengarna från pensionsspararna, vilket\r\nGöran Perssons parti gjorde. Vari ligger det etiska\r\noch det moraliska i att ta pengar ur\r\narbetsmarknadsfonderna för att bygga ut den\r\noffentliga sektorn och hjälpa till att skapa de\r\nproblem som vi i dag har? Man skall nog inte kasta\r\nsten i glashuset.</pre><pre>Om denna diskussion kan jag bara säga att jag inte\r\ngår in i en diskussion om det ärende som nu är\r\naktuellt och som jag inte har tagit del av.</pre><pre>Andre vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 100  BIRGITTA JOHANSSON (s):</pre><pre>Herr talman! Det moderatledda\r\nNäringsdepartementet har marknaden som sin\r\nledstjärna. Denna obeskrivliga marknad skall lösa\r\nalla problem. Marknaden skall skapa nya företag,\r\nprodukter och innovationer. Marknaden skall\r\nenligt icke-minister Per Westerberg och de\r\nborgerliga ledamöterna i denna riksdag också lösa\r\nfinansieringsfrågorna för de små och medelstora\r\nföretagen.</pre><pre>Vi socialdemokrater har inte denna övertro på\r\nmarknaden. Vi menar att det, för att få i gång en\r\nväl fungerande näringspolitik, behövs många olika\r\nkomponenter.</pre><pre>Vi socialdemokrater har anvisat vägar genom de\r\nmotioner som vi har väckt i samband med den\r\nallmänna motionstiden.</pre><pre>För att åstadkomma en positiv näringsutveckling i\r\nSverige måste åtgärder vidtas på en bred front.\r\nInsatserna måste vara av såväl generell som selektiv\r\nart och ske både på kort och på lång sikt.</pre><pre>Generella insatser görs genom satsningar på\r\ninfrastruktur, teknisk forskning och utveckling\r\nsamt kompetensutveckling.</pre><pre>Därutöver krävs andra åtgärder för att skapa\r\ngynnsamma betingelser för att stödja och utveckla\r\nde små och medelstora företagen.</pre><pre>Vi socialdemokrater kräver att det snarast\r\nutarbetas ett samlat näringspolitiskt program riktat\r\ntill små och medelstora företag. Programmet skall\r\nutformas med ett Europaperspektiv.</pre><pre>Vi menar att en samordning måste ske med EG:s\r\nnäringspolitik. Inom EG, till skillnad från Sverige,\r\nbedrivs en aktiv näringspolitik, som bl.a. innehåller\r\nsatsningar på olika branschprogram.</pre><pre>Det näringspolitiska program som vi anser skall\r\nutarbetas bör innehålla konkreta och handfasta\r\nstöd till de små och medelstora företagen för att de\r\nskall kunna komma ut på Europamarknaden. Det\r\nhandlar om kunskapsstöd av olika slag, t.ex. i form\r\nav marknadsföring, utbildning för förbättrade\r\nspråkkunskaper och ökad förståelse för kulturella\r\nskillnader. Ett annat viktigt inslag i programmet\r\nskall vara att småföretagen informeras om de\r\nmöjligheter som ett kommande EES-avtal innebär.</pre><pre>För att fullfölja uppgifterna på detta området\r\nbehövs en kompetent och kraftfull aktör -- en statlig\r\nsådan. Vi menar att NUTEK är den statliga\r\nmyndighet som kan dessa frågor. Men då gäller det\r\natt upprusta i stället för att nedrusta denna\r\nmyndighet. NUTEK är den myndighet som bäst\r\nkan föra ut dessa uppgifter.</pre><pre>Under det senaste året, och även under denna\r\ndebatt, har riskfinansieringsfrågor diskuterats. Det\r\när många som har synpunkter på detta område.\r\nBland småföretagare finns det en mycket stor oro\r\nför produktionen och för de anställda på grund av\r\nsvårigheter med finansieringen.</pre><pre>Under höstriksdagen fattade vi beslut om flera\r\nförändringar till nya organisationer inom\r\nriskfinansieringsområdet. Vi socialdemokrater har\r\ninte, som den borgerliga regeringen brukar hävda,\r\nsagt nej till alla dessa förslag. Vi är beredda att ge\r\nden nybildade Industri- och nyföretagarfonden en\r\nchans. Vi menar att det inte är enbart de nystartade\r\nföretagen som behöver stöd. Det är de redan\r\nbefintliga företagen som i dag är i behov av mycket\r\nstort stöd för att komma över den nedgång i\r\nkonjunkturen som vi nu upplever.</pre><pre>Utvecklingsfonderna är ett regionalt organ som har\r\nkompetens att bedöma företagen ute i sina resp.\r\nlän. Närheten och kompetensen är viktig, och vi vet\r\natt den finns hos utvecklingsfonderna.</pre><pre>Riskkapitalmarknaden är ett område där det är\r\nnödvändigt med ett samspel mellan offentliga och\r\nprivata aktörer. Från Näringsdepartermentet måste\r\ndet finnas en större förståelse för de villkor som\r\nsmåföretag verkar under. Småföretagen måste veta\r\natt det finns ett riskkapitalsystem med aktörer som\r\nvisar mod, uthållighet och tålamod. Därför vädjar\r\njag till denna regerings ledamöter att ta på sig\r\nglasögon, så att de ser verkligheten.</pre><pre>Anf. 101  Näringsminister PER\r\nWESTERBERG:</pre><pre>Herr talman! Jag tror att vi ser verkligheten tydligt.\r\nJag vill rekommendera Birgitta Johansson att kliva\r\nut i verkligheten för att se vad som har hänt. Det är\r\ninget tvivel om att marknadsproblemen är en av de\r\nallvarligaste svårigheterna för många små och\r\nmedelstora företag att lyckas.</pre><pre>Vi vill satsa på infrastruktur, kompetenshöjning,\r\nforskning och utveckling som stärker de mindre och\r\nmedelstora företagens förutsättningar att arbeta.</pre><pre>Jag måste ställa mig frågande till vad det egentligen\r\när som Socialdemokraterna vill med tanke på den\r\ntredubbling av resurser som vi anslår till\r\ninfrastrukturen. I forskningspropositionen aviseras\r\nkraftiga satsningar på forskning och utveckling.\r\nInte kan höjningar av energiskatterna för\r\nföretagen, höjningar av arbetsgivaravgifterna eller\r\nsatsningar på mer prospektering, som är några av\r\nslagnumren i det socialdemokratiska förslaget, ge\r\nnågot?</pre><pre>Jag måste säga att jag delar Odd Engströms, er\r\ngamle vice statsministers, bedömning att ni\r\nverkligen hade glömt bort de små företagen under\r\nde senaste 20 åren.</pre><pre>Vi har påbörjat genomförandet av nästan hela\r\nSmåföretagarnas riksförbunds handlingsprogram.\r\nVi stärker småföretagens konkurrenskraft. Vi\r\nförbättrar skatteförhållandena. Vi stärker\r\ninfrastrukturen, kompetensutvecklingen,\r\nforskningen och utvecklingen och framför allt\r\nriskkapitalförsörjningen. Ni har röstat nej till den\r\nstörsta satsningen i Västeuropa på nytt riskkapital.</pre><pre>Till sist vill jag säga något om bankerna och\r\nfinanskrisen. Det vore klädsamt om kammarens\r\nsocialdemokrater var litet ödmjuka på den\r\npunkten. Finanskrisen i Sverige är värre än i något\r\nannat land i Västeuropa. Den har till stor del\r\nuppkommit genom en felaktig avreglering, där man\r\nförst släppte loss kreditavregleringen. Sedan, när\r\nman drev upp priserna på snart sagt allting i Sverige\r\ngenom ökad kreditkonsumtion, släppte man på\r\nvalutaregleringen. Då var allt jättebilligt\r\nutomlands, och därmed fick vi ett stort\r\nkapitalutflöde. Sedan kom räntekänsligheten, och\r\ndå punkterades hela denna bubbla. Det har skadat\r\nsvenska mindre och medelstora företag mer än\r\nnågonting annat.</pre><pre>Anf. 102  BIRGITTA JOHANSSON (s)\r\nreplik:</pre><pre>Herr talman! Först vill jag peka på att den\r\nforskningspolitiska propositionen inte har kommit\r\nännu. Men om det är som statsrådet säger, att det\r\nkommer en hel del om branschprogram och annat,\r\ntar vi den debatten den dag propositionen kommer.\r\nDå granskar vi också de motioner som har lagts\r\nfram.</pre><pre>Jag vill på precis samma sätt som Per Westerberg,\r\nmed en papegojas envishet, upprepa det vi har sagt.\r\nEtt näringspolitiskt program anser vi måste\r\nutarbetas, och det bör innehålla konkret och\r\nhandfast stöd och stimulans till de små och\r\nmedelstora företagen, så att de kan komma ut på\r\nEuropamarknaden. Det handlar om kunskapsstöd,\r\ndet handlar om hjälp med marknadsföring. Detta\r\ntycker vi att det är rimligt att den borgerliga\r\nregeringen snarast lägger fram ett samlat initiativ\r\ntill, så att vi kan stötta de små och medelstora\r\nföretag som finns i Sverige.</pre><pre>Vid valutans avreglering har jag inget minne av att\r\nnågon borgerlig politiker i denna kammare sade:\r\nNehej, vi skall inte avreglera nu. Där tror jag att\r\nvi har ett gemensamt ansvar, om den frågan skulle\r\nbehöva diskuteras i detta sammanhang.</pre><pre>Anf. 103  Näringsminister PER\r\nWESTERBERG (m):</pre><pre>Herr talman! För den misslyckade avregleringen\r\nunder 80-talet tror jag att det finns ett stort ansvar\r\nhos socialdemokratin. Jag delar i och för sig\r\nuppfattningen att ingen helt kan svära sig fri. Så till\r\nvida ger jag Birgitta Johansson rätt.</pre><pre>Vi har inte varit emot avreglering, däremot har vi\r\nvänt oss mot ordningsföljden. Vi borde ha fått\r\nräntekänsligheten genom en tidig\r\nmarginalskattereform, sedan valutaavregleringen\r\noch sedan kreditavregleringen. Då hade det\r\nkommit i rätt ordning. Då hade vi förmodligen inte\r\nfått en värre finanskris än i jämförbara länder, och\r\nde har det allvarligt nog.</pre><pre>Jag är i och för sig smickrad över att den\r\nsocialdemokratiska oppositionen vill att det skall\r\nvara den borgerliga regeringen som utarbetar det\r\nnäringspolitiska programmet för de små och\r\nmedelstora företagen. Det är ett erkännande i sig.</pre><pre>Genomförandet av småföretagarnas program, som\r\när ett mycket omfattande näringspolitiskt program,\r\nskall göra Sveriges småföretagare till Europas\r\nkanske mest konkurrenskraftiga. Vi genomför\r\nsatsningar på ett informationscenter i Sverige för\r\nhela Europa. Där kan man föra samman olika små\r\noch medelstora företag och deras produkter för att\r\npå det sättet hjälpa dem ut i Europa. Vi reformerar\r\nhela exportorganisationen för att på det sättet\r\nytterligare stärka vår konkurrenskraft. Vi\r\nförändrar skatteförhållandena för småföretagen,\r\neftersom de har gjort att vi har färre småföretag i\r\nSverige än i andra jämförbara länder.</pre><pre>Herr talman! Jag tycker att det vi gör och det vi har\r\naviserat är utomordentligt omfattande. Men det\r\nsocialdemokratiska bidraget till de här reformerna\r\när höjda energiskatter, höjda arbetsgivaravgifter,\r\nbeskattning på arbetande kapital och en rad olika\r\nåtgärder som knappast kan mötas av några större\r\novationer från den här kategorin av företag.</pre><pre>Anf. 104  BIRGITTA JOHANSSON (s)\r\nreplik:</pre><pre>Herr talman! Marginalskattereformer och i vilken\r\nordning valutans avreglering kom tycker jag att den\r\ndåvarande moderata oppositionen kunde ha\r\nmedverkat litet annorlunda i, eftersom\r\nModeraterna inte ville vara med i några\r\nskatteuppgörelser i början av 80-talet, utan valde\r\natt i stället kliva av det borgerliga\r\nregeringssamarbetet, just på grund av\r\nskattefrågorna. Det finns mycket historia som vi\r\nkan prata om när det gäller de här frågorna.</pre><pre>När det gäller omfördelningar och upprustningar\r\nsom behöver göras har vi socialdemokrater ingen\r\nannan väg att gå än att be den borgerliga regeringen\r\nförstå våra motioner och lägga fram de konkreta\r\nförslagen. Vi kan inte be någon annan just nu i\r\nvarje fall. Vi har naturligtvis en ambition att själva,\r\nså snabbt som möjligt, dock senast efter valet 1994,\r\nkunna lägga fast ett samlat program som ger små\r\noch medelstora företag en möjlighet att överleva,\r\nkunna utveckla nya produkter och vara med och\r\nslåss på Europamarknaden med de allra bästa\r\nförutsättningar.</pre><pre>Men det räcker inte med enbart de förslag som den\r\nborgerliga regeringen redan har lagt fram och\r\nsnabbt tänker lägga fram. Ett samlat program är\r\nvad småföretagarna själva vill ha. Det räcker inte\r\nför det moderatledda Näringsdepartementet att\r\nenbart lägga fram vad företagarnas\r\nriksorganisationer har begärt, för som enskilda\r\nföretagare står de inte bakom sin\r\nhuvudorganisation.</pre><pre>Anf. 105  Näringsminister PER\r\nWESTERBERG (m):</pre><pre>Herr talman! Jag noterar att Socialdemokraterna\r\ninte anser att småföretagarna har samma åsikt som\r\nderas organisationer, vilket är nog så\r\nanmärkningsvärt. Jag tycker inte heller att den\r\n''track record'' som Socialdemokraterna har på det\r\nhär området precis imponerar.</pre><pre>Vi gör skattesänkningar, vi gör förändringar för\r\nriskkapital, vi gör förändringar i arbetsrätt och\r\navregleringar. Menar Birgitta Johansson allvar med\r\nförbättringar för små och medelstora företag, vilket\r\njag hoppas att hon gör, hoppas jag också att vi skall\r\nfå se en konstruktiv och positiv debatt om\r\narbetsrätten. Det är kanske den viktigaste frågan\r\nför många små och medelstora företag, vilket\r\nmärks om man går runt och lyssnar på dem och om\r\nman följer de enkätundersökningar som har gjorts.</pre><pre>Anf. 106  KENNETH ATTEFORS (nyd):</pre><pre>Herr talman! Jag hade litet tur. Jag trodde nämligen\r\natt mitt ärende skulle hamna under övriga frågor på\r\nfredag. Det hamnade faktiskt under rubriken\r\nNäringspolitik, men kunde även ha hamnat under\r\nMiljöpolitik. Det är ju ärendet efter detta, så det\r\nhade inte varit så farligt.</pre><pre>Herr talman! Dagens politiker måste ta anvar för\r\nden politik som gårdagens politiker fört vad gäller\r\nfolkets inställning till bilism och bilindustrin. Vi har\r\ni dag 3,6 miljoner personbilar och 5,1 miljoner\r\nkörkortsinnehavare.</pre><pre>Vi inser till fullo att bilen har kommit för att stanna.\r\nVi vill att bilen även i framtiden skall vara en\r\nhuvudtransportör för svenska folket. 80 % av allt\r\nresande sker i dag med personbil. Kombinerat med\r\nsnabbtåg, buss och flygförbindelser på de längre\r\navstånden kommer bilen att vara ett oslagbart\r\ntransportmedel för svensken.</pre><pre>Vi inser också att det är vår plikt som dagens\r\npolitiker att värna om miljön i innerstäderna, för\r\nhela landet och för övrigt för hela världen.</pre><pre>I en rapport som finns nämnd i näringsutskottets\r\nbetänkande 1990/91:NU3 påpekas mycket riktigt\r\natt en ändring av teknikutvecklingen och inte en\r\nändring av transportstrukturen måste till för att\r\nminska utsläppen radikalt eller t.o.m. ned till noll.</pre><pre>Sveriges välstånd bygger till stor del på den svenska\r\nbilindustrins framgångar. 14 % av Sveriges totala\r\nexport 1990 producerades av bilindustrin. Vi har en\r\nduktig bilindustri i Sverige, och vi nydemokrater\r\nkommer, förhoppningsvis tillsammans med många\r\nandra politiker, att värna om denna industri. Trots\r\natt bilindustrin är starkt exportberoende, 85 %\r\n1991, behöver svensk bilindustri en stark\r\nhemmamarknad.</pre><pre>Ibland räcker inte marknadskrafterna till. Här\r\nhopppades jag att ministern skulle haja till litet\r\ngrand, eftersom han tillhör Moderaterna. Då måste\r\nmarknaden styras av våra värderingar och våra mål.\r\nNy demokrati vill genom en politisk process\r\npåverka spelreglerna för marknaden. Vi föreslår\r\ndärför att Sverige inför en lag som harmoniserar\r\nmed de regler som kommer att gälla i flera\r\namerikanska delstater fr.o.m. 1998, och som många\r\növriga länder faktiskt diskuterar att följa.</pre><pre>För att stimulera det svenska näringslivet, med\r\nfordonsindustrin i spetsen, vill vi adoptera en\r\nmodernisering av den kaliforniska luftvårdsplanen\r\nför vägtrafik. Som en fortsättning föreslår vi att\r\nSverige siktar på en lagstiftning om att endast\r\nnollemissionsfordon får brukas i städer som har\r\nmer än 45 000 invånare.</pre><pre>I framtiden finns det flera lösningar till\r\nnollemissionsfordon. Elfordon är i dag den enda\r\nkända lösningen, men forskningen pekar mot att\r\näven andra lösningar kommer att finnas inom ett\r\nantal år. Vi vill som ett led i att införa\r\nnollemissionsfordon stimulera och därmed stödja\r\nforskning och utveckling av inhemskt producerade\r\nbränslen, som är ickefossila och som kan användas\r\ni vägfordon.</pre><pre>Denna påverkan av marknaden bör bli en injektion\r\nför svenskt näringsliv, t.ex. fordons-, data-,\r\nelektronik-, batteri-, flyg- och försvarsindustrin.\r\nDessutom fås en konstruktiv samverkan, ett\r\nväxelspel, mellan samhällets aktörer -- ett sådant\r\nväxelspel som gjort Japan till en av världens\r\nstarkaste nationer.</pre><pre></pre><pre>Vi vet att denna utveckling kommer förr eller\r\nsenare. Med utgångspunkt i att få trovärdighet\r\nmåste vi i Sverige våga visa på nya vägar att lösa\r\nproblem.</pre><pre>Ny demokrati vill med ett krafttag förbättra miljön\r\noch ge den svenska industrin en nytändning.\r\nSverige måste markera transportområdets\r\nbetydelse för miljön, och vi måste genom att vara\r\ntydliga och konkreta visa att vi tar ett ansvar.\r\nGenom ett förhoppningsvis brett politiskt\r\nsamförstånd visar vi den övriga världen hur Sverige\r\npolitiskt och praktiskt börjar genomföra\r\nsystemförändringar.</pre><pre>Vi svenskar är mer eller mindre tvingade till att\r\nföregå med gott exempel för det övriga Europa, om\r\nvi skall kunna komma till rätta med våra\r\nmiljöproblem. För att få EG inkl. England att\r\nminska sina utsläpp från t.ex. fordon måste vi visa\r\natt det går att genomföra. Det är nämligen från det\r\növriga Europa som de stora utsläppen kommer.\r\nDet är bara en bråkdel som produceras i Sverige.</pre><pre>I Dagens Nyheter den 11 januari 1993 kan man läsa\r\nom att ekologisk kollaps hotar skogen och att\r\n''minskade utsläpp i EG-staterna, Polen och\r\nBaltikum kan hindra att den svenska skogen dör''.\r\nVi har också kunnat läsa ett TT-meddelande som\r\nberättade om att en liten vit ballong som hittades på\r\nHisingen i Göteborg hade uppsänts från ett\r\nbarnhem i Frankrike. Det är ett typiskt belägg för\r\nhur vi från kontinenten kan få in sådant som där\r\nsläpps ut, som t.ex. miljöförstörande utsläpp från\r\nbilar.</pre><pre>Vi nydemokrater kommer därför att föreslå att\r\nregeringen snarast skall tillsätta en utredning för att\r\nutarbeta ett lagförslag om stegvis skarpare regler\r\nför miljözoner med målet att enbart ha\r\nnollemissionsfordon i städer större än 45 000\r\ninnevånare senast den 1 januari år 2007.</pre><pre>Detta, ärade ledamöter, är ett perfekt exempel på\r\nnäringspolitik och miljöpolitik i samklang. För den\r\nhändelse att jag inte har talat tillräckligt tydligt här\r\ni dag vill jag också hänvisa till Ny demokratis\r\nmotion nr 93. Jag kommer personligen att sända\r\növer den till näringsministern.</pre><pre>Anf. 107  KARIN FALKMER (m):</pre><pre>Herr talman! En av regeringens och riksdagens\r\nviktigaste uppgifter är att återupprätta Sverige som\r\nen tillväxt- och företagarnation. Näringslivet\r\nförsvagades, småföretagen glömdes bort och\r\nnäringslivsklimatet blev illa skadat genom\r\nSocialdemokraternas framfart under årens lopp.\r\nNär villkoren i Sverige upplevdes som mindre\r\nförmånliga röstade arbetskraft, kapital, företagare\r\noch företag med fötterna och sökte sig till regioner\r\ndär förhållandena upplevdes som mer rimliga.\r\nInvesteringarna försvann ut ur Sverige i oroande\r\nomfattning i slutet på 80-talet.</pre><pre>Kurvan över industrisysselsättningen vände brant\r\nneråt i slutet av 1989. Från den tidpunkten och fram\r\ntill valet 1991 försvann ungefär 10 % av alla\r\nindustrijobb. Nedgångstakten efter valet är\r\ndensamma som före valet.</pre><pre>Varaktigt trygga arbeten kan åstadkommas bara\r\ngenom att väl fungerande företag kan och vill\r\netablera sig i Sverige. Det gäller därför att\r\nåterskapa goda förutsättningar för produktivt\r\narbete i Sverige.</pre><pre>Näringsministern har redovisat de olika satsningar\r\nsom görs på småföretag och tillväxtföretag,\r\nteknologisk och annan infrastruktur, teknisk\r\nforskning och utveckling samt den sänkning av\r\nnäringslivets kostnader med 40 miljarder som\r\ngenomförts. Skatter som förstör och bromsar\r\nföretagande har sänkts eller tagits bort, osv.</pre><pre>Inte minst viktigt är det att regeringspolitiken\r\nskapar optimism och framtidstro hos företagen.\r\nRegeringen har därför alltifrån starten gett tydliga\r\nsignaler till företagen, signaler som innebär en\r\nvändpunkt för företagsklimatet i Sverige. Detta\r\nhar, trots att den nuvarande situationen är så svår\r\noch besvärlig, enligt en undersökning gjord av\r\nNUTEK också resulterat i att företagen gett uttryck\r\nför optimism och framtidstro.</pre><pre>Samma optimism vad avser vårt lands\r\nframtidsmöjligheter gav också Percy Barnevik\r\nuttryck för för några dagar sedan. Att företagen\r\nsjälva, trots den nuvarande situationen, har en tro\r\npå framtiden bådar gott för vad som komma skall\r\nefter lågkonjunkturen.</pre><pre>Herr talman! På ett område som berör företagens\r\nvillkor är jag kritisk mot den politik som förts av\r\nregeringen. I dagens svåra läge på\r\narbetsmarknaden borde varje tillfälle att underlätta\r\nför de svenska företagen tas till vara. Mot denna\r\nbakgrund för Sverige enligt min mening en\r\noförsvarlig och olycklig politik i fråga om\r\nSydafrika.</pre><pre>Att Sverige håller fast vid sanktionerna mot\r\nSydafrika när hela världen öppnat upp för handel\r\noch investeringar i landet har ingen annan effekt i\r\npraktiken än att svenska företag missgynnas.</pre><pre>Det är inte rimligt att vi har kvar sanktioner som\r\ninnebär att svenska företag riskerar att hamna helt\r\npå efterkälken när tyska, franska, japanska och\r\nandra länders konkurrentföretag i godan ro kan\r\netablera sig och ta marknadsandelarna.</pre><pre>Nu beviljar regeringen visserligen dispenser, och\r\ndet är ju väl. Men det finns många företag i vårt\r\nland, både små och stora, vars tillväxtmöjligheter\r\nbromsas genom sanktionerna.</pre><pre>Sydafrikamarknaden är viktig, eftersom den ofta\r\nutgör en inkörsport för verksamhet i hela södra\r\nAfrika. Betydelsen på sikt av ett upphävande av\r\nsanktionerna är naturligtvis svår att uppskatta.\r\nMen klart är att vi redan i dag genom\r\nsanktionspolitiken hindrar att nya arbetstillfällen\r\nkommer till stånd i Sverige.</pre><pre>Vi här i kammaren och vår regering borde\r\nuppmuntra vartenda nytt arbete som kan skapas i\r\nvåra svenska företag. Sanktionerna hindrar och\r\nbromsar och borde avskaffas omedelbart. Alla\r\nledamöter i denna kammare och alla i vår regering\r\nsom anser att det är viktigt att få fram nya\r\narbetstillfällen borde stödja mitt förslag att\r\nsanktionerna mot Sydafrika omedelbart skall\r\nhävas.</pre><pre>Anf. 108  KENNETH ATTEFORS (nyd)\r\nreplik:</pre><pre>Herr talman! Jag vill bara helt kort säga att jag till\r\n100 % stödjer Karin Falkmer när det gäller\r\nönskvärdheten av att avskaffa sanktionerna mot\r\nSydafrika. Det var i den delen ett mycket bra tal.</pre><pre>Anf. 109  SYLVIA LINDGREN (s):</pre><pre>Herr talman! Göran Persson sade i inledningen av\r\ndenna näringspolitiska debatt att den ekonomiska\r\nkris som råder i mångt och mycket är en\r\nindustrikris. Hela det svenska näringslivet, i\r\nsynnerhet industrisektorn, befinner sig i en mycket\r\nallvarlig situation. Jag instämmer helt i de\r\ninledningsorden.</pre><pre>Men till detta kommer den ekonomiska\r\nbrottslighetens skadeverkningar, som är\r\nomfattande och i hög grad drabbar såväl anställda\r\nsom näringsidkare och samhällsmedborgare i\r\növrigt.</pre><pre>Ekobrottsligheten kräver kraftfulla motåtgärder,\r\noch många vägar måste prövas för att bekämpa\r\nden. Vi vet att ekobrotten kostar skattebetalarna\r\nmiljarder kronor årligen. Därför är det märkligt att\r\nregeringen inte visar något större engagemang i\r\ndenna fråga.</pre><pre>Den ekonomiska brottsligheten snedvrider\r\ndessutom konkurrensen så att skötsamma, seriösa\r\nföretag slås ut eller tvingas bli oseriösa för att\r\növerleva. Denna utveckling har gått mycket långt i\r\nvissa branscher. De arbetsgivare som gör rätt för sig\r\ni samhället kan inte konkurrera på likartade villkor\r\nsom dem som t.ex. inte betalar sina skatter eller\r\ninte betalar sina anställda avtalsenliga löner.</pre><pre>Frågan om en begränsning av företags fria\r\netableringsrätt har aktualiserats vid åtskilliga\r\ntillfällen, inte minst på kongresser inom\r\nfackföreningsrörelsen. Kraven på någon form av\r\nnäringstillstånd/körkort har trots detta ännu inte\r\nlett till något resultat.</pre><pre>Sverige har vid en internationell jämförelse en\r\nnärmast unik frihet för företagsetablering, trots att\r\netableringsfriheten inom flera näringssektorer är\r\nbegränsad genom olika former av kontroll. Dit hör\r\nauktorisation, licensförfarande, allmänna\r\nbehörighetskrav, m.m. Det kan därför knappast\r\nhävdas att en kompetens- och vandelsprövning\r\nskulle inskränka näringsfriheten.</pre><pre>Missbruk av den fria etableringsrätten är ett\r\ngrundläggande hot mot näringsfriheten och den\r\nsunda konkurrensen. Det är vår skyldighet att\r\nvärna näringsfriheten, de anställda och de seriösa\r\nföretagen. Här är kontroll, prövning samt riktade\r\nåtgärder mot ekonomisk brottslighet och oseriösa\r\nnäringsidkare a och o.</pre><pre>Under 1992 redovisade Brottsförebyggande rådet\r\nsin studie av ekonomisk brottslighet. Den visar att\r\ndet förekom misstanke om ekonomisk brottslighet\r\ni hälften av de studerade företagen. I sanningens\r\nnamn skall det dock påpekas att det inte enbart\r\nrörde sig om skattebrott. Arbetsmiljöbrott, svart\r\narbetskraft osv. måste nämnas för att göra bilden\r\nkomplett. Anlitande av svart arbetskraft har på\r\nsenare tid ökat oroväckande i omfattning, och det\r\ndöljs heller inte längre. I lågkonjunkturens\r\nkölvatten ökar både svart arbetskraft och\r\nekonomisk brottslighet ytterligare, vilket är\r\nförödande för samhällsutvecklingen.</pre><pre>De seriösa arbetsgivarna måste kunna känna\r\nförtroende för och veta att de har stöd från\r\nsamhället i kampen mot den ekonomiska\r\nbrottsligheten. Det stödet -- vill jag påstå -- har inte\r\nde seriösa arbetsgivarna och näringsidkarna i dag.\r\nVisa förtroende för de seriösa företagen. Bekämpa\r\nden ekonomiska brottsligheten. Det är en viktig del\r\nför att nå vägen till vändning i den\r\nbekymmersamma situation som vi i dag befinner\r\noss i och för att åter få fart på hjulen.</pre><pre>Sverige har för sin framtid och för sin sysselsättning\r\nett mycket stort behov av ett starkt\r\nsmåföretagande. En aktiv näringspolitik kräver att\r\nstaten förfogar över såväl kompetens som\r\nresursstarka aktörer. Regeringen har knappast\r\nvisat några framfötter på dessa områden.</pre><pre>Jag sade i inledningen av mitt anförande att de\r\nekonomiska skadeverkningarna drabbar oss alla.\r\nDetta gäller inte minst de felaktiga\r\nfastighetsspekulationer som ägt rum i många\r\nbanker och företag. Tyvärr får alla, inte minst de\r\nlågavlönade och de arbetslösa, vara med att betala\r\nnotan. Det drabbar hårt och mycket orättvist.</pre><pre>Jag förutsätter att den ekonomiska brottsligheten\r\nkommer att belysas ytterligare under den\r\nallmänpolitiska debatten. Det är nödvändigt för att\r\nfå dessa frågor i fokus. Ändå kunde jag inte låta bli\r\natt ta upp dessa frågor även nu när vi behandlar\r\nnäringspolitiken, eftersom sund konkurrens, stöd\r\ntill seriösa företag och åtgärder för att komma åt\r\nekobrott i allra högsta grad hör hemma i den\r\nnäringspolitiska debatten.</pre><pre>Anf. 110  Näringsminister PER\r\nWESTERBERG (m):</pre><pre>Herr talman! Det råder inget tvivel om att den\r\nekonomiska brottsligheten skall bekämpas. Men\r\ndet gäller att göra det på ett förnuftigt och bra sätt.\r\nEtableringskontroll i största allmänhet är inte ett\r\nsådant bra sätt.</pre><pre>Vi har i dag ett nyföretagande i Sverige som ligger\r\npå en alldeles för låg nivå. Många av spärrarna för\r\natt komma i gång med egetföretagande är för höga.\r\nVi vet exempelvis av erfarenheterna från systemet\r\nmed näringsförbud att de tenderar att drabba fel\r\npersoner. Det är inte så att näringsförbudet\r\nutfärdas felaktigt. Det finns ett stort behov av att se\r\ntill att systemet efterlevs, men ändå kringgås det.\r\nDet får inte bli ett system som stänger ute dem som\r\nverkligen behöver det från företagande och som\r\nändå släpper de stora fiskarna genom nätet.</pre><pre>Herr talman! Vi har ingen olikhet när det gäller\r\nviljan att bekämpa den ekonomiska brottsligheten.\r\nDen ekonomiska brottsligheten är osund. Den\r\nsnedvrider konkurrensen och måste bekämpas.\r\nMen det skall inte ske på näringsfrihetens\r\nbekostnad. Det måste ske med bibehållen låg\r\netableringströskel och en god näringsfrihet. Sedan\r\nskall vi självfallet se till att vi så gott det går klarar\r\nav den ekonomiska brottsligheten på bästa sätt med\r\növriga återstående medel.</pre><pre>Anf. 111  SYLVIA LINDGREN (s) replik:</pre><pre>Herr talman! Det jag sade i mitt anförande var att\r\nman knappast kan hävda att en kompetens- och\r\nvandelsprövning skulle inskränka näringsfriheten.\r\nJag anser liksom statsrådet att det är viktigt att slå\r\nvakt om den fria etableringsrätten. Men när det\r\nalltmer visar sig att det sker missbruk av densamma\r\nmåste man vara beredd på att vidta åtgärder.</pre><pre>Ett exempel på detta är taxinäringen. Det har t.ex.\r\nvarit ett elände med att få en samordning av\r\ndataregistren vid prövning av tillstånd.\r\nDatainspektionen sade nej, och det tog åtskilliga\r\nmånader för regeringen att fatta ett beslut i denna\r\nfråga. Efter många månaders väntan kom ett beslut\r\nfrån regeringen, den enda instans som kan ändra\r\nDatainspektionens beslut. Detta tillstånd gäller på\r\nprov i sex månader. Sedan får man se över frågan på\r\nnytt, eftersom man vill slå vakt om den personliga\r\nintegriteten.</pre><pre>Jag anser att regeringen ger felaktiga signaler i\r\nsådana frågor. Det gäller att handla så att de seriösa\r\nföretagen och taxiåkarna prioriteras. Det är därför\r\nsom det är så viktigt att komma till rätta med dessa\r\nfrågor. Här är vi inte överens. Vi socialdemokrater\r\nanser att regeringen ger fel signaler både i denna\r\nfråga och när det gäller den ekonomiska\r\nbrottsligheten i stort.</pre><pre>Anf. 112  Näringsminister PER\r\nWESTERBERG (m):</pre><pre>Herr talman! När man föreslår åtgärder måste man\r\nvara övertygad om att de verkligen leder till rätt\r\nresultat och inte träffar fel personer. Det är vad vi\r\nmenar med bekämpning av den ekonomiska\r\nbrottsligheten.</pre><pre>Det har talats mycket om ekonomisk brottslighet,\r\ninte minst i samband med finanskrisen. Det har där\r\nfigurerat enorma belopp. Detta kommer man\r\nknappast åt med någon form av kompetens- eller\r\nvandelsprövning. Det jag har sett när jag har\r\ngranskat den typen av åtgärder är att de träffar\r\nalldeles fel personer. Det tenderar dessutom att bli\r\nytterligare en byråkratisk process. Ändå släpper\r\nsystemet igenom dem som vill komma igenom och\r\nsom verkligen har någonting att dölja.</pre><pre>Vi är fortsatt mycket öppna för konstruktiva förslag\r\nom hur man skall komma åt den ekonomiska\r\nbrottsligheten. Men det får inte innebära att vi\r\nstryper näringsfriheten eller minskar\r\nnyföretagandet -- det sunda, riktiga och positiva\r\nnyföretagandet.</pre><pre>Anf. 113  SYLVIA LINDGREN (s) replik:</pre><pre>Herr talman! Jag håller med statsrådet om att det\r\när viktigt att vidta åtgärder som leder till någonting.\r\nMen att inte göra någonting alls innebär att vi står\r\nkvar vid status quo, dvs. där vi är i dag. Det leder\r\ntill att fel personer drabbas. Det är i dag de seriösa\r\nföretagarna som drabbas av detta dilemma. Det är\r\ndärför, Per Westerberg, som det är så viktigt att\r\ngöra något.</pre><pre>Anf. 114  Näringsminister PER\r\nWESTERBERG (m):</pre><pre>Herr talman! Regeringen gör något. Så sent som i\r\ndag har vi aviserat åtgärder mot den gatuhandel\r\nsom undandrar sig skatt. Vi går nu in i\r\nfinansmarknaden för att där försöka spåra\r\nekonomisk brottslighet. Man måste vara mycket\r\nförsiktig med att avgöra vilken typ av åtgärder som\r\nskall vidtas så att man verkligen träffar rätt grupp.</pre><pre>Anf. 115  BERTIL PERSSON (m):</pre><pre>Herr talman! Tillväxt är inte bara riskkapital och\r\nkonkurrens. Inte ens det räcker när\r\nkonkurrensutveckling och forskning har halkat\r\nefter som den har gjort i vårt land. Jag är djupt\r\noroad. Svensk industri bygger med några få\r\nundantag, varav Astra är ett, på uppfinningar från\r\nförra sekelskiftet. Bilar, telefoner, kullager,\r\nkylskåp, pappersmassa och maskiner är alla\r\nprodukter som har sin framtid bakom sig. Varven,\r\nläderfabrikerna och klädindustrin har till största\r\ndelen redan fallit.</pre><pre>De produkter vi producerar finns i den\r\npriskonkurrerande sektorn. Det innebär att vi\r\nkonkurrerar med låga priser och därigenom låga\r\nlöner, och detta är ett elände. Vi borde vara i den\r\nproduktkonkurrerande sektorn. Där ger nya patent\r\nhutlöst betalt, goda vinster och höga löner. Vi\r\nborde vara med i elitdivisionen.</pre><pre>Varje produktområde har en enda cykel. Den sjätte\r\nKondratieffvågen, där framtiden finns, bedöms\r\nallmänt vara inom datakommunikation -- inte\r\ndatorer, men väl kommunikation -- optik, gen- och\r\nbioteknik, solar- och miljöteknik. Där borde vi\r\nvara starka, men just där är vi extremt svaga och\r\nt.o.m. ängsliga.</pre><pre>Socialdemokraterna har ett stort ansvar både för att\r\nderas näringspolitik har lett till detta och för att\r\nutbildningen har halkat efter. Dessa skador\r\nkommer att leva kvar länge.</pre><pre>Vi har hälften så många akademiker som man har i\r\nUSA och färre än våra tunga konkurrentländer.\r\nDessutom är andelen civilingenjörer bland\r\nakademikerna lägre i Sverige än bland våra\r\nkonkurrentländer. Civilingenjör blir man i Sverige\r\npå fyra år och i konkurrentländerna på sex--åtta år.\r\nJag tror inte att en högre begåvning i Sverige skulle\r\nkunna kompensera denna skillnad i utbildning.</pre><pre>Civilekonomutbildningen har dåliga resurser i\r\nSverige, möjligen frånsett Handelshögskolan i\r\nStockholm. Forskningen i landet plottrar vi bort\r\nmed små statussymboler i varje residensstad i\r\nstället för att som våra konkurrenter bygga upp\r\nstora kreativa centra vid universiteten. Skolan\r\nsatsar inte på utveckling av kreativitet, träning och\r\ninhämtande av ny kunskap. Den satsar inte på\r\nspråk, matematik, fysik och kemi, utan i stället\r\nhåller man på att gnälla om hemkunskapen.</pre><pre>Till råga på allt detta ropar företagen nu främst på\r\ndevalvering och mellaningenjörer så att de skall\r\nkunna undvika den nödvändiga\r\nomstruktureringen. Det är en stupid aningslöshet.\r\nDenna onda cirkel måste brytas. Det är dyrt, och\r\ndet tar tid. Det är omtumlande, och det gör ont\r\nsärskilt när det skall göras mitt i lågkonjunktur och\r\nkris. Men skall vi inte falla ännu längre ned på\r\nOECD-listans nedre halva måste vi satsa på\r\nkompetens, kreativitet och utveckling. Det finns\r\ninga genvägar. Inte heller för företagen.</pre><pre>Vi behöver återerövra högteknologin. Regeringen\r\när på gång, men vägen tillbaka till toppen, herr\r\ntalman, är både lång och mödosam.</pre><pre>Miljöpolitik</pre><pre>Anf. 116  INGA-BRITT JOHANSSON (s):</pre><pre>Herr talman! Tillståndet i världen kan studeras i\r\nWorld Watch Institutes årliga miljörapport som\r\npresenterades i går. Där konstateras att Sverige\r\nhalkat ner betänkligt på världsrankinglistan över\r\nländer med bäst miljöpolitik. Bl.a. återfinns nu\r\nDanmark och Holland bland de länder som gått om\r\noss. Det är allvarligt.</pre><pre>Centern klarar uppenbarligen inte av att höja\r\ntempot i den borgerliga miljöpolitiken. Nu går\r\narbetet knappt med styrfart.</pre><pre>Förra sommaren sade miljöministern i en intervju i\r\nSvenska Dagbladet: ''Jag har luntan här, full av nya\r\npropositioner: Kretsloppspropositionen redan i\r\nhöst, en om miljöfarligt avfall, strängare miljölagar,\r\nmiljöskadeförsäkring, handlingsplan mot buller,\r\nkväveoxider, miljöforskning, bioteknik etc.''</pre><pre>Ett exempel var alltså kretsloppspropositionen,\r\nCenterns flaggskepp som skall ta ett helt nytt grepp\r\npå miljöpolitiken. Nu är den åter försenad.</pre><pre>Vi undrar hur det skall gå med de andra stora\r\nmiljöfrågorna. Skall de också dras i långbänk? Det\r\ngör att vi försämrar vår miljöpolitik ännu mer. Vad\r\ntänker regeringen egentligen göra på\r\nmiljöområdet?</pre><pre>Vi vet från vår tid i regeringsställning att\r\nmiljöfrågorna är svåra. Riksdagens miljöarbete\r\nförsvåras också av att miljöfrågorna ligger på så\r\nmånga olika utskott. Kemikaliefrågorna ligger t.ex.\r\npå försvarsutskottet och avfallsfrågorna på\r\nbostadsutskottet. Ett miljöutskott i riksdagen är\r\nnödvändigt för att få fart på miljöarbetet.</pre><pre>I oppositionsställning, och även i den förut nämnda\r\nintervjun, talade Centern och de övriga borgerliga\r\npartierna mycket om ekonomiska styrmedel. I\r\nregeringsställning finns inget av detta kvar. Vi\r\nsocialdemokrater har gått den motsatta vägen och\r\nalltmer insett vikten av att komplettera\r\nmiljölagstiftningen med rejäla ekonomiska\r\nincitament för att styra utvecklingen i rätt riktning.\r\nDet är därför som vi har protesterat mot borttagna\r\navgifter på bekämpningsmedel och konstgödsel.\r\nDe tidigare avgifterna fungerade bra som\r\nekonomiska styrmedel. De ledde bl.a. till en snabb\r\nhalvering av bekämpningsmedelsanvändningen.</pre><pre>Det allvarliga arbetsmarknadsläget skulle kunna\r\nanvändas i produktivt miljöarbete. Det borde\r\negentligen vara en principfråga för Centern. Vi\r\ntycker t.ex att Naturvårdsverket skall få 25 miljoner\r\nför att anställa 100 skogsarbetare att sköta den\r\nfjällnära skogen. Det skulle vara en god insats i\r\ndessa trakter.</pre><pre>Det finns även andra angelägna naturvårdande\r\narbetsuppgifter, t.ex. att hålla slåtterängar öppna,\r\nstängsla betesmark och röja skogsbryn.</pre><pre>Kemikalieinspektionen skulle ha användning för\r\nett tiotal arbetslösa akademiker för att bättre än nu\r\nkunna informera kommunerna om hur\r\nkemikaliefrågorna skall hanteras.</pre><pre>Genom att ställa krav på ackumulatorer på enskilda\r\nvillapannor skulle många rörmokare få arbete,\r\nsamtidigt som utsläppen av kolväten skulle sänkas\r\nungefär tio gånger.</pre><pre>Det finns massor med viktiga och angelägna\r\narbetsuppgifter inom miljövårdens område. Vi\r\ntycker att regeringen skall passa på att satsa på dem\r\nnu i sysselsättningsskapande syfte. Samtidigt kan\r\ndet ge oss en god framförhållning när konjunkturen\r\nvänder.</pre><pre>Vi är alla medvetna om att många miljöproblem är\r\ninternationella. Samtliga länder i Östeuropa har\r\ngigantiska miljöproblem som också påverkar oss.\r\nEnergisystemen är t.ex. uppbyggda på ett\r\nineffektivt och slösaktigt sätt. Tätorternas\r\nhälsoproblem blir stora, liksom utsläppen av de\r\nmer långväga luftföroreningar som direkt och\r\nindirekt påverkar vår egen miljö.</pre><pre>I vår miljömotion, som lämnats in under årets\r\nallmänna motionstid, har vi pekat på möjligheten\r\natt pröva ett system med utsläppsrättigheter som\r\nknyts till i första hand energiföretag i Sverige, Polen\r\noch de baltiska staterna. Därmed skulle svenska\r\nföretags incitament att dela med sig av teknik och\r\nteknikkunnande till länder på andra sidan\r\nÖstersjön öka. Miljöministern kan få detta som ett\r\ntips inför klimatpropositionen.</pre><pre>Låt mig ta ett annat exempel. Miljökatastrofen på\r\nKolahalvön har blivit alltmer uppenbar under\r\nsenare år i takt med att tidigare sekretessbelagd\r\ninformation blivit tillgänglig. Forskarna kallar det\r\nen tickande miljöbomb, och vi vet alla att Ryssland\r\ninte klarar av att lösa problemen på egen hand.\r\nProblemen har global räckvidd. Vi kan direkt se\r\nmiljöskador i Torne träsk och i fjällvärden i övrigt.\r\nForskarna vid Esrange har kunnat följa\r\nmiljöskadorna i skogarna runt omkring i\r\nfjällvärlden. Regeringen bör inom biståndsramarna\r\nse till att pengar avsätts så att Sverige kan delta i det\r\nför framtiden så viktiga miljösamarbetet i regionen.</pre><pre>Herr talman! Låt mig slutligen säga att om\r\nMiljödepartementet är intresserade av att få upp\r\nfarten på miljöarbetet igen och slippa skämmas\r\ninför den internationella opinionen, är vi beredda\r\natt hjälpa till. Kom igen med alla de propositioner i\r\nOlof Johanssons lunta som var färdiga förra\r\nsommaren! I långbänken gör de absolut ingen\r\nnytta.</pre><pre>Anf. 117  ARNE JANSSON (nyd):</pre><pre>Herr talman! Ledamöter i denna sal, TV-tittande\r\nledamöter, övriga åhörare och tittare! Utan att\r\ninvestera i stora dyrbara projekt, undersökningar\r\noch utredningar har människan gratis förärats\r\nvärldens säkraste och billigaste instrument för\r\nindikering av hur långt vi kan gå i vår förorening av\r\nvärldsaltet, nämligen vår natur och våra vilda djur.</pre><pre>Där föreligger en 100-procentig kompetens som\r\nklart och tydligt talar om den aktuella\r\nmiljöförstöringen på olika platser runt om på vår\r\njord.</pre><pre>\r\nDet sorgliga är bara att människans kompetens\r\ntydligen ligger på ljusårs avstånd från att tyda alla\r\nde varningssignaler samt rop på hjälp som naturen\r\nsänder ut för att påkalla vår uppmärksamhet. För\r\natt dessutom hjälpa oss människor att förstå\r\nnödläget ges dessa signaler till en början ganska tyst\r\noch försynt för att sedan eskalera genom den\r\nekologiska kedjan och till slut köra in på andra, för\r\noss mer märkbara, vägar.</pre><pre>Ett typexempel på hur naturen ger\r\nanmärkningsvärt klara och entydiga\r\nvarningssignaler och ropar på hjälp är den s.k.\r\nÄlvsborgssjukan som har drabbat älgstammen.</pre><pre>Numera klarare linjer pekar på att älgdöden\r\nverkligen är en indikator på tillståndet i våra\r\nmarker. De kraftiga miljöförändringarna har\r\npåverkat älgarna så att de blir känsliga för\r\nsjukdomsalstrare som tidigare tagits om hand av\r\ndjurets eget immunförsvar.</pre><pre>Redan på ett tidigt stadium konstaterades att det\r\ninom berörda områden förekom att älgar ofta\r\nbetade gran. Gran tillhör inte älgens normala diet.\r\nInom dessa områden var markerna kraftigt\r\nförsurade. Detta har man kommit på nu efteråt!</pre><pre>Hela detta komplex med försurningen, kalkningen,\r\nsubstitut för kalk etc. kommer jag inte att beröra i\r\ndet här anförandet, då det kräver en separat\r\nbehandling. Jag kan emellertid informera om att vi\r\nhar motionerat i ärendet.</pre><pre>Älgarna dör numera inte bara i landets södra delar\r\ndär naturens sirener först började ljuda, utan över\r\nhela landet. Mer än 800 älgar har sedan 1985 setts\r\ndöda eller sjuka i en tidigare okänd sjukdom.\r\nAntalet rapporterade fall ökar. Hur många procent\r\nde återfunna djuren representerar av faktiskt antal\r\nsjuka och döda är okänt. Båda könen drabbas.\r\nAllvarligast är att kor i sin produktivaste ålder syns\r\nvara särskilt utsatta.</pre><pre>Trots att naturens eget alarmsystem klingat högt\r\noch ljudligt sedan 1985 har inga större resurser\r\nställts till förfogande för att reda ut orsaken till det\r\noerhörda som nu sker.</pre><pre>Summerar man upp det, framgår det att all\r\nforskning om älgdöden hittills i huvudsak har\r\nfinansierats av landets jägare.</pre><pre>Med knapphändiga resurser har fastställts att sjuka\r\noch avlivade djur inom de försurade områdena har\r\nför låga halter av för kroppen nödvändiga\r\nmineraler och att ett tidigare okänt retrovirus, i\r\nsamverkan med för djuren otjänliga miljöfaktorer,\r\neventuellt orsakar sjukdomen. Retrovirus är\r\nimmunförsvarsnedsättande -- HIV -- och\r\ncancerframkallande.</pre><pre>Läget är allvarligt, inte bara för vår natur och våra\r\nfrilevande viltpopulationer utan även för vår\r\nboskap och i sista hand för oss själva. Ett snabbt\r\nklarläggande av sjukdomens orsaker och vilka\r\nmotåtgärder som kan vidtagas är en\r\nriksangelägenhet.</pre><pre>Vi inom Ny demokrati ser mycket allvarligt på den\r\nnonchalans som rikets ansvariga uppvisar inför\r\nnaturens varningssignaler och dess rop på hjälp.</pre><pre>Vi hävdar att med tanke på ärendets art samt den\r\nutveckling sjukdomen i framtiden kan få på\r\ntamboskap och eventuellt även människor skall ett\r\nriktat anslag om 5 miljoner kronor för intensiv\r\nforskning, klarläggande samt åtgärdsförslag\r\nomedelbart ställas till förfogande för Statens\r\nVeterinärmedicinska Anstalt. Detta borde ha\r\ngjorts långt tidigare!</pre><pre>Herr talman! Det jag nu framfört har vi även\r\npåtalat i en motion som vi hoppas kommer att\r\nbehandlas med prioritet i utskottet. Vi är nämligen\r\nalla, oavsett partitillhörighet, beroende av vår\r\nnatur. Tyvärr saknar vi tydligen insikten om\r\nberoendegraden. Inom Ny demokrati ser vi med\r\nstort allvar på det som nu sker och agerar därför.</pre><pre>Tack för ordet!</pre><pre>Anf. 118  Statsrådet GÖREL THURDIN\r\n(c):</pre><pre>Herr talman! Målet för miljöpolitiken är att skapa\r\nen långsiktigt hållbar utveckling. Vi har inte rätt att\r\nföröda för de generationer som kommer efter oss.\r\nDå krävs det ett samhälle där kretsloppen är slutna,\r\ndär återvinning och återanvändning är regel och där\r\ndet miljöfarliga avfallet tas om hand på ett säkert\r\nsätt.</pre><pre>Det första steget mot kretsloppssamhället tas i den\r\nproposition som regeringen lägger fram inom kort.\r\nGrundtanken i propositionen är att lägga hela\r\nansvaret för en vara på producenterna, alltså även\r\nefter det att varan har tjänat ut. Regeringen anser\r\natt det är det bästa sättet att minska\r\navfallsmängderna och att från början ge\r\nproducenterna motiv till att anpassa varorna för att\r\ningå i ett kretslopp.</pre><pre>För att få ett effektivt miljöarbete krävs det rätta\r\nstyrmedel -- det har Inga-Britt Johansson alldeles\r\nrätt i. Viktiga styrmedel är miljöavgifter,\r\nmiljöskatter, regleringar, fysisk planering och\r\ninformation. Vi skall sätta upp tydliga mål för\r\nmiljöarbetet och en tidtabell för när målen skall\r\nvara uppfyllda.</pre><pre>Det är dock viktigt att inte ta till starkare styrmedel\r\nän som behövs. Historiska och internationella\r\nerfarenheter visar att det är i ett samhälle med\r\nmarknadsekonomi, decentraliserat beslutsfattande\r\noch skydd för mänskliga fri- och rättigheter som\r\nmiljöskyddet kan bli mest effektivt.</pre><pre>Miljö- och naturresursdepartementet utvärderar\r\nför närvarande de ekonomiska styrmedlen på\r\nmiljöområdet. Utvärderingen blir en grund för\r\nregeringens fortsatta arbete med ekonomiska\r\nstyrmedel. Ett viktigt område är frågan om\r\ninternationellt samarbete kring miljöavgifter och\r\nmiljöskatter. Principen att ''förorenaren skall\r\nbetala'' har i årets budget lett till förslaget att\r\nkalkningsprogrammet på 200 miljoner kronor per\r\når skall betalas av motsvarande avgifter på\r\nkväveoxidutsläpp, alternativt energiskatt. Jag\r\ntrodde att Inga-Britt Johansson hade observerat\r\ndetta, bl.a.</pre><pre>De lagar som gäller på miljöområdet är dock i dag\r\nsvåra att överblicka. Dessutom är många av lagarna\r\nsvaga. De är för svaga, och regeringen planerar\r\ndärför att samla alla olika lagar som berör miljön i\r\nen miljöbalk. Det arbetet har pågått under en tid,\r\noch utredningen kommer med sitt förslag under\r\nvåren 1993.</pre><pre>Ett bra resultat på miljöområdet kräver att\r\nsamhället är planerat för att hushålla med\r\nnaturresurser som mark och vatten. Planering var\r\ningenting som Socialdemokraterna tänkte särskilt\r\nmycket på. Genom en miljöinriktad\r\nsamhällsplanering kan vi se till att skydda den\r\nvärdefulla natur som Arne Jansson pratade om,\r\nsamtidigt som det finns mark för t.ex. bostäder,\r\nkontor och vägar.</pre><pre>Samhällsplaneringen måste alltid ske med hänsyn\r\ntill kretsloppen i naturen. Bostäderna skall t.ex.\r\nvara inriktade på källsortering och återvinning.\r\nEnergisystemen skall bygga på energihushållning\r\noch förnyelsebara energikällor.</pre><pre>Samhällsplaneringen måste bygga på principen\r\n''tänk efter före'', vilket innebär att man så tidigt\r\nsom möjligt låter många olika intressen komma till\r\ntals. Det slutliga förslaget blir då bättre, och hela\r\nprocessen går snabbare.</pre><pre>En utredning ser nu över plan- och bygglagen. Den\r\nskall föreslå åtgärder för att tillgodose kraven på\r\nstörre miljöhänsyn och ökat medborgarinflytande i\r\nmiljöfrågor. Syftet med översynen är också att\r\nförenkla i lagen, alltså att förenkla med tanke på\r\nmedborgarna.</pre><pre>Att många av de beslut som fattas i riksdag,\r\nlandsting och kommuner kommer att påverka\r\nmiljön är alldeles klart. Målet för regeringen är\r\ndärför att miljökonsekvenserna måste redovisas\r\nföre varje beslut som kan ge en större\r\nmiljöpåverkan.</pre><pre>Herr talman! Den viktigaste händelsen i det\r\ninternationella miljöarbetet de senaste åren är den\r\nFN-konferens om miljö och utveckling, även kallad\r\nUNCED, som hölls i Rio de Janeiro i Brasilien i\r\njuni 1992.</pre><pre>Sverige deltar aktivt i uppföljningen av\r\nkonferensen inom FN-systemet. Sverige är\r\ndrivande i förhandlingarna om en kommande FN-\r\nkonvention för att hejda effekterna av\r\nökenspridning. Den svenske miljöambassadören\r\nhar utsetts till ordförande i den internationella\r\nförhandlingskommittén för konventionen.</pre><pre>Nationellt pågår en rad aktiviteter för att följa upp\r\nkonferensen. Så t.ex. lägger regeringen fram en\r\nproposition i klimatfrågan under våren 1993.\r\nPropositionen kommer att behandla svenska\r\nåtgärder mot klimatförändringar liksom förslag till\r\ngodkännande av klimatkonventionen. I\r\npropositionen kommer regeringen att föreslå\r\nåtgärder för att gynna övergången till bioenergi.\r\nDär finns också åtgärder för att gynna eloch\r\nhybridbilar.</pre><pre>Viktiga inslag i klimatpolitiken är höjningen av\r\nkoldioxidskatten våren 1992 och\r\nbensinskattehöjningen, som också var bortglömda\r\ni Inga-Britt Johanssons anförande. Sverige ligger\r\nhär i täten internationellt sett.</pre><pre>Under 1992 har regeringen beslutat om ytterligare\r\nåtgärder för att minska utsläppen av\r\nozonnedbrytande ämnen.</pre><pre>De skärpningar av Montrealprotokollet som\r\nbeslöts i Köpenhamn i höstas kommer att\r\nföreläggas riksdagen i vår. Regeringen kommer\r\nunder 1993 också att lägga fram en proposition om\r\nbiologisk mångfald.</pre><pre>Rio-konferensens handlingsprogram, Agenda 21 --\r\nmed tanke på nästa århundrade --, kommer inom\r\nkort att skickas på remiss till vissa kommuner och\r\nandra viktiga aktörer. Samtidigt tillställs samtliga\r\nkommuner en gemensam skrivelse från\r\nmiljöministrarna och Kommunförbundet med en\r\nuppmaning att omsätta Agenda 21 i lokal handling.\r\nKommunerna har en central roll i genomförandet\r\nav våra åtaganden från Rio.</pre><pre>Resultatet av remissen blir en grund för den\r\nfortsatta uppföljningen. Jag är en varm\r\nförespråkare för att få ett brett deltagande i\r\nuppföljningen av Rio-konferensen, och det har vi\r\nsatt i gång. En livaktig process är bättre än en\r\nnationell konvention, kära socialdemokrater.</pre><pre>Miljöområdet är viktigt i det nordiska samarbetet.\r\nSyftet är att öka Nordens internationella\r\ngenomslagskraft, främst i förhållande till EG och\r\nEES. De områden som prioriteras är luft- och\r\nhavsföroreningar, renare teknik och avfall,\r\nkemikalier, naturvård och miljöövervakning.</pre><pre>De baltiska ländernas miljöproblem är ett\r\nprioritetat område för Sverige i det nordiska\r\nmiljösamarbetet. Vi deltar även i arbetet som rör\r\nBarentsregionen, där Kolahalvön ingår.</pre><pre>En av huvuduppgifterna inom Sveriges\r\ninternationella miljöarbete är att återställa\r\nÖstersjöområdets miljö.</pre><pre>Som ett första steg har Sveriges riksdag beslutat att\r\navsätta 250 miljoner kronor för miljöinriktade\r\nstödinsatser i Baltikum och Östeuropa. Av detta\r\ngår 45 miljoner kronor till miljöanpassade\r\nenergisystem, 43 miljoner kronor till\r\nkärnsäkerhets- och strålskyddsarbete och 142\r\nmiljoner kronor till åtgärdsprogrammet för\r\nÖstersjön.</pre><pre>På svenskt initiativ hölls en konferens i Karlskrona\r\ni augusti 1992, där de deltagande ministrarna från\r\nstaterna runt Östersjön enades om att gemensamt\r\nutarbeta ett dokument -- Visioner och strategier för\r\nÖstersjöregionen år 2010. Syftet med samarbetet är\r\natt arbeta fram ett gemensamt planeringsunderlag\r\nför utnyttjandet av naturresurserna i området runt\r\nÖstersjön.</pre><pre>Miljön i tätorterna behöver förbättras.\r\nBullerproblemen och halten av luftföroreningar i\r\nstäderna bör minskas. Miljön i de tre\r\nstorstadsområdena är särskilt hårt belastad.\r\nSamtidigt krävs åtgärder för att se till att städerna\r\nhar tillräckligt med gröna ytor och en stimulerande\r\nkulturmiljö.</pre><pre>Att skydda fler älvar och älvsträckor mot\r\nvattenkraftsutbyggnad är ett viktigt led i arbetet att\r\nslå vakt om den biologiska mångfalden och den\r\ngenetiska variationen. Därför lade regeringen fram\r\nen proposition under 1992 om skydd av 13 älvar och\r\nälvsträckor. Dessutom har regeringen markerat\r\nskyddet av de fyra stora älvarna genom att ge dem\r\nbenämningen nationalälvar.</pre><pre>Regeringen har lagt fram en proposition om att\r\nreglera användningen av vattenskotrar. Vi tycker\r\natt vattenskotrar bara skall användas i områden där\r\nde inte kan störa boende, friluftsliv eller skada\r\nnaturvärden.</pre><pre>Det här är en del av de aktiviteter som vi bedriver i\r\nmiljöfrågor. Uppräkningen skulle kunna göras\r\nmycket längre. Jag rekommenderar läsning av årets\r\nbudgetbilaga från Miljö- och\r\nnaturresursdepartementet. Riksdagsledamöterna\r\nkan för första gången få en överblick över vilka mål\r\nsom ställts upp och hur de uppfylls.</pre><pre>Socialdemokraterna försöker häckla oss för att vi\r\ninte är tillräckligt aktiva. Jag upplever deras\r\nmiljöpolitiska motion som en desperat kamp att slå\r\nin dörrar. Men dessa är dess bättre redan öppnade\r\nav Centern och fyrklöverregeringen. Vi samarbetar\r\nväldigt gärna för att åstadkomma en gemensam god\r\nmiljö.</pre><pre>Anf. 119  INGA-BRITT JOHANSSON (s)\r\nreplik:</pre><pre>Herr talman! Första förutsättningen för att vi skall\r\nkunna diskutera dessa åtgärder är att\r\npropositionerna läggs fram. Det spelar ingen roll\r\nhur vackra tal Görel Thurdin håller i denna\r\nkammare om inte propositionerna läggs fram.\r\nRegeringen har sedan i höstas sagt att\r\nkretsloppspropositionen skall komma inom kort.\r\nNu sägs det igen att den skall komma inom kort.\r\nKan Görel Thurdin vara snäll och tala om exakt\r\nvilket datum den läggs fram? Det skulle vara\r\nintressant att få veta.</pre><pre>Jag kan passa på och tacka för propositionen om\r\nvattenskotrarna. Det är alldeles utmärkt att den har\r\nlagts fram. Men det är egentligen det enda vi hittills\r\nhar sett.</pre><pre>Vidare har vi frågan om miljöavgifterna. Olof\r\nJohansson intervjuades i Svenska Dagbladet förra\r\nsommaren. Journalisten frågar honom i artikeln\r\nvarför inte regeringsförklaringen har följts upp i\r\nfråga om miljöavgifterna. Då svarar Olof\r\nJohansson att anledningen är mycket enkel.\r\nFinansen kräver utredningar först. Men nu finns\r\nutredningarna, och avgifter skall införas.</pre><pre>Det här var förra försommaren som Olof Johansson\r\nsade detta. Samma sak gäller alla de förslag som\r\nsägs skall komma.</pre><pre>Men första förutsättningen för att vi skall kunna ta\r\nställning till förslagen är att propositionerna läggs\r\npå riksdagens bord. Då skall vi göra vårt bästa för\r\natt se till att besluten blir så bra som möjligt.</pre><pre>Jag antar att man inte är särskilt glad på\r\nMiljödepartementet över att Sverige har halkat ner\r\ni World Watch Institute's lista. Sverige har ju legat\r\ni topp länge. Mest anmärkningsvärt är att institutet\r\nsärskilt pekar på en av Centerns tidigare stora\r\nfrågor, nämligen det faktum att en av\r\nanledningarna till att Sverige har halkat ner på\r\nlistan är att de andra länderna har klarat ut\r\nsatsningarna på förnyelsebar energi på ett bra sätt.</pre><pre>Görel Thurdin nämnde energiskatten. Inte är det\r\nväl särskilt miljövänligt att sänka energiskatterna\r\nför hela industrin? Vi har sagt att det räcker med att\r\nsänka skatterna för den mest energikrävande\r\nindustrin. Det kan vara acceptablet för miljön --\r\nmen inte som beslutet har blivit nu.</pre><pre>Anf. 120  Statsrådet GÖREL THURDIN\r\n(c):</pre><pre>Herr talman! Inga-Britt Johansson fortsätter att\r\npåstå att det inte har kommit några förslag från den\r\nnuvarande regeringen. Jag försökte räkna upp en\r\ndel saker som vi faktiskt har åstadkommit. Jag kan\r\nta fram flera listor och visa på viktiga strategiska\r\nbeslut som den nuvarande regeringen har fattat.</pre><pre>När det gäller samarbete kan jag börja med att\r\nnämna budgetpropositionen. De övriga\r\npropositionerna skall komma, och de kommer att\r\nha mycket hög kvalitet när de läggs på riksdagens\r\nbord.</pre><pre>Regeringen har faktiskt haft kontakt med\r\njournalisten på World Watch Institute. Han avser\r\ninte miljöpolitiken generellt sett utan själva\r\nenergihushållningen. Vi får titta på detta i\r\nprocentuella tal. Om ett land har avancerat långt\r\nredan tidigare, blir det en lägre procentsiffra när\r\nlandet fortsätter att avancera jämfört med de\r\nländer som inte har gjort något tidigare. Det är\r\nframför allt den jämförelsen som har gjorts från\r\ninstitutets sida.</pre><pre>Det finns många frågor att lyfta fram. Jag skulle\r\nvilja ställa en fråga till Inga-Britt Johansson. Den\r\nbebyggda miljön är en av anledningarna till att\r\nnaturen förstörs. Det är den miljön som\r\nåstadkommer behov av transporter osv. Vi skall nu\r\nhantera stora infrastrukturpaket och stora\r\nsatsningar på vägar. Öresundsförbindelsen är ett\r\nexempel. Jag kan då konstatera att den förra\r\nregeringen över huvud taget inte hade någon\r\nambition att göra riktiga miljöutredningar och ta\r\nreda på konsekvenserna innan beslut fattades.</pre><pre>I fråga om samhällsplaneringen försöker jag nu att\r\nföra över tyngdpunkten på miljöfrågorna. Det är\r\ninte så lätt, då Socialdemokraterna under väldigt\r\nlång tid byggde in helt andra strukturer och\r\narbetsmetoder i samhället. Är ni i\r\nSocialdemokraterna beredda att ändra er politik på\r\ndetta område så att miljöprövningar görs innan\r\nviktiga miljöpåverkande beslut fattas?</pre><pre>Anf. 121  INGA-BRITT JOHANSSON (s)\r\nreplik:</pre><pre>Herr talman! Den förändringen av vår politik\r\ngjorde vi för länge sedan, och det vet väl Görel\r\nThurdin redan. Nu är det inte den politik som\r\nbedrevs under Socialdemokraternas regeringstid\r\nsom skall diskuteras utan den politik som under en\r\nkort tid har bedrivits av den nuvarande regeringen.</pre><pre>Görel Thurdin tog upp frågan om\r\nstorstadsproblemen. Men det är inte Görel\r\nThurdins departement som berörs när det gäller\r\nstorstäder och miljöförbättringar. Men det är ett\r\nfaktum att det tog förfärligt lång tid innan vi i\r\nGöteborg fick ut de pengar som vi hade fått löfte\r\nom för att förbättra kollektivtrafiken. Även där har\r\nden nuvarande regeringen förhalat de möjligheter\r\noch planer som fanns för att genomföra\r\nförbättringar.</pre><pre>Jag fick inget svar på när kretsloppspropositionen\r\nskall komma. Jag kan då lägga till propositionen om\r\nbiologisk mångfald. Görel Thurdin sade att den\r\nkommer i år. I propositionsförteckningen står det\r\natt den kommer i vår. Jag hoppas att det var en\r\nfelsägning. Eller är den propositionen redan nu\r\nförsenad och kommer först till hösten eller nästa\r\nvår? Jag vore tacksam om jag kunde få svar på de\r\ntvå frågorna.</pre><pre>Anf. 122  Statsrådet GÖREL THURDIN\r\n(c):</pre><pre>Herr talman! Jag kan förstå att det finns en viss\r\notålighet. Spänningen är naturligtvis stor om vad\r\ndet kommer att stå i så viktiga propositioner som\r\nrör just kretsloppet. Det gäller även\r\npropositionerna om klimat och biologisk mångfald.</pre><pre>Inga-Britt Johansson och Socialdemokraterna får\r\nhålla sig till tåls. Det är inte tu tal om att dessa\r\npropositioner kommer att läggas fram. Det är\r\noerhört viktigt att frågorna är genomarbetade så att\r\nkvaliteten är god på de förslag som läggs fram och\r\natt det har byggts upp en riktig struktur. Det är även\r\nväsentligt att när så viktiga beslut har fattas i\r\nriksdagen att de sedan på ett effektivt sätt kan föras\r\nut i samhället.</pre><pre>Tidigare har vi ibland upplevt att förslag har lagts\r\nfram, beslut har fattats och sedan har det inte hänt\r\nnågot. Det har inte skett något förberedelsearbete.\r\nSamhället har varit oförberett för att ta emot\r\nbesluten. Om vi inte ser till att vi får respekt och\r\nförståelse för de beslut vi fattar, och dessutom ser\r\ntill att det finns en beredskap att sätta besluten i\r\nverket på både regional och lokal nivå, spelar det\r\ninte så stor roll vilka beslut vi fattar i regeringen och\r\nriksdagen. Jag har upplevt att detta har utgjort en\r\nstor brist i den förutvarande politiken. Jag tycker\r\natt det är viktigt att påpeka vad\r\nSocialdemokraterna har åstadkommit tidigare. Det\r\nutgör grunden för det arbete vi bedriver i dag. Det\r\nkan inte Inga-Britt Johansson komma ifrån.</pre><pre>Jag har upptäckt att man inte har brytt sig om att se\r\növer samarbetet mellan olika nivåer för att se efter\r\nom den centrala politiken hänger ihop med den\r\növriga politiken och att det blir full effekt av fattade\r\nbeslut. Vi lägger ner ett oerhört arbete på\r\nförberedelser för att kunna sätta det viktiga\r\ndokumentet Agenda 21 i verket och för att över\r\nhuvud taget kunna leva upp till de olika nationella\r\nmiljömål som vi gemensamt har beslutat om. När\r\npropositionerna läggs fram kommer vi att ha en\r\nenorm beredskap ute i det svenska samhället för att\r\nkunna agera effektivt. Jag tycker att det är viktigare\r\natt påpeka detta än att diskutera datum och\r\nhuruvida en vecka eller månad kan ha någon\r\nbetydelse i detta oerhörda långsiktiga miljöarbete.</pre><pre>Andre vice talmannen anmälde att Inga-Britt\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 123  PATRIK NORINDER (m):</pre><pre>Herr talman! Sverige har många stora utmaningar\r\nframför sig. Den kanske största utmaningen av alla\r\när, som jag ser det, hur vi skall förvalta den jord vi\r\närvt och hur vi skall hushålla med jordens resurser.</pre><pre>Vitala problemområden som växthuseffekt,\r\nförsurning, ozonlagrets nedbrytning, förbrukning\r\nav ändliga resurser och energiförsörjning måste få\r\nen lösning. Vi måste lära oss värdera olika miljöhot\r\nför att kunna prioritera rätt. De mål vi nu sätter upp\r\nför att åstadkomma en effektiv resurshushållning\r\nmåste vara väl formulerade och väl förankrade i\r\nsamhället.</pre><pre>Att ohejdat konsumera icke förnyelsebara resurser\r\när naturligtvis inte försvarbart, lika litet som att inte\r\nutnyttja möjligheten till att återanvända\r\nförnyelsebara resurser. Slutna materialflöden -- den\r\ns.k. kretsloppsprincipen -- är ett medel att\r\nåstadkomma en bättre resurshushållning.</pre><pre>Det är viktigt att kretsloppsprincipen inte blir ett\r\nmål i sig. Lagstiftningen bör i första hand\r\nkoncentrera sig på resultaten -- dvs. god\r\nresurshushållning -- och ge de enskilda aktörerna\r\nmöjlighet att uveckla metoderna att nå dit.</pre><pre></pre><pre>Kretsloppsprincipen bygger på återvinning och\r\nåteranvändning. Jag ser inget skäl till rangordning\r\ndessa metoder emellan, utan varje enskilt fall skall\r\nstyras av optimal resursanvändning.</pre><pre>När jag använder begreppet återvinning så\r\ninnefattar det för mig både återvinnandet av\r\nmaterial och utvinnandet av energi.</pre><pre>Ur miljösynpunkt är det inte alltid\r\nmaterialåtervinning som är det optimala. Många\r\nprodukter kan både utnyttjas för att ersätta ändliga\r\nenergiresurser och för att materialåtervinnas. Oljan\r\nsom använts till plastframställning kan t.ex. ersätta\r\nny olja vid plasttillverkning genom återanvändning\r\nav plasten, men den kan även nyttjas till att ersätta\r\nolja för energiproduktion genom energiutvinning\r\nav plasten. Samma argumentation kan gälla\r\npappersprodukter. Det är vad som i olika fall passar\r\nbäst ur miljö- och marknadssynpunkt, som skall\r\nstyra den optimala användningen av resurserna.</pre><pre>Det övergripande målet är att uppnå en god\r\nresurshushållning.</pre><pre>I många fall är miljövinsterna med retursystem\r\nuppenbara, som t.ex. insamling av\r\naluminiumburkar, och uppväger gott och väl ökade\r\ninsatser i form av bl.a. mer transporter. Men i andra\r\nfall görs inga miljövinster, t.ex. när det gäller att\r\ntransportera returpapper långa avstånd för\r\nåtervinning av fibrer. Särskilt diskutabelt är detta i\r\nett land som Sverige med en skogstillväxt som\r\növerstiger utnyttjandet. Sverige har goda\r\nförutsättningar att tillgodose omvärlden med\r\nråfibrer för papperstillverkning. Det returpapper\r\nsom svensk industri behöver kan skapas på en fri\r\nmarknad. Förbränning av förbrukat papper kan\r\nersätta fossila bränslen och ger på det viset inget\r\nnettotillskott av koldioxid till atmosfären.</pre><pre>Motstånd mot energiutvinning genom\r\navfallsförbränning finns inte bara på kontinenten\r\nutan till viss del även i Sverige. Påvisandet av\r\ndioxinutsläpp och andra skadliga utsläpp har\r\ninneburit oro för avfallsförbränning, men har även\r\nfört med sig att ny teknologi har utvecklats, vilket\r\nhar inneburit att förbränningen nu kan ske under\r\nkontrollerade former. Med vårt klimat finns det\r\nytterligare utrymme för att utnyttja energi i avfallet\r\ntill värmeproduktion. Detta är en ur miljösynpunkt\r\ntilltalande metod då den minimerar belastningen på\r\nbegränsade deponiresurser, samtidigt som\r\nanvändande av en ändlig tillgång som olja minskas.</pre><pre>Hur resurserna bäst skall användas och hur\r\nindustrin skall anpassa sig till ett resurssnålt\r\nsamhälle, måste överlåtas till det naturliga\r\nsamspelet mellan ekologi och ekonomi som finns i\r\nen marknadsekonomi. En avvägning måste ske\r\nmellan vad som är miljömässigt önskvärt, tekniskt\r\nmöjligt och ekonomiskt rimligt.</pre><pre>Det krävs en fri marknad utan onödiga regleringar\r\nför att rätt miljöval skall kunna ske.</pre><pre>Livscykelanalyser är ett hjälpinstrument som bör\r\nanvändas på företagsnivå. Livscykelanalyser är inte\r\nnågot fullkomligt medel, därtill är det alltför\r\nkomplext, men det kan ge en god fingervisning vid\r\nval av olika material.</pre><pre>Att få en optimal resursanpassad hushållning\r\nkommer att ställa stora krav inte bara på industri\r\noch enskilda människor utan även på den politiska\r\nledningen. Den måste ske med både en varsam och\r\nen fast hand.</pre><pre>Det gäller att förstärka den stora miljömedvetenhet\r\nsom finns hos enskilda människor och industri och\r\ninte åstadkomma motstånd mot att ta hänsyn till\r\nmiljön. Det gäller att arbeta med näringslivet och\r\nindividerna och inte mot.</pre><pre>Genom information och positiv miljömärkning går\r\ndet t.ex. att uppmärksamma människor på bra\r\nmiljöval.</pre><pre>Industrin är anpassningsbar till en efterfrågestyrd\r\nmiljöriktig produktion. Konsumtionen styrs på den\r\nfria marknaden mot miljöanpassade produkter.\r\nDet är lätt att konstatera att ett samhälle som\r\nbygger på fria marknadskrafter och tillväxt är\r\növerlägset ett samhälle som styrs genom\r\nplanhushållning. För miljöns skull måste vi inse\r\ndetta och inte begå samma misstag som öststaterna\r\nhar gjort.</pre><pre>Styrkan i en dynamisk marknad ligger i\r\nkontinuerlig anpassning till nya förutsättningar.\r\nKompetensen, viljan, och det ekonomiska\r\nincitamentet hos industri och handel gör att en\r\növerambitiös politisk styrning kan förstöra mer än\r\ndet gör nytta för miljön. Det är därför viktigt att\r\nsamspelet mellan industri, handel och myndigheter\r\nfår politikernas förtroende innan nya\r\nstyrinstrument tas i anspråk. Exempel på detta är\r\ninförande av pantsystem som kan vara både\r\nadministrativt betungande och inbjuda till\r\noönskade sidoeffekter.</pre><pre>Att producenten skall ha ansvar för sina produkter\r\noch för restprodukterna finns det stor enighet om\r\nmellan politiker, industri och handel. Procentuella\r\nmål att återvinna eller återanvända är politisk\r\navvägning.</pre><pre>Risken med lagstadgade procentmål är att dessa\r\nkan bli orealistiska och inte fyller kraven på vad\r\nsom, enligt tidigare resonemang, är miljömässigt\r\nönskvärt, tekniskt möjligt eller ekonomiskt rimligt.\r\nDet är därför bättre med procentsatser som anvisar\r\nden politiska ambitionen och ger tydliga signaler till\r\nproducenterna om miljömålet.</pre><pre>Söker man inte finna branschanpassade lösningar\r\npå miljömålen finns stor risk att det långsiktiga\r\nmiljöarbetet försinkas i stället för att på\r\nkonstruktivt sätt utvecklas.</pre><pre>Herr talman! Jag upplever det miljöarbete som\r\nutförs i Sverige som mycket ambitiöst. Industri,\r\nhandel och enskilda människor har en mycket hög\r\nmiljömedvetenhet. Denna vilja att åstadkomma en\r\nlångsiktigt uthållig utveckling bygger på ökad\r\nkunskap om miljöproblem och samspelet mellan\r\nekologi, teknik och ekonomi i en fri\r\nmarknadsekonomi.</pre><pre>Anf. 124  Statsrådet GÖREL THURDIN\r\n(c):</pre><pre>Herr talman! Jag lyssnade med stort intresse på vad\r\nPatrik Norinder anförde. Jag vill skriva under på\r\nmycket av det han sade. Det gäller främst det\r\nsamarbete som vi behöver ha för att komma fram\r\ntill den goda miljön. Det går inte att bara jobba i\r\nstora kommissioner på central nivå och tro att det\r\när där man kan åstadkomma allt det fina arbetet.\r\nMan kan stimulera, stötta och ge förutsättningar.\r\nMen det är lokalt -- i företag, bland enskilda\r\nindivider, i hushåll, i olika organisationer och även\r\nkommunalt -- som man kan åstadkomma resultat så\r\natt vi kan få en god livsmiljö.</pre><pre>Jag tycker att det pågår mycket bra arbete, och det\r\nvar också Patrik Norinder inne på. Jag vill passa på\r\ntillfället att visa på ett par exempel. I Göteborg har\r\nvi ett mycket fint miljöarbete. För uppemot tjugo\r\når sedan började man där jobba i ett slags miljönav,\r\ndär man samlade olika aktörer i samhället. Det var\r\nforskare, företagledare, organisationer, politiker\r\nm.fl. Nu, tjugo år efteråt, har man skapat en\r\nacceptans för strategiska beslut på miljöområdet\r\nsom gör att man snabbt och effektivt kan nå\r\nresultat.</pre><pre>I Malmö jobbar man t.ex. med avfallshantering på\r\nett mycket speciellt sätt. Man ser över hushållen. I\r\nförrgår var jag nere och tittade på källsortering och\r\nkompostering i större skala, där hushåll agerar\r\ntillsammans och individer blir engagerade i\r\nmiljöarbetet.</pre><pre>Man måste börja någonstans. Man kan diskutera\r\nmycket huruvida kompostering är det enda rätta att\r\nhålla på med. Men vi måste alla lära oss\r\nkällsortering. Det är det enda sättet att börja\r\nhantera materialåtervinning och se till att vi\r\nutvinner energi på det effektivaste sätt ur vårt\r\navfall.</pre><pre>När man stimulerar källsortering lär man\r\nmänniskor att tänka miljömedvetet. Man lär\r\nmänniskor att fundera över hur det biologiska\r\nkretsloppet fungerar så att de känner att de som\r\nindivider kan påverka. Och då vill de också vara\r\nmed i det här arbetet. Det är det enda sättet. Så\r\nsmåningom tänker man också i vidare banor på hur\r\nman hanterar vår gemensamma miljö på andra\r\nområden.</pre><pre>Jag vill ändock markera att det inte går att bara\r\nlämna marknadsekonomin helt fri. Vi har ett\r\nnationellt ansvar för miljön och för hälsa och\r\nsäkerhet som bl.a. är inskrivet i plan- och\r\nbygglagen. Men vi skall se till att man så mycket\r\nsom möjligt kan arbeta med det lokalt. Man skall\r\nkombinera ett decentraliserat beslutsfattande med\r\nmarknadsekonomi och skydd för mänskliga fri- och\r\nrättigheter så att vi får ett gott miljöskydd.</pre><pre>Anf. 125  INGA-BRITT JOHANSSON (s)\r\nreplik:</pre><pre>Herr talman! Marknadskrafterna löser inte de stora\r\nmiljöproblemen. Lokala nätverk som löser\r\nkomposteringsproblemen i Malmö i all ära, men de\r\nstora övergripande problemen löses enbart genom\r\natt berörda regeringar tar sitt ansvar och ser till att\r\nsätta upp de normer och gränser som behövs för att\r\nnå de mål man vill ha. Detta kan ske exempelvis via\r\nskatter och miljöavgifter.</pre><pre>Inget företag som riskerar att konkurrera ut sig\r\nsjälvt genom att gå före tar den risken. Man väntar\r\ntills reglerna blir sådana att de flesta företag får\r\ngöra motsvarande insatser. Det har vi sett många\r\nexempel på.</pre><pre>Det enda exempel jag kan påminna mig där\r\nmarknadskrafter och kundefterfrågan har påverkat\r\nsituationen är när det gäller hushållspapper,\r\ntoalettpapper och pappersprodukter över huvud\r\ntaget. Där blev konsumenttrycket alltför stort. I de\r\nflesta fall är ju svårigheterna för stora för att\r\nkonsumenterna i slutänden skall kunna påverka\r\nsituationen. Patrik Norinders övertro på\r\nmarknadskrafterna hoppas jag att moderaterna är\r\nensamma om i den här församlingen.</pre><pre>Anf. 126  PATRIK NORINDER (m) replik:</pre><pre>Herr talman! Jag har ingen övertro på\r\nmarknadskrafterna, men marknadskrafterna har\r\nvisat sig vara det instrument som bäst klarar\r\nmiljöproblemen. Inga-Britt Johansson är väl inte\r\nhelt omedveten om de miljöproblem som har\r\nfunnits i öststaterna, och vad den typ av politisk\r\nstyrning som man har där har åstadkommit för\r\nmiljön.</pre><pre>Det Inga-Britt Johansson har att komma med är de\r\nvanliga socialdemokratiska recepten: högre\r\nskatter, miljöavgifter, mer planering, mer regler.\r\nDe metoderna är inte bra. De skall finnas i\r\nbakgrunden och kunna användas, men de skall inte\r\nvara allenarådande. Det bästa är om man kan\r\nanvända samspelet i marknaden mellan industri,\r\nhandel och människor så att man får fram det bästa\r\nur människorna och en vilja till en bra miljöpolitik.\r\nVi vet båda att den viljan finns.</pre><pre>Jag respekterar Inga-Britt Johanssons åsikt. Hon\r\nföreträder ju en annan politik än vad jag gör. Vi\r\ntror på olika system att styra ett land. Det skall vara\r\nregleringar och höga skatter, tycker Inga-Britt\r\nJohansson. Det är inte det samhället jag vill ha. I\r\ndet samhälle jag vill ha finns en samverkan. Jag tror\r\natt det är det bästa för miljön.</pre><pre>Anf. 127  INGA-BRITT JOHANSSON (s)\r\nreplik:</pre><pre>Herr talman! De länder som har den sämsta miljön\r\när mycket riktigt de rena planekonomierna och de\r\nrena marknadsekonomierna. De länder som har\r\nden bästa miljön är de länder som, liksom Sverige,\r\nhar en marknadsekonomi där man sätter in\r\nstyrmedel och planer för att nå de mål som man vill\r\nåstadkomma. Vi kan se det på flera områden i\r\nSverige och Europa. Vi kommer ihåg\r\ndiskussionerna om katalysatorer, blyfri bensin,\r\nfreoner i kylskåp. Det är inte länge sedan\r\nElectroluxchefen hånflinande i TV talade om att\r\nsvenska konsumenter inte ville ha den typen av\r\nprodukter. Men nu är vi där.</pre><pre>När det gäller marknadsekonomin i den frågan\r\nfungerar det så att vi i Sverige har regler som säger\r\natt man skall ta hand om freonet. Samtidigt köper\r\nenskilda företagare upp alla gamla kylskåp i\r\nSverige. De har fått exporttillstånd, så de\r\nkylskåpen kommer snart att finnas på andra sidan\r\nÖstersjön. Vi skickar inte med någon anläggning\r\nför återvinning av freonet, så det kommer\r\nfortfarande att bidra till att förstöra ozonskiktet. I\r\nde länderna är det ju verkligen fria\r\nmarknadskrafter i dag.</pre><pre>Om vi studerar exempel kan vi alltså se att\r\nmarknadsekonomierna behöver styras.</pre><pre>Anf. 128  PATRIK NORINDER (m) replik:</pre><pre>Herr talman! Att marknadskrafterna behöver\r\nstyras är inte det första man tänker på. Det är inte\r\nså marknadskrafterna skall fungera. Inga-Britt\r\nJohansson vet mycket väl att miljömedvetenheten\r\när enorm i våra företag i dag. Inga-Britt Johansson\r\nhar också varit ute på företagen och vet att man\r\nlyssnar på de miljömål som vi politiker sätter upp.\r\nDet är självklart att man blir utslagen om man inte\r\nföljer marknadens signaler. Att driva en bra\r\nmiljöpolitik är en ren självbevarelsedrift för\r\nföretagen.</pre><pre>Förste vice talmannen anmälde att Inga-Britt\r\nJohansson anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 129  LENNART FREMLING (fp):</pre><pre>Herr talman! Människan lever i och av naturen,\r\nsom fungerar med en rad komplicerade kretslopp.\r\nYtterst är människans existens beroende av att hon\r\nhandlar så att naturen inte belastas mer än den tål.\r\nVi måste var och en ta ansvar för den natur vi fått\r\natt förvalta. Vi måste lämna den efter oss så\r\nfruktbar och oförstörd, att även kommande\r\ngenerationer kan leva ett tryggt och meningsfullt\r\nliv.</pre><pre>Så kan man beskriva förvaltarskapstanken, som\r\nutgör en grund för den liberala miljöpolitiken.\r\nFörvaltarskapstanken belyses ibland med följande\r\nuttryck: Vi har inte ärvt jorden av våra förfäder,\r\nutan vi har lånat den av våra barn.</pre><pre>Den tekniska utvecklingen har dock orsakat\r\nalltmer omfattande miljöeffekter, som faktiskt är\r\nglobala till sin karaktär. Jag tänker bl.a. på utsläpp\r\nav koldioxid och andra luftföroreningar med\r\nklimatförändringar som följd. Dessutom bör\r\nnämnas det så komplicerade fenomenet med\r\nozonhål på hög höjd över polartrakterna. Tyvärr\r\nkan vi vara ganska förvissade om att nya globala\r\nproblem, som vi i dag inte känner till, kommer att\r\ngöra sig påminda i framtiden.</pre><pre>Det är lätt att räkna pengar, men när det gäller\r\nfenomen som inte kan kvantifieras i jämförbara\r\nstorheter blir det mycket svårare. Vi vet att naturen\r\nförsuras och att våra sjöar blir övergödda, men hur\r\nstora uppoffringar är vi beredda att göra för att\r\nstabilisera läget? Hur skall man kunna sprida\r\nsådana uppoffringar rättvist mellan olika individer\r\noch olika länder?</pre><pre>Jag är övertygad om att bästa sättet att nå målet\r\nmed bibehållen valfrihet för individen är att staten\r\ngår in och beslutar om olika ekonomiska styrmedel,\r\nbl.a. miljöavgifter och miljöskatter. Detta har\r\nFolkpartiet liberalerna förespråkat i flera\r\ndecennier.</pre><pre>Eftersom sådana skatter och avgifter påverkar den\r\ninternationella konkurrensen vid handel med varor\r\när det av betydelse att man gör likartade\r\nbedömningar i olika länder. För Sverige är det av\r\nstörsta vikt att våra västeuropeiska grannar kan\r\nförmås att också införa miljöavgifter. Bästa\r\nmöjligheten att påverka detta skulle vi få som\r\nmedlemmar i EG. För att kunna bibehålla och\r\nutvidga den för vår välfärd så värdefulla frihandeln\r\nkrävs ett omfattande internationellt samarbete.</pre><pre>Vi liberaler är övertygade om att ett svenskt\r\nmedlemskap i EG på många sätt skulle vara till\r\ngagn för vår miljö.</pre><pre>Felutnyttjandet av vår natur är dock redan i dag ett\r\nså allvarligt problem att vi inte får vänta med att\r\nutnyttja den möjlighet vi har att nationellt börja\r\ninföra lämpliga miljöavgifter.</pre><pre>För att minska blytillförseln till naturen bör\r\nbensinskatten för blyad bensin höjas ytterligare och\r\nen miljöskatt bör införas på blyet i ammunition som\r\nanvänds på skjutbanor och vid jakt. Både för\r\nbensin och ammunition finns dyrare alternativ som\r\nvi behöver hjälpa fram med miljöskatter.</pre><pre>Även för att underlätta återvinning av papper bör\r\nmiljöavgifter övervägas, exempelvis på\r\nfönsterkuvert med plastfönster, på vissa\r\nsjälvhäftande kuvert och på vissa färger och lack.</pre><pre>Vi måste också vara beredda att pröva nya\r\nekonomiska styrmedel. Det är nu dags att i liten\r\nskala tillämpa överlåtbara utsläppsrätter, s.k.\r\nbubblor, -- en intressant idé som Folkpartiet under\r\nlång tid förespråkat.</pre><pre>Energisparande måste stimuleras, bl.a. genom\r\nelpriser som motsvarar kostnaden för nybyggda\r\nkraftverk, dvs. prissättningen skall göras efter den\r\nlångsiktiga marginalkostnaden.</pre><pre>Dagens trafiksystem ger stor rörelsefrihet åt\r\nmänniskorna i den rika världen. Emellertid är det\r\nuppenbart att trafikens totala miljöpåverkan\r\nkraftigt överskrider vad naturen tål. Järnvägstrafik\r\nmåste stimuleras på bekostnad av vägtrafik och\r\nflygtrafik.</pre><pre>Det är klokt att öka investeringarna i infrastruktur,\r\nmen det betyder ju inte att man skall slösa genom\r\natt bygga ut till större kapacitet än nödvändigt. Jag\r\ntänker på Öresundsbron, där man i varje fall måste\r\nifrågasätta om vägförbindelsen skall ha fyra körfält.\r\nDet skulle gå att flytta några miljarder till andra\r\nprojekt om man nöjer sig med två körfält för\r\nbiltrafiken.</pre><pre>Eftersom statsrådet Thurdin deltar i debatten vore\r\ndet intressant att höra om regeringen är beredd att\r\nkontakta Danmark för att modifiera avtalet om\r\nbron.</pre><pre>För att sanera Östersjön från gamla problem krävs\r\nett omfattande internationellt samarbete, som\r\nnumera tycks vara möjligt sedan de kommunistiska\r\nregimerna försvunnit.</pre><pre>Jag vill också betona naturvårdens roll i\r\nmiljöpolitiken. Folkpartiet liberalerna har under\r\nårens lopp fört en hård kamp för att bevara våra\r\nunika naturvärden. För att värna om det öppna\r\nlandskapet med unika ängar och hagmarker driver\r\nvi på för att införa ett system med arealersättning.\r\nDet är med glädje vi tar del av Svenska\r\nnaturskyddsföreningens arbete på detta område.</pre><pre>Våra älvar är en unik tillgång som hotas av\r\nexploateringsintressen. Vår generation har faktiskt\r\ninte rätt att föröda oersättliga naturvärden för att\r\nlösa kortsiktiga energi- och sysselsättningsproblem.\r\nVi gläds åt regeringens älvproposition, som är en\r\nstor framgång för våra idéer, men konstaterar\r\nsamtidigt att arbetet med ytterligare älvskydd\r\nmåste fortsätta.</pre><pre>Med förvaltarskapstanken som ledstjärna och med\r\nett förnuftigt användande av olika typer av\r\nekonomiska styrmedel på en fri marknad har vi\r\nmöjlighet att skapa ett långsiktigt hållbart\r\nsamhälle.</pre><pre>Anf. 130  INGA-BRITT JOHANSSON (s)\r\nreplik:</pre><pre>Herr talman! Efter att ha lyssnat till Lennart\r\nFremling och tidigare Patrik Norinder kan man\r\nkonstatera att vi här tydligt fått svaret på frågan\r\nvarför det är så svårt att få fram några förslag från\r\nregeringen. Åsikterna när det gäller de viktiga\r\nfrågorna om styrmedel går ju precis på tvärs. Jag\r\nser emellertid fram emot arbetet i utskottet. Vi har\r\nmånga frågor som vi bör kunna komma överens om\r\nmed Folkpartiet, dvs. få majoritet för i utskottet.</pre><pre>När det exempelvis gäller frågan om bly i bensinen\r\nser jag fram emot att Folkpartiet röstar på vårt\r\nförslag om att få fram en plan över när den blyade\r\nbensinen skall totalförbjudas, eftersom det nu finns\r\nblyfria alternativ. Jag tänker även på andra\r\nstyrmedel som är aktuella i vår miljömotion.</pre><pre>Tyvärr har jag inte tidigare sett denna beredskap. I\r\nFolkpartiet var man exempelvis inte villig att gå oss\r\ntill mötes när det gällde frågan om miljöavgifter på\r\nhandelsgödsel som innehåller kadmium. I det fallet\r\ntyckte man att det inte behövdes några styrmedel.\r\nDet här stämmer inte riktigt med handlingen.</pre><pre>Anf. 131  LENNART FREMLING (fp)\r\nreplik:</pre><pre>Herr talman! I mitt anförande underströk jag att de\r\nekonomiska styrmedlen skall verka på en fri\r\nmarknad. I så måtto tror jag att vi i de fyra\r\nregeringspartierna har en samsyn.</pre><pre>Inga-Britt Johansson talar om en plan för att få bort\r\nden blyade bensinen. Min uppfattning är närmast\r\natt man med lämpligt utformade ekonomiska\r\nstyrmedel kan bevara den individuella friheten och\r\nbehålla marknaden. Det behövs, såvitt jag förstår,\r\ningen plan för att avveckla den blyade bensinen. De\r\nlagom utmätta ekonomiska styrmedlen bör i det här\r\nfallet kunna fungera tillfredsställande.</pre><pre>Anf. 132  INGA-BRITT JOHANSSON (s)\r\nreplik:</pre><pre>Herr talman! Detta innebär att Lennart Fremling\r\ninte ställer upp på den s.k. utbytesprincipen. Det\r\nfinns ju alternativ med bensin, utan farliga ämnen.\r\nMålsättningen är därför att de mindre farliga\r\nalternativen skall användas, och då behövs det en\r\nplan för detta.</pre><pre>Lennart Fremling säger att han ser fram emot att\r\nkomma med i EG, därför att man då får samverka\r\nmed EG-länderna, vilket innebär ett lyft för\r\nmiljöfrågorna. Jag håller också med om att det är\r\nbra att komma med i EG. I dagens läge är faktiskt\r\ni stort sett samtliga länder, utom England -- även de\r\nkonservativa partierna -- mer framåt när det gäller\r\nmiljöfrågorna än den svenska regeringen.</pre><pre>Anf. 133  LENNART FREMLING (fp)\r\nreplik:</pre><pre>Herr talman! Jag förstår inte riktigt vad det skall\r\ntjäna till att göra upp en plan för att avveckla den\r\nblyade bensinen. Det är kanske inte heller så enkelt\r\natt man bara kan förbjuda den. Det finns vissa\r\ntyper av motorer som kanske inte används så\r\nmycket, men som ändå behöver den här bensinen.\r\nJag tror att vi som politiker skall akta oss för att i\r\nen komplicerad teknisk värld gå in med så strikta\r\ntekniska beslut. Det är bättre att sätta ett pris och\r\ndärigenom successivt avveckla. Annars får vi en\r\nkomplicerad byråkrati, med dispensgivning.</pre><pre>När det gäller EG-frågan är många miljöfrågor\r\ninternationella till sin karaktär. Luftföroreningarna\r\npasserar över nationsgränserna. Dessutom finns\r\ndet ett behov av en stark statsmakt, som kan stå\r\nemot storindustrins intressen. Och det går bättre\r\nför länder med myndigheter som arbetar\r\ngemensamt inom EG än för enskilda nationer.</pre><pre>Jag är övertygad om att vi har möjligheter att\r\nsnabbare genomföra miljöförbättringar genom en\r\nkraftfull myndighetsutövning, som vi faktiskt kan\r\nha i en framtida union inom Europa. Jag vill gärna\r\ngå så långt att jag talar om en europeisk union. Jag\r\när övertygad om att ett ökat internationellt\r\nsamarbete och en ökad internationell integrering av\r\nde här frågorna leder till en bättre miljö för oss alla\r\ni Europa.</pre><pre>Anf. 134  Statsrådet GÖREL THURDIN\r\n(c):</pre><pre>Herr talman! Jag begärde ordet därför att bl.a.\r\nLennart Fremling har tagit upp frågan om\r\nutsläppsrätter.</pre><pre>Naturvårdsverket utreder den här frågan och\r\nkommer att lägga fram ett förslag med synpunkter.\r\nDet går nämligen inte bara att rätt upp och ned\r\nlägga fram ett förslag, därför att en idé kommer\r\nfram. Man måste först ha väl genomarbetade\r\nförslag.</pre><pre>Vi kommer också att arbeta för exempelvis\r\nytterligare älvskydd. Det är helt klart att vi skall\r\ngöra så. Jag har också tagit initiativ till att vi\r\nåtminstone beaktar vattendrag även söderut.</pre><pre>När det gäller Öresundsbron lyssnade jag väldigt\r\nintresserat till Lennart Fremling, därför att han\r\nframför synpunkter som gör mig litet tveksam till\r\nhur det gick till när beslutet en gång i tiden fattades\r\nhär i riksdagen. Jag minns att Centern då hade\r\nåsikter om hur processen gick till.</pre><pre>Det är viktigt att känna att regeringen har stöd i det\r\narbete som bedrivs, nämligen att skaffa fram så\r\nmycket kunskap som möjligt vid prövningen enligt\r\nnaturresurslagen, innan beslut fattas. Självfallet\r\nhar vi ständig kontakt med danskarna i denna fråga,\r\nvilket är nödvändigt eftersom vi har ett avtal\r\ntillsammans. Den frågan är ett typiskt exempel på\r\natt den förra regeringen inte tänkte efter före, utan\r\natt det var principen att först fatta beslut, sedan\r\nbetala, och först därefter se över miljöfrågorna,\r\nsom rådde.</pre><pre>Till slut, herr talman, vill jag säga att vi kanske\r\nredan i dag hade fått bort bly i drivmedel om\r\nexempelvis etanol och alternativa bränslen, som\r\ninte innehåller bly, hade blivit skattebefriade\r\ntidigare. Men det klarade den förra regeringen inte\r\nav, utan nu har denna regering faktiskt fattat\r\nbeslutet som ger möjlighet till framväxt av en\r\nmarknad med alternativa bränslen utan bly.</pre><pre>Anf. 135  LENNART FREMLING (fp)\r\nreplik:</pre><pre>Herr talman! Jag är tacksam för att regeringen\r\nkommer att jobba vidare med frågor om ytterligare\r\nälvskydd. Jag är även medveten om att det i\r\npropositionen finns angivet att man kommer att\r\ngöra det.</pre><pre>Jag noterade, när det gäller utsläppsrätterna, att\r\nstatsrådet inte nämnde ordet överlåtbara\r\nutsläppsrätter. Man kan diskutera olika tekniska\r\nlösningar på utsläppsrätter. Det är en intressant del\r\ni konstruktionen, om man kan använda överlåtbara\r\nutsläppsrätter. Jag säger inte att det löser alla\r\nproblem, men det är en intressant idé för att kunna\r\nanvända ett marknadsekonomiskt system och ändå\r\nuppnå en bra miljö.</pre><pre>När det gäller Öresundsbron, måste jag konstatera\r\natt jag inte var ledamot av denna kammare på den\r\ntiden då riksdagen fattade beslut om bron. Jag\r\nuppfattar att statsrådets svar innehåller ett\r\nkonstaterande av att regeringen har sådana\r\nkontakter med Danmark att man håller\r\nmöjligheten öppen att modifiera avtalet om bron,\r\nom man nu finner att ekonomiska skäl talar för det.\r\nJag menar att man måste titta på kalkylen och se\r\nom det inte vore klokare att minska investeringen\r\noch nöja sig med två körfält och i stället använda de\r\ninvesteringspengarna på annat håll.</pre><pre>Anf. 136  Statsrådet GÖREL THURDIN\r\n(c):</pre><pre>Herr talman! Jag vill bara säga till Lennart\r\nFremling att den utredning som behandlar\r\nutsläppsrättigheter också ser över frågan om\r\növerlåtbara utsläppsrätter. Det handlar om\r\nkväveutsläppsrätt till vatten, och man får ta område\r\nefter område, eftersom det är så varierande,\r\nberoende på vad det handlar om.</pre><pre>Någon var inne på frågan om kadmium m.m., och\r\nden arbetar vi också med -- alla de här sakerna är\r\nnaturligtvis mycket viktiga. Det gäller att stimulera\r\nforskning och alla som arbetar för att skaffa fram\r\nkunskap, så att vi vet vad vi verkligen skall ta itu\r\nmed för att komma till rätta med problemen.</pre><pre>Jag vill återigen vända tillbaka till det område som\r\njag har huvudansvaret för som statsråd, nämligen\r\nsamhällsplaneringen. Vi har fokuserat mycket av\r\nvad som händer i naturen och konstaterat att det\r\nhänder alldeles fel saker. Nu måste vi börja\r\nfokusera den bebyggda miljön och den\r\nbebyggelsestruktur som bestämmer\r\ntransportbehov, avfallssystem och energisystem --\r\nallt det som påverkar naturen. Det är därför som\r\ndet är så viktigt att samhällsplaneringen också är\r\ninriktad på rätt sätt och att regeringen ser till att vi\r\nbörjar tänka efter innan vi fattar beslut och gör\r\nmiljöprövningar innan besluten fattas.</pre><pre>Anf. 137  LENNART FREMLING (fp)\r\nreplik:</pre><pre>Herr talman! Jag är tacksam för de beskeden från\r\nstatsrådet. Vi liberaler tror att det går att rädda\r\nmiljön, men det är bråttom med att rätta till de\r\nmisstag som har begåtts. I den rika världen måste vi\r\nräkna med att i vissa avseenden förändra vår\r\nlivsstil. En del människor kommer säkert att\r\nuppfatta denna förändring som uppoffringar i vår\r\nlevnadsstandard, men det finns inte något\r\nmoraliskt hållbart alternativ. Dagens livsstil vältrar\r\növer flera kända problem på kommande\r\ngenerationer -- jag tänker på försurning,\r\növergödning, växthuseffekt och ozonhål.</pre><pre>Sedan måste också konstateras att en viktig uppgift\r\nför staten är att ge stabila och långsiktiga signaler\r\ntill näringslivet och till enskilda. I fråga om\r\nmiljöavgifter kommer detta tyvärr inte att bli\r\nmöjligt. Dels vet man inte tillräckligt om\r\nefterfrågans känslighet för olika stora avgifter, dels\r\nvet man för litet om hur den internationella handeln\r\npåverkas. Denna bristande detaljkunskap, som\r\nstatsrådet också var inne på, får dock inte avhålla\r\noss från att stegvis medverka till att ett hållbart\r\nsamhälle skapas.</pre><pre>Anf. 138  LIISA RULANDER (kds):</pre><pre>Herr talman! Mycket har redan sagts, men det tål\r\natt upprepas.</pre><pre>Vi lever i en alltmer internationaliserad värld --\r\ndetta gäller också miljöproblemen. Många av dem\r\när av global natur och måste lösas i internationella\r\nsammanhang, även om vi har många problem att\r\nlösa i Sverige. Därför var Riomötet i somras viktigt\r\nsom ett första steg mot ökad internationell\r\nmiljösamverkan.</pre><pre>Nu i dagarna skall en ny FN-kommission --\r\nCommission for Sustainable Development, CSD --\r\ntillsättas i syfte att följa upp Riokonferensen. De\r\nhuvudsakliga uppgifterna för denna kommission\r\nbestår i att övervaka överföring av finansiella och\r\ntekniska resurser från i-länderna till u-länderna och\r\natt övervaka genomförandet av Agenda 21 genom\r\nolika typer av uppföljningar och program. I en\r\nmotion under allmänna motionstiden har\r\nkristdemokraterna väckt en motion och där lyft\r\nfram några viktiga frågor som Sverige bör driva i\r\ndet fortsatta arbetet. Jag skall ta tre exempel.</pre><pre>De icke-statliga organisationerna bör ha\r\nrepresentation i svenska delegationer i de\r\nkommande uppföljningskonferenserna och vid\r\nrapportering till kommissionen om hur Agenda 21\r\nföljs upp. Vi bör vidare säkra kvinnlig och\r\nungdomlig representation i svenska delegationer.</pre><pre>Det är av största vikt att uppföljningen av Agendan\r\nförs ned på också lokalt och regionalt plan. Arbetet\r\nmåste vara inriktat på en regionalisering av de\r\nmiljöpolitiska målen, för att största möjliga\r\neffektivitet skall uppnås. Här har också statsrådet\r\nredan gett indikationer på att det är precis vad som\r\när på gång.</pre><pre>Sverige bör också fortsättningsvis arbeta för en\r\nreformering av GEF -- en fond vars medel går till\r\nprojekt i syfte att minska negativ miljöpåverkan i\r\nframför allt u-länderna -- samt verka för att makten\r\növer programmen ligger hos GEF:s ''participants\r\nassembly'' och inte förskjuts mot exempelvis\r\nVärldsbanken.</pre><pre>Herr talman! En konvention om biologisk\r\nmångfald undertecknades vid Riokonferensen.\r\nProblem med biologisk utarmning är ett faktum\r\nockså här -- vad gäller både jordbruks- och\r\nskogslandskapet. Bl.a. har långtgående\r\nrationalisering, dränering av landskapet,\r\nanvändning av kemikalier men också\r\nluftföroreningar bidragit till detta.</pre><pre>Från kds sida berör vi dessa problem i ett par\r\nmotioner från allmänna motionstiden. Ett allvarligt\r\nhot mot biologisk mångfald är hotet om\r\nnedläggning av åkermark i Norrland och\r\nskogsbygderna i södra Sverige. Dessa öppna\r\nmarker är det av största betydelse att bevara. Bl.a.\r\nbör arealersättning också ges till ängsoch hagmark,\r\noch det ekologiska jordbruket skall ges ökade\r\nstimulanser.</pre><pre>Här i riksdagen skall vi snart få en proposition från\r\nregeringen om den framtida skogspolitiken.\r\nPropositionen bygger på Skogskommitténs\r\nutredning, där det av riksdagen fastlagda målet om\r\nsektorsansvar slås fast. Det innebär för skogsbruket\r\natt en förändring mot mer naturanpassade\r\nskogsbruksmetoder kommer att bli nödvändig, om\r\nden biologiska mångfalden skall bevaras. Likaså är\r\nmålsättningar om utökad naturreservatsandel av\r\nstor betydelse. Skogsnäringen har sagt sig vara\r\nberedd att leva upp till sektorsansvaret, vilket\r\nmåste ses som mycket positivt. Det är av vikt att\r\nuppföljning av hur måluppfyllelsen nås vad gäller\r\nutökad naturvårdshänsyn. Inte minst ur\r\ninternationellt perspektiv är det helt nödvändigt att\r\nvi uppfyller de krav som konventionen om\r\nbiologisk mångfald ställer på Sverige.</pre><pre>Herr talman! Jag vill till sist rikta\r\nuppmärksamheten mot ytterligare ett problem av\r\ngränsöverskridande karaktär. Det gäller huruvida\r\nSverige klarar att leva upp till den antagna\r\nmålsättningen om 50 % reduktion av\r\nkväveutsläppen till 1995. Det är av stor betydelse\r\nför att bl.a. Östersjöns tillstånd skall kunna\r\nförbättras.</pre><pre>De kommunala reningsverken och massaindustrin\r\nökade sina kväveutsläpp med 10 % mellan 1987 och\r\n1990. Dessutom har vi att beakta en ökande\r\ntrafikmängd. Östersjön får halva sitt kvävebidrag\r\nvia luftföroreningar, där trafiken utgör den största\r\nkällan.</pre><pre>Den osäkerhet som i dag råder om Sverige skall\r\nklara sina åtaganden måste skingras. En\r\nredovisning över var vi i dag står måste fortast\r\nmöjligt presenteras. Ytterligare åtgärder kan\r\nkomma att behövas för att nå uppsatta mål. Det är\r\növer huvud taget nödvändigt med hög aktivitet i\r\nÖstersjöfrågan för att miljöbelastningen skall\r\nminska. En restaurering av Östersjön skulle kunna\r\nvara ett första stort steg mot att börja avbetalningen\r\npå vår miljöskuld och ett konkret tecken på att\r\nmiljöfrågorna finns i centrum av det politiska\r\nbeslutsfattandet. Låt oss genom dessa åtgärder visa\r\nomvärlden att vi i Sverige tar miljöfrågorna på\r\nallvar.</pre><pre>(Applåder)</pre><pre>Anf. 139  Statsrådet GÖREL THURDIN\r\n(c):</pre><pre>Herr talman! Jag tyckte att det var roligt att Liisa\r\nRulander talade om olika grupper som vi behöver\r\nha med i miljöarbetet och även i samhällsplanering\r\noch på beslutsfattande nivå, nämligen kvinnor och\r\nungdomar. I det dokument från Riokonferensen\r\nsom kallas för Agenda 21 tas just den\r\nproblematiken upp.</pre><pre>Det gäller ju för oss alla att när vi far i väg till\r\ninternationella konferenser undersöka om det inte\r\när möjligt för oss att ta med oss ungdomar. I annat\r\nfall kan vi kanske se till att kvinnor får möjlighet att\r\ndelta.</pre><pre>Jag gjorde nästan en liten kupp i höstas när jag for\r\ntill Paris på en OECD-konferens och tog med mig\r\nen ung man från nätverket Q 2000. Eftersom jag\r\nsatt ordförande kunde jag ge honom en chans att\r\nkomma till tals, vilket verkligen ställde till med en\r\nmassa saker -- det hade aldrig hänt förut. Då väcker\r\ndet också uppmärksamhet och riktar intresset mot\r\nt.ex. vad den unga generationen vill få ut av\r\nframtiden.</pre><pre>Vi har föresatt oss att minska utsläppen till vatten,\r\nt.ex. Östersjön, med 50 %. Det är ett arbete som\r\npågår i Helsingforskommissionens regi och som är\r\noerhört viktigt.</pre><pre>Vi arbetar med att se över allt det som släpps ut,\r\nbåde till vatten och till marken. Vi kommer också\r\natt snart lägga fram direktiv till en utredning om\r\ngrundvatten -- det är ju så oerhört väsentligt att vi\r\nhar kontroll över situationen när det gäller vattnet\r\noch att vi tar rätt hänsyn när vi planerar samhället.</pre><pre>När det gäller NGO, dvs. icke-parlamentariska\r\norganisationer, vill jag säga att jag inte tycker att de\r\ndirekt skall ingå i regeringsdelegationer, men det är\r\nviktigt att ge dem möjlighet att medverka som\r\nsjälvständiga representanter och föra sin egen\r\ntalan; det är viktigt att ge dem alla möjligheter att\r\ngöra det och att ge dem stöd. Men jag tycker att det\r\när oerhört väsentligt att komma ihåg deras roll i det\r\nhär arbetet.</pre><pre>Anf.140 LIISA RULANDER (kds) replik:</pre><pre>Herr talman! Jag vill naturligtvis tacka statsrådet\r\nför det positiva bemötandet. Det var ett par saker\r\nsom statsrådet sade som jag skulle vilja ta upp.</pre><pre>När det gäller medverkan av NGO vill jag säga att\r\ndet inte får bli så att vissa skall åka på egen\r\nbekostnad. Det måste finnas samma resurser för\r\nsamtliga som skall delta. Om de inte kan finnas med\r\npå det ena sättet måste de finnas med på det andra,\r\nmen det som vi från vår sida vill poängtera är att det\r\när viktigt att de ekonomiska villkoren är lika.</pre><pre>Jag skulle gärna vilja passa på att ställa en fråga:\r\nHur är det med de andra parlamenten runt\r\nÖstersjön -- vilka kontakter tas där och hur\r\nsamarbetar man med dem kring de här frågorna för\r\natt detta inte skall bli bara en svensk manifestation?</pre><pre>Anf. 141  Statsrådet GÖREL THURDIN\r\n(c):</pre><pre>Herr talman! När vi träffar andra\r\nregeringsföreträdare och även parlamentariker\r\nförsöker vi från den svenska regeringens sida lyfta\r\nfram Riokonferensen och de dokument som kom ut\r\nav den och framhålla vikten av att leva upp till att\r\nolika grupper skall få komma till tals. Det är de\r\nmöjligheter vi har att jobba med de här frågorna.\r\nVi försöker också föregå med gott exempel och visa\r\npå att det är möjligt att genomföra det här.</pre><pre>Om man jobbar i en icke-parlamentarisk\r\norganisation är det inte meningen -- jag håller med\r\nom det -- att man skall vara tvungen att med egna\r\npengar betala sitt deltagande. Det var inte så jag\r\nmenade. Jag menade att man skall få vara\r\nsjälvständig part. Ingår man i en\r\nregeringsdelegation representerar man så att säga\r\nregeringen. Vi vet att de här organisationerna vill\r\nrepresentera sig själva och framföra sina egna\r\nåsikter. -- Det var närmast det jag ville framhålla.</pre><pre>Sedan gör vi ju allt för att också ge möjlighet för\r\nsådana organisationer från t.ex. Balticum att delta\r\nockså i det här arbetet. Vi stöttar över huvud taget\r\nmedverkan från de så att säga svagare i andra\r\nländer, där man inte har samma ekonomiska stöd\r\nsom vi ger. Jag är övertygad om att vi har en\r\nliknande policy i andra länder i Norden när det\r\ngäller de här frågorna.</pre><pre>Överläggningen var härmed avslutad.</pre><pre>Utbildningspolitik</pre><pre>Anf. 142  LENA HJELM-WALLÉN (s):</pre><pre>Herr talman! I den här utbildningsdebatten är vi\r\nfyra socialdemokratiska talare som kommer att\r\nbelysa olika delar av utbildningspolitiken. Jag utgår\r\nfrån att utbildningsministern kommer att vara\r\nnärvarande under hela debatten. Eftersom Per\r\nUnckel har tackat nej till flera debatter om\r\nstiftelsefrågan ser jag fram mot en diskussion här i\r\nkammaren mellan Bengt Silfverstrand och Per\r\nUnckel -- Bengt Silfverstrand kommer senare att\r\nberöra just den frågan.</pre><pre>Jag hoppas också att utbildningsministern har\r\nnågot att säga om ytterligare satsningar på\r\nutbildningsområdet. Jag betonar ordet\r\n''ytterligare'' -- jag hoppas att han inte bara\r\nkommer att framhålla vad som redan är beslutat.</pre><pre>Vi socialdemokrater hävdar mycket kraftigt att det\r\nnu behövs en storsatsning på utbildning. Vårt land\r\nbehöver få till stånd en långsiktig tillväxt. Det är\r\nnödvändigt med höjd utbildningsnivå och\r\nkompetensutveckling.</pre><pre>Utbildning måste också användas mycket mer för\r\natt förebygga arbetslöshet och som en medveten\r\noch meningsfull aktivitet under\r\narbetslöshetsperioden.</pre><pre>För oss socialdemokrater står det klart att det nu\r\nkrävs extraordinära insatser, inte minst inom\r\nutbildningsområdet, för att motarbeta den\r\nhistoriskt höga arbetslösheten.</pre><pre>Jag anser att det är oacceptabelt att regeringen\r\nagerar så kraftlöst. Det räcker inte, Per Unckel, att\r\nhänvisa till redan fattade beslut om nya\r\nhögskoleplatser. Nu krävs det just extraordinära\r\nåtgärder, och det inom hela utbildningsområdet.</pre><pre>Först gäller det ungdomarna, som drabbas särskilt\r\nhårt av arbetslöshet. Om fyra månader lämnar ca\r\n100 000 ungdomar skolan. Av dem kommer 40 000\r\natt ha genomgått en tvåårig gymnasieutbildning.\r\nInom ett par år kommer pratiskt taget alla\r\nungdomar att ha genomgått en treårig\r\ngymnasieskola. Det är ett resultat av den\r\ngymnasiereform som vi socialdemokrater drev\r\nigenom trots hårt motstånd från Moderaterna och\r\nFolkpartiet.</pre><pre>Det naturliga i den här svåra\r\narbetsmarknadssituationen borde vara att erbjuda\r\nde ungdomar som nu har en kort\r\ngymnasieutbildning ett tredje gymnasieår. Det\r\ngäller både dem som går ut i vår och andra\r\narbetslösa ungdomar under 25 år. Det skulle vara\r\nen stor vinst både för ungdomarna och för\r\nsamhället.</pre><pre>Vi socialdemokrater kräver att regeringen vidtar\r\nåtgärder så att kommunerna kan börja planera för\r\natt minst 50 000 ungdomar skall kunna få det tredje\r\ngymnasieåret. Vi menar att det är lönsamt för alla\r\nparter att staten stöder kommunerna med 30 000\r\nkronor per elev för detta. -- Det är viktigt att\r\nbeskedet kommer snabbt.</pre><pre>En ansvarskännande regering skulle omedelbart\r\nagera. Dess värre har landet inte en\r\nansvarskännande regering. I budgetpropositionen\r\nlåtsades man knappast om problemet och hade inga\r\nförslag. Ändå blir ju problemet akut om några\r\nmånader. Man kan undra vad den\r\nhandlingsförlamningen beror på. Regeringen tycks\r\nanse det mer angeläget att lägga ned sin energi på\r\natt diskutera privatisering av skolor, högskolor, osv.</pre><pre>Gymnasieutbildningen måste alltså utökas mycket\r\nkraftigt, och det gäller också högskolan. Vi föreslår\r\natt högskolan redan till hösten skall få ta in\r\nytterligare 10 000 heltidsstuderande utöver den\r\nökning på 10 000 som riksdagen redan har fattat\r\nbeslut om. En stor del av den satsningen bör gå till\r\nde mindre och medelstora högskolorna.</pre><pre>Herr talman! Vi måste på alla sätt ta till vara varje\r\nmänniskas vilja till utbildning. Det gäller inte minst\r\nde vuxna som nu vill komplettera sin\r\nungdomsutbildning genom Komvux och\r\nfolkbildning. Trots alla vackra ord om livslångt\r\nlärande visade regeringen sitt rätta ansikte genom\r\natt förra året föreslå kraftiga nedskärningar av\r\nkomvux, folkbildning och vuxenutbildningsstöd. Vi\r\nsocialdemokrater gick kraftigt emot det i riksdagen\r\noch lyckades något begränsa nedskärningen.</pre><pre>Regeringens njugghet mot vuxenutbildningen är\r\noförsvarbar. Vuxenutbildningen behöver tvärtom\r\nnu expandera ytterligare. Vi föreslår därför att de\r\nkommuner som till hösten kan öka sin\r\nvuxenutbildning skall få statligt stöd för att göra\r\ndet. Ytterligare 20 000 heltidssstudieplatser borde\r\nanordnas där staten betalar 30 000 per plats. På\r\nliknande sätt bör ytterligare 5 000\r\nheltidsstudieplatser komma till inom\r\nfolkbildningen, och vuxenstudiestöden behöver\r\nbyggas ut.</pre><pre>Vi socialdemokrater anser att en verklig\r\nstorsatsning nu bör göras på utbildning. 100 000 fler\r\nårligen bör delta i olika typer av\r\nutbildningsverksamhet för att vi långsiktigt skall\r\nhöja utbildningsnivån i landet.</pre><pre>Anf. 143  BJÖRN SAMUELSON (v):</pre><pre>Herr talman! Det finns anledning för oss politiker\r\natt ibland ställa oss frågan: Hur blir det med våra\r\nbeslut -- hur fungerar de när de kommer ut i den\r\nverklighet som de skall fungera i?</pre><pre>Jag har i dagarna haft förmånen att ha en\r\ngymnasiestuderande hos mig som praktikant. En av\r\nde arbetsuppgifter som hon fick av mig var att\r\nskriva ned vad hon skulle säga från riksdagens\r\ntalarstol till Per Unckel i en utbildningspolitisk\r\ndebatt, och det gjorde hon. Hon skrev: ''Jag\r\nbörjade gymnasiet med inställningen att jag hade\r\ntre hårda, krävande år framför mig. I dag är jag\r\nbesviken. Efter dessa tre år har jag ännu inte slutat\r\natt förbryllas över den bristande viljan att delge oss\r\nelever information om våra rättigheter inom\r\nskolsystemet, exempelvis möjligheten till elevvalda\r\nskyddsombud och elevdeltagande vid\r\nskolkonferenser.''</pre><pre>Hon fortsätter: ''Jag tycker att skolan ska verka\r\nstimulerande och verka för eget tänkande och\r\npersonlig utveckling. Men med få undantag tycker\r\njag att skolan utplånat mina ambitiösa försök att\r\nifrågasätta, värdera och ta ställning till information.\r\nNu känns det meningslöst på grund av att det enda\r\nvi elever lär oss är att lyssna och memorera för att\r\nskriva ned rätta fakta vid provtillfällen. Det enda\r\negna tänkandet i den processen är när vi försöker\r\nlista ut vad vår lärare tycker är viktigast och\r\ntroligtvis prioriterar vid proven, som lätt blir\r\nmissvisande.</pre><pre>Proven bör vara av en mer utredande kraktär för att\r\nfrämja kreativt tänkande och lära oss omsätta våra\r\nteoretiska kunskaper i praktiken. Men egna åsikter\r\när något som sällan efterfrågas. Enligt gällande\r\nskolsystem är det enbart korrekta svar som söks,\r\noch vi uppmuntras inte till något djupare\r\nengagemang.</pre><pre>Jag är säker på att gymnasieskolan kan bli mycket\r\neffektivare och intressantare än vad den är i dag\r\nutan några större grundläggande förändringar. Jag\r\nanser t.ex. att svenskundervisningen bör förbättras.\r\nBra och intressant litteratur stämplas som för\r\navancerad för oss. Valmöjligheter i olika\r\nsvårighetsgrader bör finnas, och lärarnas uppgift\r\nbör i stället vara att uppmuntra oss att våga läsa\r\nsvårare litteratur. En av svenskundervisningens\r\nfrämsta målsättningar bör vara att öka elevernas\r\nkunskaper och intresse gällande den inhemska och\r\nden internationella kulturen.</pre><pre>Socialkunskapen anser jag vara ett mycket viktigt\r\nämne, som bör vara obligatoriskt vid alla\r\ngymnasieprogram. Detta för att ge Sveriges\r\nungdom grundläggande kunskaper i grupp- och\r\nsocialpsykologi, vilket leder till minskad\r\nfördomsfullhet och ökad förståelse för den egna\r\nrollen i samhället.''</pre><pre>Det är ingen dålig salva.</pre><pre>Här har vi suttit och fattat beslut och trott att det\r\nfungerar på ett helt annorlunda sätt ute i skolan.</pre><pre>Jag tänkte att den här praktikanten kanske är\r\nensam om att tycka så här. I eftermiddags bad en\r\nriksdagskollega att en av hans praktikanter skulle\r\nfå komma upp och göra en intervju med mig om\r\nskolpolitiken. Jag passade på att också fråga henne\r\nom de här sakerna.</pre><pre>Hon sade att det är så här. Hon får välja\r\nskönlitteratur som hon läste i femman och sexan --\r\nnär hon går tredje året i gymnasiet.</pre><pre>Detta måste mana till eftertanke. Hur skall vi\r\nkunna följa upp de beslut som vi fattar? Hur skall\r\nvi se till att de fungerar ute i verkligheten? Hur skall\r\nvi se till att de viktiga beslut som skall fattas\r\nframöver får en riktig förankring?</pre><pre>Jag blir ju inte lugnare när jag läser\r\nLäroplanskommitténs betänkande om\r\nskönlitteraturens betydelse inom ämnet svenska.\r\nDet får en försvagad ställning i förhållande till den\r\nläroplan som nu gäller.</pre><pre>Om vi skall fatta beslut om det här, Per Unckel,\r\ngäller det att skapa en så bred parlamentarisk\r\nmajoritet som möjligt. Hur har ni tänkt att förfara\r\nmed dessa viktiga grundläggande\r\nutbildningspolitiska beslut?</pre><pre>Det gäller vuxenutbildningens dimensionering och\r\ndess betydelse för försörjningen av studenter till\r\nhögskolan. Det gäller läroplansbeslut. Det gäller\r\nnaturligtvis betygsbeslut. Det gäller om vi skall ha\r\nen tioårig skola eller om vi skall lägga fast en\r\nskolstart vid sex års ålder i skollagen.</pre><pre>Hur tänker man bereda dessa viktiga ärenden inom\r\ndepartementet?</pre><pre>Herr talman! Det vore olyckligt för skolan --\r\nstrukturen, organisationen, eleverna, föräldrarna\r\noch lärarna -- om vi får en ryckighet i\r\nutbildningspolitikens olika delar. Det är inte bra.\r\nMan vänder inte en oljetanker på en femöring.</pre><pre>Dessutom har jag på senare tid fått rapporter om\r\natt den stora omstrukturering och omorganisation\r\nsom i dag sker ute i kommunerna i en del fall -- jag\r\nskall inte säga att jag har det vetenskapligt belagt --\r\ninnebär att eleverna inte får tillgång till den\r\nlärarkraft som de har rätt till. Eftersom de fullgör\r\nsin plikt gentemot vad som krävs av dem i skollagen\r\nskall de ta mig katten också ha tillgång till lärare.</pre><pre>Vi kanske borde bromsa litet grand och gasa på\r\nnågot annat ställe.</pre><pre>Anf. 144  Utbildningsminister PER UNCKEL\r\n(m):</pre><pre>Herr talman! Lena Hjelm-Wallén kan vara lugn. Jag\r\ntänker stanna och delta i hela debatten, inte bara\r\ndärför att det är artigt gentemot oppositionen, utan\r\nockså därför att Sverige för närvarande befinner sig\r\ni ett sällsamt och spännande förändringsskede av\r\nhela sitt utbildningssystem.</pre><pre>Får jag, herr talman, så här inledningsvis i debatten\r\npeka på några av de viktiga utgångspunkter som\r\nkännetecknar hela denna förändring.</pre><pre>Vi ser bland de yttre iakttagelserna framför allt tre\r\nting som just nu håller på att ske och som förändrar\r\nvillkoren för hela vårt sätt att lära.</pre><pre>Den första utgångspunkten handlar om den ökade\r\ninsikt som har vunnits genom åren om vad som\r\nekonomerna kallar för\r\nhumankapitalinvesteringarnas betydelse. Det är\r\ninte så att investeringar i andra ting, de mera\r\ntraditionella investeringarna, blir betydelselösa,\r\nmen insikten ökar om att länder som inte förmår att\r\nförena denna typ av investeringar med\r\nmotsvarande insatser inom utbildning, högre\r\nutbildning och forskning inte får det fulla utbytet av\r\ninvesteringar, i fysisk mening.</pre><pre>Den andra utgångspunkten handlar om Sveriges\r\nökade internationella beroende och den\r\ninternationella växelverkan som vårt land befinner\r\nsig mitt uppe i.</pre><pre>Vi har förhoppningen att kunna tillträda det s.k.\r\nEES-avtalet om ett par månader. Om ytterligare\r\nnågot år har vi förhoppningen om att kunna ingå\r\nsom fullvärdig medlem i den europeiska\r\ngemenskapen.</pre><pre></pre><pre>Då kommer gränserna att rämna och öppenheten\r\natt ta över. Flödet av människor över gamla gränser\r\nkommer att tillta.</pre><pre>Den tredje iakttagelsen handlar om den snabbhet\r\nmed vilken vår värld förändras och kunskaper med\r\nden. Jag såg en uppgift häromdagen talande nog,\r\nnämligen att en tredjedel av Ericssons fakturering\r\nför 1992 avsåg produkter som över huvud taget inte\r\nfanns ett eller ett och ett halvt år tidigare.</pre><pre>Detta, herr talman, leder till slutsatsen att vårt\r\nutbildningssystem behöver förändras för att passa\r\nin i den nya miljö i vilken det skall verka. Det är\r\nframför allt i två hänseenden som förändringar\r\nbehöver ske. De kvalitativa kraven på oss skärps i\r\ntakt med att gränserna försvinner och flödet över\r\nde gamla gränserna tilltar. Det finns inte längre\r\nnågot att gömma otillräcklig kvalitet bakom. Vi\r\navslöjas. Eller kanske är det snarare så att\r\nungdomar med bättre förutsättningar kommer att\r\nta vägen ut i Europa och där söka sin lycka.</pre><pre>Den andra slutsatsen är att i ett samhälle präglat av\r\nökad snabbhet kommer mångsidigheten i\r\nutbildningssystemen att bli viktigare. Det går helt\r\nenkelt inte att centraldirigera utbildningssystemen\r\nlängre, därför att de inte kommer att förmå att\r\nsvara mot alla de krav som den föränderliga\r\nverkligheten kommer att ställa på oss.</pre><pre>Det är därför, herr talman, som det är så viktigt att\r\nge elever, lärare och föräldrar ökat inflytande inte\r\nbara över vilken skola de vill gå i utan också vilket\r\ninnehåll undervisningen skall ha. Det är därför som\r\nden gamla U 68-modellen för den högre\r\nutbildningens dimensioner och planering nu visat\r\nsig så katastrofal när det gäller att tillgodose de\r\nintressen som studenter och andra har för den\r\nhögre utbildningens utformning.</pre><pre>Mot denna bakgrund, herr talman, har regeringen\r\ninlett ett arbete för att inom skolan tillse att\r\nvalmöjligheterna skärps, att elever och deras\r\nföräldrar får möjlighet att forma en utbildning som\r\nstämmer med deras intressen men också för att\r\ntillse att vi får tillgång till alla de skolor och\r\nskolformer som det mångsidiga samhället kommer\r\natt kräva av oss. Det sker i förening med en\r\nläroplan som anger de distinkta krav som alla\r\nskolor måste följa och där kvaliteten slås fast som\r\nden viktigaste utgångspunkten.</pre><pre>Inom den högre utbildningen frigörs genom\r\nriksdagens beslut i december förra året de statliga\r\nuniversiteten och högskolorna från statens\r\nomedelbara inflytande. De får möjlighet att själva\r\nutforma sitt utbildningsutbud med utgångspunkt\r\nfrån vad studenterna kräver och önskar. I stället för\r\nstatens prognosmakare träder in studenternas\r\nintressen, studenterna som bättre än någon annan\r\nförmår att bedöma vad den framtida\r\narbetsmarknaden kräver av dem.</pre><pre>Tillsammans med de statliga universiteten och\r\nhögskolorna prövas för närvarande\r\nförutsättningarna att dessutom ge helt fristående\r\nhögskolor möjlighet att erbjuda sina tjänster och\r\nexaminera studenter. Dessutom pågår diskussioner\r\nmed några statliga högskolor om deras intresse att\r\növergå i stiftelseform.</pre><pre>Härtill, herr talman, står vi inför ett betydande krav\r\npå att ge fler möjlighet till utbildning. Ett av\r\nSocialdemokraternas arv efter 80-talets\r\nutbildningspolitik mötte jag själv i\r\nUtbildningsdepartementet för ett och ett halvt år\r\nsedan, nämligen att den högre utbildningen, om\r\nden socialdemokratiska politiken hade fullföljts,\r\nhade lett till att andelen högutbildade inom den\r\nsvenska arbetsmarknaden hade gått ner. Som om\r\ndet inte hade varit nog: den andel av högutbildade\r\nsom vi då hade var otillräcklig i ett internationellt\r\nperspektiv, otillräcklig och på väg att bli ännu\r\nsämre.</pre><pre>Det klingar något av ''sent skall syndaren vakna''\r\növer Lena Hjelm-Walléns önskan om en\r\nstorsatsning på utbildning. Om det nu plötsligt är så\r\nviktigt, varför var det så oviktigt under hela 80-\r\ntalet, då vi kunde ha gjort allt som hade förhindrat\r\natt flaskhalsarna i dag hade blivit så betydande?</pre><pre>Bengt Silfverstrand och jag kom just från Kungl.\r\nTekniska högskolan, där vi diskuterade\r\nstiftelsefrågor. Kung. Tekniska högskolan är ett\r\nutomordentligt bra exempel på den andra\r\nförsummelsen, nämligen att inte se efter\r\nuniversitetens och högskolans fastigheter. Där\r\nregnar det in genom taket som ett bevis för\r\nframsyntheten i 80-talets högskolepolitik.</pre><pre>Vi skall göra en storsatsning på utbildning. Det\r\nbehövs efter det som har varit tidigare. Vi skall\r\ndäremot göra den storsatsningen på ett ansvarsfullt\r\nsätt för att säkerställa att elever och studenter får\r\ntillgång till en högkvalitativ utbildning. Lena\r\nHjelmWallén hävdade att en ansvarskännande\r\nregering skulle genast ha agerat. Regeringen har\r\nagerat för länge sedan. Däremot agerar vi inte på\r\nbasis av en socialdemokratisk riksdagsmotion, där\r\nman inte ens bemödat sig om att tala om hur det\r\nsom Socialdemokraterna föreslår skall finansieras.\r\nSkulle vi följa Socialdemokraternas råd, skulle\r\narbetslösheten öka till följd av misskötsel i\r\nekonomin och bekymren för\r\narbetsmarknadsmyndigheterna bli ännu större än\r\nvad de redan är.</pre><pre>Ett par kommentarer till slut till några av de\r\npåpekanden som Lena Hjelm-Wallén gjorde.\r\nExtraordinära insatser behövs i\r\nutbildningshänseende i svåra tider, påpekade Lena\r\nHjelm-Wallén. Ja, självfallet. När\r\nSocialdemokraterna nu föreslår att 50 000 elever\r\nskall få möjlighet att genomgå det tredje\r\ngymnasieåret, så bankas de öppna dörrarna in med\r\nstor kraft. Det finns inga gränser för kommunernas\r\nmöjligheter att från staten få stöd för\r\ngenomförandet av det tredje gymnasieåret.\r\n10 000--12 000 elever får möjlighet att genomgå\r\nutbildning i den formen. Vad Lena Hjelm-Wallén\r\nhämtar de resterande 38 000 framgår inte av\r\nmotionens text.</pre><pre>Regeringen har dessutom, herr talman, ingalunda\r\nvisat någon njugghet gentemot vuxenutbildningen.\r\nSå sent som i höstas föreslog regeringen, och\r\nriksdagen godkände, att Arbetsmarknadsstyrelsen\r\nfår möjlighet att köpa utbildningsplatser inom\r\nvuxenutbildningen. Vi kommer att fullfölja denna\r\npolitik.</pre><pre>I den proposition om den högre utbildningen som\r\nregeringen kommer att presentera om några veckor\r\nkommer vi dessutom att lägga ut riktlinjerna för\r\nden högre utbildningens utveckling på sikt. Så Lena\r\nHjelm-Wallén får ge sig till tåls med besked tills\r\npropositionen är presenterad.</pre><pre>Allra sist till Björn Samuelson. Åtskilligt av det\r\nsom Björn Samuelson citerade ur brevet från\r\neleven känns riktigt och rimligt att ta fasta på. Det\r\när möjligt att vi inte blir överens om allt som eleven\r\nskriver om i sitt brev. Det skulle i så fall tala för att\r\nskolan skall erbjuda många olika typer av\r\nutbildningar som kan tillgodose många olika\r\nintressen, alla vägledda av samma höga\r\nkvalitetskrav som kan göra alla elever myndiga att\r\nta sig an arbetsmarknadens utmaningar.</pre><pre>Björn Samuelson frågade hur regeringen avser att\r\ngå vidare för att förankra sina förslag. Just nu\r\nbehandlas i Utbildningsdepartementet under\r\nBeatrice Ask viktiga delar av det material som\r\nkommit in som ett resultat av remissen av förslaget\r\ntill en ny läroplan. Det är en av de mest omfattande\r\ndiskussionsomgångar i det svenska samhället som\r\nvi genomfört. Regeringen kommer att fortsätta att\r\nföra en öppen dialog med hela det svenska\r\nsamhället för att därigenom få in den erfarenhet,\r\nden kunskap och inspiration som samhället innehar\r\noch på basis därav presentera sina förslag för\r\nriksdagen.</pre><pre>Anf. 145  LENA HJELM-WALLÉN (s) replik:</pre><pre></pre><pre>Herr talman! Per Unckel hävdar att den regering\r\nsom han själv tillhör inte har visat njugghet mot\r\nvuxenutbildningen. Att skära ner anslagen med\r\n25 % är alltså inte njugghet. Då vet jag inte riktigt\r\nvad som ligger i det ordet. Jag tycker att jag var\r\nmycket återhållsam när jag använde ordet njugg i\r\ndet sammanhanget. Det var inte bara förra våren\r\nsom man gjorde detta. Därefter har man följt upp\r\nåsikten att hålla tillbaka vuxenutbildningen vid alla\r\nde tillfällen då vi i riksdagen har diskuterat frågan.\r\nSe nu till att det blir en riktig satsning på\r\nvuxenutbildningen av stora format! Det är vad som\r\nbehövs.</pre><pre>Det tredje gymnasieåret behövs dels för dem som\r\nbehöver det, dels för dem som går ut ur\r\ngymnasieskolan med bara tvåårig utbildning. Det\r\när inte bara dessa som vi syftar på i vår motion --\r\nhar inte Per Unckel läst vår motion? -- utan vi syftar\r\nockså på dem som gått utbildningen under tidigare\r\når och som nu är under 25 år. Jag är på det klara\r\nmed att det är en stor ansträngning för skolväsendet\r\natt bereda 50 000 nya platser. Men jag tror att\r\nskolan är beredd att ta denna ansträngning för att\r\nhjälpa ungdomar ut ur en situation där de annars\r\nskulle gå rakt in i arbetslösheten.</pre><pre>Beträffande högskoleplatserna vet jag att vi får\r\nvänta tills propositionen kommer. Jag vill ändå\r\nredan nu avisera att vi måste anstränga oss utöver\r\nvad som tidigare gjorts. Därför har vi lagt till\r\nytterligare 10 000 platser.</pre><pre>Jag menar också att man måste anstränga sig på\r\nlokalsidan inom utbildningssektorn. Det gäller att\r\nrusta upp skolor i hela landet. Men det gäller också\r\nhögskolelokalerna.</pre><pre>Per Unckel anför ett exempel från Stockholm vad\r\ngäller högskolelokaler. Men det är väl inte så\r\nkonstigt att nybyggnation och underhåll hållits\r\ntillbaka i Stockholmstrakten. Här har det ju varit\r\nen överhettning mycket länge när det gäller\r\nbyggnadsarbeten. Det har vi i alla partier varit\r\növerens om. Däremot kunde man bygga ute i\r\nlandet.</pre><pre>Nu är också situationen i Stockholm den att det\r\nbehöver byggas. Låt oss därför satsa på den typ av\r\nunderhåll som Per Unckel nämnde. Det gäller KTH\r\noch andra insatser som kan behöva göras.</pre><pre>Per Unckels historiebeskrivning föranleder mig att\r\nsäga att saker och ting ständigt behöver förändras\r\ninom utbildningspolitiken, och förändringar sker\r\nockså. Men mycket av det som\r\nutbildningsministern tillskriver sig när det gäller att\r\nfrigöra högskolor och universitet är sådant som vi\r\nredan hade påbörjat när Per Unckel kom till\r\ndepartementet. Det gäller också ökningstakten\r\növer huvud taget inom den högre utbildningen.</pre><pre>Anf. 146  Utbildningsminister PER UNCKEL\r\n(m):</pre><pre>Herr talman! Får jag påminna om en indirekt fråga\r\ntill Lena Hjelm-Wallén, som hon dess värre glömde\r\natt besvara: Var skall vi ta't?</pre><pre>Vad är det som Socialdemokraterna föreslår skall\r\nfinansiera allt det man vill göra och som innebär\r\nökade statsutgifter? Ni har inte ens förmått att\r\nprecisera vadan de besparingar skall bestå som skall\r\nuppgå till samma belopp som regeringens\r\nbesparingar. Det enda ni har lyckats samla er kring\r\när att säga nej till regeringen. Men ni har inte ens\r\nanvisat en tillstymmelse till idé om hur det skall bli\r\nmed resten.</pre><pre>Därför är det, Lena Hjelm-Wallén, mycket\r\nallvarligt med den socialdemokratiska politiken,\r\nsom ju härigenom kommer att driva upp\r\narbetslösheten ytterligare. Att inrikta sig på\r\narbetslöshetsvårdande insatser utan att tillse att\r\nekonomin fungerar är att driva oppositionspolitik\r\nav allra sämsta märke.</pre><pre>När det så gäller frågan om anslag till komvux vill\r\njag säga att det är riktigt att regeringen icke drog\r\nned på sektorsbidraget till komvux men väl på\r\nbidraget till kommunerna. Det gjordes samtidigt\r\nsom beskedet gavs att kommunerna får ta ett ökat\r\nansvar, bl.a. i detta sammanhang. Därutöver har\r\nregeringen senare genom\r\narbetsmarknadsmyndigheterna ställt ökade statliga\r\nresurser till just arbetsmarknadsmyndigheternas\r\nförfogande för upphandling av utbildning för\r\nvuxna. Så ser historiebeskrivningen ut. Njuggheten\r\ni den döljer sig väl.</pre><pre>Så något om högskolelokalerna. Det är inte så\r\nkonstigt att man höll tillbaka renoveringen av KTH\r\nintill dess att taket höll på att rämna -- om jag nu får\r\ntolka in något i Lena Hjelm-Walléns yttrande. Men\r\nnu går väl ändå skam på torra land! Inte kan man\r\nväl motivera misskötseln av statens\r\nfastighetsbestånd genom att hänvisa till\r\növerhettningen i Stockholmsområdet.</pre><pre>När vi för ett och ett halvt år sedan tog över hade\r\njust Universitets- och högskoleämbetet m.fl.\r\nmyndigheter redovisat facit efter\r\nSocialdemokraternas fastighetsfögderi. Och det,\r\nLena Hjelm-Wallén, är ingen uppmuntrande\r\nläsning för oss som fick ta över. Det borde inte\r\nheller vara uppmuntrande för er som lämnade efter\r\ner detta arv.</pre><pre>Vårt utbildningsväsende behöver ständigt\r\nförändras. Ja, det är riktigt. Men jag hade hoppats\r\natt vi skulle ha sluppit några av de misstag som\r\nbegåtts i det förgångna, för då hade det inte varit så\r\nbesvärande att rätta till saker.</pre><pre>Jag välkomnar Lena Hjelm-Wallén om hon\r\nbestämmer sig för att tro på den frigörelse av de\r\nsvenska universiteten och högskolorna som\r\nSocialdemokraterna i julas hade en ''jaså-\r\ninställning'' till. Det vore nämligen en styrka för\r\nhela vårt samhälle om vi var eniga i vår hållning till\r\nbetydelsen av fria och självständiga universitet --\r\nuniversitet som är engagerade i sina studenters\r\nbästa och som inte behöver lita till statens välvilja\r\noch direktiv i alla avseenden när det gäller\r\nverksamheten.</pre><pre>Anf. 147  LENA HJELM-WALLÉN (s)\r\nreplik:</pre><pre>Herr talman! Ibland tror man att det är olika\r\nverkligheter som beskrivs.</pre><pre>Per Unckel beskriver här i dag universiteten och\r\nhögskolorna som enormt detaljstyrda av staten.\r\nMen det är helt enkelt inte sant. Jag tror inte att det\r\när det besked som han faktiskt får när han träffar\r\nolika företrädare.</pre><pre>Sedan till den stora och viktiga frågan om\r\nutbildningssatsningar. Det är mycket allvarligt om\r\nvi har en utbildningsminister som inte inser hur\r\nutbildningsåtgärder kan avlasta\r\narbetsmarknadspolitiken och som i stället hela\r\ntiden vill gå via arbetsmarknadspolitiken. Han drar\r\nalltså ner på den reguljära vuxenutbildningen men\r\nsäger att AMS sedan får gå in och köpa. Det här\r\när ett brott i utbildningspolitiken som jag tycker är\r\nmycket allvarligt, och det är någonting som inte har\r\nhänt tidigare.</pre><pre>Det är nonsens av en utbildningsminister att\r\nuttrycka sig på detta sätt. Han måste ju veta att\r\ninsatser via utbildning och med de former av\r\nstudiefinansiering som finns nästan alltid är en mer\r\nlönsam affär för staten -- en billigare lösning\r\nkostnadsmässigt -- jämfört med\r\narbetsmarknadsstöd av olika slag, t.ex.\r\nberedskapsarbeten.</pre><pre>Vi har alltså mycket noga visat hur vi finansierar\r\nvåra förslag. Det är framför allt genom att avlasta\r\narbetsmarknadspolitiken som vår stora satsning på\r\nutbildningen finansieras. Därutöver är det fråga om\r\nungefär 2 miljarder, och i det avseendet har vi bl.a.\r\nföreslagit en skattehöjning.</pre><pre>Anf. 148  Utbildningsminister PER UNCKEL\r\n(m):</pre><pre>Herr talman! Jag väntade bara på det sista. Men om\r\ndet är någonting som detta samhälle just nu inte\r\nbehöver, så är det högre skatter. Arbetslösheten är\r\nsom den är just nu, därför att skatterna alltför länge\r\nhar varit alltför höga. De är exakt det som Lena\r\nHjelm-Wallén nu medger som är så allvarligt.</pre><pre>Era skattehöjningar driver upp arbetslösheten och\r\ndriver fler människor ut i sysslolöshet. Dessutom\r\nökar de kravet på en ännu större belastning av\r\nstatskassan i form av insatser för de människor som\r\nråkar illa ut.</pre><pre>Allra sist i Lena Hjelm-Walléns replik till mig finner\r\nvi plötsligt skärningspunkten när det gäller\r\nSocialdemokraternas resp. regeringens politik. Det\r\när fråga om skattehöjningar eller inte\r\nskattehöjningar, om att vårda Sverige ekonomi\r\neller att ägna sig åt oppositionspolitik av ett slag\r\nsom inte har någonting med sunt ekonomiskt\r\ntillfrisknande att göra.</pre><pre>Det är inte sant, säger Lena Hjelm-Wallén, att\r\nuniversitet och högskolor, såsom dessa beskrivs, är\r\ndetaljstyrda. Nej, inte nu längre, för nu har vi fattat\r\nbeslut som gör att en bättre tingens ordning randas.\r\nAllting har ju ändrats -- högskolelag och\r\nhögskoleförordningar. Då är det svårt att komma\r\nundan intrycket att staten varit rysligt angelägen\r\nom att få peta in i minsta detalj. Staten har också,\r\nherr talman, under de senaste åren varit rysligt\r\nangelägen om att i enskildheter utpeka hur många\r\nstudenter som skall utbildas och om att utpeka\r\nutbildning och plats för utbildning.</pre><pre>Det är är ett synsätt som anknyter till det som man\r\nen gång i gamla U 68 trodde var visheten\r\nuppenbarad, nämligen att det gick att planera fram\r\nframtiden. Redan då visste många av oss att det var\r\nen omöjlighet. Men ni är välkomna tillbaka till\r\ninsikten om att det inte är möjligt, om ni nu\r\nhelhjärtat ställer upp bakom detta. Då kan vi\r\ngemensamt arbeta för en bättre tingens ordning\r\ninom den högre utbildningen.</pre><pre>Får jag sedan för protokollets vidkommande med\r\nviss kraft rätta fru Lena Hjelm-Wallén i frågan om\r\nvem som har dragit ned vad. Denna regering har\r\naldrig någonsin skurit ned med en enda krona på\r\nvuxenutbildningen. Vad vi har sagt är att vi inom\r\nramen för det statliga stödet till den kommunalt\r\ndrivna utbildningen har minskat statens andel. Men\r\nvi har utgått från att kommunerna är beredda att ta\r\növer ansvaret.</pre><pre>Det handlar inte ett uns, herr talman, om att vara\r\nför eller emot vuxenutbildning. Tvärtom satsar\r\ndenna regering på att hålla de människor i\r\nutbildning som annars riskerar att bli arbetslösa.\r\nUnder innevarande budgetår satsas mer än 1\r\nmiljard kronor på detta, varav varenda krona är\r\nfinansierad utan att skatten höjs.</pre><pre>Förste vice talmannen anmälde att Lena Hjelm-\r\nWallén anhållit att till protokollet få antecknat att\r\nhon inte ägde rätt till ytterligare replik.</pre><pre>Anf. 149  BJÖRN SAMUELSON (v) replik:</pre><pre>Herr talman! Som svar på min fråga om hur\r\nregeringen avser att bereda viktiga skolpolitiska\r\nbeslut framöver, säger utbildningsminister Per\r\nUnckel att departementet har fått in remissvar som\r\nde skall läsa där. A very clever answer, my dear\r\nMinister.</pre><pre>Anf. 150  FÖRSTE VICE TALMANNEN:</pre><pre>Om Björn Samuelson vill ha med detta i protokollet\r\nmåste det uttalas på svenska.</pre><pre>Anf. 151  BJÖRN SAMUELSON (v) replik:</pre><pre>Herr talman! Det var ett mycket klipskt svar, herr\r\nminister.</pre><pre>Det som oroar mig är att man samtidigt låter\r\nutarbeta ett förslag om skolstart för sexåringar i en\r\ntioårig skola, men man bortser från att frågorna\r\nhänger samman med varandra. Man väljer att gå till\r\nriksdagen med små delbeslut i jättestora viktiga\r\nframtidsfrågor.</pre><pre>Jag förstår inte varför Per Unckel skäller om\r\nsocialdemokratiska regeringar. Att bete sig på det\r\nhär sättet liknar den sämsta formen av gammal\r\ndålig socialdemokratisk reformpolitik.</pre><pre>Per Unckel säger att han vill öka valmöjligheten för\r\nden enskilde för att på det sättet komma till rätta\r\nmed möjligheten att stärka skönlitteraturens\r\nställning i skolan. Det hjälper väl inte, Per Unckel,\r\nom det anses att Dostojevskij och Strindberg är för\r\nsvåra för 19-åringar att läsa.</pre><pre>Herr talman! Vad jag saknar från regeringen är en\r\nsamlad syn på utbildningspolitiken. Man rycker,\r\nhackar och delar ut små förslag. Sedan får man\r\nefter någon månad skynda sig att komma till\r\nriksdagen med rättelsepropositioner.</pre><pre>Jag vill ha en samlad syn på hur olika verksamheter\r\ninom utbildningsvärlden skall få möjligheter att\r\nsamverka och befrämja varandras resultat till\r\nbetydelse för såväl den enskilde individen som\r\nsamhället i stort, och samhället som en\r\nkulturnation. Något sådant samband mellan de\r\nolika förslag som hittills har lagts, eller som man nu\r\navser att lägga i små delportioner, har jag mycket\r\nsvårt att se.</pre><pre>Anf. 152  Utbildningsminister PER UNCKEL\r\n(m):</pre><pre>Dear Speaker, dear Member of Parliament! Herr\r\ntalman! Riksdagsledamöter! Björn Samuelson gör\r\ngällande att regeringen lägger fram\r\nutbildningspolitiken i små portioner. Det är nog\r\nden kritik som man inte riktigt återfinner bland alla\r\nde många svar på Läroplanskommitténs förslag som\r\njust nu bereds.</pre><pre>Att en läroplan för grundskolan, gymnasieskolan,\r\nvuxenutbildningen och därtill hängande\r\nbetygsförslag skulle vara småportion är nog Björn\r\nSamuelson den ende som hittills har hävdat. Det är\r\nklart att man kan välja en modell varigenom hela\r\nskolan alltid förändras genom ett enda beslut.\r\nRisken är emellertid att skolan i så fall aldrig\r\nnågonsin kan förändras, därför att det alltid finns\r\nnågon del som någon bestämmer sig för att tycka\r\nvara lämplig att haka på i det man tidigare har\r\nbestämt sig för att ta upp till debatt.</pre><pre>Nej, Björn Samuelson, jag tror att vi nog har tagit\r\noss en munsbit som är stor nog om i realiteten tre\r\nläroplaner skall bli en och med ett betygsförslag\r\nknutet till den.</pre><pre>Björn Samuelson frågar om skolstarten, vilken det\r\nsäkert finns skäl att återkomma till åtskilliga\r\ngånger. Frågan hänger naturligtvis samman med\r\nresten av skolan, men den är ändå avskiljningsbar\r\nnog för att kunna diskuteras i ett sammanhang för\r\nsig.</pre><pre>Jag vill gå tillbaka till det brev som Björn\r\nSamuelson citerade från talarstolen. Skälet till att\r\njag var så uppmuntrad av det var att vad flickan\r\negentligen säger är att hon tycker att det är bra att\r\nman ställer ökade krav på kunskap. Hon tyckte\r\nuppenbarligen att kraven i skolan på sådant som är\r\nviktigt och angeläget var för små. Det var det som\r\njag tyckte var så uppmuntrande.</pre><pre>Därför valde jag att beskriva regeringens strategi\r\nnär det gäller förändringar av viktiga delar av\r\nutbildningsväsendet så, att vi ökar\r\nvalmöjligheterna, men vi ställer också distinkta\r\nkrav på det som skolan -- och för den delen den\r\nhögre utbildningen -- skall kunna förmedla till alla.</pre><pre>Om jag i skolministerns närvaro får tillåta mig en\r\nfrihandsteckning från min tid som\r\nutbildningspolitiker i riksdagen, så var det en\r\nkänsla av obehag inför den läroplan som sade allt,\r\nmen samtidigt ingenting. Där kunde alla finna stöd\r\nför nästan vilken ståndpunkt som helst. Men\r\nläroplanen blev därmed ett otillräckligt hjälpmedel\r\nför dem som, i likhet med brevskrivaren till Björn\r\nSamuelson, krävde ordentliga besked om\r\nkunskaper som de ansåg sig behöva.</pre><pre>Anf. 153  BJÖRN SAMUELSON (v) replik:</pre><pre>Herr talman! Jag kan lova Per Unckel att se till att\r\nhan får en kopia av detta fiktiva anförande som den\r\nhär praktikanten har skrivit.</pre><pre>Småportioner var kanske fel ord, men det får en\r\nliten betydelse i tid när man inte låter sambanden\r\nråda mellan olika faktorer som framöver kommer\r\natt få stor betydelse för skolan. Om man väljer att\r\nlägga fram ett förslag om en ny läroplan eller ett\r\nnytt betygssystem, som vilar på minsta möjliga\r\nmajoritet i denna kammare samtidigt som man låter\r\nutreda frågan om skolstarten och frågan om hur\r\nlång den obligatoriska skolgången i grundskolan\r\nskall vara, så blir det en småportion för\r\nskolorganisationen. Vi behöver inte strida om det\r\nordet. Jag menar att det riskerar att bli en ryckighet\r\ni politiken på ett sätt som inte gagnar varken\r\nkvalitet eller den harmoni som jag tycker att skolan\r\nborde få.</pre><pre>Anf. 154  CHRISTER LINDBLOM (fp):</pre><pre>Herr talman! Per Unckel sade att svensk utbildning\r\när i stor omvandling. Det är väl någon form av\r\nunderstatement eller -- för protokollet --\r\nunderdrift. Alla skolformer kräver på något sätt\r\nmer flexibilitet och individualisering. Många av de\r\nbeslut som regeringen har fattat under det senaste\r\nåret har lett till detta. Jag vill nämna några exempel\r\npå förslag som vi inom Folkpartiet omhuldar och\r\nsom vi tycker borde sjösättas.</pre><pre>Decentraliseringen av makten över skolan har ju\r\ngenom kommunalisering och annat pågått ett tag.\r\nMen på något sätt har ansvarsfördelningen stannat\r\nav på kommunal nivå. Den har inte sipprat vidare\r\nut på skolnivå i lika stor utsträckning som vi hade\r\nförväntat oss. RRV sade i en rapport 1990 att ingen\r\nlängre styr skolan och att beslutanderätten måste\r\nföras ner i systemet. Det finns också en tendens att\r\nkommuner i dag skyller på staten och att staten\r\nskyller på kommunerna, eftersom det är litet oklart\r\nvar ansvaret ligger.</pre><pre>Vi i Folkpartiet tycker att man skulle kunna ge\r\nelever, lärare och föräldrar mycket större möjlighet\r\natt ta ansvar i sina skolor genom att bilda skolråd\r\neller en skolbestyrelse som föreslogs i SIA:s\r\nutredningar för ett tjugotal år sedan.</pre><pre>Det finns ganska goda exempel på självstyrande\r\nskolor från exempelvis Danmark. Vad kan då ett\r\nsådant skolråd besluta om? Jo, de skulle inom\r\nramen för de ekonomiska direktiv som de får från\r\nskolstyrelsen kunna besluta om budgetfrågor,\r\nprioriteringar, resultatansvar, klasstorlekar,\r\navvägningar mellan specialundervisning och\r\nmindre klasser, skoldagens förläggning,\r\nämnesprofil, särskild tillvalsprofil, profilering för\r\nskolan, årskurslös undervisning eller traditionell\r\nårskursindelning, ämnesvis eller\r\nämnesövergripande undervisning. Detta är några\r\nav de frågor som mycket väl skulle kunna avgöras\r\npå lokal nivå. Detta tycker vi att man skulle kunna\r\nutreda, därför att det kräver vissa ändringar i lagar\r\noch förordningar.</pre><pre>Jag vill också ta upp ett annat förslag som vi tycker\r\nbidrar till att öka flexibiliteten i gymnasieskolan. Vi\r\ngår nu in i ett programutformat och förmodligen\r\nockså kursutformat gymnasium, vilket kommer att\r\nstarkt öka flexibiliteten i gymnasiet.</pre><pre>Vi går från ett system med ett-, två-, tre- och\r\nfyraåriga gymnasielinjer och får genomgående\r\ntreåriga linjer. Därmed finns risken att avhoppen\r\nkan öka. Det visar sig litet grand redan i dag att\r\nmedelåldern i komvux har sjunkit. Det indikerar\r\natt många, när de har valt fel eller om de av någon\r\nannan anledning vill göra kompletteringar, så att\r\nsäga tar ett varv till via komvux.</pre><pre>Vi tycker att man skall ha rätt till en gymnasiebank.\r\nAlla 16-åringar skall kunna erbjudas tre\r\ngymnasieår. Hur de sedan disponeras får eleven\r\nsjälv avgöra. De yrkesförberedande programmen\r\nskulle vara betjänta av moduler av\r\nsammanhängande kurser som ger möjlighet till\r\netappavgångar efter kortare tid än tre år. De skulle\r\ngynna de skoltrötta och ge en större flexibilitet. Om\r\nman vet att man har ett år kvar på sin bank, tror\r\njag att det blir svårt att låta bli att utnyttja det. En\r\nframtida större integrering mellan\r\nungdomsgymnasiet och komvux kommer att\r\nunderlätta detta.</pre><pre>Jag vill också säga några ord om jämställdheten i\r\nskolan och om flickor och pojkars ställning.\r\nJämställdheten är inte helt bra, vilket\r\nUtbildningsdepartementet nu har uppmärksammat\r\nså till vida att man har tillsatt en grupp som skall\r\nstudera jämställdheten i skolan.</pre><pre>Jämställdhet är inte bara en rättvisefråga utan även\r\nen kvalitetsfråga. John Stuart Mill, liberal tänkare,\r\nsade en gång i mitten av 1800-talet i en skrift att\r\nkvinnans tankar är sålunda lika behövliga för att ge\r\nfull verklighet åt den tänkande mannen som\r\nmannens tankar för att ge bredd och omfattning åt\r\nkvinnans.</pre><pre>Ett samhälle med en så jämn könsfördelning som\r\nmöjligt är ett mer komplett samhälle. Det gäller\r\ninte minst synen på teknik. Vi har i dag uppenbara\r\nproblem med rekryteringen till tekniska yrken, där\r\nflickorna är en väldigt stor och lika dold resurs. Det\r\nfinns forskning som visar att flickor och pojkar\r\nbemöts olika. Flickor ges t.ex. mindre lärartid.\r\nFlickor får andra typer av frågor än pojkar, ofta av\r\nifyllningsnatur i stället för analyserande. Lärarna\r\nvet mer om pojkarna än om flickorna i en klass. I\r\nprov bedöms pojkar mer trovärdiga och\r\nkompetenta än flickor.</pre><pre>Jag har ett nummer av en tidning från Statens\r\nungdomsråd, där en flicka säger i en intervju: Jag\r\nvar tyst hela min skoltid, om inte någon frågade mig\r\nom någonting.</pre><pre>Redan i grundskolan grundläggs alltså\r\nkönsskillnaderna. Därför tror vi att det skulle vara\r\nbra om man kunde mjuka upp attityden till dessa\r\nsaker som känns litet främmande. För flickor gäller\r\ndet tekniken. Vi tror att det vore bättre om\r\nflickorna fick närma sig tekniken utan pojkar\r\nnärvarande. Vi tror också att det vore bra om\r\npojkarna fick ge utlopp åt sina mjukare sidor utan\r\natt flickor är närvarande.</pre><pre>Målsättningen är att stärka både flickors och\r\npojkars identitet. Man får då mer kompletta\r\nindivider och på det sättet en bättre skola. Vi vill\r\ninte ha goss- och flickläroverken tillbaka, men vi\r\nvill att man skall kunna flexibelt växla mellan pojk-\r\noch flickklasser och grupper och integrerade\r\nklasser och grupper.</pre><pre>Skolverket bör ha ett stort ansvar när det gäller att\r\nsamla in och sprida goda idéer för en flexiblare och\r\ndärmed mjukare skola med ett ökat engagemang\r\nfrån elever, föräldrar och lärare. Jag tror att den\r\nEuropas bästa skola som vi strävar efter faktiskt bör\r\nvara också Europas flexiblaste.</pre><pre>Anf. 155  LARZ JOHANSSON (c):</pre><pre>Herr talman! Det vore mig naturligtvis främmande\r\natt från talarstolen mästra landets\r\nutbildningsminister. Men när Per Unckel nu sade\r\nmed sådan emfas att han ville läsa in de rätta\r\nuppgifterna till protokollet, bör nog Per Unckel\r\ntitta litet grand i föregående års bilaga från\r\nUtbildningsdepartementet till budgetpropositionen\r\nom det som står om komvux och sektorsbidrag. Då\r\nkan kanske uppgifterna i protokollet bli korrekta.</pre><pre>Med en så vid rubrik som Utbildningspolitik blir det\r\ngärna ett spektrum av allting. Jag skall koncentrera\r\nmig till bara en fråga inom forskningsområdet för\r\natt hålla mig inom den korta taletiden. På detta\r\nområde som på så många andra inom\r\nutbildningsväsendet blir det rätt mycket av\r\nkonstruerade motsättningar. Man försöker att blåsa\r\nupp motsättningar mellan spetsforskning å ena\r\nsidan och breddforskning å den andra, mellan\r\ngrundforskning å den ena sidan och tillämpad\r\nforskning å den andra, mellan storskalighet och\r\nforskning i mindre enheter, mellan centralisering i\r\nförhållande till decentralisering samt mellan kritisk\r\nmassa och en kreativ nyskapande miljö, osv.</pre><pre>Naturligtvis finns inte dessa motsättningar, eller --\r\nrättare sagt -- de borde inte finnas. Här som på\r\nmånga andra ställen handlar det om både-och.\r\nDessa motsättningar skapas ofta av väldigt rigida\r\ninställningar att det måste vara på ett visst sätt. Det\r\nmåste vara stort, och om det inte är stort så är det\r\ninte längre någon hög kvalitet. Så är det naturligtvis\r\ninte. Vi i Centern hävdar alldeles bestämt att all\r\nhögre utbildning givetvis skall vila på vetenskaplig\r\ngrund, att högre utbildning och forskning hör\r\nsamman och att så är fallet vid alla högskolor i hela\r\nlandet.</pre><pre>Utbildningsdepartementet anordnade under\r\nberedningen av forskningspropositionen en\r\nkonferens om forskningen vid de mindre och\r\nmedelstora högskolorna. Vid den konferensen\r\nställde jag bl.a. frågan ungefär så här: Om man\r\ndisponerar låt oss säga 300 miljoner kronor och\r\nskall försöka att avgöra var man får den bästa\r\neffekten av de resurserna, skall man då fördela de\r\npengarna till de befintliga universitetens\r\nväletablerade fakulteter eller skall man fördela\r\ndem till ett antal mindre och medelstora högskolor?\r\nJag måste säga att det spred sig en viss förvirring\r\nbland de närvarande forskarna. Så småningom stod\r\nnågra upp och sade att man förmodligen skulle nå\r\nde bästa resultaten om man valde det senare\r\nalternativet.</pre><pre>Jag skulle gärna vilja fråga vilken bedömning Per\r\nUnckel gör i dag efter det som sedan har hänt. Jag\r\när övertygad om att vi skulle nå störst effekt om vi\r\nökade forskningsresurserna vid de mindre och\r\nmedelstora högskolorna på detta sätt. Vi skulle få\r\nbättre forskningsresultat, och vi skulle få en avgjort\r\nhögre utbildningskvalitet. På köpet skulle vi nå\r\nbetydande regionalpolitiska effekter. Eftersom\r\nmycket av denna debatt redan har handlat om både\r\ndet ekonomiska läge och det\r\narbetsmarknadspolitiska läge som vi befinner oss i,\r\nvill jag framhålla att det inte är att förakta om man\r\nsåsom en biprodukt av de insatser som man ändå\r\nskulle göra av utbildnings- och forskningspolitiska\r\nskäl också får regionalpolitiska effekter, som bidrar\r\ntill att stimulera näringslivet och sätta fart på\r\nsysselsättningen i alla delar av landet.</pre><pre>Anf. 156  LENA HJELM-WALLÉN (s)\r\nreplik:</pre><pre>Herr talman! Larz Johansson var mycket artig när\r\nhan korrigerade Per Unckels historieskrivning\r\nbeträffande vuxenutbildningen och regeringens\r\nnedskärning av komvuxanslaget. Det var ju så att\r\ndet i budgetpropositionen 1992 direkt stod att man\r\nskulle skära ner komvuxpengarna. Detta var precis\r\nsom Larz Johansson då påpekade fel både i form\r\noch i sak, i form därför att det faktiskt handlade om\r\nett sektorsanslag och regeringen därför inte skulle\r\nlägga sig i vad som skulle skäras ner om man\r\nminskade anslaget. Men regeringen var så\r\nklåfingrig och pekade på att det just var komvux\r\nsom skulle skäras ner att man begick denna\r\nblunder, som utskottet sedan rättade till. Det är\r\nkanske koalitionens bundenhet som gör att Larz\r\nJohansson inte fullständigt vill tala ur skägget. Men\r\nnu har jag hjälpt honom.</pre><pre>Anf. 157  LARZ JOHANSSON (c) replik:</pre><pre>Herr talman! Då kan jag för att fullständiga bilden\r\nberätta för Lena Hjelm-Wallén att den\r\nargumentation som jag använde i vår motion, i\r\nutskottsbehandlingen och här i kammardebatten\r\nför att motivera att man borde göra denna\r\nkorrigering av regeringsförslaget var exakt samma\r\nargumentation som jag använde när vi korrigerade\r\nden socialdemokratiska regeringens förslag\r\nföregående budgetår om att man skulle skära ner\r\n300 miljoner kronor på hemspråksundervisningen.\r\nBidraget till hemspråksundervisningen var en del\r\nav sektorsbidraget, och det gick inte att göra en\r\nsådan riktad besparing. Även komvuxresurserna\r\nfanns vid denna tidpunkt i sektorsbidraget. Det\r\nenda man kunde göra vid bägge tillfällena var, om\r\nman nu hade en önskan att göra besparingar, att\r\nreducera sektorsbidraget till kommunerna. Varken\r\nden tidigare socialdemokratiska regeringen eller\r\nden nuvarande regeringen kunde ge den sortens\r\npekpinnar till kommunerna. Det har även utskottet\r\noch sedermera riksdagen fastslagit.</pre><pre>Nu är förhållandet sådant att vi inte längre har ens\r\nnågot sektorsbidrag, utan alla dessa pengar har\r\nförsvunnit in i den s.k. kommunala påsen. Om man\r\nnu vill göra korrigeringar, är det i realiteten\r\nförändringar i skatteutjämningssystemet som man\r\ngör. Allt det andra är historia. Men i och för sig\r\nskall också historien skrivas korrekt.</pre><pre>Anf. 158  LENA HJELM-WALLÉN (s)\r\nreplik:</pre><pre>Herr talman! Det är sant att det som har skett\r\nmellan dessa anslag är historia. Om vi skall blicka\r\nframåt är det i dag svårare för staten att hitta sätt\r\natt stimulera ökad vuxenutbildning. Vi har försatt\r\noss i den situationen. Men då måste vi hitta former\r\nför det. Jag menar att vi har gjort det i den\r\nsocialdemokratiska motionen genom ett påslag på\r\ndetta stora kommunala anslag, egentligen på det\r\nsätt som man gjorde förr, dvs. sökte pengar för de\r\nytterligare platser som man kan anordna till hösten.\r\nPå detta sätt kan ökad vuxenutbildning stimuleras\r\nfram.</pre><pre>Jag vet att Centern har ett intresse i denna fråga,\r\noch jag hoppas att Centern skall stödja oss i detta\r\nmotionsförslag som vi skall börja behandla i\r\nutbildningsutskottet nu.</pre><pre>Den tidigare debatten i dag har också givit vid\r\nhanden att såväl Bengt Westerberg som Börje\r\nHörnlund är intresserade av resonemang i dessa\r\nfrågar för att få till stånd ökade\r\nutbildningsåtgärder. De stänger inte igen dörren på\r\nsamma sätt som Per Unckel har gjort i dag.</pre><pre>Anf. 159  Utbildningsminister PER UNCKEL\r\n(m):</pre><pre>Herr talman! Jag skall svara på Larz Johanssons\r\nfrågor. Den första gällde forskningen vid de mindre\r\noch medelstora högskolorna. Av samma skäl som\r\njag inte ville ge något besked till Lena Hjelm-Wallén\r\nom platser inom den högre utbildningen, på grund\r\nav förestående proposition i detta ärende, vill jag\r\ninte heller föregripa diskussionen med anledning av\r\npropositionen om forskningen som kommer att\r\nläggas fram några dagar efter propositionen om den\r\nakademiska grundutbildningen.</pre><pre>Så till historieskrivningen. Det är inte lätt att följa\r\nalla detaljerade rundor när det gäller hur anslag är\r\nkonstruerade. Men sanningen är faktiskt att det i\r\ndet sektorsbidrag som fanns vid tiden för den\r\nhändelse som Lena Hjelm-Wallén refererade till och\r\nsom Larz Johansson kommenterade, inte fanns,\r\nsom Larz Johansson mycket riktigt påpekade,\r\nnågra enskilda delar av sektorsanslaget. Det var,\r\nom man uttrycker sig litet vanvördigt, en klump\r\nmed pengar till kommunernas skolfinansiering.\r\nVad regeringen gjorde var att minska den klumpen.\r\nMen vi skar inte ned någon utbildning.\r\nKommunerna har ansvar för hur de prioriterar och\r\nvilka bedömningar de gör. Så var det. Det framgår\r\nbåde av protokollet från den tidens\r\nriksdagsdebatter och av protokollet från denna\r\ndebatt.</pre><pre>Anf. 160  LARZ JOHANSSON (c) replik:</pre><pre>Herr talman! Jag har inte för avsikt att försöka\r\nförleda Per Unckel att avslöja innehållet i en\r\nkommande forskningsproposition. Men Per Unckel\r\nbrukar aldrig avhålla sig från att föra ganska\r\nvittgående principiella resonemang om\r\nforskningspolitik och om andra frågeställningar.\r\nMin fråga var i allra högsta grad principiell. Om\r\nman disponerar en viss summa pengar -- jag tog till\r\n300 miljoner för att peka på att det måste vara en\r\nganska rejäl pott om det skall vara meningsfullt att\r\ndiskutera dessa principer -- var min enkla fråga till\r\nPer Unckel: Var tror Per Unckel att han får den\r\nstörsta sammantagna effekten --\r\nforskningspolitiskt, utbildningspolitiskt och\r\nregionalpolitiskt --, om han lägger denna summa\r\npengar vid några av de stora etablerade\r\nfakulteterna eller om han lägger denna summa\r\npengar vid någon eller några av de mindre och\r\nmedelstora högskolorna, som i många fall redan\r\nhar skapat en mycket kreativ och handlingskraftig\r\nmiljö?</pre><pre>Jag var för någon vecka sedan senast i Ronneby,\r\noch jag hörde att Per Unckel nyligen hade varit där\r\noch blivit våldsamt imponerad av vad man där\r\nåstadkom. Då återstår min fråga, utan att vare sig\r\npeka ut den eller andra högskolan eller antalet\r\nforskare osv: Var tror Per Unckel att man skulle nå\r\nden största effekten av en sådan satsning?</pre><pre>Anf. 161  INGRID NÄSLUND (kds):</pre><pre>Herr talman! Jag hade i dag tänkt att tala om att\r\nläsa för livet. Ja, ni hörde faktiskt rätt, och det är\r\ningen felsägning. Det som jag tänker säga i dag\r\nhandlar naturligtvis ocskå om att lära för livet, den\r\nslogan som vi är vana att höra, men det handlar i\r\nsynnerhet om att läsa för livet.</pre><pre>Jag vågar påstå att ingen kunskapsutveckling är\r\nmer betydelsefull för ett barn än utvecklingen av\r\nförmågan att läsa och skriva, och naturligtvis då i\r\nförsta hand läsutvecklingen.</pre><pre>Barnen kommer till skolan fyllda av nyfikenhet och\r\nlust att lära. För en del hänger det upp sig ganska\r\nsnart när det gäller den absolut viktigaste basen för\r\nall kunskapsutveckling -- förmågan att lära sig läsa.\r\nDetta kan ha många olika orsaker.</pre><pre>Allteftersom åren går, kommer dessa barn alltmer\r\nefter i utvecklingen. Självkänslan blir allt sämre,\r\noch den bristande läsförmågan påverkar hela\r\nskolsituationen. Hur skall en elev på mellan- eller\r\nhögstadiet, som i egentlig mening inte kan läsa och\r\nuppfatta en sammanhängande text, ha en rimlig\r\nchans att klara av sina läxor? Varje dags hemarbete\r\nblir en frustrerande upplevelse för barnet och i\r\nmånga fall också för föräldrarna, om de försöker\r\nhjälpa till efter bästa förmåga. Inläsningen inför ett\r\nprov blir en omöjlighet, och resultaten blir ofta lika\r\nmed noll. Hela skolsituationen upplevs som ett\r\nenda stort misslyckande.</pre><pre>Det har diskuterats hur många elever det rör sig om\r\ni den svenska grundskolan som inte har lärt sig läsa.\r\nEn undersökning gjordes för inte länge sedan av\r\nSkolverket. Där kom man fram till slutsatsen att det\r\nrörde sig om ett mycket begränsat antal elever. Man\r\nhade hittat bara enstaka per tusen. Jag ställde mig\r\nmycket frågande inför denna upgift, eftersom den\r\ninte alls stämde med min egen erfarenhet från snart\r\n30 år som lärare i skolan. Jag fick förklaringen när\r\njag tittade närmare på den definition som man\r\nanvände för läskunnighet. Det rörde sig om att\r\neleverna kunde läsa och förstå några enkla\r\nmeningar.</pre><pre>Den fråga man ställer sig är: Räcker detta för\r\nelevens behov? Mitt svar är att det långtifrån räcker\r\nför elevens behov i skolan och än mindre för hans\r\nbehov senare i livet.</pre><pre>I internationella sammanhang talar man om att bli\r\nlitterat, inte bara att kunna stava sig igenom några\r\nenkla meningar och hjälpligt förstå vad de handlar\r\nom. Att vara litterat innebär att ha en läskunskap\r\nsom utvecklats till att fungera i en mängd olika\r\nsammanhang. Om man använder denna vidare\r\ndefinition -- vilken jag anser vara den enda\r\nrelevanta om vi i skolan har som mål att ge eleverna\r\ndet verktyg som de behöver för vidare utveckling --\r\nrör det sig om ett ganska stort antal elever som har\r\nstora problem med sin läsutveckling. Ibland har en\r\nsiffra på 8--10 % nämnts.</pre><pre>Vi var inbjudna till Socialdepartementet\r\nhäromveckan, där man hade dyslexi som ett\r\nspeciellt ämne. Där talade man om denna grupp av\r\nbarn och menade att bara de uppgår till ungefär\r\n5 %. Om man sedan lägger till de barn som man\r\nbrukar säga har dump eller minimal brain\r\ndisfunction, alltså en skada på hjärnan, i alla fall\r\nnågot som är medicinskt mätbart när det gäller\r\nhjärnan, kommer man upp i ytterligare ett par\r\nprocent.</pre><pre>Sedan har vi de barn som av flera andra olika\r\nanledningar har mycket svårt med sin\r\nläsutveckling. Då förstår vi att det rör sig om en\r\nganska stor procentsiffra.</pre><pre>När det gäller dyslexibarnen behöver man komma\r\nfram till den svårighet som de har redan före\r\nskolstarten för att verkligen kunna hjälpa dem på\r\nett effektivt sätt. Man har nu börjat göra sådana\r\nundersökningar i vissa delar av landet för att få\r\nfram hur det förhåller sig med dessa barn och för att\r\nförsöka hjälpa dem. I detta sammanhang har vi ett\r\nstort utvecklingsarbete framför oss, där vi bör ha en\r\nsamverkan med medicinsk expertis och med\r\nlärarhögskolor och skolor.</pre><pre>Om vi menar något med att skapa en skola med hög\r\nkvalitet, måste det första steget vara att inte lämna\r\nnågon möda ospard förrän vi har gett varje barn all\r\nupptänklig hjälp att lära sig läsa. Jag menar då\r\nunder det allra första skolåret eller under de första\r\ntvå skolåren.</pre><pre>Därför vill vi i kds ha ett finmaskigt nätverk i slutet\r\nav det första skolåret som fångar upp de elever för\r\nvilka läsutvecklingen inte fungerar som man kan\r\nförvänta sig. Det är orimligt att fortsätta som vi har\r\ngjort under många år. Vi har låtit barn vandra\r\nvidare upp genom stadierna med sitt olösta\r\nproblem, vilket bara har förvärrats med åren, gjort\r\nderas skolsituation hopplös och livet ganska\r\nouthärdligt.</pre><pre>Det är under eller efter första skolåret som effektiv\r\nhjälp måste sättas in. Därför vill vi ha en flexibel\r\nskolstart och ett årskurslöst lågstadium, där varje\r\nbarn får möjlighet att utveckla en väl fungerande\r\nläskunskap.</pre><pre>Det måste vara klart utsagt i den proposition som\r\nskall handla om läroplanen, och det måste sägas på\r\nett sådant sätt att det inte kan missuppfattas av\r\nnågon, att det är skolans mål att lära alla att läsa\r\nredan de allra första skolåren. Inget kan vara\r\nviktigare sett ur elevens synpunkt och inget\r\neffektivare, om vi skall få en skola med hög\r\nkvalitet.</pre><pre>Under det första skolåret måste också läslusten\r\nväckas så att vi gör våra barn till bokslukare. Därför\r\nmåste varje klassrum ha ett bibliotek med väl\r\navpassad litteratur för dem som just har lärt sig\r\nläsa.</pre><pre>Det är också på det här stadiet vi måste engagera\r\nföräldrarna som medhjälpare i den viktiga\r\nuppgiften att läsa tillsammans med barnen varje\r\ndag, att lyssna på barnen när de läser och att\r\nsamtala med dem om det de har läst. På den vägen\r\nkan de svenska barnen utvecklas till läsare och\r\nskolans kvalitet höjas väsentligt. Detta har vi inte\r\nråd att missa.</pre><pre>Anf. 162  BENGT SILFVERSTRAND (s):</pre><pre>Herr talman! Jag vill alldeles särskilt hälsa\r\nutbildningsministern välkommen till kvällens\r\ndebatt. Jag gör det mot den bakgrunden att våra\r\nvägar varit nära att korsas vid ett flertal tillfällen på\r\nsenare tid. Debatter mellan utbildningsministern\r\noch undertecknad i en just nu viktig principfråga --\r\nom hur inflytande, insyn och resursfördelning skall\r\nske vid våra universitet och högskolor -- har varit på\r\nväg att anordnas vid några lärosäten, dels i staden\r\nmellan broarna, dels i en västsvensk kustmetropol.</pre><pre>Av outgrundlig anledning har utbildningsministern\r\nalltid kommit till dessa platser på andra tider än jag.\r\nVid ett tillfälle, närmare bestämt i dag, fick han\r\nmöjlighet att redogöra för regeringens inställning i\r\nstiftelsefrågan två gånger på samma tekniska\r\nhögskola -- KTH. För säkerhets skull kanske,\r\neftersom klarhet och stringens inte är de mest\r\nframträdande dragen i de s.k. erbjudanden tre\r\nhögskolor har fått att ombildas till stiftelser och\r\naktiebolag. Ekonomiskt saknar förslaget\r\nfullständigt realism, vilket bl.a. Centerns\r\nföreträdare tidigare påpekat här i kammaren.</pre><pre>Att på detta sätt lämna en avsevärd penninggåva till\r\ntre utvalda högskolor, en gåva försedd med både\r\nlivrem, byxhängslen och säkerhetsnål -- allt på\r\nskattebetalarnas bekostnad -- tyder på stor vånda\r\noch ängslan vad gäller förslagets sakliga bärkraft.</pre><pre>Vid mina diskussioner ute på berörda högskolor\r\nhar framkommit stor tveksamhet till detta starkt\r\npolitiserade stiftelsehugskott. På Chalmers i\r\nGöteborg vill man ha en fortsatt dialog med\r\npolitikerna över partigränserna i stiftelsefrågan.\r\nJag förmodar att samma inställning finns på de två\r\növriga berörda högskolorna.</pre><pre>Vi socialdemokrater är positiva till en sådan dialog\r\noch är beredda att föra en diskussion med\r\nregeringen och berörda högskolor om hur\r\nkvarvarande tidsödande och osmidiga inslag i\r\nregelverket, som t.ex. rekryteringsoch\r\ntillsättningsförfaranden, skall kunna effektiviseras.</pre><pre>Är utbildningsministern beredd att ställa upp på en\r\nsådan konstruktiv dialog, innan han binder sig i\r\nstiftelsefrågan?</pre><pre>Handläggningen av stiftelsefrågan kastar ljus över\r\nallvarliga brister i hur utbildningsfrågor numera\r\nbereds i departementet. En del av problemen torde\r\nsammanhänga med att vi numera saknar en\r\noberoende myndighet med tillsynsansvar och ett\r\noberoende organ för utveckling av högskolornas\r\nverksamhet.</pre><pre>Beredningsprocessen sker nu bakom\r\nUtbildningsdepartementets lyckta dörrar och ofta\r\nunder stor tidspress. Vi har t.ex. haft stora\r\nsvårigheter att få ut underlagsmaterial för\r\nbedömning av dimensioneringsfrågor, lokalfrågor\r\nm.m. Möjligheterna att föra en offentlig debatt och\r\npåverka besluten har beskurits avsevärt.</pre><pre>Som konkreta exempel på hur regeringens\r\nhandläggning av viktiga utbildningsreformer har\r\nutsatts för stark kritik i breda kretsar, bl.a. av lärare\r\noch studenter, kan nämnas förslaget om ett nytt\r\nresurstilldelningssystem och det tilltänkta\r\navskaffandet av kårobligatoriet. Dessa ytterst\r\nomstridda förslag kommer inte att\r\nremissbehandlas, vilket allvarligt hämmar berörda\r\nintressenters möjligheter till demokratisk påverkan\r\nav förslagen.</pre><pre>Tar utbildningsministern intryck av denna massiva\r\nkritik? Är han beredd att följa rådet från LO, TCO,\r\nSACO, Universitetslärarförbundet och\r\nstudenterna att se över förslaget till nytt\r\nresurstilldelningssystem innan det föreläggs\r\nriksdagen?</pre><pre>Jag vill också fråga hur utbildningsministern tänker\r\nhantera det starkt kritiserade förslaget om slopande\r\nav kårobligatoriet?</pre><pre>Slutligen vill jag helt kort ta upp frågan om att\r\nstödja forskning med löntagarfondsmedel. Denna\r\nfråga skall enligt uppgörelsen mellan regeringen\r\noch Socialdemokraterna vara föremål för samråd\r\nmellan parterna innan regeringen framlägger ett\r\ndefinitivt förslag. Trots detta kan man i\r\nmassmedierna ta del av uppseendeväckande\r\nuppgifter om hur MFR vill satsa tio miljarder på att\r\nbygga upp medicinska forskningsinstitut inom\r\nnågra snäva kunskapsområden med hjälp av\r\nlöntagarfondsmedel. Är detta förslag, som det\r\nhävdas, Per Unckel, förankrat i regeringen? Och\r\nhur tänker utbildningsministern fullfölja\r\nuppgörelsen med Socialdemokraterna om\r\nlöntagarfondsmedlens eventuella användning för\r\nforskningsändamål?</pre><pre>Anf. 163  Utbildningsminister PER UNCKEL\r\n(m):</pre><pre>Herr talman! Det verkar på något sätt som om\r\nBengt Silfverstrand bara hittar starkt kritiserade\r\nförslag vart han än vänder blicken. Jag återgav\r\nLena Hjelm-Walléns uttalande från ett tidigare\r\nmeningsutbyte oss emellan. Vi verkar tala om olika\r\nverksamheter.</pre><pre>När jag kommer ut i den högre utbildningens värld\r\nmöter jag positiva människor, som tycker att det är\r\nroligt att tillerkännas ansvar och ta till vara de nya\r\nutvecklingsmöjligheterna. Se så olika man kan se\r\npå verkligheten, beroende på vilken infallsvinkel\r\nman har!</pre><pre>Svaret till Bengt Silfverstrand om huruvida\r\nregeringen är beredd till dialog är att det självklart\r\när på det sättet. Låt oss ha den här och nu. Jag har\r\ntalat om vad jag tycker. Vad tycker Bengt\r\nSilfverstrand?</pre><pre>I nästa fråga, som handlade om resursberedningen,\r\när det som Bengt Silfverstrand har noterat sant,\r\nnämligen att regeringen inte har valt en\r\nkonventionell remissbehandling, utan en annan\r\nform för att ta reda på de synpunkter som berörda\r\nintressenter kan ha. Det är en form som väl står i\r\növerensstämmelse med det beredningskrav som\r\nåvilar regeringen inför viktiga beslut.</pre><pre>Häromsistens hade vi t.ex. samtliga\r\nhögskoleledningar samlade på Arlanda för att\r\ndiskutera deras syn på resurstilldelningen.\r\nÅtskilliga av dem som då yttrade sig hade en\r\ndiametralt motsatt uppfattning mot den som Bengt\r\nSilfverstrand redovisar. Att det sedan ligger i\r\nsakens natur att man har olikartade uppfattningar\r\när ingenting konstigt, utan ett stimulerande inslag i\r\nden beredningsprocess som regeringen därefter har\r\nbedrivit. Resultat kommer att redovisas i samma\r\nhögskoleproposition som Lena Hjelm-Wallén och\r\njag tidigare talade om.</pre><pre>I fråga om kårobligatoriet förefaller Bengt\r\nSilfverstrand ha missuppfattat\r\nhandläggningsordningen. Betänkandet är skrivet\r\nav Nils Stjernkvist och remissbehandlat under 1990\r\noch 1991. Därefter är det kompletterat med\r\nytterligare material i en departementsberedning,\r\ntill grund för regeringens ställningstagande. Även\r\ni detta hänseende kommer slutsatser att redovisas\r\nsnart. Jag kan dessutom tillägga att vi utöver\r\nberedningstvånget har låtit högskolornas\r\nföreträdare yttra sig även om detta.</pre><pre>Det är korrekt som Bengt Silfverstrand säger i fråga\r\nom fonderna och deras användning för\r\nforskningsändamål att det finns en\r\növerenskommelse mellan regeringen och\r\nsocialdemokratin om att vi skall samråda om detta.\r\nDet kommer också att ske.</pre><pre>Får jag till detta, herr talman, lägga att det är\r\nmöjligt att Bengt Silfverstrand och\r\nSocialdemokraterna har en annan reformmodell än\r\nden regeringen har valt. Vi kritiserades när vi\r\nutvärderades av OECD:s granskare för den\r\nreformmodell vi hade valt intill dess dessa\r\ngranskares utsago ställdes mot OECD:s Education\r\nCommittee i Paris, där slutsatserna skulle dras.\r\nEfter ett par timmars meningsutbyte var vi alla ense\r\nom att den metod som regeringen hade valt är den\r\nenda möjliga om man vill förändra\r\nutbildningsväsendet i enlighet med och i takt med\r\nden snabbt föränderliga tiden. Risken är annars att\r\nvi alltid befinner oss på bakkant. Där vill inte\r\nregeringen vara.</pre><pre>Anf. 164  BENGT SILFVERSTRAND (s)\r\nreplik:</pre><pre>Herr talman! Vi är mycket positiva till den\r\nutveckling som äger rum på stora avsnitt av\r\nutbildningsområdet. Det är inte heller så konstigt,\r\neftersom de beslut som ni hittills har fattat bygger\r\npå socialdemokratiska utredningsförslag resp.\r\nsocialdemokratiska propositioner. Särskilt positiva\r\när vi till att Per Unckel lägger fram de förslagen, i\r\nvissa fall ganska ograverade.</pre><pre>Det som vi är kritiska mot är den substanslösa\r\nretoriken i regeringens utbildningspolitik. Man har\r\nt.ex. skrivit yvigt och brett om stora\r\nstiftelsereformer som skall omfatta samtliga landets\r\nuniversitet och högskolor. Av denna stora\r\nhögröstade stiftelsehöna är det nu bara tre fjädrar\r\nkvar.</pre><pre>Låt oss då i stället, Per Unckel, diskutera var det\r\nbrister i systemet. Vilka ytterligare\r\ndecentraliseringar och avregleringar är det som vi\r\nbehöver diskutera? Det är vi beredda att göra\r\nsakligt och med utgångspunkt i innehållet. Men Per\r\nUnckel och Moderaterna -- jag får väl säga det,\r\neftersom Centern inte är med på detta\r\nstiftelseförslag -- ser mest till formen. Innehållet är\r\nför oss det väsentliga.</pre><pre>När det sedan gäller kårobligatoriet tänker jag på\r\nPeter Honeths utredning och även på den kritik\r\nsom riktas mot att vi inte riktigt vet hur vi skall\r\nfinansiera vår verksamhet i framtiden på det\r\nstudiesociala området. Jag tycker att regeringen\r\nbör försöka räta ut frågetecknen i anslutning till\r\ndenna sakligt grundade kritik.</pre><pre>Det är vidare anmärkningsvärt, Per Unckel, att\r\nman inte kommenterar den allvarliga kritik som har\r\nframförts mot handläggningen av\r\nlöntagarfondsmedlen eller de förslag som kommer\r\nfrån Medicinska forskningsrådet. Det var en\r\nmycket allvarlig kritik som i söndagens nummer av\r\nDagens Nyheter riktades mot departementet. Det\r\när viktigt att regeringen svarar på frågan om man\r\nkommer att ta fasta på dessa storvulna planer, som\r\när begränsade till mycket snäva forskningsavsnitt.</pre><pre>Jag vill också mer konkret fråga vad talet om att\r\nSocialdemokraterna skall få inflytande på det\r\nslutgiltiga förslaget går ut på. Det har i massmedia\r\ntalats om att detta är mycket nära förestående, men\r\nvi har inte sett någon som helst invit till\r\ndiskussioner om detta.</pre><pre>I min nästa replik skall jag återkomma till\r\nstiftelsefrågan ytterligare en gång.</pre><pre>Anf. 165  Utbildningsminister PER UNCKEL\r\n(m):</pre><pre>Herr talman! Jag utesluter inte att jag har lagt fram\r\nnågot förslag som är förberett av någon tidigare\r\nsocialdemokratisk regering, men jag kan faktiskt\r\ninte dra mig till minnes att jag har gjort det. Det\r\nvore i så fall bra om Bengt Silfverstrand ville pigga\r\nupp mitt minne i detta hänseende.</pre><pre>Däremot har jag, stundtals mot socialdemokratisk\r\nrätt hård kritik, försökt att rätta till ett och annat av\r\ndet som förekommit i det förgångna. Lena Hjelm-\r\nWallén och jag talade tidigare om bekymren med\r\nden underdimensionerade högre utbildningen, men\r\ndet gällde, som sagt, snarare att rätta till vad som\r\ntidigare hade brustit.</pre><pre>Mitt andra påpekande, herr talman, vill jag göra\r\nmed anledning av att Bengt Silfverstrand efterlyste\r\ndialogen om alternativ till stiftelsehögskolorna. Vi\r\nhar presenterat vår bild. Vi har lagt fram förslag om\r\nen högskolereform, vars grundingredienser\r\nriksdagen har accepterat i beslutet i december\r\nmånad. I den ingick dels en frigörelse av de statliga\r\nuniversiteten från pekpinnepolitiken, dels att helt\r\nfria universitet och högskolor skulle få\r\nexamensrätt, dels en prövning av möjligheterna för\r\nnågon eller några statliga högskolor att övergå i\r\nstiftelseform.</pre><pre>Det var vår politik. Bengt Silfverstrand! Nu är det\r\nni som måste inleda dialogen och säga vad ni vill\r\ngöra. Jag är öppen för förslag, men vad är det som\r\nni anser att vi skall göra i stället?</pre><pre>Min tredje kommentar, herr talman, gäller\r\nkårobligatoriet. Bengt Silfverstrand vet nog vid\r\nnärmare eftertanke att de krav som ställts på\r\nregeringen i remisshänseende är uppfyllda och att\r\nPeter Honeths uppdrag var att fördjupa\r\nbeslutsunderlaget. Därefter har vi lyssnat på den\r\nkritik och de synpunkter som har kommit, för att\r\nregeringen skall kunna utforma sitt slutgiltiga\r\nställningstagande. Så går det till i en parlamentarisk\r\ndemokrati. När regeringen har presenterat sina\r\nförslag är det oppositionens tur att presentera sina.</pre><pre>Min sista kommentar, herr talman, hänför sig till\r\nBengt Silfverstrands fråga om Medicinska\r\nforskningsrådet. Jag ber Bengt Silfverstrand att\r\nvara något varsam med orden i denna debatt. Vad\r\nsom kritiserades i den artikel i Dagens Nyheter till\r\nvilken han refererade var handläggningen inom\r\nMedicinska forskningsrådet av ett förslag som\r\nregeringen hade bett bl.a. forskningsrådet att\r\navlämna. Regeringen bedömer nu detta förslag\r\ninom ramen för propositionsarbetet.</pre><pre>Jag har därutöver noterat att JK har fått en\r\nanmälan med anledning av Medicinska\r\nforskningsrådets handläggning. Det är inte mer än\r\npassande att jag avvaktar JK:s bedömning innan\r\njag ytterligare kommenterar frågan.</pre><pre>Anf. 166  BENGT SILFVERSTRAND (s)\r\nreplik:</pre><pre>Herr talman! Helt kort: Det som jag tänker på när\r\njag talar om förslag som i allt väsentligt bygger på\r\nutredningar tillsatta av en socialdemokratisk\r\nregering är den s.k. grundbulten, dvs. det som i allt\r\nväsentligt utgör grunden för den nya högskolelag\r\nsom vi tog beslut om i december.</pre><pre>Vad sedan gäller stiftelsefrågan kan jag ytterligare\r\nen gång precisera att vi har talat om att det finns\r\nbrister, tröghet och byråkrati i regelsystemet. Det\r\när punkter som bl.a. både KTH och Chalmers för\r\nfram. Det kan utgöra en grund för diskussion, och\r\ndet ankommer då på utbildningsministern att svara\r\npå om det är innehållet i systemet som vi skall\r\nreformera, eller om vi skall börja med formerna\r\noch gå in på nya institutionella lösningar innan vi\r\ntar itu med sakfrågorna.</pre><pre>Jag vill vidare berätta något som jag tycker är\r\noerhört intressant och som visar att man egentligen\r\ninte vet vilken linje regeringen har. Det som är sant\r\ni Göteborg och Stockholm är uppenbarligen -- för\r\natt uttrycka det milt -- inte fullt lika sant i Lund.</pre><pre>Jag var i måndags med om att i universitetsstyrelsen\r\ndär besluta om att avvisa ett avknoppnings- eller\r\nseparationsförslag från Lunds tekniska högskola.\r\nEn praktiskt taget enig styrelse, inkl. en Per Unckel\r\npolitiskt mycket närstående person, sade nej till\r\nförslaget med motiveringen att utvecklingen\r\ninternationellt går åt ett annat håll. Vi måste ha\r\nstarka och bärkraftiga enheter, vilket inte hindrar\r\natt vi inom universiteten och högskolorna kan bryta\r\nner verksamhet i mindre beståndsdelar.</pre><pre>Men inte nog med det -- den nämnde Per Unckel\r\npolitiskt närstående personen sade att han före\r\nbeslutet hade konsulterat utbildningsministern och\r\natt utbildningsministerns uppfattning var att det\r\ninte var bra med en separation. Jag drar härav den\r\nmycket bestämda slutsatsen att det här handlar om\r\npolitisk prestige. Man måste rädda något av det\r\nsom man skrev så yvigt och brett om i 1991 års\r\nregeringsdeklaration.</pre><pre>Upp till bevis, Per Unckel! Visa nu om det är sant,\r\nsom han säger, att han är beredd till en dialog! Då\r\nfinns det kanske möjlighet att klara denna fråga.\r\nVad vi har tagit ställning till i utbildningsutskottet\r\nhar ingen befattning med stiftelser. Det som\r\nregeringen hittills har skrivit är till intet\r\nförpliktande, nämligen att man skall inkomma med\r\nförslag i stiftelsefrågan. Det vore nog bättre om\r\nman inte återkom med något förslag utan\r\ndiskuterade sakfrågorna.</pre><pre>Anf. 167  Utbildningsminister PER UNCKEL\r\n(m):</pre><pre>Herr talman! Den fråga som gällde Lund begrep\r\njag, med all respekt för Bengt Silfverstrand, inte ett\r\nkommatecken av. Min enkla ståndpunkt i frågan\r\nom Tekniska högskolan vid Lunds universitet -- för\r\njag tror att det var detta som Bengt Silfverstrand\r\nvar ute efter -- är att jag inte skall ha någon officiell\r\nmening om detta.</pre><pre>Om jag ändå får uttala mig om de internationella\r\ntendenser som Bengt Silfverstrand hänvisar till, vill\r\njag säga att jag har precis samma intryck när det\r\ngäller den riktning i vilken dessa går, nämligen\r\nsnarast mot integration än separation.</pre><pre>Vad gäller frågan om jag skulle få ett förslag om en\r\nseparering av Lunds tekniska högskola från Lunds\r\nuniversitet på mitt bord, törs jag väl säga -- jag tror\r\ninte att jag är alldeles oförsynt mot det beslut som\r\njag i så fall skulle rekommendera -- att jag med\r\nmycket stor tveksamhet skulle ta mig an detta.</pre><pre>Låt mig också kommentera mera rakt på sak de\r\nfrågor som jag faktiskt förstod att Bengt\r\nSilfverstrand syftade på. Grundbulten är ett\r\nintressant spörsmål. I grundbulten, tillkommen på\r\nSocialdemokraternas förslag, föreslogs att vi skulle\r\nförstärka en del utbildningar, bl.a. humaniora,\r\nteologi och juridik. Det skulle vi göra genom att\r\nbanta andra utbildningar som Socialdemokraterna\r\ni sina direktiv till utredningen hade uppgivit vara\r\növergödda med pengar.</pre><pre>Jag tyckte inte att detta var någon bra idé. Däremot\r\ntyckte jag att det var en bra idé att höja anslagen till\r\nhumaniora, teologi och juridik, så jag tog upp den\r\ndelen och struntade i den andra. Jag tror att\r\nhögskolorna har mått mycket väl av det.</pre><pre>När det gäller vad vi skulle kunna göra tillsammans\r\nkan jag redovisa att jag före denna debatt gick\r\ntillbaka till riksdagsbehandlingen av den högre\r\nutbildningen strax före jul, eftersom jag misstänkte\r\natt Bengt Silfverstrand skulle vilja diskutera\r\nstiftelsefrågan. Jag frågade mig om det i någon\r\nfråga var så att Socialdemokraterna då ville ha mera\r\nav frigörelse än regeringen. Det skulle i så fall ha\r\nvarit en startpunkt för denna dialog. Men si, jag\r\nhittade ingenting!</pre><pre>Däremot hittade jag tyvärr åtskilligt av gammal\r\nsocialdemokratisk politik, t.ex. central antagning\r\noch sådant -- hur man nu förenar detta med\r\nfrigörelse av olika universitet och högskolor och\r\nindividuellt ansvar för detta. Därför blir nog Bengt\r\nSilfverstrand mig svaret skyldig på frågan vad som\r\nnu har inträffat. Gör mig åtminstone litet nyfiken\r\npå vad socialdemokratin nu kan tänka sig att ändra\r\npå men som var så omöjligt strax före jul!</pre><pre>Vidare är det så, Bengt Silfverstrand, att bakom\r\nidén med stiftelsehögskolor och/eller helt fria\r\ninstitutioner med examensrätt ligger en tanke om\r\natt det är bra för högskolesystemet med olika\r\nenheter med olika huvudmannaskap, styrda av\r\ndelvis olikartade principer och kulturer.\r\nDärigenom kan man öppna för fruktbar\r\nkonkurrens och ökad hänsyn till studenternas\r\nintressen.</pre><pre>Andre vice talmannen anmälde att Bengt\r\nSilfverstrand anhållit att till protokollet få\r\nantecknat att han inte ägde rätt till ytterligare\r\nreplik.</pre><pre>Anf. 168  ALWA WENNERLUND (kds):</pre><pre>Herr talman! Jag vill ta upp ett mycket svårt och\r\nangeläget problem i våra skolor -- nämligen hur vi\r\nkommer till rätta med den mobbning som vi vet\r\nförekommer i skolan.</pre><pre>Varje dag mobbas mellan 100 000 och 150 000\r\nelever i och utanför skolan. En del av dessa barn\r\nmobbas från första till sista klassen, alltså ett dagligt\r\nlidande i kanske nio års tid. Det är den tid då\r\nmänniskan ännu präglas, då viktiga och\r\ngrundläggande värderingar formas och synen på\r\nandra människor danas.</pre><pre>Många elever som under en lugn och harmonisk\r\nskolgång skulle kunna utvecklas till lyckliga och\r\ntrygga människor, tvingas utstå trakasserier och\r\nvåld. Många elever tvingas tillbringa rasterna på en\r\nlåst skoltoalett, tvingas känna skräcken krypa\r\nutmed ryggraden då de möter någon i korridoren\r\neller i omklädningsrummet till gymnastiken eller på\r\nväg till eller från skolan.</pre><pre>Att bli slagen och misshandlad är ett fruktansvärt\r\nsätt att bli mobbad på, men även utfrysningen,\r\nglåporden -- den psykiska mobbningen -- kan vara\r\nväl så smärtsam.</pre><pre>Mobbning ger också problem längre fram.\r\nUndersökningar har visat att tidigare mobbade\r\npersoner är starkt överrepresenterade i\r\nkriminalitetsregistren, så även mobbaren.</pre><pre>Såren sätter stora ärr efter många års mobbning.\r\nDet finns vuxna som inte kan glömma, som lever\r\nmed mindervärdighetskomplex, rädsla och\r\nosäkerhet inför andra människor.</pre><pre>En svår bit i problemet med mobbningen är att\r\nbarnen i regel själva inte vill tala om att de är\r\nmobbade, för att inte råka ännu värre ut. Vid\r\nföräldraintervjuer har det framkommit många\r\nsådana uppgifter. Många mobbade barn vänder sig\r\ntill BRIS (Barnens Rätt I Samhället) för att få\r\nhjälp. Det är svårt att få fram exakta siffror,\r\neftersom det finns ett mörkertal.</pre><pre>Det är inte heller så att det skulle förekomma\r\nmobbning endast i stora skolor i storstäderna. Det\r\nförekommer vid alla slags skolor, stora som små, i\r\nsmå som stora städer och även på landet.</pre><pre>Herr talman! Mobbningen griper in i hela familjens\r\nsituation. Många föräldrar väljer att flytta sitt barn\r\ntill en annan skola och även ibland från orten.\r\nSyskonen får då byta skola, och föräldrarna får\r\nsöka nytt arbete. Detta leder inte alltid till något\r\npositivare. Det kan vara svårt för föräldrarna att få\r\nannat arbete, och syskonen kan få svårt att finna sig\r\ntill rätta.</pre><pre>Nu finns det skolor som arbetar seriöst med detta\r\nproblem, men det finns också skolor som blundar\r\nför det. Jag hörde för ett tag sedan i TV att en lärare\r\ntyckte att mobbning var egentligen bra, eftersom\r\nbarnen fick lära sig att ta för sig och bli litet tuffa.\r\nDet är mycket allvarligt att det finns lärare som ser\r\npå mobbningen med sådana ögon. Det var också\r\nskrämmande att höra på partiledardebatten i dag,\r\ndär Socialdemokraternas partiledare Ingvar\r\nCarlsson redovisade att en lärare på frågan om\r\nvilket problem som är det största i skolan hade\r\nsvarat: Det är de slitna lokalerna.</pre><pre>Skolan måste visa styrka, ta itu med problemen,\r\nvidtaga åtgärder. Skolan måste se till att eleverna\r\nhar ett bra klimat där de kan arbeta lugnt och tryggt\r\noch utvecklas till harmoniska människor.</pre><pre>Skolan kan bidraga till detta genom att arbeta\r\nmålmedvetet för att få ett gott klimat. Det är\r\nmycket viktigt att klargöra ansvarsfrågor och ge\r\nmycket tydliga signaler om de krav som man måste\r\nkunna ställa både på elever och personal i skolan,\r\nnär det gäller den sociala miljön.</pre><pre>Herr talman! Mobbningstendenser och trakasserier\r\nav och mot elever får aldrig tolereras. Skolans\r\npersonal måste på ett mycket kraftfullt sätt ta itu\r\nmed mobbningen, omedelbart ingripa vid en\r\nmobbningstendens och på ett mycket bestämt sätt\r\nvisa mobbaren att skolan inte på något sätt\r\ntolererar mobbning. Därför måste den nya\r\nläroplanen innehålla klara och tydliga direktiv mot\r\nmobbning samt åtgärdsprogram där även\r\npolisanmälan kan ingå.</pre><pre>Jag vill också lyfta fram ämnet barn- och\r\nungdomskunskap. Det är just i detta ämne man kan\r\nundervisa i relationer, samlevnad, frågor om\r\nuppväxttiden och tonårstiden, relationer inom\r\nfamiljen och med kamrater. Här kan man på ett\r\nspeciellt sätt lyfta fram mobbningen, våld, osv. Det\r\när viktigt att man från första klassen kontinuerligt\r\ntalar om dessa problem och att det ligger inom ett\r\nämne på schemat. Att ta upp problemet som ett\r\ntemaämne då och då under skoltiden förändrar inga\r\nattityder, utan det är den ständigt återkommande\r\nundervisningen som är värdefull.</pre><pre>Herr talman! FN:s konvention om barnets\r\nrättigheter ger barnet status som individ med fullt\r\nmänniskovärde. Detta innebär att respekten för\r\nbarnet som individ lyfts fram och att man ser till\r\ndess bästa. Detta måste naturligtvis gälla även i\r\nskolans värld. Alla barn har rätt till en bra start i\r\nlivet. Därför måste skolan med alla medel kämpa\r\nmot mobbningen så att våra barn kan och får må\r\nbra under sin skoltid.</pre><pre>Anf. 169  INGER LUNDBERG (s):</pre><pre>Herr talman! Det är inte mycket mer än ett år sedan\r\nsom skolministern lovade att den svenska skolan\r\nskulle bli Europas bästa. Verkligheten har hamnat\r\nljusår från regeringsdeklarationen. Material från\r\nKommunförbundet och SKTF visar att 40 % av\r\nbesparingarna i kommunerna skett inom\r\nbarnomsorg och skola. Skolpsykologer, kuratorer\r\noch fritidsledare tas bort. Klasserna blir större.\r\nSpecialundervisningen minskar. Skolbarnsomsorg\r\navvecklas eller beläggs med dyra avgifter, också för\r\nbarn med stora behov.</pre><pre>För en tid sedan berättade en av\r\nHandikappinstitutets ledande tjänstemän att\r\nindragningarna inte gått hårdast åt de tydligt\r\nhandikappade barnen -- de hörselskadade, blinda\r\neller rörelsehindrade -- men att förlorarna blivit de\r\nmånga barnen med särskilda behov. De barn som\r\nlever under svåra sociala förhållanden, som är\r\notrygga och som behöver stöd för att följa med.\r\nRisken är uppenbar att besparingar och elitisering\r\nskapar ett tvåtredjedelssamhälle i skolan och att en\r\nav världens finaste grundskolor inte utvecklas utan\r\nsargas.</pre><pre>Jag vill fråga Beatrice Ask: Vilka signaler har ni\r\ngett skolpolitikerna? Vilka ansträngningar har ni\r\ngjort för att inte barn med stora sociala behov eller\r\nskolor i de stora bostadsområdena skall drabbas\r\nhårdast av besparingar och indragningar? Är ni\r\nberedda att ta konsekvenserna av att indragningen\r\nav 7,5 miljarder från kommunerna kommit att gå ut\r\növer skolan och de svaga barnen?</pre><pre>Det gick fort för borgerligheten att garantera\r\nprivatskolorna 85 % av genomsnittskostnaden för\r\nett grundskolebarn, trots att man inte har\r\ngrundskolans ansvar för helheten -- för\r\nhandikappade barn, skolskjutsar, hemspråk och\r\nmycket annat. Så fort gick det att man till och med\r\nglömde bort att kostnaderna är olika på olika\r\nskolstadier. Och så fort att till och med företrädare\r\nför regeringspartierna då och då säger att\r\nersättningen blev orättvist hög.</pre><pre>För någon månad sedan sade utbildningsutskottets\r\nordförande att nivån skulle kunna komma att\r\nomprövas. Jag vill fråga Beatrice Ask: När kommer\r\nregeringen att lägga fram förslag om förändrad\r\nersättning till de privata skolorna?</pre><pre>Privatskolegarantin har blivit signalen till en allmän\r\nskolpeng. Formerna skiftar, men gemensamt för\r\nmånga kommuner är en gigantisk omfördelning\r\nfrån barn med stora behov till barn som har det\r\nbättre hemma och i skolarbetet. I stället för att\r\nföräldrar och elever stimuleras att utveckla skolan i\r\nsitt närområde ges de en skolpeng och rätt att rösta\r\nmed fötterna. Risken för en segregerad skola är\r\nuppenbar. Risken för att skollagens krav på en\r\nlikvärdig skola för alla blir en papperstiger är lika\r\ntydlig.</pre><pre>Vad gör Beatrice Ask för att motverka en orättvis\r\nskolpeng? Skolministern tog på sig ett stort ansvar\r\nnär hon för något år sedan till varje pris skulle\r\npressa igenom moderat skolpolitik i nya direktiv till\r\nläroplanskommitté och betygsberedning. Betygen\r\nskulle ner i årskurserna, kanske ända till första\r\nklass. Slöjd och hemkunskap ifrågasattes. Kristen\r\netik förhandlades fram som grund för skolans\r\nnormbildning. SO- och NO-ämnen skulle splittras\r\nupp, och miljösekretariatet upplöstes. Barnomsorg\r\noch skola skulle inte få en gemensam plattform.</pre><pre>De båda utredningarna har försökt göra ett gott\r\njobb. Mycket är också bra. Men lika klart är att ur\r\nmängden av direktiv och motstridande signaler har\r\nkommit produkter som inte kan nå allmän\r\nuppslutning som de är i dag, och de har mindre\r\nförankring än dagens läroplan -- den läroplan Per\r\nUnckel har uttalat sig så föraktfullt om men som\r\nfaktiskt har lagts fram av hans partivän Britt\r\nMogård.</pre><pre>Jag vill peka på några allvarliga och tveksamma\r\npunkter i läroplansförslaget: Stadieindelningen för\r\nner högstadiets struktur i årskurs 6. Protesterna\r\nmot att idrottsämnet halverats måste tas på allvar.\r\nBild, hemkunskap, musik och slöjd får inte skäras\r\nner så att barnen inte ges möjlighet till en allsidig\r\nutveckling. I stället borde nya kunskaper om\r\ninlärning leda till närmare integration mellan teori\r\noch praktik.</pre><pre>När orienteringsämnena skärs ner blir barnens\r\ngemensamma kunskapsbas tunnare. Jag tror inte\r\nnågon i denna kammare tyckt att barnen fått för\r\nmycket av religionskunskap, samhällskunskap eller\r\nnaturkunskap i dagens skola. Uppsplittringen av\r\nämnena strider också mot kraven på helhetssyn och\r\nsammanhang. Splittringen har bl.a. lett till krav på\r\nännu ett ämne, miljöteknik.</pre><pre>Kraftigt ökad valfrihet är i sig frestande, och det\r\nfinns mycket gott i det. Men det finns anledning att\r\nvi besinnar oss. Är det inte i första hand genom\r\nmetoder och urval av material som skolorna\r\nprofilerar sig? Ligger det inte i själva begreppet\r\ngrundskola att den skall ge alla medborgare en\r\ngemensam grund av kunskaper och erfarenheter?\r\nDen följs av en gymnasieskola med unika\r\nmöjligheter till fria val. Där kan varje ungdom\r\nutveckla sin profil och sina speciella kunskaper.</pre><pre>Minst lika svåra avvägningar ligger i utformningen\r\nav ett nytt betygssystem. Det skall inte bara vara\r\nteoretiskt intressant utan också praktiskt\r\nanvändbart och nå bred acceptans.</pre><pre>Jag vill fråga Beatrice Ask: Är ni beredda att arbeta\r\nom läroplansförslaget så att det ger alla barn en\r\ngemensam grund? Skall alla barn också i framtiden\r\ngaranteras både praktik och teori i sin utbildning?\r\nSkall orienteringsämnena få behålla en stark\r\nställning i sammanhållna ämnesblock?</pre><pre>Anf. 170   Statsrådet BEATRICE ASK (m):</pre><pre>Herr talman! Det är med stort intresse jag har\r\nlyssnat till debatten, och jag kommer även\r\nfortsättningsvis att lyssna till den. Eftersom vi\r\nhåller på med ett förändringsarbete som är\r\nomfattande tror jag att en av mina viktigaste\r\nuppgifter just nu är att lyssna. Jag har heller inte för\r\navsikt att gå in på detaljer eller mina egna\r\npersonliga åsikter i en och annan detaljfråga som\r\nrör de stora remissomgångar som har skett om\r\nläroplan och betyg.</pre><pre>Det finns förvisso många frågeställningar att\r\ndiskutera och många avvägningar som är svåra att\r\ngöra. Men jag vill gärna först ta intryck av de många\r\nsvar vi har fått. Förslagen har gått ut på en bred\r\nremiss, som de flesta här i salen känner till. När vi\r\nbad om 100 remissvar fick vi över 600. Vi har fått\r\nmånga brev, inte minst från elever, och vi går nu\r\nigenom dem. Det finns mycket klokskap att hämta\r\ndär, och jag tycker att man skall göra det innan man\r\ntar ställning.</pre><pre>Jag lyssnade på Inger Lundbergs synpunkter i\r\nbörjan av hennes anförande. Det handlade om de\r\nsvårigheter som kommunerna har att klara sin\r\nekonomi. Det är naturligtvis alldeles omöjligt för\r\nkommunerna att i en situation där landets ekonomi\r\när som den är och kommunernas budgetar ser ut\r\nsom se gör att klara av budgetarbetet på ett enkelt\r\nsätt. Mitt intryck är att det finns en insikt om att\r\nbarn och äldre skall värnas i det budgetarbete som\r\nbedrivs. Men det är också, precis som Inger\r\nLundberg påpekar, ett faktum att besparingar även\r\ndrabbar skolan i olika delar.</pre><pre>Det går emellertid inte att säga att vi inte accepterar\r\ndet, om vi inte samtidigt kan redovisa hur vi då skall\r\nklara av den ekonomiska politiken. Varje\r\nmisslyckande när det gäller kommunernas eller\r\nlandets ekonomi innebär att man binder ris för egen\r\nrygg.</pre><pre>Sedan kommer, som ett brev på posten, en mycket\r\ntraditionell och felaktig syn. Frågan om att\r\nmänniskor skall kunna välja skola ställs emot\r\nfrågan om stöd till dem som har det besvärligt. Det\r\när ett mycket dåligt trick som man tar till bara\r\ndärför att man kanske ideologiskt tycker illa om\r\nvalmöjligheterna.</pre><pre>Den reform som vi har genomfört när det gäller\r\nstödet till friskolorna syftar till att ge ekonomisk\r\nrättvisa mellan olika skolformer. Den\r\nreformeringen är inte färdig. Jag har sagt det i den\r\nhär salen många gånger. Det finns säkert behov av\r\njusteringar. Vi diskuterar och följer upp. Inte minst\r\nhar vi en utredning kring detta med avgifter och\r\nfriskolornas ekonomi att följa upp. Det kommer vi\r\natt göra.</pre><pre>Man skall inte försöka hävda att det stöd som\r\nfriskolorna nu äntligen får är skälet till att en och\r\nannan angelägen satsning ute i våra skolor inte blir\r\nav. Alla barns rätt att välja skola skall inte ställas\r\nmot rätten för de barn som har särskilda behov eller\r\nbehöver särskilt stöd. Då är man ute på mycket hal\r\nis.</pre><pre>Det är tvärtom så att detta att ha olika huvudmän\r\nför skolor och att man får pröva olika\r\norganisationsmodeller är ett sätt för oss att få\r\nerfarenheter och kunskaper om hur undervisning\r\nkan bedrivas på olika sätt, hur kostnader kan\r\nminskas och hur vi kan göra saker bättre och mer\r\neffektivt.</pre><pre>Den här reformen är en framgång. Jag förstår att\r\ndet sticker i ögonen på Socialdemokraterna, men\r\nden skall icke ställas emot de andra.</pre><pre>När det gäller frågan om jag gör något för att tala\r\nom för kommunerna vad vi anser i frågan om barn\r\nmed särskilda behov, vill jag säga att skollag,\r\nläroplan och mycket annat är mycket tydliga när det\r\ngäller barns rätt till detta. Det finns också, som ni\r\nkänner till, förslag från Skolverket om att den som\r\nhar svårigheter i skolan borde ha rätt till extra stöd.\r\nDet är ett mycket intressant förslag att diskutera\r\nframöver. När jag möter kommunalpolitiker\r\nmarkerar jag i varje anförande nödvändigheten av\r\natt skolan är en skola för alla.</pre><pre>Det är alldeles självklart, och en av\r\nhuvudanledningarna till att vi har en nationell\r\nläroplan, att vi skall ha en gemensam kärna av\r\nkunskap i samhället. Det finns vissa kunskaper och\r\nvissa saker som är gemensamma och som alla barn\r\nskall få. Det är just därför som det är så viktigt att\r\nbedriva det här arbetet med omsorg och att lyssna\r\noch ta intryck av de många synpunkter och det\r\nfantastiska engagemang som finns.</pre><pre>Anf. 171  INGER LUNDBERG (s) replik:</pre><pre>Herr talman! Vilken del av skolan har man dragit\r\nin på, Beatrice Ask? Vi kan konstatera att när\r\nregeringen har dragit in statsbidrag från\r\nkommunerna, har den gjort det från alla\r\nkommuner utom de allra rikaste. Regeringen valde\r\nalla kommuner utom de där barnen har de bästa\r\nförutsättningarna i skolan.</pre><pre>Beatrice Ask gör då och då uttalanden. Det är\r\nganska precisa uttalanden. Hon tycker om\r\nskolverksamheten. Det tycker jag att skolministern\r\nhar rätt att göra. Men det är utomordentligt sällan\r\nman hör Beatrice Ask säga att vi skall vara särskilt\r\nrädda om barnen i de stora\r\nmiljonprogramsområdena och att vi inte skall\r\nkonstruera en skolpeng så att den omfördelar\r\npengar från de områden där barnen har det jobbigt\r\ntill villaområdena. När tog Beatrice Ask de\r\nmoderata skolpolitiker i örat som konstruerar\r\nskolpengen på det sättet?</pre><pre>Privatskolegarantin har varit en stor framgång,\r\nsäger Beatrice Ask. Det tycker alla. Alla\r\nkommunalpolitiker, även de borgerliga, kritiserar\r\nden. Borgerliga Dagens Nyheter skrev i somras i en\r\nkommentar till godkännandet av friskolan i Laxå:\r\nSå här dåligt får det bara inte vara. Så icke\r\neftertänksamt får det inte vara.</pre><pre>Beatrice Asks partiledare Carl Bildt sade för något\r\når sedan att skolpengen blev litet för hög.\r\nCenterpartister, folkpartister har skvallrat om att\r\nden hamnade på 85 %, inte för att det var rätt, utan\r\nför att det var en eftergift åt Kristdemokraterna.\r\nSkolpengen är ingen succé, Beatrice Ask.\r\nSkolpengen har skapat stor skada.</pre><pre>Jag vill slutligen tacka Beatrice Ask för en sak. Det\r\när det tydliga konstaterandet att grundskolan skall\r\nha en gemensam kärna och att Beatrice Ask är\r\nberedd att lyssna på de många som har synpunkter\r\npå de direktiv skolministern lagt fram tidigare och\r\npå det läroplansförslag som har lagts fram av\r\nkommittén.</pre><pre>Anf. 172  Statsrådet BEATRICE ASK (m):</pre><pre>Herr talman! Jag vidhåller att skolpengsreformen,\r\nsom egentligen inte är någon skolpengsreform, är\r\nen framgång. Det är en framgång att vi har kommit\r\nså långt att de ekonomiska villkoren för fristående\r\nskolor och offentliga skolor har närmat sig\r\nvarandra.</pre><pre>Det är bra, eftersom det innebär att alla, inte bara\r\nnågra, får ekonomiska möjligheter att välja skola.\r\nI det socialdemokratiska samhället var det bara den\r\nsom hade god ekonomi som kunde kosta på sig att\r\nvälja ett alternativ till den offentliga skolan. Det är\r\ninte bara elever som slipper att stå med mössan i\r\nhanden i dag. Det är också föräldrar som slipper att\r\ngöra det.</pre><pre>I och med att det finns en ekonomisk möjlighet --\r\noch om man kan uppfylla de kvalitetskrav\r\nSkolverket och andra ställer för att få bedriva\r\nundervisning -- kan vi också ta en diskussion med\r\nkommunalpolitiker som vill lägga ner en skola eller\r\nsom hävdar att kostnaderna för barnen i just den\r\nkommundelen är för höga.</pre><pre>Det har skapat en vitalisering av den lokala\r\nskoldebatten som jag tror är mycket positiv. Det\r\nhar skapat en möjlighet för föräldrar att ställa krav\r\npå argument och fakta, när det gäller vad skolan får\r\nkosta, hur den skall vara organiserad och annat. Jag\r\när övertygad om att det i sin förlängning gagnar\r\nskolan och att det gagnar alla.</pre><pre>Det vore olyckligt om vi lät en reform och en\r\nambition som på det här viset ger möjligheter för\r\nalla barn, ställas emot det jag tycker är självklart,\r\nnämligen att även barn med särskilda behov skall\r\nha rätt till en god skolgång som ger undervisning av\r\nhög kvalitet. Därför blir jag bekymrad när dessa\r\nfrågor ställs emot varandra.</pre><pre>Sedan kan vi diskutera konstruktioner och annat,\r\nmen det är ju inte det som är problemet för\r\nSocialdemokraterna. Problemet är att de\r\negentligen inte tycker att det är bra om skolor drivs\r\nav någon annan än kommunen. Här finns en\r\nideologisk skiljelinje. Försök inte hävda att detta\r\nstår i strid med ambitionen att ge dem som bäst\r\nbehöver extrastöd, det stöd de är berättigade till.</pre><pre>Anf. 173  INGER LUNDBERG (s) replik:</pre><pre>Herr talman! En reform som inte ens skolministern\r\nvet om det är en skolpengsreform eller inte, är\r\nkanske litet konstig. Det är väl litet underligt att\r\nman kallar en reform en framgång när den leder till\r\nmycket absurda resultat.</pre><pre>I Göteborg tittade de i ett distrikt, Älvsborg, på hur\r\neffekten skulle bli av att skolan privatiserades i ett\r\nvälbeställt område. Det skulle leda till en kraftig\r\növerföring av resurser till barnen i det området från\r\nbarn i områden där de har det jobbigt.</pre><pre>Vi träffade Skolverket i går. Det verkar som om\r\nSkolverket nästan inte kan säga nej till\r\nansökningar. Om de bara är rätt utformade spelar\r\ndet inte så stor roll när de kom in, hur många barn\r\ndet är i gruppen eller vad skolan verkligen tillför.\r\nÄr det riktigt bra, skolministern, om man vill att\r\nprivatskolorna skall vara respekterade på lång sikt?</pre><pre>Vi kan ta diskussion i samband med nedläggningar\r\ni kommunerna, säger skolministern. Det är ingen\r\ndiskussion. Det spelar ingen roll vad kommunen\r\nsäger. Det är ett diktat. Kommunen har ingen talan\r\nhär. Kommunen har ingen möjlighet att själv\r\navgöra sin skolorganisation. Det vore väl inte hela\r\nvärlden om det fanns gott om pengar. Men i det läge\r\nnär man, om man inte kan spara på ett ställe,\r\ntvingas dra in specialundervisningen för den unge\r\nsom har det jobbigast, blir det mycket jobbigt för\r\njust den ungen.</pre><pre>I skolpengens spår har det uppstått väldigt mycket\r\nav sorg och oro, just i de områden där man har det\r\njobbigast. Jag besökte i höstas en skola i en\r\nStockholmsförort där ungarna har det riktigt\r\njobbigt. Lärarna och den övriga skolpersonalen var\r\nledsna och oroliga för att deras ungar tappade så\r\nmycket, samtidigt som de såg att barnen i de andra\r\nområdena fick det bättre. Inte så att de missunnar\r\ndem det, men lärare och personal såg att deras\r\nungar behövde så innerligt mycket mera stöd.</pre><pre>Visst är det bra med privatskolor, och visst är det\r\nbra med ökad valfrihet. Men det är inte bra,\r\nBeatrice Ask, om det sker på de utsatta barnens\r\nbekostnad.</pre><pre>Alf Svensson sade i debatten i morse, litet\r\nsjälvkritiskt mot oss alla: Vi har bejakat individens\r\nfrihet och glömt förvaltarskapet. Ingvar Carlsson\r\ntyckte att det var bra sagt. Tänk, om vi orkade säga\r\natt det är bra för mina barn att grannens barn får\r\ndet bra i livet!</pre><pre>Beatrice Asks skolpeng riskerar att göra oss till just\r\nsådana egoister som Alf Svensson ville varna för.</pre><pre>Anf. 174  Statsrådet BEATRICE ASK (m):</pre><pre>Herr talman! Reglerna om tillståndsgivning för\r\nfristående skolor har skärpts i förhållande till de\r\nregler som Socialdemokraterna accepterade. Det\r\nsom skiljer är att vi anser att skolor som tar emot\r\ngrundskolepliktiga barn, uppfyller kvalitetskraven,\r\nstår under tillsyn av Skolverket och deltar i en\r\nnationell utvärdering också skall få en rimlig andel\r\nav de skattepengar som finns tillgängliga för\r\nundervisning.</pre><pre>Det var fel, som det var tidigare, att bara de som\r\nhade råd att betala kunde låta sina barn gå i en\r\nfriskola. Det var också fel att många som kände att\r\nde hade en idé, en tro på hur undervisningen skulle\r\nkunna göras bra, men som inte motsvarade de\r\nönskemål som fanns hos socialdemokratiska\r\npolitiker, fick driva sin skola med vedspis och\r\nutedass, i undermåliga lokaler och med ganska\r\ndåliga löner.</pre><pre>Hur många lärare i friskolor har inte i decennier\r\ngått utan avtalsenliga löner, därför att\r\nSocialdemokraterna har förmenat människor\r\nmöjlighet att välja? Det har vi ändrat på.</pre><pre>Vi ställer höga kvalitetskrav. Vi är långt ifrån\r\nfärdiga med hur vi skall utvärdera skolverksamhet\r\növer huvud taget, för det är viktigt att också\r\nutvärdera den offentliga skolan.</pre><pre>Sedan vänder jag mig mot resonemang om att det\r\när diktat, att kommunerna inte har någon talan.\r\nVad jag försökte säga var att äntligen har föräldrar\r\nfått en möjlighet att göra sin röst hörd. Det finns en\r\nchans för föräldrar, om de bestämmer sig för att ta\r\nskolan i egna händer, att klara av det. Underskatta\r\ninte föräldrarna! De allra flesta föräldrar som jag\r\nmöter, inte minst i bygder där skolor nu läggs ned,\r\när engagerade för att behålla sin vanliga\r\nkommunala skola.</pre><pre>Många kommer så småningom till beslutet att de\r\ntillsammans med skolledningen klarar av att få ner\r\nkostnader och hitta vägar att ha kvar den\r\nkommunala skolan. Nu finns möjligheten -- Inger\r\nLundberg kallar det diktat -- att föra ett vettigt\r\nresonemang om detta. Det går inte att sitta i\r\nkommunfullmäktige och bara säga: Vi lägger ner er\r\nskola. Man tvingas diskutera. Vad kostar skolan?\r\nVad finns det för alternativ?</pre><pre>Jag har stort förtroende för att föräldrar faktiskt vill\r\nåstadkomma någonting bra och för att föräldrar\r\nkan utbyta argument med politiker och\r\nadministratörer. Det är min erfarenhet.</pre><pre>Även om det finns saker som vi måste följa upp i\r\nden här reformen, tycker jag att det är fantastiskt\r\nnär det har startats så många friskolor som faktiskt\r\nhar kommit i gång, när vi kan se att detta inte är en\r\nmarginell storstadsföreteelse. Det finns nu allt från\r\nnormalstora, om man kan säga så, låg- och\r\nmellanstadieskolor och mycket små enskilda skolor\r\nute på landsbygden till ganska stora\r\nstorstadsskolor. Det är en variation som jag tror\r\nfrämjar skolväsendet.</pre><pre>Andre vice talmannnen anmälde att Inger\r\nLundberg anhållit att till protokollet få antecknat\r\natt hon inte ägde rätt till ytterligare replik.</pre><pre>Anf. 175  TUVE SKÅNBERG (kds):</pre><pre>Herr talman! Jag skäms inte som kristdemokrat för\r\natt stå för det som partierna gemensamt står för i\r\nregeringen, de 85 procenten. Det är rättvist i\r\nförhållande till de 75 procent som\r\nSocialdemokraterna har nämnt, därför att\r\nberäkningarna är gjorda på olika grund.\r\nFriskolorna kan inte dra av momsen, och vi har\r\nbedömt den skillnaden gentemot de offentliga\r\nskolorna till ungefär 10 procents värde. Alltså\r\ngäller i realiteten det som Socialdemokraterna har\r\nnämnt som 75 procent.</pre><pre>Annars var det forskningspolitik jag ville tala om.\r\nSom kristdemokrat anser jag att\r\nforskningspolitiken är oerhört viktig och att\r\nforskningen bör prioriteras. Det är med intresse\r\noch förväntan vi ser fram emot\r\nforskningspropositionen. Etiskt sett är annars\r\nforskningen i och för sig, liksom penningen, neutral\r\noch kan användas på både gott och ont. Man\r\nbehöver bara påminna sig att hälften av världens\r\nvetenskapsmän sysslar med militär forskning, i\r\navsikt att ta fram än mer effektiva vapen. Jag vill\r\nhär beröra etik, människovärde och forskning.</pre><pre>Under namnet ''Genvägar'' gick i TV 2 i januari en\r\nserie program om genforskning som väckte stor\r\nuppmärksamhet och stort engagemang. Frågor\r\nställdes om det var etiskt riktigt t.ex. att ta patent\r\npå liv, som onkomusen, en genmanipulerad mus\r\nsom lätt får cancer.</pre><pre>Det stora internationella projektet HUGO --\r\nHUman Genome Organization -- presenterades,\r\nett projekt där hela människans arvsmassa kommer\r\natt ha kartlagts inom 15 år. HUGO-projektet reser\r\nfrågan om forskarna har rätt att manipulera de\r\nmänskliga generna. Inför de skrämmande\r\nframtidsperspektiv som programmet målade upp\r\nställdes frågan vilken etisk kompetens och grund\r\nsom genforskarna hade. En av forskarna gav\r\nsvaret: ''Vi har inte mer etisk utbildning än vilken\r\nmedelsvensk som helst.''</pre><pre>Redan nu har forskningen kommit så långt att man\r\ngenom fosterdiagnostik kan bedöma om det är\r\nsannolikt att det ofödda barnet skall få en viss\r\ngenetiskt betingad sjukdom. Som bekant sker i dag\r\nselektiva aborter där foster med oönskade\r\negenskaper aborteras. Det som skiljer\r\nabortdebattens problematik från\r\nfosterdignostikens problematik är att i fråga om\r\naborter ställs man inför avgörandet om man vill ha\r\nbarn eller ej, vid frågan om fosterdiagnostik ställs\r\nman inför frågan vilka barn man vill, eller inte vill,\r\nha.</pre><pre>Det finns ingen lag som reglerar fosterdiagnostik\r\noch forskning på befruktade ägg utanför kvinnans\r\nkropp. Forskarna rör sig i ett gråfält, det är praxis\r\nsom gäller. Sjukvårdsminister Bo Könberg sade till\r\nGöteborgs-Posten i september 1992: ''Det som i ett\r\ndemokratiskt samhälle inte är förbjudet är tillåtet.\r\nMan får bedöma frågan lokalt.'' Det är ett helt\r\notillfredsställande svar. Fosterdiagnostik och\r\ngenforskning är av värde, men diagnostiken måste\r\nställas i fostrets, dvs. i patientens tjänst.</pre><pre>Denna forskning inger stor oro, själva\r\nmänniskovärdet står nu på spel. Varför så orolig,\r\nfrågar kanske någon, forskarna har väl ett samvete\r\nsom styr, och ett etiskt medvetande?</pre><pre>Det borde verkligen vara så. Sverige har t.ex.\r\nundertecknat Genèvedeklarationen 1948, där det\r\nfastslås att en läkare skall förpliktiga sig till ''den\r\nyttersta respekt för mänskligt liv alltifrån\r\nkonceptionen till döden''. Men verkligheten visar\r\natt forskare, även mycket framgångsrika forskare,\r\nmycket väl kan ha en djupt oetisk människosyn.</pre><pre>Francis Crick, som upptäckte DNA-spiralen och\r\nfick Nobelpris för detta, skriver i boken Of\r\nmolecules and men, 1966: ''Inget nyfött barn borde\r\nförklaras vara människa innan det fått sina\r\narvsanlag undersökta. Skulle barnet inte bestå\r\nprovet har det förverkat sin rätt att leva.''</pre><pre>James Watson, Cricks Nobelpriskollega, sade i maj\r\n1973 i tidskriften Prism: ''Om ett barn inte\r\nlevandeförklaras förrän tre dagar efter\r\nförlossningen kunde alla föräldrar beredas tillfälle\r\natt ta ställning, medan bara ett fåtal har\r\nmöjligheten under det nuvarande systemet.\r\nLäkaren kunde sedan låta barnet dö om föräldrarna\r\nså ville och därmed spara en massa elände och\r\nlidande.''</pre><pre>En annan Nobelpristagare, Macfarlane-Burnett,\r\nhar skrivit i The endurance of life: ''Det kan tänkas\r\natt man inom en inte alltför lång framtid kommer\r\natt testa nyfödda barn direkt vid födelsen och\r\nendast återlämna dem till modern om man inte\r\nfunnit någon genetisk sjukdom.''</pre><pre>''Det kan tänkas'', sade Nobelpristagaren. Nej,\r\nsäger jag, det kan inte ens tänkas, ännu mindre\r\ngöras.</pre><pre>I den ansedda danska läkartidningen Ugeskrift\r\nLaeger 1991/153 argumenteras i en artikel av Nils\r\nHoltug för att nyfödda barn med grava skador bör\r\navlivas. Holtug skriver bl.a.: ''Ett väsen har inte\r\nrätt till livet bara för att det tillhör arten Homo\r\nSapiens, liksom vita inte kan ta sig rätten blott på\r\ngrund av sin ras''.</pre><pre>Kan nu någon säga att medicinska forskare inte\r\nbehöver tydliga etiska gränser för sin nyfikenhet\r\noch forskariver? Kan någon tvivla på att forskare\r\nbehöver en etisk utbildning?</pre><pre>Ett forskningsprojket som pågår just i denna stund,\r\nhär i Sverige, stod omnämnt i Svenska Dagbladet\r\nden 7 januari i år. På Karolinska sjukhuset, under\r\nledning av professor Marc Bygdeman, görs försök\r\natt använda abortpillret Mifegyne som\r\npreventivmedel. Själva tillståndet för abortpillret\r\när upprörande och bör omprövas. För många\r\nkvinnor leder det till mycket svåra smärtor och\r\nkraftiga blödningar, så kraftiga att blodtransfusion\r\nkan vara nödvändig.</pre><pre>Abortpillret har medfört dödsfall och även\r\nhjärtstillestånd hos kvinnor, där bara närheten till\r\nintensivvårdsutrustning räddat deras liv. Många\r\nkvinnor får sin abort i hemmet och får själva ta\r\nhand om det aborterade barnet.</pre><pre>Nu tillåts professor Bygdemans forskning pågå\r\nunder våren med 30 kvinnor som skall pröva om en\r\ntablett i veckan räcker för att påverka\r\nlivmoderslemhinnan på ett sådant sätt att det\r\nbefruktade ägget inte fastnar.</pre><pre>Därmed är nu gränsen passerad för att använda\r\naborter som födelsekontroll, något som hittills med\r\nbred politisk enighet inte ansetts acceptabelt.\r\nAborter har setts som nödlösningar, inte som\r\npreventivmedel.</pre><pre>Läkemedelsbolaget Roussel, som tillverkar\r\nabortpillret, tar själva avstånd från att bruka pillret\r\npå detta sätt, men marknadschefen Bo Samuelsson\r\nmedger i Dagen 16 januari l993 att även om Roussel\r\ninte själva vill ansöka om att få abortpillret godkänt\r\nsom preventivmedel, kan man pressas till det, på\r\nsamma sätt som man tvingades att tillhandahålla\r\nabortpillret i Frankrike genom den franske\r\nhälsovårdsministerns personliga ingripande.</pre><pre>Det som gör abortpillret än mer etiskt oacceptabelt\r\när att forskaren bakom pillret, Etienne Emile\r\nBauleim, uttryckligen sagt att det är avsett för bruk\r\ni u-länderna, och att ''abortpillret skall lösa\r\növerbefolkningsproblemet i tredje världen''.</pre><pre>Tidsbristen medger inte fler exempel, men jag tror\r\natt jag utifrån dessa frågor har visat att forskarna\r\nmåste ha klara etiska gränser för sin forskning och\r\natt utbildning i etik måste ingå i\r\nforskarutbildningen. Och den etik som visat sig\r\nkunna stå emot en fascistisk människosyn är inte\r\nnyttoetiken utan den kristna etiken, där varje\r\nmänniska har ett absolut värde, oberoende av\r\nålder, hälsa eller nytta.</pre><pre>Anf. 176  INGER LUNDBERG (s) replik:</pre><pre>Herr talman! Efter det engagerade inlägg som vi\r\njust hörde, när en av utbildningsutskottets\r\nledamöter drog över tiden i ett inlägg mot fria\r\naborter, må man förstå att åtminstone delar av kds\r\nhar gjort korståget mot de fria aborterna till sin\r\nhuvudfråga.</pre><pre>Men sedan till de frågor som utbildningsdebatten\r\negentligen handar om. Jag vill bara korrigera Tuve\r\nSkånberg på en punkt. Vi socialdemokrater vill inte\r\nha en av riksdagen fastslagen norm för ersättning\r\ntill privatskolorna. Vi vill ha en grund där de\r\nerbjuds lika behandling men där man visar den\r\nrespekten för kommunpolitikerna att prövningen\r\nfår göras ute i kommunerna. Där finns både\r\nkompetens och kännedom om de enskilda\r\nskolorna.</pre><pre>När det gäller momsavdraget, Tuve Skånberg, vet\r\njag att den borgerliga regeringen har höjt många\r\nskatter, men inte ens en borgerlig regering klarar\r\nväl av att dra upp momsen till sådan nivå att en\r\ningående moms på 10 procent är relevant i en så\r\npersonalintensiv verksamhet som skolan.</pre><pre>Anf. 177  TUVE SKÅNBERG (kds) replik:</pre><pre>Herr talman! Med talet om momsen avsåg jag att\r\nvid byggnation, renoveringar, nyanskaffande osv.\r\nkan inte den fria skolan dra av momsen. Det kan\r\ndäremot den kommunala skolan göra. I och med att\r\nmånga av de nya skolorna måste göra kraftiga\r\nnybyggnationer får momsen en avsevärt\r\nbetungande effekt.</pre><pre>Sedan var det faktiskt inte ett inlägg i abortdebatten\r\njag gjorde. Jag markerade det tydligt, även om\r\ntiden som sagt tröt. Det var ett inlägg som gällde\r\nabortforskningen, försöken att använda\r\nabortpillret Mifegyne som preventivmedel, för\r\nfödelsekontroll. Den forskningen, som inte har lett\r\ntill praktiska resultat utan pågår på Karolinska\r\nsjukhuset, faller inom ramen för vårt\r\nämnesområde. Forskning var ämnet för det tal som\r\njag höll.</pre><pre>Anf. 178  INGER LUNDBERG (s) replik:</pre><pre>Herr talman! Jag har förstått att Tuve Skånberg vill\r\nha generösa bidrag till friskolorna, men att de skall\r\nvara så generösa att de klarar av avskrivningar av\r\nfastigheterna på ett år, är väl att kräva litet mycket.\r\nOavsett man tvingas göra en del investeringar, är\r\nmomsen på den typen av kostnader faktiskt inte av\r\nden omfattningen att den i något normalfall\r\nmotsvarar 10 procent.</pre><pre>Anf. 179  TUVE SKÅNBERG (kds) replik:</pre><pre>Herr talman! Som bekant är momsen ännu högre.\r\nDe får över huvud taget inte dra av momsen, och\r\nde fungerar precis som Inger Lundberg och jag som\r\nprivatpersoner. De har inte något aktiebolag som\r\nkan dra av momsen, utan de är i allmänhet\r\nföreningar eller stiftelser.</pre><pre>Anf. 180  JAN BJÖRKMAN (s):</pre><pre>Herr talman! I dag står mer än 530 000 personer\r\nutanför den ordinarie arbetsmarknaden. En\r\nmajoritet av dessa är öppet arbetslösa. Detta\r\ninnebär självfallet mycken oro och osäkerhet för de\r\nenskilda som drabbas, men också slöseri med\r\nkunskap, kompetens och erfarenhet för samhället.</pre><pre>Alla till buds stående medel måste användas för att\r\nkomma till rätta med problemen. Här har den\r\nreguljära utbildningen en given roll att spela.</pre><pre>Att skola sig för kommande uppgifter på\r\narbetsmarknaden när konjunkturen vänder\r\nminskar risken för långtidsarbetslöshet och innebär\r\natt såväl den enskilde som samhället tar tillfället i\r\nakt att utveckla kompetens. Det är något som är\r\nutomordentligt angeläget för att stärka vår\r\nkonkurrenskraft mot omvärlden.</pre><pre>I detta sammanhang var det intressant att notera\r\ndet utbildningsministern sade om värdet av\r\nhumankapitalinvesteringar. När man läser\r\nOECD:s rapport från förra sommaren om den\r\nsvenska skolan, finner man under rubriken Frågor\r\nsom väcks ett avsnitt där den nuvarande\r\nregeringens behandling av skolan tas upp. Av\r\nrapporten framgår att den nuvarande regeringen\r\nbetonar skola och högskola framför\r\nvuxenutbildning, folkhögskola och studieförbund.\r\nI det sammanhanget framgår det vidare: ''Detta\r\nillustrerar också den viktiga frågan om på vilket sätt\r\nutbildningspolitiken koordineras med näringslivs-\r\noch arbetsmarknadspolitiken. Eftersom alla i\r\nSverige understryker vikten av utvecklingen av\r\nhumankapitalet genom utbildning och\r\nvidareutbildning av arbetsstyrkan för att hävda\r\nsvensk industris konkurrensförmåga, är det\r\nförvånande att så lite ansträngning görs för att\r\nutbildningssystemet engageras i denna uppgift. Det\r\ntycks som om detta överlämnas åt\r\narbetsmarknadens parter och den enskilde.''</pre><pre>Nu återstår det att se om utbildningsministerns\r\nsynpunkter kan leda till att OECD:s frågetecken på\r\ndenna punkt kan rätas ut.</pre><pre>Herr talman! Det är inte bara så att det är en halv\r\nmiljon människor som står utanför den ordinarie\r\narbetsmarknaden. Som Lena Hjelm-Wallén\r\nnämnde tidigare, slutar ett stort antal elever sin\r\ngymnasieutbildning till våren. En hel del av dessa\r\nelever, framför allt de som går på de tvååriga\r\nutbildningarna, går ut till en arbetsmarknad som i\r\ndag är ytterst begränsad, för att inte säga obefintlig.\r\nDet är förvånande att regeringen i\r\nbudgetpropositionen inte har visat intresse för att\r\nmed hjälp av reguljär utbildning erbjuda dessa\r\nungdomar ett alternativ.</pre><pre>Precis som Lena Hjelm-Wallén påpekade, måste\r\ndessa ungdomar erbjudas ett tredje gymnasieår.\r\nDet förhindrar att de lämnas åt arbetslöshetens\r\ngissel och ger dem samma rätt till fördjupad\r\nutbildning som deras efterkommande kamrater får.\r\nDet är viktigt att kommunerna får snabba besked\r\nom riksdagen är beredd att vidta åtgärder. Det skall\r\nvara åtgärder som ger ungdomar god utbildning,\r\nökar rekryteringsunderlaget till högskolan och\r\nminskar arbetslösheten.</pre><pre>Per Unckel säger nu att det finns ingen gräns för\r\nutbildning ett tredje år. Det är riktigt när det gäller\r\ndet här läsåret. Men det vi nu diskuterar är nästa\r\nläsår. För det finns varken något förslag eller ännu\r\nmindre något beslut. Det är bra om man kan\r\nuppfatta utbildningsministerns uttalande som en\r\nfortsättning på nuvarande tingens ordning.</pre><pre>Herr talman! Frågan om den kommunala\r\nvuxenutbildningen har redan varit uppe till\r\ndiskussion. Den kommunala vuxenutbildningen\r\nhar utgjort ett rött skynke för det moderatledda\r\nUtbildningsdepartementet. Förra året föreslog\r\nman att cirka en fjärdedel av resurserna skulle\r\nskäras bort. Det är en neddragning som inte\r\nmotsvarades av något tydligt resonemang eller\r\nanalys till varför denna kraftiga neddragning av\r\nutbildningen skulle ske och konsekvenserna av\r\nden. Eftersom ärendet har diskuterats här tidigare\r\nskall jag nämna vad som stod i budgetpropositionen\r\nförra året: ''Jag har också minskat sektorsbidragets\r\nberäkningsmodell för kommunal vuxenutbildning\r\nmed 350 miljoner kronor.'' Det är en tydlig\r\nfingervisning om var besparingen skall göras. I\r\nmånga kommuner blev också regeringens\r\nsparförslag signalen till att dra ner på omfattningen\r\nav utbildningen -- främst gymnasie- och\r\npåbyggnadsutbildningarna.</pre><pre>Samtidigt vet vi att den kommunala\r\nvuxenutbildningen haft och har en betydelsefull roll\r\nför att förverkliga idéerna om livslångt lärande och\r\nge stora bidrag i arbetet för att åstadkomma en\r\ngenerell kompetenshöjning av arbetskraften.\r\nNästan alla är dessutom överens om att Sverige, för\r\natt kunna återskapa hög sysselsättning och utveckla\r\nvälfärden, måste stabilisera ekonomin och öka\r\ntillväxten. Kompetens och utbildning hos\r\narbetskraften blir då av särskilt stor betydelse. Här\r\nkan den kommunala vuxenutbildningen med sin\r\nflexibla organisation och sitt ämneskurssystem fylla\r\nen betydelsefull uppgift, liksom flera andra\r\nanordnare av vuxenutbildning.</pre><pre>De reaktioner som allmänheten visat i samband\r\nmed neddragningsförsöken på den kommunala\r\nvuxenutbildningen visar också på det stöd som\r\ndenna utbildningsform har.</pre><pre>I dagens arbetsmarknadsläge är det särskilt\r\nangeläget att den gymnasiala och yrkesinriktade\r\nvuxenutbildningen kan hålla en stor volym.\r\nKomvux spelar på detta sätt en roll som instrument\r\nför kompetenshöjning i arbetslivet och bidrar till att\r\nöka den tekniska utbildningen.</pre><pre>För många arbetslösa är kompetenshöjning genom\r\nstudier inom komvux ett starkt eftertraktat\r\nalternativ. Det visar inte minst de köer som finns till\r\nutbildningarna i många kommuner. Att inte ta till\r\nvara detta studieintresse i nuvarande\r\nkonjunkturläge är slöseri med såväl mänskliga som\r\nsamhälleliga resurser. Dessutom spelar komvux en\r\nstor roll när det gäller att snabbt bygga ut\r\nhögskolan. Cirka en tredjedel av nybörjarna i\r\nhögskolan har läst på den kommunala\r\nvuxenutbildningen.</pre><pre>Prioriterade områden när det gäller den utökade\r\nvuxenutbildningen bör vara en förstärkning av\r\nteknikerutbildningarna, utbildningar inom teknik\r\noch naturvetenskap, språkområdet samt\r\nkompetenshöjande utbildningar för arbetslivet.</pre><pre>Så till sist en fråga. Är de övriga borgerliga\r\npartierna -- moderaterna är det tydligen inte --\r\nberedda att medverka till att det reguljära\r\nutbildningsväsendet kan spela en roll för att ge\r\nungdomar en bättre grundutbildning, öka\r\nrekryteringsunderlaget till högskolan och öka\r\nmöjligheterna till kompetenshöjning i arbetslivet?</pre><pre>Anf. 181  Utbildningsminister PER UNCKEL\r\n(m):</pre><pre>Herr talman! Den sista frågan riktades visserligen\r\ninte till mig utan till andra partier. Men jag kan för\r\nmoderaternas vidkommande säga att vi skall kunna\r\nutnyttja skolan för att höja kompetensen. Eftersom\r\nSocialdemokraterna uppenbarligen vill det också,\r\när ni välkomna in i gänget.</pre><pre>Får jag med någon liten tjatighet ändå återkomma\r\ntill ett tema i denna debatt som Socialdemokraterna\r\ni betydande utsträckning undviker att diskutera och\r\nsom är alldeles centralt. Låt mig vara mycket tydlig.\r\nIngen komvuxsatsning i världen räddar landets\r\nekonomi om skatten samtidigt höjs. Så är det.</pre><pre>Så länge Socialdemokraterna envisas med att\r\nfortsätta att höja skatten, kommer landets ekonomi\r\natt gå illa. Kraven på insatser mot arbetslösheten\r\nkommer att öka och öka och öka i takt med\r\nskattehöjningarna samtidigt som ekonomin går\r\nned.</pre><pre>Ni socialdemokrater blir trovärdiga i\r\nutbildningsdebatten först när ni har gått hem, gått\r\nigenom budgetalternativ och sedan kommit fram\r\ntill vad det är ni anser att ni kan delta i när det gäller\r\nbesparingsarbete. Då är dialogen plötsligt\r\nmeningsfull. Nu är det en dialog ut i tomma intet.</pre><pre>Jag vill sedan kort kommentera påståendet att\r\nOECD var överraskad över att vi inte gjorde mera\r\nför vuxenutbildningen. Vi noterade också det\r\nuttalandet och frågade oss om vi kanske hade gjort\r\nfel. Vi kanske borde ha gjort mer det första\r\nhalvåret för vuxenutbildningen. Vi sade oss dock\r\natt vi trodde inte att vi orkade med att förändra\r\nmera ännu fortare -- förutom skolan, den högre\r\nutbildningen och forskningen. Dessutom brukar\r\nSocialdemokraterna själva säga att\r\nvuxenutbildningen är pärlan i det svenska\r\nutbildningssystemet. Det socialdemokratiska\r\nkravet på förändringar borde inte vara\r\növersvallande stort.</pre><pre>Däremot har vi, om vi skall diskutera\r\nvuxenutbildningens innehåll, åtskilliga synpunkter\r\nsom egentligen är riktade mot ungdomsskolan.\r\nDen sista talaren sade att en tredjedel av de som\r\nsöker sig till högre utbildning har kommunal\r\nvuxenutbildning som bakgrund. Det låter bra som\r\nbetyg för den kommunala vuxenutbildningen. Men\r\ndet här reser naturligtvis frågan: Varför då?</pre><pre>Uppenbarligen förmår ungdomsskolan inte i\r\ntillräcklig utsträckning att klara sin del av\r\nuppgiften. Den kommunala vuxenutbildningen får\r\nföljaktligen dra ett tyngre lass än den rätteligen\r\nborde. Alltså skall vi börja där problemen\r\nförefaller vara störst, nämligen i ungdomsskolan\r\noch den högre utbildningen.</pre><pre>Vi har redan diskutera frågan om\r\narbetsmarknadsåtgärder för att trygga unga\r\nmänniskors möjligheter till sysselsättning. Det är\r\nsjälvklart att regeringen ständigt prövar vilka\r\ninsatser man av arbetsmarknadsskäl har anledning\r\natt göra. Det kommer vi att fortsätta att göra under\r\nvåren allt eftersom vi noterar hur arbetslösheten\r\noch därmed behoven av åtgärder på\r\narbetsmarknaden kommer att utvecklas.</pre><pre>Till slut vill jag, med risk för att vara tjatig, tala om\r\nvad regeringen har föreslagit och inte föreslagit när\r\ndet gäller Komvux. Det förhåller sig så, precis som\r\ncitatet antydde, att regeringen i sitt\r\nberäkningsunderlag för sektorsanslaget sade sig att\r\nvi från statens sida, givet de budgetbegränsningar\r\nsom gäller, inte kunde åta oss samma\r\nfinansieringsansvar. Men att gå från detta till att\r\nsäga att regeringen har skurit ned Komvux är med\r\nförlov sagt att ljuga med citatet.</pre><pre>Däremot är det enligt min mening ansvarsfullt att\r\nsäga vilket beräkningsunderlag regeringen har när\r\nanslagen läggs fram till riksdagen. Det vore mera\r\nklandervärt att bara skära och säga att någon får\r\nlista ut vad vi egentligen har gjort och kommunerna\r\nfår ta hela ansvaret bäst de gitter. Vi talar klart och\r\nöppet om vad vi har gjort och överlämnar sedan till\r\nkommunerna att bestämma sig för hur de vill\r\norganisera den utbildningsverksamhet som de bär\r\ndet yttersta ansvaret för.</pre><pre>Anf. 182  JAN BJÖRKMAN (s):</pre><pre>Herr talman! Det är bra att utbildningsministern\r\nsäger att regeringen är positiv till att använda\r\nskolan för kompetensutveckling. Så långt kan vi\r\nvara överens. Jag tycker att det skulle ha varit ännu\r\nbättre om utbildningsministern hade sagt att man\r\nockså är beredd att göra extra insatser för att i det\r\nhär konjunkturläget bidra till en ökad\r\nkompetensutveckling och en kompetenshöjning\r\nsom vi vet att Sverige behöver om vi skall hålla oss\r\ni frontlinjen.</pre><pre>Utbildningsministern säger vidare att en satsning\r\npå Komvux inte räddar Sverige. Det är sant. Men\r\njag tror att i det läge som vi i dag befinner oss i är\r\ndet viktigt att vi använder alla de instrument som vi\r\nhar. I ett läge när så många människor är arbetslösa\r\ngår det inte bara att använda\r\narbetsmarknadspolitiken. Dagligen kan vi höra\r\nlänsarbetsdirektörer säga att det nu måste till andra\r\ninsatser förutom arbetsmarknadsinsatser. Jag tror\r\natt både Komvux och gymnasieskolan i dag utgör\r\nen bra resurs, även om det innebär en ansträngning\r\nför organisationen med de satsningar som vi har\r\nföreslagit.</pre><pre>Man kan säkert påtala brister i ungdomsskolan. Jag\r\ntycker dock att det är en fördel att människor kan\r\nkomplettera sin utbildning via den kommunala\r\nvuxenutbildningen. Även om det bara rör sig om\r\nenstaka ämnen och inte hela kurser, kan man skaffa\r\nsig kompetens för att t.ex. komma in på en\r\nhögskola.</pre><pre>När det gäller debatten om Komvux och om var\r\nbesparingen skall göras, är det helt klart att\r\nregeringen pekade ut Komvux i förra årets\r\nbudgetproposition som sparområde. Det var detta\r\nsom gav upphov till alla protester. Jag tror att alla\r\nsom sitter i utbildningsutskottet fick mängder av\r\nreaktioner från människor som protesterade och\r\nsom var negativa till den här inriktningen. Sedan är\r\ndet naturligtvis sakligt riktigt att själva\r\nneddragningsbeslutet överlämnades till\r\nkommunerna. Det var de som fick effektuera\r\nutpekandet som regeringen gjorde om att man\r\nskulle dra ned på Komvux.</pre><pre>Avslutningsvis skulle jag gärna vilja ha ett svar på\r\nmin fråga om det tredje året på gymnasieskolan.\r\nBlir det som utbildningsministern antydde i sitt\r\nhuvudanförande en möjlighet till förlängning för\r\nnästa läsår? Jag tror att det är ett viktigt besked,\r\nsom kommunerna väntar på i dag.</pre><pre>Anf. 183  Utbildningsminister PER UNCKEL\r\n(m):</pre><pre>Herr talman! I det hänseendet får nog Jan\r\nBjörkman kalmera sig och invänta de bedömningar\r\nsom ansvaret för samhällsekonomin i stort\r\nmotiverar. Jag skall inte fortsätta att gräla om\r\nformuleringar när det gäller Komvux. Likväl skall\r\nrätt vara rätt, av det mycket speciella skälet att vi\r\nhar vänt på ansvarsförhållandet i\r\nutbildningspolitiken. Det är viktigt att ansvaret\r\nligger på rätt ställe och att de olika nivåerna i det\r\nsvenska samhället har möjlighet att utöva ansvar.</pre><pre>Regering och riksdag anger -- så noga de kan och\r\nvill -- vilket stöd regering och riksdag i olika\r\nhänseenden är beredd att ge till kommunernas\r\nutövande av ansvaret. Men det måste vara helt klart\r\natt om vi har bestämt oss för att det är kommunerna\r\nsom bär ansvaret, så förhåller det sig så. De\r\neffektuerar ingenting som regering och riksdag\r\nmöjligen säger, om det inte ligger inom ramen för\r\nregeringens och riksdagens direktivrätt gentemot\r\nkommunerna. Kommunerna har ansvaret.</pre><pre>Vi har ansvaret för ekonomin, som vi från tid till\r\nannan kan ställa till deras förfogande. Vi har\r\nansvaret för landets ekonomi i stort. I detta\r\nhänseende kommer jag, herr talman, att vara tjatig\r\npå gränsen till olidlighet tills dess att\r\nSocialdemokraterna preciserar hur kalaset skall\r\nbetalas.</pre><pre>Den ekonomisk-politiska motion som\r\nSocialdemokraterna väckte härförleden har med\r\nrätta betraktats som en av socialdemokratins allra\r\nsvagaste politiska dokument. Alla förslag i\r\nutgiftshänseende som på ett eller annat sätt baseras\r\npå denna motion faller därmed samman som det\r\nkorthus hela motionen utgör. Den dialog som vi\r\nsöker för att ge landet en ny start, skulle bli mera\r\nmeningsfull om socialdemokratin gick hem och\r\ntänkte på nytt och kom tillbaka och preciserade vad\r\nman kan spara på. Kom inte bara och tala om vilka\r\nnya utgifter ni är intresserade av. Sådana har vi\r\ndrösvis av i regeringens skafferier, om det råder\r\nanspråk på det. Vad vi behöver är däremot\r\nbesparingar för att få landets ekonomi på fötter.\r\nSedan kan dialogen starta.</pre><pre>Anf. 184  JAN BJÖRKMAN (s):</pre><pre>Herr talman! När det gäller gymnasieskolan säger\r\nutbildningsministern att vi får invänta\r\nbedömningarna. Det torde antyda att det som\r\nutbildningsministern sade tidigare om att det är fritt\r\nfram att köra så mycket man vill inte gäller.\r\nFörhoppningen för kommunernas, ungdomarnas\r\noch de arbetslösas skull är att regeringen inte väntar\r\nmed den bedömningen alltför länge, eftersom det\r\nförsvårar för kommunerna att ha en\r\nframförhållning. Det försvårar också för\r\nungdomarna när de skall skaffa sig en grund inför\r\nen utbildning som de skall ägna sig åt framöver.</pre><pre>Med risk för att vara tjatig, vill jag när det gäller\r\nbesparingen på Komvux, bolla tillbaka och säga att\r\nregeringen valde metoden att peka ut att man skulle\r\nspara på Komvux. Man kunde med samma logik ha\r\nvalt att säga att man skall ta 1 % av sektorsanslaget,\r\noch då hade man fått ut samma summa pengar. Men\r\nman valde att markera att det var på den\r\nkommunala vuxenutbildningen som besparingarna\r\nskulle ske. Därmed menar jag att man har ett\r\nansvar för de signaler som gick ut till kommunerna.\r\nMan kan inte klandra kommunerna för att de har\r\nlevt upp till vad som förväntades.</pre><pre>Ekonomin utgör naturligtvis ett mycket intressant\r\nområde, och det har här tagits upp i flera inlägg.\r\nMan kan fundera över vilka insatser på\r\narbetsmarknadssidan för att motverka arbetslöshet\r\nsom är billigare än satsningar på utbildning. Vi vet\r\nvad det i genomsnitt kostar med A-kassa,\r\narbetsmarknadsutbildning, kommunal\r\nvuxenutbildning och gymnasieplatser. Alternativet\r\nför de människor som skulle kunna ha en möjlighet\r\ntill studier inom Komvux och gymnasieskola är i\r\ndag inte ett jobb, utan alternativet är arbetslöshet.\r\nDe andra alternativ som står till buds är dyrare. Det\r\nblir därför svårt att säga att vi genom dessa åtgärder\r\nhar försvagat budgeten.</pre><pre>Jag tror att det var många som efter höstens kollaps\r\nför den enda vägen trodde att budgeten i januari\r\nskulle bli en ny start. När man läser budgeten finner\r\nman emellertid att den snarare utgör litet mer av\r\nsamma sak. Det är litet mer av skattesänkningar för\r\ndem som minst behöver det och litet mera av\r\npålagor för dem som har svårast att bära det. Vi\r\nväntar fortfarande på nystarten.</pre><pre>Slutligen vill jag säga att jag tror att många --\r\nungdomar och arbetslösa -- i dag hade hoppats att\r\nman skulle kunna få ett mera positivt besked från\r\nutbildningsministern om viljan av att satsa på\r\nutbildning, som en mycket bra metod för att\r\nkomma till rätta med den utomordentligt svåra\r\nsituation som vi i dag har på arbetsmarknaden.</pre><pre>Överläggningen var härmed avslutad.</pre><pre>(forts. prop. 60)</pre><pre>8 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:125 Skattelättnad vid överlåtelse av aktier\r\ni riskkapitalbolag m.m.</pre><pre>9 §  Anmälan om interpellation</pre><pre>Anmäldes att följande interpellation framställts</pre><pre>den 10 februari</pre><pre>1992/93:77 av Hans Göran Franck (s) till\r\nkulturministern om en egenavgiftsfond för\r\nkulturskapare:</pre><pre>Konstnärsutredningen, som skulle utreda\r\nkonstnärskapets villkor, ekonomiskt och socialt,\r\ntog på eget initiativ upp frågan om egenavgifterna\r\npå konstnärsområdet. Denna fråga har varit ett\r\nproblem för de fritt arbetande konstnärerna och\r\nförfattarna sedan flera årtionden.</pre><pre>Utredaren föreslog att det skulle inrättas en\r\nsärskild s.k. egenavgiftsfond, dvs. ett system för\r\nrestitution av egenavgifter som erlagts på intäkter\r\nav konstnärligt och litterärt arbete.\r\nÅterbetalningen av egenavgifter skulle ske upp till\r\nen viss inkomstnivå med 70 % av de erlagda\r\navgifterna. Den enskilde skulle ansöka om\r\nåterbetalning, och denna skulle fås via den s.k.\r\negenavgiftsfonden.Reformen\r\nkostnadsberäknades till 25 milj.kr.</pre><pre>Dessa konstnärsgrupper klassas som företagare,\r\nmen har varken kapital eller personal som andra\r\nsmåföretagare. Det kapital konstnären och\r\nförfattaren har är den egna känslans, tankens och\r\nprofessionalismens. Konstnärsgruppen har blivit en\r\nav skattereformens kostnadssida, i form av --\r\nförutom de allmänna fördyringarna av bostäder och\r\nandra levnadsvillkor -- höjda hyror för\r\narbetslokaler, höjda material- och resekostnader,\r\nmoms på konstnärliga förmedlingsuppdrag etc.</pre><pre>Konstnärsutredningen har föreslagit en lösning på\r\nproblemet som har karaktären av rättvisefråga. En\r\nlösning bör inte längre uppskjutas.</pre><pre>Med hänvisning till det anförda får jag fråga\r\nkulturminister Birgit Friggebo.</pre><pre>1.  Avser kulturministern att inrätta en särskild\r\negenavgiftsfond för kulturskapare enligt\r\nKonstnärsutredningens förslag?</pre><pre>2.  Om inte, har kulturministern något annat\r\nförslag till rättvis lösning av kulturskaparnas här\r\nberörda problem?</pre><pre>Anmäldes att följande interpellation framställts\r\nosv.</pre><pre>10 §  Kammaren åtskildes kl. 21.09.</pre><pre>Förhandlingarna leddes</pre><pre>av talmannen från sammanträdets början t.o.m. 7 §\r\nanf. 10 (delvis),</pre><pre>av förste vice talmannen därefter t.o.m. anf. 36\r\n(delvis),</pre><pre>av tredje vice talmannen därefter t.o.m. anf. 72\r\n(delvis),</pre><pre>av andre vice talmannen därefter t.o.m. anf. 123\r\n(delvis),</pre><pre>av förste vice talmannen därefter t.o.m. anf. 164\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}