{"dokumentstatus":{"dokument":{"hangar_id":"2387647","dok_id":"GG0926","rm":"1992/93","beteckning":"26","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"26","slutnummer":"0","datum":"1992-11-18 00:00:00","systemdatum":"2005-10-27 13:52:28","publicerad":"1992-11-18 00:00:00","titel":"Riksdagens snabbprotokoll 1992/93:26 Onsdagen den 18 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{15B38E73-8712-4880-98C2-C46ECB956498}","dokument_url_text":"http://data.riksdagen.se/dokument/GG0926/text","dokument_url_html":"http://data.riksdagen.se/dokument/GG0926","dokumentstatus_url_xml":"http://data.riksdagen.se/dokumentstatus/GG0926","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:26</div>\r\n<div class=\"sidhuvud_datum\">Onsdagen den 18 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 12 november.</pre><pre>2 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden 1992/93:KU3\r\noch KU4</pre><pre>Justitieutskottets betänkanden 1992/93:JuU4--\r\nJuU7</pre><pre>Lagutskottets betänkanden 1992/93:LU3 och LU5</pre><pre>Utbildningsutskottets betänkanden 1992/93:UbU1\r\nOCH UbU2</pre><pre>3 §  Europeiska ekonomiska\r\nsamarbetsområdet</pre><pre>Föredrogs</pre><pre>EES-utskottets betänkande</pre><pre>1992/93:EU1 Europeiska ekonomiska\r\nsamarbetsområdet (prop. 1991/92:170).</pre><pre>Anf. 1  MATS HELLSTRÖM (s):</pre><pre>Herr talman! Vi debatterar i dag ett av de mest\r\nbetydande ekonomiska samarbetsavtalen i modern\r\ntid genom den gemensamma marknad som skall bli\r\nverklighet i hela Västeuropa och öppna möjligheter\r\nför handel, sysselsättning, ekonomiskt samarbete,\r\nmiljösamarbete och samarbetet på många andra\r\nområden. Frihandel på industrivaror har vi redan,\r\nmen många är de byråkratiska och andra\r\nhandelshinder som ändå hämmar en stark\r\nekonomisk utveckling. Ett av de mest\r\nexpanderande områdena inom handeln -- handeln\r\nmed tjänster -- öppnas nu för första gången.\r\nMedborgarna i Västeuropa blir betydligt friare att\r\nflytta till varandras länder, att utbilda sig, ta jobb\r\noch få social trygghet hos grannen.</pre><pre>Inte minst viktigt för svensk industri är att en\r\nmångmiljardmarknad, som i stort sett helt har varit\r\nstängd, nu öppnas. Jag talar om EG:s offentliga\r\nupphandling. Den motsvarar ungefär 10 % av\r\nbruttonationalprodukten i EG-länderna. Den\r\npassar också som hand i handske med svensk\r\nindustri, som ju ofta har utvecklats i ett samspel\r\nmellan vår offentliga sektor och det privata\r\nnäringslivets initiativ.</pre><pre>EES-avtalet bör ge en välgörande och nödvändig\r\nstimulans till sysselsättning och ekonomisk\r\nutveckling inte minst i det mycket dystra läge med\r\ndjup lågkonjunktur som råder i många länder.</pre><pre>Men avtalet kommer också att leda till\r\nstrukturförändringar som kommer att skapa\r\nproblem för enskilda människor och regioner. Hur\r\nde frågorna skall lösas är precis lika viktigt.</pre><pre>Det är ett väsentligt avtal, och därför har det också\r\nförberetts särskilt noggrant. Ganska fantastiskt är\r\ndärför påståendena om att riksdagen beslutar detta\r\nmed särskild brådska och t.o.m under stress. I drygt\r\ntre år har avtalet förhandlats, och riksdagen och\r\nsamtliga partier har kontinuerligt informerats.</pre><pre>Riksdagsbehandlingen av själva avtalet har nu tagit\r\nungefär ett halvår. Samtliga riksdagens utskott --\r\nutom ett -- har under den tiden avgett yttranden till\r\ndet särskilda EES-utskottet. EES-utskottet har\r\nhållit två stora offentliga utfrågningar kring avtalet,\r\nett tillsammans med konstitutionsutskottet om\r\nkonstitutionella frågor och en stor utfrågning om\r\nandra viktiga frågor. Under detta halvårs tid har\r\nEES-utskottet vävt samman synpunkter, och det\r\nbetänkande vi debatterar i dag har varit offentligt i\r\nungefär en månad. Jag tror faktiskt inte, herr\r\ntalman, att det finns någon annan fråga i den\r\nsvenska riksdagen i modern tid som har behandlats\r\nså länge och så utförligt av så många utskott som\r\njust EES-avtalet.</pre><pre>Och det är av goda skäl som vi har haft denna\r\nmycket noggranna och långa behandling. Det nya\r\nekonomiska samarbetet i Västeuropa mellan EG\r\noch EFTA, som började diskuteras en disig\r\naprilmorgon år 1984 i Luxemburg, är\r\ngenomgripande och kommer att ha betydelse för\r\nEuropas framtid.</pre><pre>Varför då denna kampanj, med uppenbart\r\nvilseledande påståenden om en onödig brådska i\r\nriksdagens behandling?</pre><pre>Jag tror faktiskt att det är så att en del kritiker inser\r\natt deras argument mot EES-avtalet är oerhört\r\nsvaga -- inte minst nu när Norge och Finland med\r\nstor majoritet beslutat ansluta sig till EES. Det blir\r\nallt för magstarkt att argumentera för ett Sverige\r\nsom skulle bli helt isolerat i Norden.</pre><pre>Då väljer en del kritiker som varken gillar EES\r\neller EG att gömma sig bakom procedurargument i\r\nstället, argument som dock är lika ihåliga.</pre><pre>EES-avtalet betyder inte att EG-regler tar över\r\nsvensk grundlag eller svensk lag över huvud taget.\r\nDet betyder inte att framtida EG-regler\r\nautomatiskt får rättsverkan i Sverige, och det\r\nbetyder inte att den svenska\r\ntryckfrihetsförordningen behöver ändras till följd\r\nav EES-bestämmelser.</pre><pre>Bedömningar av den ekonomiska effekten av EES-\r\navtalet i siffror är naturligtvis vanskliga att göra i\r\nförväg. De studier som har gjorts pekar dock alla\r\nåt samma håll. Genomförandet av EES-avtalet bör\r\nleda till en ökning av vår bruttonationalprodukt\r\nmed i storleksordningen 5--6 % utöver vad som\r\nannars vore möjligt, och det gäller då det\r\nengångslyft som själva den harmoniserade\r\nmarknaden innebär. I en mera dynamisk analys bör\r\nman räkna med ytterligare några procents ökning\r\nav vår bruttonationalprodukt.</pre><pre>Sannolikt innebär den här typen av analyser\r\nunderskattningar av verkligheten. Skulle vi\r\nnämligen stå utanför och isolerat när nu Finland\r\noch Norge, som jag tidigare sade, beslutat med stor\r\nmajoritet att gå in i EES-samarbetet, kunde vi inte\r\nbibehålla den ekonomiska utveckling vi hittills varit\r\nvana vid. Vi skulle naturligtvis halka tillbaka och få\r\nen sämre ekonomisk utveckling. Säger vi nej till\r\nEES kan vi inte traska på här hemma som om\r\ningenting hade hänt. Då får vi finna oss i kännbara\r\nekonomiska försämringar och ökad arbetslöshet.</pre><pre>Det nya ekonomiska samarbetet skapar\r\nmöjligheter -- men det finns ingen automatik i att\r\ndessa också tas till vara. Det hänger på aktörerna i\r\nnäringsliv och samhälle att också utnyttja\r\nmöjligheterna. Strukturförändringar bör vi räkna\r\nmed som en effekt av harmoniseringen. Därför är\r\ndet också viktigt att vi kan fortsätta att utveckla vår\r\nregionalpolitik och att man också inom EES-\r\nsamarbetet ger tyngd åt arbetslivets villkor, den s.k.\r\nsociala dimensionen. När producenterna får större\r\nfrihet måste också löntagarna få sin ställning stärkt.\r\nOch här är det viktigt att hela riksdagen slår fast --\r\nsom EES-utskottet i enighet nu konstaterar -- att\r\ndet s.k. sociala protokollet är ett gott stöd för den\r\nsvenska arbetsrätten och det gemensamma\r\nnordiska intresset. Ett enigt utskott utgår från att\r\nregeringen, med utnyttjande av alla de formella och\r\ninformella vägar som EES-avtalet erbjuder,\r\nkommer att driva kollektivavtalslinjen.</pre><pre>Det är också bra att utskottet blivit ense om andra\r\nsocialdemokratiska krav från vår EES-motion. Jag\r\ntänker på miljöfågorna, där det är viktigt att\r\nutnyttja de möjligheter som de nya internationella\r\norganen inom EES-ramen kommer att ge, för att\r\nlyfta nivån på miljöskyddet i Europa.</pre><pre>Självfallet kommer möjligheterna till framtida\r\nförbättringar av avtalet i detta avseende att ha\r\ngränser, men det är viktigt att vi från första stund\r\naktivt utnyttjar avtalet, för att tillsammans med\r\nandra driva kraven på starkare miljöregler inom\r\nEES-området. Utskottet utgår enigt från att en\r\nsådan miljöstrategi, som vi efterlyser i den\r\nsocialdemokratiska motionen, redovisas av\r\nregeringen till riksdagen snarast möjligt, senast\r\nunder våren 1993.</pre><pre>Vi socialdemokrater menar att regeringen är för\r\npassiv på ett viktigt område som berör EES-avtalets\r\nkärna, och det gäller konsumentpolitiken. När nu\r\ndenna unikt stora och harmoniserade marknad\r\nkommer att bli verklighet, med 380 miljoner\r\nkonsumenter, är det självklart att\r\nkonsumentpolitiken med konsumentinformation\r\noch konsumentskydd -- möjligheten att ta del av\r\noch välja på den stora marknaden -- måste stärkas.</pre><pre>Konsumentpolitiken i hela Europa måste lyftas till\r\nen tyngre dimension än tidigare. Och då skall man\r\ninte som regeringen nu gör i onödan försvaga den\r\nsvenska konsumentinformationen med hänvisning\r\ntill gamla regler i EG-systemet.</pre><pre>Inom miljöpolitikens ram har vi fått respekt för att\r\nbehålla våra starkare miljökrav på de områden där\r\nvi har strängare regler än EG i avvaktan på EG:s\r\nförväntade stärkning av sina regler, och sedan skall\r\ni framtiden ske en avstämning av detta.</pre><pre>På motsvarande sätt skall man betrakta\r\nkonsumentpolitiken, och då behöver man inte nu ta\r\nbort sådan konsumentinformation som\r\nursprungsmärkning av kläder, bakdatum som anger\r\nfärskhet för matbröd osv. Matbröd är faktiskt över\r\nhuvud taget inte en vara som är föremål för s.k. fri\r\ncirkulation enligt EES-avtalet.</pre><pre>Vi säger i vår reservation att en anpassning till EG:s\r\nhittillsvarande regler inom t.ex. livsmedelsområdet\r\när av den arten att man inte med säkerhet kan säga\r\natt samtliga av de nuvarande bestämmelserna\r\nmåste ändras. Starka konsumentskyddsintressen\r\noch intresset att skydda allmän hälsa bär ofta upp\r\ndessa bestämmelser, och det bör då vara möjligt att,\r\ni vart fall tills vidare, behålla dem. Därför bör\r\nregeringen göra en noggrann genomgång av vilka\r\nbestämmelser som oundgängligen bör ändras.</pre><pre>De exempel jag har givit visar att man inte fullt ut\r\ntar till vara de möjligheter den svenska\r\nkonsumentpolitiken har inom EES-avtalets ram.\r\nDärför bör regeringen snabbt sätta i gång det arbete\r\nsom vi reservanter kräver.</pre><pre>Det gäller också att utnyttja de vägar som finns i\r\nkontakt med andra regeringar när nu\r\nkonsumentpolitiken förändras inom EG- och\r\nEFTA-länderna så att Sverige aktivt engagerar sig\r\nför att påverka behandlingen av de frågor som nu\r\nbereds inom EG och inom EES-ramen. Det gäller\r\nbåde arbetet med de bestrålade livsmedlen och\r\nlivsmedelstillsatser som är viktiga för\r\nlivsmedelskvaliteten.</pre><pre>Jag är övertygad om att konsumentpolitiken blir en\r\nav 90-talets stora frågor, där Sverige bör gå i\r\nspetsen, i stället för att vi alltför okritiskt skall\r\nanpassa oss till regler, som i många fall har flera\r\ndecennier på nacken, och där vi bör förvänta oss en\r\ndynamisk utveckling i framtiden.</pre><pre>Herr talman! När våra beslut har fattats, när avtalet\r\nförhoppningsvis har ratificerats i alla andra länder,\r\nså är det verkligen viktigt att alla aktörer tar vara\r\npå de möjligheter som avtalet ger. Den norska\r\nstatsministern Gro Harlem Brundtland sade\r\nnyligen att EES-avtalet också är det största\r\nnordiska samarbetsavtal som träffats på många\r\ndecennier. Och när handeln blir fri i hela\r\nVästeuropa, då kanske man oftast tänker på de\r\nlångväga avstånden till Grekland eller Portugal,\r\noch det är väl bra. Men det är ju faktiskt så, att när\r\nhinder rivs, kan de nya möjligheterna kanske allra\r\nbäst och enklast utnyttjas av nära grannar.\r\nMöjligheterna kommer att finnas där, ta väl vara på\r\ndem! Det måste vara riksdagens budskap till den\r\nsvenska samhällslivet och näringslivet.</pre><pre>Jag yrkar bifall till de socialdemokratiska\r\nreservationerna och i övrigt till utskottets\r\nhemställan.</pre><pre>Anf. 2  CHRISTER WINDÉN (nyd):</pre><pre>Herr talman! Jag vill inledningsvis komplimentera\r\nutskottets ordförande Hadar Cars för ett mycket\r\nkompetent och rationell behandling av ärendet. jag\r\ntycker också att kansliet har skrivet ett\r\nutomordentligt klart och lättläst betänkande.\r\nAvsnitt tre, som ger en överblick av avtalets\r\nomfattning, är så bra att det borde kunna användas\r\nsom allmän information till allmänheten. Under de\r\ndebatter om EG och EES-avtalet som jag har\r\ndeltagit i de senaste veckorna, har jag kunnat\r\nkonstatera att det finns ett skriande behov av en\r\nkortfattad och allsidig information. Ett särtryck av\r\ndenna del, med viss klipp från de andra avsnitten\r\nsom en grund för utskick till hushållen kanske vore\r\nen bra idé.</pre><pre>Vi i Ny demokrati anser generellt att EES-avtalet\r\när ett naturligt steg till ett närmare samarbete med\r\nEG. Vi anser att Sverige är en naturlig del av\r\nEuropa, såväl geografiskt som historiskt och\r\nkulturellt. EES-avtalet, som till sin form är ett\r\nfrihandelsavtal, är enligt vår mening inte\r\ntillräckligt, utan bör följas av ett medlemskap i\r\nEuropeiska gemenskapen eller Europeiska\r\nunionen. Först då får vi den fulla integration som vi\r\neftersträvar.</pre><pre>Herr talman! Vi i Ny demokrati är positiva till\r\npropositionen och ställer oss bakom betänkandet i\r\nallt väsentligt. Dock finns det ett antal detaljer där\r\njag vill göra förtydliganden av vår ståndpunkt.</pre><pre>Vi anser att det generellt är bra att människor får\r\nbetydligt större möjligheter att flytta till ett annat\r\nland. Det gäller även pensionärer. I vår motion\r\nuttrycker vi farhågor för att vårt solidariska och\r\nfördelningspolitiska socialförsäkringssystem löper\r\nen uppenbar risk för utspädning med de nya\r\ngränslösa förhållandena. Vid en internationell\r\njämförelse framstår t.ex. det svenska\r\nfolkpensionssystemet som mycket förmånligt. Men\r\nskrivningarna i betänkandet är sådana att det\r\ntydligt framgår att det finns en majoritet för\r\nförändringar som ligger i linje med motionen. Vi\r\nhälsar detta med tillfredsställelse.</pre><pre>Av Sveriges 391 000 företag är 99,9 % småföretag\r\nmed EG:s mått mätt, dvs. de har mindre än 500\r\nanställda. 72 % av alla anställda arbetar i sådana\r\nföretag. Det är de små och medelstora företagen\r\nsom påverkas av EG. De stora företagen är ju\r\nredan internationella och har bättre förutsättningar\r\natt klara sig i EG. Efter vad jag vet i dag, kommer\r\nAktiebolagskommitténs förslag att innehålla nya\r\nbolagsformer i Sverige som är särskilt anpassade till\r\nde mindre företagens villkor. Jag delar utskottets\r\nuppfattning att motionens syfte därmed troligen\r\ntillgodoses. Det är emellertid av mycket stor vikt\r\nför de svenska företagen att någonting verkligen\r\ngörs. Vi kommer därför att noga bevaka\r\nutvecklingen på området.</pre><pre>Beträffande Vin  &amp;  Sprits samt Systembolagets\r\nmöjligheter att fortsätta sin verksamhet på samma\r\nsätt som nu, delar vi inte utskottets uppfattning. Vi\r\nkan inte heller dela uppfattningen i propositionen\r\natt alkoholmonopolen inte skulle vara\r\ndiskriminerande i Romfördragets mening. Vi anser\r\ndet tvärtom uppenbart att diskriminering\r\nföreligger, eftersom konkurrerande grossister,\r\nimportörer och detaljister inte tillåts verka fritt på\r\nmarknaden.</pre><pre>Vi anser inte heller att alkoholmonopolens existens\r\nkan försvaras med det ursprungliga syftet för\r\nmonopolen, nämligen det i och för sig ädla motivet\r\natt värna om befolkningens hälsa. Vi anser att\r\nmoderna människor i ett civiliserat samhälle skall\r\nkunna fatta egna beslut utan onödigt förmynderi.\r\nSverige bör i detta sammanhang kunna ha regler\r\nsom är jämförbara med vad man har ute i Europa.</pre><pre>Herr talman! Jag vill i detta sammanhang påpeka\r\natt det finns ett tryckfel i betänkandet. I min\r\nreservation på s. 184 i del I har tryckeriet tryckt fel\r\ntext. Efter vad jag har blivit informerad om\r\nkommer ett tilläggsmeddelande att delas ut före\r\nvoteringen.</pre><pre>Herr talman! Jag yrkar bifall till vår reservation\r\nunder mom. 7 och mom. 17 samt i övrigt bifall till\r\npropositionen enligt hemställan i betänkandet.</pre><pre>Bengt Dalström kommer att redovisa vår syn med\r\nanledning av vår reservation under mom. 17\r\nbeträffande småföretag och bolagsbildning.</pre><pre>Anf. 3  GUDRUN SCHYMAN (v):</pre><pre>Herr talman! Jag vill börja med att tala om att vi i\r\nVänsterpartiet är för frihandel. Vi är för ett\r\ninternationellt samarbete på alla plan. Vi är för ett\r\nutökat samarbete med EG:s medlemsländer när\r\ndet gäller handel, utbildning, forskning osv. Vi är\r\nför ett alleuropeiskt samarbete. Vi är för ett globalt\r\nsamarbete och internationell och global frihandel.\r\nJag vill säga detta eftersom en del andra i debatten\r\nibland vill få Vänsterpartiet att framstå som att vi är\r\nemot frihandel, internationellt samarbete och att vi\r\npå något sätt vill stänga landets gränser. Detta är\r\nalltså helt fel.</pre><pre>Vi är naturligtvis för ett utökat samarbete med\r\nEG:s länder. Vi tycker att det är mycket positivt\r\nmed de delar i avtalet som handlar om fri rörlighet\r\nför arbetskraft och de delar i avtalet som gör det\r\nlättare för människor att resa, bosätta sig, ta arbete,\r\ngå på varandras utbildningsanstalter osv. Det vi\r\ndiskuterar och kritiserar är villkoren för den ökade\r\nrörligheten och villkoren för den ökade frihandeln,\r\ninte samarbetet i sig. Vi är absolut av den\r\nuppfattningen att Sverige är en del av Europa.</pre><pre>Efter detta vill jag övergå till att tala om\r\nhanteringen av detta ärende. Mats Hellström sade\r\natt han tycker att det är konstigt att det är så många\r\nsom har reagerat och kritiserat hanteringen. Man\r\nsäger att det har gått för fort när vi i själva verket\r\nhar sysslat med den här frågan i många år här i\r\nriksdagen. Det är ju riktigt. Detta är en\r\nintegrationsprocess och ett politiskt arbete som har\r\npågått under lång tid. Men det har ju haft\r\nsvårigheter. Eftersom det har pågått förhandlingar\r\nhar det inte varit möjligt att samtidigt föra en\r\noffentlig debatt om vilka frågor som har diskuterats\r\noch på vilket sätt samt hur läget har varit vid olika\r\ntidpunkter.</pre><pre>Vi är ett antal parlamentariker som har fått mer\r\ninformation än andra, men vi har inte fått all\r\ninformation. Vi har framför allt inte haft möjlighet\r\natt föra ut den till offentlig debatt med hänvisning\r\ntill att förhandlingar pågår. Det gjorde att när\r\nförhandlingsresultatet väl blev färdigt -- och det är\r\nju inte så länge sedan -- var tiden knapp om man\r\nskulle hålla sig till den tidtabell som var uppsatt för\r\natt bli färdig med förhandlingarna och\r\ngodkännandet av avtalen.</pre><pre>Det gjorde, tillsammans med en del förvecklingar i\r\nEG-parlamentet och EG-domstolen, att när avtalet\r\nväl var färdigt och kunde gå ut på remiss här i\r\nSverige var tiden mycket knapp. Remisstiden var\r\nextremt kort, vilket också en mängd tunga juridiska\r\nremissinstanser påpekade. Några uttryckte sig\r\nt.o.m. så träffande att de sade att de inte hade\r\nmöjlighet att göra någon bedömning av avtalet och\r\ndess konsekvenser. De kunde bara ge spridda\r\nfunderingar. Det är ett för stort och omfattande\r\navtal för att man skall kunna sätta sig in i detaljer.\r\nRemisstiden var alltså extremt kort.</pre><pre>Sedan fick vi en proposition till riksdagen som\r\nbestod av en massa delar, alla var inte ens översatta\r\nnär de kom. Den hade en normal motionstid, dvs.\r\n14 dagar. Detta är inte en normal politisk fråga.\r\nDessutom var det helger så i praktiken tror jag det\r\nrörde sig om 10 dagar då partierna skulle formulera\r\nsina ståndpunkter i förhållande till det\r\nfärdigförhandlade avtalet. Man skulle sätta sig in i\r\navtalets konsekvenser för Sverige på en mängd\r\nolika politiska områden. Det var ju en omöjlighet.</pre><pre>Men partierna skrev sina motioner och gjorde sina\r\nställningstaganden. Alla var positiva utom\r\nVänsterpartiet. Vi skrev en motion där vi begärde\r\nklargöranden på en mängd sakområden. Vi\r\nbegärde konsekvensanalyser som skulle göras,\r\nläsas och begrundas innan vi fattar beslut. Vi\r\nbegärde miljökonsekvensanalyser i stil med den\r\nsom EG själv har gjort. Vi begärde analyser när det\r\ngäller arbetsmarknadspolitiken, arbetsrätten,\r\narbetsmiljöfrågor, trafikpolitik, regionalpolitik och\r\ninte minst EES-avtalets förhållande till vår egen\r\ngrundlag. Det var alltså konstitutionella\r\nfrågeställningar som vi reste i vår motion.</pre><pre>Vi skrev att detta måste göras först, innan\r\nriksdagen går till beslut. Därför sade vi att det är\r\nrimligt att den här frågan inte avgörs nu, utan\r\nåterförvisas för vidare beredning. Då har vi alla\r\nmöjlighet att få se dessa konsekvenser innan vi går\r\ntill beslut. Dessa krav har tillbakavisats av\r\nmajoriteten i utskottet. Man har sagt att vi får göra\r\ndessa analyser, t.ex. på miljösidan, efterhand\r\nvartefter frågeställningarna kommer. Vi tycker\r\nnaturligtvis att det är bätte att göra dem innan.</pre><pre>Andra konstitutionella frågeställningar som vi i\r\nVänsterpartiet har rest anser majoriteten i\r\nutskottet har besvarats i samband med de hearingar\r\nsom har genomförts och de synpunkter som har\r\nkommit fram där. Vi anser inte att detta är\r\ntillräckligt. Senast i går kom frågan upp om\r\ntryckfrihetsförordningens förhållande till EES-\r\navtalet. Det är något som inte alls har diskuterats i\r\nEES-utskottet, eftersom den frågan inte har rests\r\nav någon -- inte heller av EES-utskottet.</pre><pre>Det här visar med all önskvärd tydlighet att det\r\nfinns en hel del frågetecken av konstitutionell art\r\nsom inte har diskuterats och analyserats tillräckligt.</pre><pre>Vi i Vänsterpartiet har begärt en mängd\r\nklarlägganden som vi vill skall föreläggas\r\nriksdagen, och därmed offentligheten och\r\nallmänheten, innan riksdagen går till beslut. Vi\r\ntycker att det är rimligt att göra så, när det är fråga\r\nom en så stor politisk fråga som kommer att få så\r\nstora konsekvenser för alla och envar i det här\r\nlandet. Vi tycker inte att det är rimligt att säga: ''Ja,\r\nja, vi får väl se under resans gång vad som kommer\r\natt hända. Om det händer något får vi väl hitta på\r\nnågot annat.''</pre><pre>Det är ett problem att så många känner sig så litet\r\ninformerade i den här frågan. Jag tycker att det är\r\nlättvindigt av utskottsmajoriteten att ta så lätt på\r\ndetta faktum. Även om frågan har föregåtts av ett\r\nlångvarigt arbete i riksdagen, eller rättare sagt i\r\nolika utskott och arbetsgrupper, är det inte\r\ndetsamma som att människor i allmänhet har haft\r\nmöjlighet att informera sig och att ta del av denna\r\nprocess. Det här är ett demokratiskt problem, och\r\ndet här visar på den klyfta som håller på att skapas\r\ni Sverige mellan folk och folkvalda. Bland\r\nmänniskor utanför riksdagshuset finns det en brist\r\npå förtroende för riksdagsarbetet. Det grundar sig\r\ni att de inte har haft möjlighet att få information\r\neller att få diskutera innan beslut fattas.</pre><pre>En del säger att de krav som nu kommer från en\r\nväxande opinion utanför huset är senkomna. Jag\r\ntycker att det är bra att det ställs krav på\r\noffentlighet och att vi i riksdagen skall skjuta på\r\nställningstagandet så att människor skall få\r\nmöjlighet att diskutera innan beslut fattas. Vi kan\r\ntycka vad som helst om att dessa krav kommer sent,\r\nmen situationen är ett faktum. Det finns all\r\nanledning att skjuta upp beslutet.</pre><pre>Vårt ansvar i den här situationen kan inte stå i\r\nförhållande till en tidtabell uppsatt av EG. Vårt\r\nansvar måste stå i förhållande till våra väljare i\r\nSverige och att inte förvärra den demokratiska kris\r\nsom förekommer i landet.</pre><pre>Eftersom folkomröstningsresultatet i Schweiz\r\nförmodligen kommer att leda till att ikraftträdandet\r\nav avtalet skjuts upp ett halvår, har vi dessutom tid\r\npå oss att använda för den offentliga, öppna och\r\ndemokratiska processen som bör föregå ett så stort\r\npolitiskt beslut som godkännande av avtalet utgör.</pre><pre>Det finns en tradition i Sverige att frågor stöts och\r\nblöts innan beslut fattas. En offentlighet har\r\nmöjlighet att ta del av information -- politiska\r\npartier och folkrörelser har möjlighet att säga sitt --\r\noch kanalisera sina åsikter till de politiska partierna\r\nför att det skall vara möjligt att uppnå den\r\nrepresentativa demokrati som vi vill ha. Det är en\r\nviktig tradition att slå vakt om. Den bör också\r\nanvändas i en så stor politisk fråga som EES-\r\navtalets vara eller icke-vara för Sveriges del.</pre><pre>Vänsterpartiets huvudyrkande är en återförvisning\r\nav ärendet till utskottet för vidare beredning. Då\r\nkan vi i riksdagen få svar på alla de frågor som i dag\r\nställs av allt fler människor, t.ex. konsekvenserna\r\nav avtalet för Sveriges del.</pre><pre>Tyvärr kommer det inte att bli en majoritet för\r\ndetta yrkande vid den omröstning som så\r\nsmåningom skall genomföras här i kammaren.\r\nVänsterpartiet har därför ett andrahandsyrkande,\r\nvilket är ett yrkande om bifall till den\r\nmeningsyttring Vänsterpartiet har lagt fram. I den\r\ntar vi upp en del sakfrågor som andra från\r\nVänsterpartiet kommer att tala om senare, t.ex.\r\narbetsmarknadspolitik, arbetsrätt, regionalpolitik\r\noch ekonomiska diskussioner. Den grundläggande\r\nfråga vi pekar på är den konstitutionella frågan --\r\ndemokratifrågan. Att säga ja till avtalet i dess\r\nnuvarande skick, innebär att en mängd av de\r\npolitiska beslut som i dag fattas i riksdagen, eller i\r\nfullmäktigeförsamlingar runt om i landet, flyttas\r\nfrån de folkvalda församlingarna till EG:s\r\nMinisterråd eller till EES-organ av olika slag. Det\r\nslutliga avgörandet kommer inte att fattas i\r\nriksdagen utan i stället vid tvistelösningar i EG:s\r\ndomstolar.</pre><pre>Jag skall ge ett konkret exempel. Jag vet att detta\r\nförvånade åtminstone en del av EES-utskottets\r\nledamöter när det blev klarlagt att så var fallet. Jag\r\nskall ta exemplet med alkoholmonopolen, som\r\nföregående talare var inne på och där vi har olika\r\nuppfattningar i sakfrågan.</pre><pre>Den principiella frågan är följande. Den politik\r\nsom den svenska riksdagen hittills har beslutat\r\nom -- som går ut på att det finns en stor majoritet\r\nför att ha kvar alkoholmonopol, att Systembolaget\r\nskall ha ett försäljningsmonopol och att detta skall\r\nutgöra ett verktyg för att hålla nere\r\ntotalkonsumtionen och på så sätt minska\r\nmissbruket -- går det inte längre att fatta beslut om.\r\nVi kan i och för sig fatta beslut. Men om det\r\nbeslutet får bli giltigt i verkligheten eller inte\r\nkommer hädanefter att avgöras i EG:s domstolar\r\neller av EES-domstolen.</pre><pre>Det blir en fråga för jurister att svara på om de\r\npolitiska beslut som fattas av denna församling står\r\ni överensstämmelse med EG:s konkurrensregler.\r\nÄr det inte så, kommer de politiska besluten att\r\nupphävas. Det jag sagt gäller frågan om\r\nmonopolen, men det gäller också en mängd andra\r\nfrågor. Vi i riksdagen är förhindrade att fatta\r\npolitiska beslut som strider mot EG:s\r\nkonkurrensregler eller meningen i avtalet i övrigt.\r\nEndast sådana politiska beslut som står i\r\növerensstämmelse med EG:s regler kan fattas i de\r\nfolkvalda församlingarna.</pre><pre>Vi i riksdagen kan inte fatta beslut som inskränker\r\npå de fyra s.k. friheternas företräden med hänsyn\r\ntill miljö, hälsa, säkerhet eller regionalpolitik, om\r\nde strider mot EG:s regler. Avgörandet kommer att\r\nfällas i domstolar. Det här innebär en rättsordning\r\ndär juridiken tar över politiken. Det är inte den\r\nrättsordning som vi är vana vid i Sverige. Skall den\r\nrättsordningen ändras, bör vi fatta de beslut som\r\nbehövs först. Framför allt bör vi först ha en\r\ndiskussion om det är verkligen det vi vill, om vi\r\ntycker att det är det som skall vara villkoret för den\r\nfrihandel och det samarbete som vi vill uppnå med\r\nEG:s medlemsländer.</pre><pre>Vänsterpartiets uppfattning är att de villkoren inte\r\när rimliga. Vi vill ha ett utvecklat samarbete med de\r\nvillkoren att Sverige har kvar sin egen\r\nbestämmelserätt, dvs. har kvar möjligheten att av\r\nmiljö-, hälso-, säkerhets- eller regionalpolitiska\r\nskäl fatta sådana politiska beslut som inskränker på\r\nde fyra s.k. friheternas företräden. Det här är att\r\nskapa möjligheten att bygga upp politiska\r\nmotmakter i centrum, och det är att hävda att\r\ndemokratin står över ekonomin.</pre><pre>Anf. 4  HADAR CARS (fp):</pre><pre>Herr talman! Herr statsminister! Ärade ledamöter!\r\nFrågan i dag gäller om riksdagen för Sveriges del\r\nskall godkänna eller förkasta avtalet om ett\r\nEuropeiskt ekonomiskt samarbetsområde.</pre><pre>Det är ett för hela Sverige mycket viktigt beslut.</pre><pre>EES-utskottet har haft riksdagens särskilda\r\nuppdrag att granska förslaget om EES-avtalet.\r\nUtskottet föreslår riksdagen att godkänna avtalet.\r\nUtskottets samtliga 15 ledamöter står enhälligt\r\nbakom detta förslag. Ledamöterna företräder\r\nSocialdemokraterna, Moderata samlingspartiet,\r\nFolkpartiet liberalerna, Centern,\r\nKristdemokratiska samhällspartiet och Ny\r\ndemokrati. Vänsterpartiets suppleant i utskottet\r\nhar i en meningsyttring anfört att avtalet inte skall\r\ngodkännas.</pre><pre>Under sommaren har samtliga 16 ordinarie\r\nriksdagsutskott haft tillfälle att granska och ge sina\r\nåsikter om EES-avtalet. 15 utskott har gjort detta.\r\nAlla har enhälligt tillstyrkt att EES-avtalet\r\ngodkänns av riksdagen.</pre><pre>Vilka är då de viktigaste skälen för ett EES-avtal?</pre><pre>De tolv länder som tillsammans bildar den\r\nEuropeiska gemenskapen (EG) beslöt redan i\r\nmitten på 1980-talet att gränshindren mellan\r\nländerna skulle bort. Det skulle ske den 1 januari\r\n1993. Beslutet innebär att EG då skapar en inre\r\nmarknad, där 350 miljoner EG-medborgare får\r\nsamma möjligheter att röra sig fritt inom hela EG\r\nsom de sedan länge har inom sina resp. länder. De\r\nkan bosätta sig, studera, söka jobb och ta arbete,\r\nstarta eget och sätta upp dotterföretag var de vill\r\ninom EG. De får också använda sina pengar efter\r\negen önskan inom de tolv länderna -- t.ex. till att\r\nköpa hus, aktier, obligationer och försäkringar. I\r\ndet EG-land där de är verksamma får de samma\r\nrätt till pension, sjukvård, barnbidrag och andra\r\ndelar av den sociala välfärden som landets egna\r\nmedborgare.</pre><pre>Samtidigt skall de många tekniska handelshindren\r\nbort -- de hinder som försvårar handeln med varor\r\noch tjänster mellan länderna.</pre><pre>Det är denna EG:s inre marknad som Sverige och\r\nde andra EFTA-länderna får tillgång till genom\r\nEES-avtalet.</pre><pre>Det svenska samhället präglades en gång av\r\nståndsprivilegier, av skråväsende, av föreskrifter\r\nom dagsverken, av statarlagar, stadstullar, förbud\r\nför folket på landet att tillverka och saluföra varor\r\nsom var förbehållna borgarklassen m.m. Efter\r\nhand har begränsningarna rensats bort -- ofta under\r\nstort motstånd från dem som då känt sin trygghet\r\nhotad. Men individens frihet har ökat, och\r\nsamhället har gynnats av den initiativförmåga och\r\nskaparkraft som följt i frihetens spår.</pre><pre>EES-avtalet innebär att individens -- den enskilda\r\nmänniskans -- frihetssektor vidgas på nytt. Och det\r\ninte litet heller! Det kan ta en stund innan alla\r\nmärker förändringen och kan se och ta till vara de\r\nnya möjligheterna. Men jag är övertygad om, att\r\nnär EES-avtalet varit i kraft en tid och allt flera\r\ninsett vad det ger dem, kommer det att vara lika\r\norimligt att vilja beröva svenskarna deras nyvunna\r\nfriheter i Europa som det skulle vara att kräva\r\nåterinförande av ståndssamhälle, skråväsende,\r\nstatarlagar och stadstullar!</pre><pre>EES-avtalet har inte tillkommit för att lösa akuta\r\nekonomiska problem. Avtalet är långsiktigt och\r\ninte konjunkturbetonat. Det är de väntade positiva\r\neffekterna för samhället över en längre period som\r\nbetyder mest.</pre><pre>Det hindrar inte, att avtalet är extra välkommet nu,\r\nnär det känns särskilt viktigt att rädda vad som finns\r\nkvar av konkurrenskraft inom svensk industri,\r\nskapa flera jobb och hindra att priserna går upp och\r\ngör tillvaron svårare för de svenska\r\nkonsumenterna.</pre><pre>EES-avtalets grundlagsenlighet har prövats av\r\nkonstitutionsutskottet. Detta utskott har i sin\r\nprövning haft tillgång till landets främsta juridiska\r\nexpertis. Efter att ha lyssnat noggrant på vad\r\nexperterna haft att säga, bl.a. i samband med en\r\noffentlig utskottsutfrågning, har utskottet dragit\r\nslutsatsen att EES-avtalet står i överenstämmelse\r\nmed grundlagen.</pre><pre>Jag vill också erinra om, att det i EES-\r\npropositionen uttalas: ''Om en införlivad EES-\r\nregel mot förmodan skulle komma att strida mot en\r\ngrundlagsregel kommer grundlagsregeln att ta över\r\ni sådana fall.'' Varje godkännande av avtalet vilar\r\npå denna förutsättning. Såväl vad gäller grundlag\r\nsom vanlig lag är det endast lagar som beslutats av\r\nSveriges riksdag som har giltighet i Sverige. Så är\r\ndet nu och EES-avtalet ändrar inte på detta. Ingen\r\nEG-lag blir automatiskt gällande i Sverige. Inte\r\nheller kan EG eller EES-kommittén avgöra vilka\r\nnya lagar som får eller skall stiftas för svenskt\r\nvidkommande. Det avgör riksdagen.</pre><pre>Det jag här sagt innebär ingen underskattning av\r\nEES-avtalets betydelse. Avtalet medför många och\r\nviktiga förändringar för svensk del. Framför allt\r\nuttrycker det Sveriges vilja att medverka i en, efter\r\nhand alltmer fördjupad, samverkan med andra\r\ndemokratier i Europa.</pre><pre>EES-avtalet bygger på att EG-länderna och EFTA-\r\nländerna tillsammans tillämpar gemensamma\r\nregler på de områden som omfattas av avtalet.\r\nEFTA-länderna övertar nu -- inom dessa\r\nområden -- de regler som utformats av EG. Dessa\r\nblir då EES-regler. Senare, när reglerna behöver\r\nförnyas har EFTA-länderna möjligheter att delta i\r\narbetet och påverka utformningen.</pre><pre>Att länderna inom EES tillämpar de gemensamma\r\nreglerna på samma sätt är särskilt viktigt för de\r\nmindre stater som deltar i samarbetet. Därför är det\r\nbra för svenska medborgare, organisationer,\r\ninstitutioner och företag att det finns\r\növervakningsorgan som ser till att alla, också de\r\nstora länderna, följer de regler man kommit\r\növerens om.</pre><pre>Skulle, mot förmodan, de båda parterna i EES-\r\nsamarbetet -- EG och EFTA -- alltför ofta gå ifrån\r\nprincipen om gemensamma regler kommer EES-\r\navtalet att urholkas och, i värsta fall, helt upphöra\r\natt fungera. Det betyder i praktiken att ju fler\r\nfördelar parterna finner sig vinna genom EES-\r\nsamarbetet, desto tyngre väger önskemålet om\r\ngemensamma regler.</pre><pre>På några punkter som gäller sättet att tillämpa\r\navtalet i Sverige har Socialdemokraterna reserverat\r\nsig i EES-utskottet. Bl.a. vill man bevara systemet\r\nmed ursprungsmärkning av kläder och vill att\r\nregeringen inom EES skall verka för att\r\nbestämmelser om kvalitets- och\r\nursprungsmärkning av jordbruksprodukter införs.\r\nMan reserverar sig mot ett införande av ett svenskt\r\ninternationellt fartygsregister och för att\r\njämställdhetsaspekterna beaktas vid rekryteringen\r\nav personal till de nya EES-institutionerna. Ny\r\ndemokrati har reserverat sig mot ett bevarande av\r\nde svenska alkoholmonopolen och för utveckling\r\nav ett system för elektronisk dataöverföring.</pre><pre>Majoriteten i utskottet anser att lagbestämmelser\r\nom ursprungsmärkning av kläder skulle strida mot\r\navtalet. Skulle konsumenterna efterfråga en sådan\r\nmärkning står det företagen fritt att ange både\r\nursprung och kvalitet som konkurrensmedel.</pre><pre>Beträffande jordbruksprodukterna erinrar\r\nmajoriteten om att gränskontrollerna kommer att\r\nfinnas kvar och att Livsmedelsverket därför också\r\nhar kvar möjligheten att kontrollera att den mat\r\nsom importeras inte är skadlig att äta.</pre><pre>Något svenskt internationellt fartygsregister lär inte\r\nvara aktuellt och vad gäller rekrytering till de nya\r\nEES-organen utgår majoriteten i utskottet från att\r\nregeringen ger prioritet åt\r\njämställdhetsaspekterna.</pre><pre>Vad beträffar alkoholmonopolen framhåller\r\nutskottsmajoriteten, att målen för den svenska\r\nalkoholpolitiken ligger fast och att monopolen\r\ntillkommit för att skydda medborgarnas hälsa och\r\natt de inte utgör handelshinder i Romfördragets\r\nmening. Beträffande system för elektronisk\r\ndataöverföring uttalar sig majoriteten mycket\r\npositivt och hänvisar till de arbeten som redan är på\r\ngång.</pre><pre>Liksom utskottsmajoriteten yrkar jag därför på att\r\nreservationerna avslås och att det som utskottet\r\nhemställt bifalles av riksdagen.</pre><pre>Är EES-avtalet något som Sverige kan leva med\r\nunder en längre tid? Den frågan ställs ofta i den\r\nallmänna debatten. Svaret är ja. Avtalet står på\r\negna ben. Det påståendet styrks av att ett av EFTA-\r\nländerna, Island, har deklarerat att landet tänker\r\nnöja sig med EES-avtalet och inte nu har för avsikt\r\natt söka medlemskap i EG. Det sammanhänger\r\nmed att Island har en, och endast en, dominerande\r\nnäring -- fisket!</pre><pre>Vad är det då Sverige och de andra EFTA-staterna\r\ninte uppnår genom EES-avtalet?</pre><pre>Också med ett EES-avtal står vi utanför EG:s\r\ntullunion. Det ger oss möjligheter till en mera\r\nsjälvständig handelspolitik men innebär samtidigt\r\natt gränskontrollerna blir kvar och att svenska\r\nexportörer måste styrka att de varor de vill föra in i\r\nEG har svenskt ursprung. Detta är ett\r\nhandelshinder som också kan leda till att Sverige\r\ngår miste om t.ex. amerikanska och japanska\r\ninvesteringar.</pre><pre>Jordbruket berörs inte av EES-avtalet. Det innebär\r\natt svenska bönder inte kan sälja sina produkter på\r\nEG-marknaden på samma villkor som bönderna\r\ninom EG. För de svenska konsumenterna innebär\r\ndet att maten fortsätter att kosta mera i Sverige än\r\ninom EG.</pre><pre>Sveriges inflytande blir inte lika stort med EES-\r\navtalet som om vi var medlemmar i EG. Det\r\ninnebär att vi går miste om en del möjligheter att\r\nhävda svenska intressen såväl vad gäller\r\nindustripolitik och arbete som när det handlar om\r\nmiljö, jämställdhet och kampen mot narkotika.</pre><pre>Det är några av skälen för att många vill se EES-\r\navtalet också som ett viktigt steg på vägen till\r\nsvenskt medlemskap i den Europeiska\r\nGemenskapen.</pre><pre>Men det är inte de enda skälen.</pre><pre>Som gymnasist och student fick jag på resor i\r\nefterkrigstidens Europa med egna ögon se något av\r\ndet elände som följde i spåren av kriget. Jag märkte\r\nockså med vilken avsky många -- på grund av\r\nminnen från kriget och av ockupation och\r\nförföljelse -- såg på medmänniskor i sitt grannland.\r\nDet var då jag greps av idén om ett enat Europa. I\r\nden fann jag ett hopp om fred utan underkastelse,\r\nom seger för frihet och demokrati och om hyggliga\r\nlevnadsförhållanden för alla.</pre><pre>Friheten och demokratin, det insåg jag, måste med\r\nalla medel försvaras mot den kommunistiska\r\ndiktaturen och den röda armé som redan lagt under\r\nsig så många länder i Europa. Det gällde för\r\ndemokratierna att hålla emot och att i handling visa\r\nvad människor kunde uppnå i ett liberalt samhälle.</pre><pre>Framgångarna för den västeuropeiska\r\nintegrationen bidrog verksamt till Sovjetunionens\r\nfall och till undansopandet av ''diktaturens kreatur''\r\nsåväl i Östeuropa som i Spanien, Portugal och\r\nGrekland. Fantastiskt är det, att frihet och\r\ndemokrati kunde triumfera utan krig. Fattigdomen\r\ni Västeuropa, vida utbredd på 40-talet, har\r\nskingrats och allt flera fått del av ett växande\r\nvälstånd.</pre><pre>Det Europa jag drömde om som ung har kommit\r\nlångt och haft stora framgångar. Men det är inte\r\nfärdigt, och skall heller inte bli det. Varje ny\r\ngeneration skall se på Europa med unga ögon och\r\nforma det efter sina drömmar.</pre><pre>Jag hoppas att i de drömmarna människorna alltid\r\nskall mötas som likar med respekt för varandra och\r\nmed öppenhet för omvärlden.</pre><pre>EES-avtalet är ett steg på vägen. Ett viktigt steg för\r\nalla oss som önskar att också ett fördjupat globalt\r\nsamarbete skall grundas på frihet, fred, demokrati\r\noch mänskliga rättigheter -- de fyra pelare som bär\r\nupp integrationen och gemenskapen i vårt Europa!</pre><pre>(Applåder)</pre><pre>Anf. 5  MATS HELLSTRÖM (s) replik:</pre><pre>Herr talman! Jag tycker att det är litet aningslöst av\r\nutskottsmajoriteten att avfärda de\r\nkonsumentpolitiska krav vi har ställt. Min\r\nerfarenhet är att när man har velat öka\r\nkonsumentinformationen som skall lämnas på\r\nprodukter, har företagen vridit sig såsom maskar.</pre><pre>Lika intresserade som de är av att göra stora\r\nannonskampanjer kring produkter, lika litet\r\nintresserade är de att lämna ut ordentlig\r\ninformation tll konsumenterna om det som blir allt\r\nmer viktigt på den nya stora harmoniserade\r\nmarknaden. Det är ett gott motiv för att\r\nkonsumentpolitiken bör stärkas på det området.</pre><pre>Eftersom replikordningen medger att jag först nu\r\nkommenterar Gudrun Schymans inlägg, som också\r\ngällde mig, vill jag nu säga något om Gudrun\r\nSchymans uttalande att Vänsterpartiet är för\r\nfrihandel.</pre><pre>Vi vill inte stänga landets gränser, säger Gudrun\r\nSchyman. Men när nu alla andra, inkl. Norge och\r\nFinland, vill öppna sina gränser mycket mera och\r\nGudrun Schyman inte vill vara med om det, blir ju\r\nSveriges gränser relativt sett mycket mer stängda än\r\ngränserna i resten av Västeuropa och resten av\r\nNorden.</pre><pre>Vilken annan fråga, Gudrun Schyman, har\r\nriksdagen behandlat så länge och så noggrant? Det\r\när alldeles riktigt att regeringen på en punkt -- inte\r\nnär det gäller avtalet men på en punkt -- bestämde\r\nsig för en kort remisstid. Det har vi i EES-utskottet\r\nkompenserat genom att under lång tid här i\r\nriksdagen ge möjlighet att komma med synpunkter\r\ntill oss. Vid en offentlig utfrågning, som\r\nanordnades tillsammans med\r\nkonstitutionsutskottet, kunde de frågetecken som\r\nde missnöjda remissinstanserna satt upp rätas ut,\r\nsåvitt jag förstår.</pre><pre>Det har inte varit någon offentlig debatt, säger\r\nGudrun Schyman. Var har Gudrun Schyman varit\r\nde senaste fyra åren? Detta är inte första gången\r\nsom riksdagen diskuterar EES-avtalet. Riksdagens\r\nutskott -- många utskott dessutom -- har avgivit\r\nyttranden 1988, 1989 och 1990. Det är inte nu vi har\r\nbestämt oss för vad vi vill med EES-avtalet. Det har\r\nvi ordentligt diskuterat här i riksdagen.</pre><pre>Jag har också deltagit i en omfattande debatt runt\r\nom i landet, i de flesta landsdelar. Den debatten,\r\nGudrun Schyman, har inte givit mig intryck av att\r\nsvenska folket är inställt på att stänga sina gränser.</pre><pre>(Applåder)</pre><pre>Anf. 6  GUDRUN SCHYMAN (v) replik:</pre><pre>Herr talman! Till Mats Hellström vill jag säga att\r\njag inte heller har fått uppfattningen att svenska\r\nfolket är berett att stänga sina gränser.</pre><pre>Jag har också deltagit i en mycket livlig debatt kring\r\nde här frågorna de senaste åren, kanske mer\r\nutanför detta hus än innanför. Men just EES-\r\navtalet i sig självt som ett fristående avtal har inte\r\nkunnat diskuteras förrän förhandlingarna har varit\r\nfärdiga och det blivit klart hur avtalet har sett ut.\r\nFörst då har vi ju sett hur förhandlingarna har gått\r\noch hur långt man kom.</pre><pre>De diskussioner som har förts tidigare här i\r\nriksdagen har gällt förutsättningarna för\r\nintegrationen, förhandlingsmandatet så att säga.\r\nFörutsättningarna har uttalats många gånger här.\r\nMan har sagt: Vi vill denna integration, under\r\nförutsättning att Sverige inte behöver försämra sina\r\nregler vad gäller miljö, hälsa och säkerhet och --\r\ndetta har samtliga EFTA:s ministrar uttalat -- under\r\nförutsättning att vi får reellt inflytande i\r\nbeslutsprocessen.</pre><pre>Nu erkänner en majoritet av utskottets ledamöter\r\natt detta reella inflytande har vi inte fått.\r\nFörhandlingarna blev inte lyckosamma på den\r\npunkten. Det är, menar vi, en avgörande brist i\r\navtalet.</pre><pre>Vi menar också att vi måste bedöma avtalet såsom\r\nett självständigt avtal, inte minst i skenet av den\r\nopinion som finns vad gäller medlemskapsfrågan\r\noch också i skenet av vad som nu händer i EG självt\r\noch en stor ovisshet om tidtabeller och utveckling\r\növer huvud taget för den fortsatta integrationen\r\nfram till en europeisk union.</pre><pre>Vi måste här ta ställning till EES-avtalet såsom ett\r\nsjälvständigt avtal med sina fördelar och med sina\r\nbrister. Vi har funnit att hos EES-avtalet såsom ett\r\nsjälvständigt avtal är bristerna övervägande. Det\r\ngäller främst de konstitutionella frågorna,\r\noklarheterna och bristen på ordentliga analyser av\r\nvilka konsekvenser avtalet kommer att få inom en\r\nrad olika politiska sakområden. Den kritiken\r\nkvarstår.</pre><pre>Hadar Cars säger att yttranden har kommit från\r\nsamtliga utskott, och det är alldeles riktigt. Men\r\nsamtliga partier hade före den\r\nutskottsbehandlingen bundit upp sig för ett ja eller\r\nett nej till avtalet. Jag vill påstå att\r\nutskottssammanträdena har varit ganska\r\nsummariska.</pre><pre>Jag vill påstå att EES-utskottets sammanträden har\r\npräglats av att vi är en skolklass som har tagit\r\nexamen och sedan sätter oss ned för att läsa in\r\nkursen, för att ta reda på vad det egentligen är vi\r\nhar sagt ja eller nej till. Jag tycker att det är fel\r\nordning. Jag anser att man skall ha diskussionen\r\nförst och fatta besluten sedan.</pre><pre>Vi skall ha reda på konsekvenserna av avtalet först\r\noch sedan fatta besluten, så att så många som\r\nmöjligt kan väga fördelar och nackdelar. Den\r\nprocessen är inte gjord, och den har bevisligen,\r\nMats Hellström, inte nått utanför det här rummet\r\noch utanför de utskott och arbetsgrupper som har\r\nvarit sysselsatta.</pre><pre>(Applåder)</pre><pre>Anf. 7  HADAR CARS (fp) replik:</pre><pre>Herr talman! Mats Hellström har fel, om han tror\r\natt utskottsmajoriteten skulle vara likgiltig för\r\nkonsumentinformation. Tvärtom delar vi\r\nuppfattningen att det är viktigt att konsumenterna\r\nfår en riktig bild av varorna, vad de innehåller, de\r\nämnen som finns i dem, de eventuella farligheter\r\nsom kan finnas med dem, osv.</pre><pre>Men det innebär inte att vi tycker att man skall gå\r\nmed på vad som helst. Sådan s.k.\r\nkonsumentinformation som främst är ett dolt\r\nhandelshinder -- och dit räknar jag utan vidare\r\nkravet på ursprungsmärkning av textilier -- vill inte\r\nutskottets majoritet att vi skall ha kvar i Sverige.\r\nDet passar inte i ett samarbete som blir mer\r\nvidsträckt nu när vi får ett EES-avtal, om riksdagen\r\nså bestämmer i dag.</pre><pre>Sedan vill jag säga till Gudrun Schyman att\r\nutskottssammanträdena och samrådet inte blir\r\nmindre därför att Gudrun Schyman påstår det. Jag\r\nvill gärna hävda att i det utskott där Gudrun\r\nSchyman och jag har verkat tillsammans, EES-\r\nutskottet, har vi gjort en mycket noggrann\r\ngenomgång av avtalet, och Gudrun Schyman har\r\nhaft goda möjligheter under det arbetets gång att\r\nhävda något annat. Nu hävdar hon det här i\r\nkammaren. Under de 15--20 sammanträden vi hade\r\ni EES-utskottet nämnde hon aldrig någonting i den\r\nriktningen.</pre><pre>Låt mig också erinra om att det här är en process\r\nsom pågått sedan lång tid. Den proposition som\r\navgavs av dåvarande utrikeshandelsministern,\r\nnuvarande ambassadören Anita Gradin, kom\r\nredan i december 1987. Riksdagen uttalade sig\r\nföljande år, 1988, för att vi skulle få ett avtal i allt\r\nväsentligt av den karaktär som det nuvarande\r\navtalet har.</pre><pre>Därefter har riksdagen vid ytterligare två tillfällen\r\ngjort liknande uttalanden. Därför bör det inte vara\r\negendomligt eller kännas konstigt för någon, när så\r\nsmåningom avtalet väl är i hamn och propositionen\r\nom avtalet hamnar på riksdagens bord, att\r\nriksdagen är villig att också godkänna avtalet. Det\r\när precis det som har skett.</pre><pre>Det är alltså en lång process, en noggrann process,\r\ngrundad på klart uttalade åsikter och meningar från\r\nen klar majoritet i Sveriges riksdag som i dag kan få\r\nsin fulländning.</pre><pre>Anf. 8  MATS HELLSTRÖM (s) replik:</pre><pre>Herr talman! Att färskheten hos matbröd skulle\r\nvara ett dolt handelshinder får vi kanske ta upp på\r\nlunchen i dag, Hadar Cars. Jag tror inte att det är\r\npå det sättet. Inte heller är det så att\r\nursprungsmärkning av våra kläder utgör något dolt\r\nhandelshinder. Det har det inte gjort under den tid\r\nvi har haft den regeln.</pre><pre>Om nu det här skall vara en examen, tänkte jag inte\r\nutdela några betyg. Däremot vill jag säga ett par\r\nord till Gudrun Schyman om den vägning hon gör\r\nav fördelar och nackdelar.</pre><pre>De brister i inflytande som EFTA-länderna får\r\nkänna av genom att EG är den starkare parten\r\nleder för Gudrun Schymans del till att hon anser att\r\nSverige skall ställa sig utanför. Då är konsekvensen\r\natt alla andra deltar i en integration där vi är utanför\r\ndärför att vi får för litet inflytande.</pre><pre>Det är alldeles rimligt att göra en sådan vägning,\r\nmen då betyder det också att man med öppna ögon\r\nser framför sig att vi står utanför den integration\r\nsom alla andra i Västeuropa deltar i. Det går inte\r\natt prata bort att man står utanför den.</pre><pre>Det är alldeles riktigt att den uppläggning som EG\r\nhade innan Berlinmuren föll var ett mer jämställt\r\nförhållande i beslutsmekanismerna. Det är förvisso\r\nockså någonting som EES-utskottet har påtalat.</pre><pre>Det är inte oklarheter det handlar om. Det går att\r\nväga för- och nackdelar. Andra väger de för- och\r\nnackdelarna på annat sätt. I Europaparlamentet\r\nhar man länge varit mycket misstänksam mot EES-\r\navtalet, därför att man har tyckt att EFTA-länderna\r\nfår för mycket att säga till om. Det tycker inte vi,\r\noch det tillhör den kritik som vi har framfört när vi\r\nhar vägt för- och nackdelar.</pre><pre>Vår sammanvägning leder definitivt till att det\r\ninflytande EFTA-länderna får inte är jämställt, det\r\när sant, men det ger oss -- med nya institutioner --\r\nmöjlighet att genom ett aktivt arbete också\r\npåverka. Det är alldeles klart att om EFTA-\r\nländerna går in i de nya institutionerna med full\r\nkraft och engagemang, går det också -- det är jag\r\növertygad om -- att exempelvis stärka miljöreglerna\r\ninom EG.</pre><pre>Detta tillhör det som vi mycket noga har talat med\r\nEG-sidan om. Därför leder vår vägning till att vi\r\nskall delta i den integration som Gudrun Schyman\r\nvill ställa sig utanför.</pre><pre>Anf. 9  GUDRUN SCHYMAN (v) replik:</pre><pre>Herr talman! Till Hadar Cars vill jag säga att jag\r\ntycker att EES-utskottet har sammanträtt och\r\nutfört ett seriöst arbete. Jag talade om de andra\r\nutskotten som har avgett yttranden, eftersom\r\nHadar Cars ville ge sken av att det har pågått ett\r\nmassivt arbete. Det är detta jag ifrågasätter.</pre><pre>Det kan inte vara riktigt rimligt att säga att jag inte\r\nhar gett uttryck för mina uppfattningar i EES-\r\nutskottets arbete. Jag har med vår motion som\r\ngrund ställt de frågor som jag har ansett vara\r\nrelevanta. Vi har inte fört en politisk debatt i\r\nutskottet, men det brukar vi ju inte heller göra. Vi\r\nförsöker svara på de frågor som ställs.</pre><pre>Jag vill ta upp frågan om överenstämmelsen med\r\ngrundlagen, som Hadar Cars var inne på tidigare.\r\nDet är riktigt att jurister från början har bedömt det\r\nså att EES-avtalet rent formellt inte strider mot\r\ngrundlagen. Det är dock så att vi i en särskild lag\r\nförbinder oss att se till att de lagar som gäller i EG\r\nblir lagar i Sverige. I och med att vi gör det blir det\r\nnaturligtvis ingen rejäl konflikt med grundlagen.\r\nMen vi har förbundit oss att inte fatta sådana beslut\r\nsom skulle kunna medföra att konflikt uppstår.\r\nDetta har diskuterats och kritiserats. Frågan kan\r\nkanske rent formellt anses utredd. I praktiken\r\ninnebär det dock att vi frånhänder oss\r\nbeslutanderätt.</pre><pre>Mats Hellström talade om utanförskapet. Det vi\r\ndiskuterar och är kritiska till är villkoren för\r\nsamarbetet med EG:s medlemsländer. Vi är inte\r\nensamma om det. Det förs en sådan diskussion i de\r\növriga nordiska länderna. Mats Hellström vet\r\nockså att man hade en stor debatt i Norge som just\r\ngällde dessa villkor. Både Senterpartiet och\r\nSosialistisk Venstreparti var mycket kritiska till just\r\nvillkoren. De var således inte kritiska till\r\nsamarbetet i sig eller till frihandeln, men de var\r\nkritiska till villkoren och underkastelsen.</pre><pre>Jag tror att många politiker accepterar bristerna i\r\navtalet för att de ser det som ett första steg på väg\r\nmot medlemskap. Man menar att de uppenbara\r\nbrister som det här avtalet i sig har skall\r\nkompenseras genom ett medlemskap. Vi menar att\r\navtalet måste bedömas på sina egna grunder. Vi kan\r\noch skall inte koppla ihop avtalet med ett\r\nmedlemskap. Vi skall inte tro att vi i framtiden skall\r\nkompensera de uppenbara bristerna i EES-avtalet\r\nmed ett medlemskap i den europeiska unionen. Det\r\nkommer en folkopinion att säga nej till.</pre><pre>Anf. 10  HADAR CARS (fp) replik:</pre><pre>Herr talman! Jag uppskattar den grundlighet i EES-\r\nutskottets hantering som Gudrun Schyman gav\r\nuttryck för. Jag vill gärna säga att jag inte har gett\r\nuttryck för någon missaktning av Gudrun\r\nSchymans insatser i utskottet. Det var Gurdun\r\nSchymans påstående att utskotten skulle ha\r\nhanterat frågan om EES-avtalet summariskt som\r\njag reagerade emot.</pre><pre>Jag vet att grundlagsfrågan t.ex. har varit föremål\r\nför behandling i konstitutionsutskottet\r\ninkluderande en offentlig utskottsutfrågning. Vi\r\nsom deltog i den fick en mycket inträngande bild av\r\nförslagets förenlighet med grundlagen.\r\nBehandlingen i utskotten blir inte summarisk bara\r\ndärför att Gudrun Schyman påstår det.</pre><pre>Om Gudrun Schyman skulle ha någon grund för ett\r\nsådant påstående, utgår jag ifrån att det i\r\nprotokollen från de 15 utskott som har uttalat sig\r\nfinns en anmärkning från Vänsterpartiets\r\nrepresentant om att man har funnit behandlingen i\r\nutskotten summariska. I annat fall tycker jag att\r\nden anmärkningen faller platt till marken.</pre><pre>Herr talman! Till Mats Hellström vill jag säga att\r\nmärkning av livsmedelsprodukter och en god\r\nkonsumentinformation i det avseendet inte är\r\nnågonting som utskottsmajoriteten vänder sig\r\nemot -- tvärtom. Det är viktigt att man ger en\r\nmycket god konsumentinformation om sådana\r\nprodukter. Jag noterade att Mats Hellström i sin\r\nreplik inte återkom till frågan om\r\nursprungsmärkning av textilier. Det uppskattar\r\nsäkert kammaren.</pre><pre>Anf. 11  NIC GRÖNVALL (m):</pre><pre>Herr talman! Med särskild hänvisning till Gudrun\r\nSchymans oförskämdheter mot riksdagskollegerna\r\nkommer jag i mitt anförande att fördjupa mig litet\r\nmera i beredningsprocessen än vad jag hade tänkt\r\ngöra. Jag uppfattar det som en oförskämdhet mot\r\nriksdagskolleger att hävda att 15 utskott skulle ha\r\nbehandlat detta viktiga ärende utan någon egentlig\r\nsakprövning.</pre><pre>Den process som avtalet utgör slutpunkten i\r\nbörjade, som Mats Hellström påpekade, 1984 i\r\nLuxemburg. I den deklaration som gavs ut av\r\nhandelsministrarna där konstaterades att den\r\ngemenskap som hade utvecklats på handelns\r\nområde mellan de 18 deltagande länderna var\r\nsådan att man nu måste sträva efter att skapa ett\r\nnärmare förhållande. Detta närmare förhållande\r\nbetecknades a homogeneous European Economic\r\nSpace -- EES.</pre><pre>År 1984 formulerades detta begrepp och man\r\nutvecklade denna idé. Det är snart nio år sedan.\r\nPåståenden om att man blir överraskad av nioåriga\r\nprocesser är oerhört avslöjande för dem som\r\nframför dessa påståenden.</pre><pre>Den deklaration som utgavs i Luxemburg ledde till\r\natt ett antal arbetsgrupper tillsattes. Dessa\r\narbetsgrupper utvecklade lagstiftningsförslag som\r\npasserade denna svenska riksdag med stort\r\ngillande. Här antogs bestämmelser som hade\r\nutarbetats under den s.k. Luxemburgprocessen. Vi\r\nbörjade alltså vänja oss vid en integration med de\r\neuropeiska reglerna, som blev naturlig för oss. Det\r\nvar en naturlig del av riksdagens vardag att några\r\ngånger under varje riksdagsår på det här sättet\r\nanpassa oss till den marknad på vilken vi arbetade.</pre><pre>Herr talman! Det är alltid olämpligt att fördjupa sig\r\ni siffror i denna talarstol. Jag skall ändock göra det,\r\neftersom jag skall dra en slutsats som jag hoppas är\r\nså befängd att ledamöterna lägger märke till den.</pre><pre>EFTA-nationerna är mycket stora handelsnationer.\r\nCa 35 % av EFTA-nationernas samlade\r\nbruttonationalprodukt går till internationell\r\nhandel. Vi är alltså mycket handelsberoende\r\nnationer. 73 % av vår handel går för närvarande till\r\nEES-länderna. Vi är således handelsmässigt\r\noerhört djupt anknutna till EES-området. Ca 60 %\r\nav vår utrikeshandel går till EG. På samma sätt är\r\nEFTA-länderna oerhört viktiga partners till EG\r\noch tar ungefär 25 % av EG:s utrikeshandel. År\r\n1991 gick 70 % av EFTA-ländernas\r\nutlandsinvesteringar till EG-området, medan EG\r\ntraditionellt svarar för ungefär hälften av de\r\nutländska investeringarna i EFTA-området.</pre><pre>Kan man egentligen dra någon annan slutsats av\r\ndetta än att EFTA-länderna är mer integrerade\r\nmed EG än EG-länderna själva? Vi är alltså\r\ndjupare anknutna till EG:s ekonomi och\r\nhandelsmönster än EG-länderna själva. Det är väl\r\nnärmast en självklarhet att denna djupa gemenskap\r\näven skall komma till uttryck i politiska handlingar\r\noch dokument.</pre><pre>Denna självklarhet framstod såsom uppenbar och\r\npåkallande nödvändig för Jacques Delors när han\r\nden 17 januari 1989 i Strasbourg presenterade\r\nvisionen om en annan process än\r\nLuxemburgprocessen, som var en process som\r\nsysslade med områden av gemensamt intresse. Han\r\nutvecklade nu visionen om ett allomfattande avtal\r\nsom skulle öppna hela marknadsområdet för dessa\r\nEFTA-länder, som egentligen var mer integrerade i\r\ndet marknadsområdet än EG-länderna själva.</pre><pre>Jag vill gärna notera att Jacques Delors tal\r\nföranledde EFTA:s statsministrar att samlas i Oslo\r\nden 14 och 15 mars, alltså ungefär två månader\r\nefter Delors tal -- en oerhört hög beredskap, skulle\r\nman vilja säga.</pre><pre>Nu vill jag läsa upp några meningar i den\r\ndeklaration som avgavs där, för den deklarationen\r\när ju startpunkten till att denna riksdag blev\r\ninblandad i den nya visionens fullföljande.\r\nStatsministrarna uttalade i Oslo: ''Vi står\r\ntillsammans med EG inför en gemensam utmaning\r\ni form av byggandet av det europeiska ekonomiska\r\nsamarbetsområdet. Den väg som vi slagit in på\r\nunder Luxemburgdeklarationen går i rätt riktning.\r\nVår målsättning är emellertid att ytterligare\r\nförstärka vårt speciella förhållande till EG på\r\ngrundval av en balans mellan rättigheter och\r\nförpliktelser.</pre><pre>Denna grunddeklaration fick riksdagen i uppdrag\r\natt förvalta. Såsom kolleger förut har redovisat,\r\nföranledde det riksdagsbehandling varje år. Jag\r\nhittade tyvärr bara två av de tre betänkandena. De\r\nheter ''Sverige och den västeuropeiska\r\nintegrationen'' och behandlades vid 1989/90 års\r\nriksdag och 1990/91 års riksdag, och de omfattade\r\nungefär 200 sidor. Under tre riksdagar har\r\nriksdagsmän satt sig in i, debatterat och behandlat\r\nbetänkanden på ungefär 200 sidor om det som vi i\r\ndag avslutar.</pre><pre>En av de första åtgärderna i samband med dessa\r\nriksdagsbehandlingar blev ju att den då sittande\r\nregeringen fick fullmakt att inleda och genomföra\r\nförhandlingar. Under det arbete som följde under\r\nde tre åren förekom en mängd samrådsprocedurer.\r\nDet var en på regeringsnivå, en här i riksdagen och\r\nen utgående från regeringen, riktat mot\r\nallmänheten och samhället. Jag vill beskriva alla\r\ntre.</pre><pre>Den procedur som gällde här i riksdagen omfattade\r\ndebatter, frågestunder och interpellationer, där\r\ndessa frågor behandlades år efter år -- en, två eller\r\ntre gånger om året -- öppet, djuplodande, på gängse\r\nsätt.</pre><pre>I EFTA-delegationen, som jag hade den stora\r\nlyckan delta i, fick vi informationer fortlöpande av\r\nstatsrådet, och gav som svar till henne våra\r\nsynpunkter på hur förhandlingsarbetet skulle\r\nbedrivas. Jag har själv vid många tillfällen i min\r\nriksdagsgrupp informerat om vad jag lärde mig i\r\nEFTA-delegationen, och jag förutsätter att sådana\r\ninformationer också har givits i andra\r\nriksdagsgrupper.</pre><pre>I tillägg till denna information -- och detta är\r\nförklaringen till den påse som jag här har med\r\nmig -- lämnades det ut grönböcker till allmänheten\r\noch till riksdagen, omkring 500 sidor, med\r\ninformation och med telefonnummer till dem som\r\nhandlade ärendena. Det var i stort sett all den\r\nupplysning någon människa kunde behöva i Sverige\r\nför att informera sig på djupet om vad det här\r\ngällde. Även Gudrun Schyman har fått de här\r\ngrönböckerna. Om hon har läst dem förefaller\r\ndäremot vara mera tveksamt.</pre><pre>Förutom dessa två procedurer,\r\nriksdagsinformationen och grönböckerna, förekom\r\ndet alltså ett samråd med samhällets organ --\r\nfackföreningar, näringslivsorgan, olika\r\ndelegationer -- där man fortlöpande\r\nsammanträffade med förhandlare och gav råd,\r\nsynpunkter och uttryck för motstånd eller idéer.\r\nSamhället försågs med en djuplodande och rejäl\r\ninformation.</pre><pre>Precis som Mats Hellström sade måste man ställa\r\nsig frågan varför nu vissa nejsägare påstår att de\r\ninte är informerade. Jag tycker att detta rimligen\r\nbör föranleda att de politiker som gör det\r\npåståendet utsätts för en rejäl utfrågning av sina\r\nväljare om vad de har gjort i riksdagen. Hur kan\r\nman ha förtroende för politiker som efter en\r\nprocess som pågått i minst åtta nio år, och som har\r\nföranlett all denna information, säger att ''jag vet\r\ninte vad detta handlar om, jag har inte haft\r\ntillräcklig tid på mig''?</pre><pre>Nu skall vi notera att förhandlingsarbetet i sak\r\navslutades i december 1991. Den som då var\r\nintresserad och förstod att det här skulle kunna bli\r\nnågonting för vårt land, kunde ju då ha läst i\r\navtalet. Då, för ett år sedan, fanns avtalet i sin\r\nhelhet tillgängligt och kunde läsas in. Det blev\r\nförsenat några månader beroende på att det\r\nuppkom en strid i Europaparlamentet om de\r\ninstitutionella lösningarna. Den striden föranledde\r\nEuropadomstolen att avge två utlåtanden. I bägge\r\ndessa utlåtanden fördes en intressant och\r\ndjuplodandet debatt om de institutionella\r\nlösningarna. De som var intresserade av vad denna\r\ndebatt gällde, om det nu fanns några -- och det\r\nfanns det; jag är en av dem -- läste in det här och var\r\nalltså utomordentligt väl förberedda på det förslag\r\nsom blev den slutliga lösningen i mars 1991.\r\nPåståenden om att detta kommer överraskande --\r\ndet vill jag säga en än gång -- är ogrundade.</pre><pre>Sedan blev det så, att regeringen beslutade att\r\nföreskriva en kort remisstid. Jag ber\r\nriksdagskollegerna att tänka efter beträffande\r\ngrunden till att så skedde. Grunden var nämligen\r\nalldeles klart -- och det uttalades här i kammaren --\r\natt riksdagen skulle få sommaren på sig att läsa in\r\ndetta stora ärende.</pre><pre>Nu måste jag fråga dem som här ställer sig upp och\r\nklagar över att remisstiden blev för kort: ''Tycker ni\r\natt remissförfarandet är viktigare än\r\nriksdagsarbetet? Är det inte vi riksdagsmän som\r\nskall ta ställning -- och inte remissorganen? Nu\r\ntilläts vi en hel sommar med utskottsarbete, med\r\nhängmatteläsning, med tillfällen till debatter och\r\nfrågor till dem som kunde bättre -- och det\r\nförefaller som om somliga behövde det -- tack vare\r\nden korta remisstiden. Dessutom skall vi lägga\r\nmärke till att den korta remisstiden trots allt ledde\r\ntill ett kompakt stöd för avtalet.</pre><pre>Jag vill nu gå tillbaka till frågan hur det kan komma\r\nsig att man nu med sådan kraft framför dessa\r\npåståenden om bristande beredning, om\r\növerraskningsmoment osv. Jag tror att Mats\r\nHellström är lösningen på spåren. Det finns alltså\r\nmänniskor som har tagit ställning mot detta avtal.\r\nDet har de all rätt att göra, och de är värda all\r\nrespekt när de gör en sådan avvägning. Men de är\r\ninte värda annat än förakt för att de döljer sin ärliga\r\nmening bakom kaskader av falska påståenden. Jag\r\ntycker att det är ett väsentligt och allvarligt inslag i\r\nden utveckling som leder till politikerförakt -- att\r\ninte våga stå för sin åsikt utan dra in andra i ett\r\npåstående om skuld i sin egen olycka. Det kan jag\r\ninte acceptera.</pre><pre>Det är mycket beklagligt att media i Sverige har\r\ngjort sig till villiga redskap i den här kampen. Jag\r\nvill gärna i slutet av mitt anförande använda några\r\nminuter till att göra ett alldeles distinkt påpekande\r\nom en alldeles distinkt mediainformation. Det gör\r\njag därför att en av riksdagskollegerna har använt\r\ndenna mediainformation såsom ett litet brev till oss\r\növriga riksdagsledamöter, och därvid sagt att ''det\r\nhär är ju förskräckligt, vi kan inte acceptera att på\r\ndet här sättet gå vidare''.</pre><pre>Artikeln står i Expressen och har rubriken ''Inre\r\nmarknaden underkänd''. Den påstås skildra -- ja,\r\nden skildrar faktiskt, men jag säger påstås därför att\r\nskildringen är totalt oriktig -- innehållet i den s.k.\r\nSutherlandrapporten, en rapport som utarbetades\r\npå kommissionens uppdrag för att analysera hur\r\nman nu skulle genomföra den inre marknaden. Här\r\nsägs det alltså: ''Inre marknaden underkänd. 38\r\npunkter måste åtgärdas enligt EG:s egen rapport.''\r\nEn av våra kolleger anser att detta papper är ett\r\ntillräckligt gott argument för hennes ståndpunkt.</pre><pre>Jag har Sutherlandrapporten. Jag vet inte om det är\r\nmånga som har den, och är det någon som vill låna\r\nden av mig, så går det alldeles utmärkt; jag skall ha\r\nden tillgänglig i kammaren hela dagen. Nu vill jag\r\nbara läsa -- och då blir det tyvärr min svenska\r\növersättning -- de första avsnitten ur den här\r\nrapporten, så att ni skall förstå vidden av den\r\noerhörda bluff som Expressen tillhandahåller.</pre><pre>Det står så här i inledningen till\r\nSutherlandrapporten:</pre><pre>EG:s inre marknad kommer att gynna\r\nkonsumenter genom att ge dem ett vidare utbud av\r\ntjänster och varor. Det kommer också att gynna\r\naffärsverksamhet, såväl stor som liten, genom att\r\ntillhandahålla stora marknadsmöjligheter. Den\r\nnuvarande konstruktionen är den, att EG redan har\r\nfattat nästan alla de beslut som krävs för 1985 års\r\nwhite paper -- alltså vitbok. Dessa träder nu stegvis\r\ni kraft. Denna framgång är en anmärkningsvärd\r\nprestation. Vår rapport handlar om hur man skall\r\nfå den inre marknaden att fungera effektivt nu när\r\ngrundstenarna har lagts för att möta konsumenters\r\noch företags önskningar.</pre><pre>Den rapport i vilken detta står skrivet skildras som\r\natt den underkänner den inre marknaden. Det är\r\ngraden av sanningshalt i den mediadebatt som\r\nförekommer, och det är nivån på den\r\nargumentation som förs av vissa ledamöter i denna\r\nkammare. Jag beklagar att vi har hamnat på den\r\nnivån i denna viktiga fråga.</pre><pre>Låt mig till sist med bara några ord påpeka vad en\r\njurist är. Det förefaller som att jurister omges med\r\nnågot slags fasans nimbus -- inte minst Anita\r\nGradin tillhör ju juristernas främsta fiender.</pre><pre>En jurist är en person som i sitt yrke följer en lag.\r\nEn jurist skall alltså läsa vad politikerna har\r\nbestämt, försöka sätta sig in i vad lagens innehåll är\r\noch sedan fatta sitt beslut utifrån vad lagen\r\ninnehåller. Märkvärdigare än så är det inte. Jurister\r\nsitter inte och skapar lagar.</pre><pre>Om det är så att politiker och lagstiftare är\r\nofullständiga, inte tänker sin tanke till slut,\r\navsiktligt eller oavsiktligt -- bägge fallen\r\nförekommer --, då har juristen rätt att fylla ut det\r\ntomrum som uppkommer. Den principen har vi\r\ntillämpat i Sverige mycket länge --\r\nutfyllnadsprincipen.</pre><pre>Om det är så att det verkliga innehållet i en\r\nhandling döljs på grund av det formella innehållet,\r\ndå har juristen rätt att se till det verkliga\r\ninnehållet -- genomlysningsprincipen. Den har\r\nalltid gällt i svensk rättstillämpning.</pre><pre>Den rättstillvaro som väntar oss i Europa är inte\r\nannorlunda än den vi är vana vid. Jurister är\r\nhederligt folk, och de försöker sköta sitt yrke på\r\nrätt sätt. Det är möjligen det som är skillnaden\r\nmellan jurister och politiker.</pre><pre>(Applåder)</pre><pre>Anf. 12  GUDRUN SCHYMAN (v) replik:</pre><pre>Herr talman! Det var ett väldigt försvarstal för\r\njuristerna! Min uppfattning är inte att jurister är av\r\nnågot särskilt skrå eller att de är särskilt opålitliga.\r\nJurister kan ju vara politiker, precis som Nic\r\nGrönvall, och det är möjligt att de då byter skepnad\r\nvad gäller pålitlighet -- det vet inte jag.</pre><pre>Att tala om att det förekommer oförskämdheter i\r\ndebatten och att den som uttalar vissa saker därmed\r\navslöjar var kunskapsnivån ligger, det tycker jag är\r\natt ta till i överkant. När jag säger att utskotten, de\r\nfackutskott som har yttrat sig till EES-utskottet,\r\nhar gjort en summarisk behandling av de här\r\nfrågorna, så gör jag det utifrån det faktum att de\r\ninte har svarat på de frågor som vi har ställt.\r\nArbetsmarknadsutskottet har inte gjort en\r\nkonsekvensanalys av EES-avtalets inverkan på vår\r\narbetsmarknadspolitik, arbetsrättsfrågor, osv. Vi\r\nhar ställt frågor, och utskotten har inte besvarat\r\ndem. Hade man gjort ordentliga analyser av hur\r\ndetta avtal kommer att inverka på den ordning vi\r\nhar i dag, hade det varit väldigt tillfredsställande.\r\nJag kan inte se att det är särskilt oförskämt att\r\npåpeka att utskotten inte har svarat på de frågor vi\r\nhar ställt.</pre><pre>Jag har ingen anledning att betvivla den\r\nhistorieskrivning som Nic Grönvall gör, dvs. att det\r\nhar pågått ett arbete i nio år. Jag har inte varit med\r\ni politiken så länge att jag har kunnat följa med\r\nunder alla de nio åren. Det är inte det jag kritiserar.\r\nVad jag kritiserar är resultatet. Jag kritiserar det\r\nfaktum att de här diskussionerna och resultaten inte\r\nkan föras ut till en mer offentlig debatt och föras ut\r\ni en demokratisk process innan vi går till beslut. Det\r\när det jag kritiserar.</pre><pre>Jag känner till grönböckerna, Nic Grönvall. Någon\r\nhar sagt i någon tidning att grönböckerna för\r\nallmänheten ungefär är lika användbara som en\r\ntelefonkatalog om man letar efter ett faxnummer.\r\nDet här är en ogenomtränglig materia. Det är inte\r\nlätt att bilda sig en uppfattning om vad det här\r\ninnebär när man läser grönböckerna och när man\r\nläser de andra publikationer som finns, som är\r\navtalstexter med hänvisningar till andra avtal, med\r\nhänvisningar till praxis som har utverkats utifrån\r\ndomstolsutlåtanden i EG-parlamentet, osv.</pre><pre>Det är faktiskt mycket svårgenomträngligt.\r\nMänniskor ställer i dag frågor om vad detta\r\negentligen kommer att innebära, och de vill ha svar\r\npå sina frågor innan vi går till beslut för att de själva\r\nockså skall kunna bilda sig en uppfattning om\r\nfördelar och nackdelar och vad som väger tyngst.\r\nDetta är mycket berättigade frågor. Det är inte\r\navslöjande att man har den uppfattningen att också\r\nen bredare allmänhet än ett fåtal utvalda\r\nparlamentariker skall veta vad som händer. Jag\r\ntycker att det är att ha respekt för demokratin, och\r\njag tycker att vi skall värna om den och vårda oss\r\nom att ha det.</pre><pre>Anf. 13  NIC GRÖNVALL (m) replik:</pre><pre>Herr talman! Gudrun Schymans inlägg behöver\r\negentligen inte föranleda någon replik förutom i ett\r\navseende. Hon säger att dessa grönböcker är så\r\nsvårförståeliga och att de inte är tillgängliga för en\r\nbredare allmänhet.</pre><pre>Det är ju så, Gudrun Schyman, att vi i Sverige har\r\nen representativ demokrati. Den har vi därför att\r\npolitiker skall ta på sig ansvaret för att sätta sig in i\r\nsvåra och komplicerade frågor. Det åvilar sedan\r\nvarje politiker att i sitt parti, i offentliga debatter, i\r\nanföranden och i tidningsartiklar redovisa den\r\nståndpunkt han har intagit och de\r\nrekommendationer han kommer att ge sitt parti\r\ninför valet av ståndpunkt i frågan.</pre><pre>Om Gudrun Schyman nu bedömer den svenska\r\nallmänheten som oförmögen att ta del av\r\ngrönböckerna, ökar det egentligen bara ansvaret på\r\nGudrun Schyman att sätta sig in i all den\r\ninformation som har varit tillgänglig. Det tycks hon\r\ninte ha gjort, och det är hemskt beklagligt för dem\r\nsom stödjer henne -- inte för någon annan!</pre><pre>Anf. 14  GUDRUN SCHYMAN (v) replik:</pre><pre>Herr talman! Jag värnar om och tycker att vi skall\r\nha respekt för den representativa demokratin. Men\r\ndet bekymrar mig väldigt mycket att så få i den här\r\nkammaren är oroade över att opinionsläget i EG-\r\nfrågan just nu i Sverige är sådant, att denna\r\nkammare minst av allt är representativ för de\r\nopinioner som finns ute i landet. Det borde vara\r\nbekymmersamt för väldigt många politiker här att\r\nman inte kan anse sig representativ i en så stor och\r\navgörande fråga som denna.</pre><pre>Jag har, Nic Grönvall, varit ute och debatterat de\r\nhär frågorna väldigt mycket. Men Vänsterpartiet är\r\nett litet parti. ''Nej till EG'', som är en organisation\r\nsom också driver opinion i de här frågorna, är också\r\nlitet. Vi har inte alla de resurser som de stora\r\npartierna och framför allt regeringskansliet har, för\r\natt på ett begripligt sätt föra ut de här frågorna till\r\noffentlig debatt och demokratisk genomlysning.</pre><pre>Det måste väl ändå ligga ett ansvar också på\r\nregeringen och på partier som säger ja till EG att se\r\ntill att en allsidig information om de här frågorna\r\nförs ut. Det ansvaret har jag efterlyst många\r\ngånger, framför allt det ansvar som ligger på\r\nregeringen, både den förutvarande och den\r\nnuvarande. Jag har varnat för ett demokratiskt\r\nbakslag i den här frågan. Men jag anser att man har\r\ntagit oerhört lätt på det här, och man gör det\r\nfortfarande, i och med det sätt man har att ställa\r\npengar till förfogande för informationsåtgärder.\r\nDet är ett mycket ojämlikt läge, Nic Grönvall, och\r\ndet befrämjar inte den demokratiska processen.</pre><pre>Anf. 15  NIC GRÖNVALL (m) replik:</pre><pre>Herr talman! Moderata samlingspartiet kan väl\r\nmed fog kalla sig det riktiga Europapartiet. I vårt\r\narbete har vi hela tiden under de senaste\r\ndecennierna arbetat engagerat för ett i Västeuropa\r\nintegrerat Sverige.</pre><pre>Det är lätt för mig att tala om för Gudrun Schyman\r\natt jag har det mycket bättre än Gudrun Schyman:\r\nJag representerar ett stort parti -- och det blir säkert\r\nstörre. Jag representerar ett parti som står enigt i\r\nden här frågan. Jag möter aldrig någon som bannar\r\nmig för att jag tar en viss ståndpunkt i denna fråga.</pre><pre>Jag har emellertid vid flera tillfällen mött Gudrun\r\nSchyman i offentliga debatter -- en gång på torget i\r\nKarlskrona där hon var livligt påhejad av de sina\r\noch jag satt ensam. Men vi hade ganska trevligt,\r\noch jag tror att den allmänhet som samlades där till\r\nslut började förstå att även ja-sidan hade\r\nutomordentligt tunga argument.</pre><pre>Så, Gudrun Schyman, vi har alla deltagit efter\r\nförmåga i arbetet med att föra ut den här\r\nkunskapen och debatten i samhället. Om nu\r\nGudrun Schyman har misslyckats, så gör det mig\r\ningenting.</pre><pre>Förste vice talmannen anmälde att Gudrun\r\nSchyman anhållit att till protokollet få antecknat att\r\nhon inte ägde rätt till ytterligare replik.</pre><pre>\r\nAnf. 16  PÄR GRANSTEDT (c):</pre><pre>Herr talman! Etablerandet av den inre marknaden\r\ni Västeuropa innebär ett stort steg när det gäller att\r\nliberalisera handeln i denna del av världen. Från att\r\nha skapat en frihandel, framför allt genom att\r\nundanröja tullar och kvantitativa handelshinder,\r\ngår man nu vidare och tar bort olika typer av\r\nadministrativa och byråkratiska hinder för det fria\r\nflödet av människor, kapital, varor och tjänster\r\növer gränserna. Det är ett stort och viktigt steg. Det\r\när en viktig avbyråkratisering i stor skala som\r\ngenomförs i Europa.</pre><pre>Det är naturligt att Sverige, som i så hög grad är en\r\ndel av det europeiska samarbetet på det\r\nekonomiska och andra områden, redan nu har\r\nintresse av att vara med i samarbetet och öppnandet\r\nav handeln i vår del av världen.</pre><pre>Det har illustrerats tidigare i debatten hur oerhört\r\nberoende vi är av den europeiska marknaden -- tre\r\nfjärdedelar av vår utrikeshandel gäller den\r\nmarknaden. Sverige är extremt beroende av\r\nutrikeshandeln för hela den ekonomiska\r\nutvecklingen.</pre><pre>Detta har medfört att vi, redan när den europeiska\r\nintegrationsprocessen startade, var intresserade av\r\natt vara med så mycket som det var politiskt\r\nmöjligt. Framför allt har vi hela tiden haft ett\r\ncentralt intresse av att företag i Sverige skall kunna\r\nhandla på den europeiska marknaden, så långt\r\nmöjligt på samma villkor som företag i andra\r\nländer -- företag i exempelvis EG-länderna.</pre><pre>Så länge det som EG åstadkom när det gällde att\r\nliberalisera handeln var just att avveckla tullar och\r\nta bort kvantitativa handelshinder uppnådde vi i\r\nstort sett konkurrens på lika villkor genom det\r\nfrihandelsavtal som vi träffade med EG och genom\r\nden frihandel som vi har inom EFTA. EFTA och\r\nEG har alltså fungerat som ett västeuropeiskt\r\nfrihandelsområde. Det har gett oss en handel på\r\nlika villkor. Men i och med att EG går vidare från\r\nundanröjandet av tullar och kvantitativa\r\nhandelshinder till att också ta bort de s.k. tekniska\r\nhandelshindren -- de regelsystem som krånglar till\r\noch försvårar handeln -- räcker inte längre\r\nfrihandelsavtalet för att ge oss lika villkor.</pre><pre>Vi vill också fortsättningsvis kunna handla på den\r\neuropeiska marknaden på samma premisser. Vill vi\r\natt det skall vara lika lätt för ett företag i Sverige att\r\nsälja varor till Västeuropa som för ett företag i ett\r\nEG-land räcker inte längre frihandelsavtalet, utan\r\nvi måste se till att vi också blir en del av den inre\r\nmarknaden. Det är ett av huvudmotiven för att vi\r\nnu vill träffa detta EES-avtal.</pre><pre>Dessutom har vi naturligtvis intresse av att svenska\r\nmedborgare skall ha samma rättigheter om man vill\r\nvara verksam i Västeuropa som andra\r\nvästeuropeiska medborgare. Vi har intresse av att\r\nvara med i det omfattande samarbete, när det gäller\r\nt.ex. forskning, utbildning och miljöfrågor, som\r\nutvecklats inom EG. Vi får visserligen vara med till\r\nen del, men vi vill gärna kunna delta på samma\r\nvillkor som andra europeiska länder.</pre><pre>Det har ibland sagts att EES-avtalet och EG:s\r\nregelsystem är krångligt och besvärligt på många\r\nsätt. Alla regelsystem innebär ju krångel och\r\nbesvär. Men jag tycker att det är viktigt att komma\r\nihåg att den stora effekten av inrättandet av den\r\ninre marknaden är en avbyråkratisering. Det\r\ninnebär att på ett antal centrala områden 18 skilda\r\nregelsystem ersätts med ett gemensamt\r\nregelsystem. Det gör naturligtvis tillvaron mycket\r\nenklare åtminstone för alla dem som har en\r\nverksamhet som sträcker sig över nationens\r\ngränser. Vi har anledning att välkomna den\r\navbyråkratiseringsprocessen.</pre><pre>Detta innebär naturligtvis också avigsidor. En\r\nuppenbar effekt -- en grundbult -- i samarbetet på\r\nden inre marknaden är just att man avstår från att\r\nha nationella regler på de områden som berörs av\r\nde fyra friheterna och i stället går in i gemensamma\r\nregelsystem. Det ligger i sakens natur att regler och\r\nbestämmelser som är utformade för att kunna\r\nomfatta hela Västeuropa inte blir lika väl anpassade\r\ntill ett enskilt lands önskemål och behov som regler\r\nsom man utformar själv. Det är oundvikligt. Det\r\ndrabbar Sverige och alla andra länder som ingår i\r\nden inre marknaden; där gäller samma premisser.</pre><pre>För att få det gemensamma regelsystemet och för\r\natt slippa allt krångel som skilda regler på\r\nmarknaden leder till måste vi acceptera att reglerna\r\ninte är lika välanpassade som om vi gick vår egen\r\nväg. Det finns dock undantagsprinciper som gör att\r\nvi i vissa fall kan välja att gå vår egen väg. Men om\r\nvi vill att den inre marknaden skall fungera måste vi\r\nså långt som möjligt acceptera att vi har\r\ngemensamma regelsystem.</pre><pre>En annan effekt är att även om den inre marknaden\r\ni huvudsak leder till ekonomiska fördelar och nya\r\nutvecklingsmöjligheter för företag kommer det att\r\nleda till strukturförändringar. Starka\r\nkonkurrenskraftiga företag blir starkare medan\r\nsvaga och icke konkurrenskraftiga företag kommer\r\natt få problem i den ökande konkurrensen.</pre><pre>Detta kan skapa strukturproblem som vi måste\r\nkunna hantera. Samtidigt tror jag att vi nog är på\r\ndet klara med att det i ett långt perspektiv är viktigt\r\nför oss att utveckla våra konkurrenskraftiga företag\r\noch att företag som inte är konkurrenskraftiga inte\r\nheller gynnar den svenska ekonomiska\r\nutvecklingen.</pre><pre>Som jag ser det är det ganska uppenbart att\r\nfördelarna med EES-avtalet överväger\r\nnackdelarna.</pre><pre>Den stora frågan, herr talman, som tycks dominera\r\ndebatten just nu är: Har detta gått för fort? Sker det\r\növer huvudena på de svenska medborgarna? Är\r\ndetta en statskupp -- som några lär ha sagt -- som vi\r\nnu står i begrepp att genomföra?</pre><pre>Det har framkommit ganska tydligt i debatten att\r\nEES-avtalet inte är något hastigt påkommet. Få\r\nfrågor i den politiska processen har behandlats så\r\ngrundligt som denna. I få sammanhang har man\r\nhaft ett så omfattande samrådsförfarande som just\r\nnär det gäller utvecklingen av EES-avtalet. Även\r\nom avtalet i sin slutgiltiga form inte förelåg förrän i\r\nbörjan av detta år, har det materiella innehållet, dvs\r\nden lagstiftningsmassa som vi nu inför i svensk lag,\r\nvarit känd i åratal. Det har alltså funnits goda\r\nmöjligheter, som flera har påpekat, att sätta sig in i\r\ndetta.</pre><pre>Det är inte bara de officiella publikationerna som\r\nhar funnits. Det har funnits en uppsjö av olika\r\nböcker och skrifter på marknaden, vilka i en mer\r\npopulär form har beskrivit den inre marknadens\r\nsätt att fungera. Det har funnits möjigheter till att\r\ndelta i studiecirklar om den inre marknaden, för var\r\noch en som så önskat -- många har också gjort det.\r\nÄven för dem som inte tycker om att läsa officiell\r\nprosa har det alltså funnits rikliga möjligheter till\r\natt sätta sig in i avtalet. Det är naturligtvis helt\r\norimligt att hävda att riksdagens ledamöter inte är\r\nförberedda för att fatta detta beslut. Här i\r\nriksdagen har avtalet verkligen hanterats grundigt.</pre><pre>Trots detta är det naturligtvis ett problem att den\r\noffentliga debatten har vaknat så sent. Det här\r\nförhållandet är ett generellt problem i vår\r\ndemokrati. Väldigt ofta vaknar den offentliga\r\ndebatten när en beslutsprocess gått väldigt långt.\r\nDet gäller exempelvis även många enskilda\r\nbyggärenden i våra kommuner, där debatten inte\r\nbörjar när stadsplanen visas, utan först när\r\ngrävskoporna rullar in i exploateringsområdet. Vi\r\nstår nu inför samma problem, fast i mycket större\r\nskala. Hur vi skall bli bättre på att på ett populärt\r\nsätt föra ut viktiga politiska frågor är något vi bör\r\nfundera mycket över.</pre><pre>Jag tycker kanske också att ett betydande ansvar\r\nligger på massmedia, som besitter möjligheterna att\r\nnå ut till stora grupper av människor. Helt\r\nuppenbart har även massmedia vaknat väldigt sent.</pre><pre>Frågan är om detta är motiv nog för att skjuta på\r\nbeslutet om ett EES-avtal. Om vi i dag skulle skjuta\r\nupp beslutet ett antal månader -- som det skulle\r\nkrävas för att tillgodose de önskemål som finns --\r\nskulle det innebära att vi satte inte bara oss själva i\r\nsvårigheter, utan vi skulle även sätta ett antal andra\r\nländer i svårigheter. Länder som litar på att vi skall\r\ngenomföra den här beslutsprocessen i rimlig tid.\r\nDet är inte bara vi som då kommer att stå utanför\r\nden inre marknaden ytterligare ett halvår ungefär,\r\nutan också våra nordiska grannländer m.fl. Det är\r\nett ansvar som jag tycker att vi inte utan vidare kan\r\nta.</pre><pre>Till det kommer naturligtvis de ekonomiska\r\nkonsekvenserna för oss själva, om det skulle uppstå\r\nosäkerhet om huruvida vi tänker komma med i den\r\ninre marknaden eller ej. Vi skall inte blunda för att\r\ndet skulle skapa en mycket svår situation för oss\r\nunder den kommande våren med kapitalutflöde,\r\nmed en dålig investeringsvilja i Sverige och med en\r\nfördjupad ekonomisk kris. Detta skall naturligtvis\r\ninte avgöra vårt handlande, men det är viktigt att\r\nändå ha det i vårt medvetande.</pre><pre>Nu skulle de här problemen kanske ändå inte vara\r\nskäl nog att fatta beslutet i dag, om det var så att\r\ndagens beslut binder oss för en förutsebar framtid i\r\nvåra relationer till EG, dvs. att vi nu avgjorde hur\r\nSveriges position i Europa skall vara för\r\növerskådlig tid. Så ligger det faktiskt inte till. Det\r\nbehöver i varje fall inte vara på det sättet.</pre><pre>Vi skall nu snart påbörja förhandlingar om\r\nmedlemskap i EG. Om dessa förhandlingar leder\r\ntill, som jag hoppas, att Sverige så småningom blir\r\nmedlem i EG förlorar EES-avtalet sin aktualitet.\r\nEES-avtalet är bara aktuellt för oss så länge Sverige\r\ninte är medlem i EG. Om den här processen\r\ndäremot inte skulle leda till medlemskap i EG,\r\nvilket naturligtvis är fullt möjligt med tanke på det\r\nopinionsläge som för närvarande råder, har vi alla\r\nmöjligheter att på nytt ta upp frågan om huruvida\r\nEES är den långsiktiga lösning som vi vill ha i vår\r\nrelation till EG. Jag tycker att det är rimligt att vi\r\ndå har en förnyad debatt.</pre><pre>Många av dem som är emot ett EG-medlemskap är\r\nockså emot ett EES-samarbete. Det är naturligtvis\r\nskillnad att se EES-samarbetet som en lösning för\r\nvåra relationer för några år och att se det som en\r\nlångsiktig lösning. Mycket talar för att vi då\r\nkommer fram till att det trots allt är den bästa\r\nlösningen med ett forsatt EES-samarbete om\r\nSverige inte kan bli medlem i EG. Det är emellertid\r\nnågot som man kan diskutera när det blir aktuellt,\r\noch man kan även folkomrösta om det. Är det\r\nfortfarande kontroversiellt är det fullt möjligt att\r\ngenomföra en folkomröstning om EES-avtalet, om\r\nvi inte blir medlemmar i EG och måste hitta en\r\nannan långsiktig lösning för våra relationer och för\r\nvår position i Europa.</pre><pre>Jag tycker att det beslut som skall fattas i dag\r\növerdramatiseras. Beslutet är inte oåterkalleligt,\r\nutan det är framför allt fråga om en lösning av våra\r\nrelationer till EG under de närmaste åren. Vi\r\nkommer att återkomma till frågan om hur våra\r\nlångsiktiga relationer skall utvecklas, och då skall\r\nsvenska folket uttala sin åsikt.</pre><pre>Herr talman! Jag noterar med tillfredsställelse att\r\ndet föreligger en mycket stor enighet i EES-\r\nutskottet omkring det betänkande som vi nu skall\r\nbesluta om. Visserligen finns det några\r\nsocialdemokratiska och några nydemokratiska\r\nreservationer. I vad gäller de socialdemokratiska\r\nreservationerna skulle jag i varje fall vilja säga att\r\ndessa är av kosmetisk art, i synnerhet reservationen\r\npå livsmedelsområdet. Om man jämför vad som\r\nstår i den socialdemokratiska reservationen och vad\r\nsom står i utskottsmajoritetens text ser man en\r\npåfallande likhet. Vi är alltså helt ense om att ha en\r\nhög ambitionsnivå när det gäller\r\nkonsumentfrågorna på det livsmedelspolitiska\r\nområdet och att inte onödigtvis ta bort några\r\nsvenska regler som är till för att skydda\r\nkonsumenterna. Skillnaden är endast att\r\nmajoriteten litar på att regeringen driver de här\r\nfrågorna utan några några särskilda påpekanden\r\nfrån riksdagens sida, medan oppositionen, kanske\r\ninte helt oväntat, är mer misstänksam mot\r\nregeringen och har begärt ett tillkännagivande. Det\r\när egentligen den enda skillnaden, och den är inte\r\nsärskilt stor.</pre><pre>Sammanfattningsvis, herr talman, tycker jag att vi\r\nmed gott samvete kan fatta beslut med anledning\r\nav det betänkande som EES-utskottet kommit fram\r\ntill, därför att det är väl genomarbetat. Det är också\r\nviktigt för Sveriges utveckling att under de\r\nnärmaste åren bli en del av den inre marknaden.\r\nDet handlar inte om övergrepp på folkviljan, därför\r\natt det svenska folket kommer att genom\r\nfolkomröstning få möjlighet att bestämma hur\r\nSveriges långsiktiga roll i Europa skall se ut.</pre><pre>Herr talman! Jag yrkar bifall till utskottets\r\nhemställan i alla dess delar.</pre><pre>(Applåder)</pre><pre>Anf. 17  GUDRUN SCHYMAN (v) replik:</pre><pre>Herr talman! Jag tycker det är ett bedrövligt\r\nresonemang som Pär Granstedt för, och som jag\r\ntror är belysande för den process som vi står inför.\r\nDet är ju ett faktum att EES-avtalet i sig självt har\r\ndiskuterats så litet. Det beror ofta just på den\r\nkoppling som Pär Granstedt gör, nämligen att\r\nvisserligen är detta ett avtal med brister, det är vi\r\növerens om, med en del negativa konsekvenser --\r\ndet finns en hel del oklarheter kvar med avtalet som\r\ninte är utredda -- men eftersom detta endast är ett\r\növergångsarrangemang behöver vi inte fördjupa\r\noss i dessa detaljer nu, utan kan uppskjuta det\r\narbetet. Vi kan ta ställning därtill först om det i en\r\nkommande folkomröstning om ett antal år -- vi vet\r\ninte ens hur många år -- visar sig att en majoritet av\r\ndet svenska folket säger nej till ett medlemskap. Då\r\nskall vi granska EES-avtalets giltighet.</pre><pre>Det vi skall fatta beslut om i dag är EES-avtalet.\r\nOm riksdagen i Sverige och alla andra länder säger\r\nja till EES-avtalet blir det verklighet, Pär\r\nGranstedt. Det är en verklighet som vi skall leva\r\nmed under en tidsperiod som varken Pär Granstedt\r\neller jag kan överblicka i exakt antal år, eftersom vi\r\ninte vet hur processen mot en fördjupad integration\r\nbland EG:s medlemsländer kommer att fortskrida.\r\nVi vet inte heller om den svenska folkomröstningen\r\nblir av 1994, 1995, 1996 eller 1997. Vi vet inte om\r\nutfallet av omröstningen blir ett ja eller ett nej. Vi\r\nmåste alltså i dag att ta ställning till EES-avtalet\r\nsåsom ett självständigt avtal, med de fel och brister\r\ndet har. Vi har att väga de fördelar och de nackdelar\r\nsom finns. Det skall inte ske i skenet av ett\r\neventuellt medlemskap, utan EES-avtalet skall\r\nbetraktas som en självständig, politisk produkt.</pre><pre>Anf. 18  PÄR GRANSTEDT (c) replik:</pre><pre>Herr talman! Det är naturligtvis riktigt att EES-\r\navtalet blir verklighet om vi nu godkänner det och\r\nalla andra också gör det. Jag tycker att det är bra.\r\nDet finns ändå anledning att påpeka att demokratin\r\nfungerar i detta land. Det finns hela tiden\r\nmöjligheter att diskutera avtalet, att långsiktigt\r\npröva om det är en lösning som vi vill ha för\r\nframtiden eller om det finns andra lösningar.\r\nPolitiken är inte statisk.</pre><pre>Det här är ett stort steg i rätt riktning. Jag hoppas\r\natt processen går vidare till ett svenskt\r\nmedlemskap. Jag vill ändå peka på att svenska\r\nfolket är suveränt att avgöra om Sverige skall bli\r\nmedlem och naturligtvis också i annat fall avgöra\r\nvilken relation vi långsiktigt skall ha, om det skall\r\nvara genom EES eller något annat. Det svenska\r\nfolkets suveränitet består efter detta beslut -- det är\r\nviktigt att slå fast.</pre><pre>Anf. 19  GUDRUN SCHYMAN (v) replik:</pre><pre>Herr talman! Det är riktigt att det svenska folkets\r\nsuveränitet består även om det här beslutet fattas\r\noch avtalet träder i kraft. Men jag vill påstå att det\r\när i begränsad form, eftersom avtalets konstruktion\r\ninnebär att vi frånhänder oss möjligheten att fatta\r\npolitiska beslut om de står i strid med de regler som\r\ni dag gäller för den inre marknaden.</pre><pre>Det är intressant att se hur Pär Granstedt behandlar\r\ndet faktum som vi är överens om, att det finns en\r\nopinion som anser sig vara överkörd och som inte\r\nhar fått vara med och diskutera, men som gärna\r\nskulle vilja se att frågan fördes ut till en bredare\r\ndemokratisk analys och process. Pär Granstedt\r\nsäger att det inte är så farligt, därför att vi senare\r\nhar möjlighet att ta ställning till de frågor där det i\r\ndag råder tveksamheter. Det är ett föraktfullt sätt\r\natt se på människors frågor inför EES-avtalet.</pre><pre>Demokratin fungerar dåligt om man inte säger:\r\nOkej! Nu tar vi ett halvår på oss för att diskutera\r\nfrågan, och sedan fattar vi beslut. Vi har ett större\r\nansvar för att få till stånd en demokratisk process\r\noch ett bra förankrat beslut i Sverige, och det\r\nansvaret väger tyngre än att hålla tidtabellen i\r\nförhållande till de andra EFTA-länderna. Det är\r\nfråga om var vi har lojaliteten. Jag tycker att vi som\r\npolitiker i Sverige bör visa lojalitet mot våra\r\nväljare.</pre><pre>Anf. 20  PÄR GRANSTEDT (c) replik:</pre><pre>Herr talman! Jag håller inte med om att det svenska\r\nfolkets suveränitet består bara i begränsad\r\nomfattning. Om man ingår ett internationellt avtal\r\när det självklart att man gör det i avsikt att hålla\r\ndet, och då skall man inte fatta beslut som strider\r\nmot det avtalet. Det är en allmän grundregel. Jag\r\nhoppas att även Vänsterpartiet anser att man skall\r\nhålla avtal som ingås. Det borde inte vara\r\nkontroversiellt.</pre><pre>Den grundläggande suveräniteten är att vi själva\r\nbestämmer om vi skall fortsätta med avtalet eller\r\navbryta denna samverkan. Om vi skulle komma\r\nfram till att det inte är bra har vi möjlighet att gå ur\r\nsamarbetet. Jag tror att vi kommer att upptäcka att\r\ndet är bra, och jag tror inte att svenska folket skulle\r\nvara berett att betala priset för att stå utanför den\r\ninre marknaden. Men där kan vi ha olika\r\nuppfattningar.</pre><pre>Vad som är grundläggande och som vi borde vara\r\növerens om är att svenska folket har, via sina valda\r\nombud och via folkomröstningar, möjlighet att\r\nockså långsiktigt avgöra Sveriges position i Europa.\r\nDet kan gälla om Sverige skall vara medlem i EG,\r\nom vi skall stå utanför och ha ett EES-avtal eller om\r\nvi helt och hållet skall stå utanför den inre\r\nmarknaden och försöka klara oss själva bäst vi kan.\r\nDe tre alternativen ligger framför oss, och svenska\r\nfolket har alla möjligheter att avgöra vilken\r\nlångsiktig väg vi skall gå. Beslutet i dag tar inte bort\r\nsvenska folkets möjlighet att långsiktigt bestämma\r\nvilken roll Sverige skall ha i Europa.</pre><pre>Anf. 21  HOLGER GUSTAFSSON (kds):</pre><pre>Herr talman! Riksdagen debatterar i dag och skall\r\nbesluta om det mest omfattande avtal som någonsin\r\nträffats i riksdagens historia.</pre><pre>Det skulle inte vara meningsfullt att försöka\r\nredogöra för Kristdemokraternas inställning till\r\nEES-avtalet utan att samtidigt beröra den\r\nbakomliggande idén med samarbetet mellan de\r\neuropeiska staterna.</pre><pre>De ideologiska utgångspunkterna väger mycket\r\ntungt för kds engagemang i den framtida\r\nEuropapolitiken. Den kristna etiken och den\r\npersonalistiska filosofin sådan den har utvecklats av\r\nsåväl enskilda kristdemokrater som partier över\r\nhela världen utgör en gemensam grund för det\r\npolitiska arbete som i dag bedrivs för att bibehålla\r\nfreden och skapa en social välfärd för folken i\r\nEuropa.</pre><pre>Den debatt som hittills har förts i Sverige har\r\ninnehållit alltför mycket materialism och alltför\r\nlitet ideologi. Många för också debatten utifrån ett\r\nmycket egoistiskt perspektiv, där vi i varje\r\nögonblick skall dra maximala fördelar av\r\nsamarbetet. Vidare förespeglas att våra svenska\r\navsikter och lösningar alltid skulle vara de bästa och\r\nde ädlaste. Jag är övertygad om att detta är att\r\nunderskatta de europeiska folkens mål och\r\nambitioner.</pre><pre>Det sakliga innehållet i EES-avtalet har inte varit\r\nutsatt för någon mera allmän kritik. Detta beror\r\nsannolikt på att avtalet är mycket omfattande och\r\nkrävande att tränga in i för både allmänhet och\r\njournalistiska debattörer. Detta kan vi bara\r\nbeklaga, då avtalets innehåll mycket väl tål att\r\ngranskas på alla punkter. Det faktum att alla\r\nriksdagspartier utom Vänsterpartiet är positiva till\r\navtalets innehåll har naturligtvis gjort att detta inte\r\nhar samma politiska sprängkraft.</pre><pre>Tyvärr har detta lett till att en opinion har vaknat\r\nupp i elfte timmen och nu framför kritik mot\r\navtalet. Det är kritik som främst riktar in sig på\r\navtalets existens, dess handläggning och den\r\ntidsmässiga beslutsprocess som riksdagen har\r\nanvänt.</pre><pre>Vår mening är ändå att riksdagen har tillsatt\r\nerforderliga resurser genom EES-utskottet, så att\r\nvi har fått ett bra underlag för att ta ställning till om\r\navtalet har en rimlig balans mellan fördelar och\r\nnackdelar för vårt land. De riksdagsledamöter som\r\ninte är nya i riksdagen, bl.a. Gudrun Schyman, har\r\nhaft goda möjligheter att följa avtalets framkomst,\r\ngenom de rapporter som erhållits från EFTA-\r\ndelegationen och andra arbetsgrupper som följt\r\nförhandlingarna under flera år.</pre><pre>Det har kritiserats att vi genom EES-avtalet i\r\npraktiken underordnar oss en övernationell\r\nlagstiftning på de områden som avtalet omfattar.\r\nDetta är naturligtvis riktigt och ett principiellt tungt\r\nsteg att ta för ett självständigt och frihetsälskande\r\nfolk som vårt. Men det är ju paradoxalt att det bl.a.\r\när detta som vi vill åstadkomma med\r\nEuropasamarbetet, nämligen att en övernationell\r\ninstans skall hjälpa oss att fatta de politiska beslut\r\nsom vi i dag inte förmår göra på nationell nivå. Det\r\när beslut som är gränsöverskridande och kan\r\nunderlätta fri rörlighet för varor, människor,\r\nkapital och tjänster samt kan underlätta det\r\ngränsöverskridande miljöarbetet.</pre><pre>Enligt vår mening lämnar inte Sverige bort någon\r\nnormbildning som minskar vår nations möjligheter\r\natt bibehålla eller utveckla vår kulturella, sociala\r\neller miljömässiga särart och profil inför framtiden.</pre><pre>En av de mest krävande lagarna som vi hämtar från\r\nEG är den för oss nya konkurrenslagstiftningen,\r\nsom blir lika med EG:s. I flera olika näringsgrenar\r\när det i dag så att den svenska marknaden är för\r\nliten i förhållande till de allt större företagen. Detta\r\nleder till att vi får allt fler monopol och\r\nduopolmarknader med höga prisnivåer som följd.\r\nGenom den nya lagen förbjuds företagen att\r\nutnyttja sin ställning på marknaden och vi får\r\nkonkurrens också över nationsgränserna.</pre><pre></pre><pre>En levade konkurrens är den bästa kända metoden\r\natt sänka priserna och höja kvaliten, vilket är ett\r\nviktigt konsumentintresse.</pre><pre>Genom de svenska företag som klarar\r\nkonkurrensen på den svenska marknaden har vi\r\ngoda förutsättningar för att nå en tillväxt för den\r\nsvenska exportmarknaden. Detta bör öka våra\r\nförutsättningar för en högre sysselsättning och en\r\ngod utveckling för att kunna bibehålla vår\r\nekonomiska standard.</pre><pre>EES-avtalet ger svenskt näringsliv tillgång till den\r\ns.k. inre marknaden bestående av ca 380 miljoner\r\ninnevånare. Handelsutbytet med dessa länder är\r\ni dag ca 73 % av den svenska exporten. Marknaden\r\nväntar inte på ytterligare svenska produkter, men\r\nom våra företag är minst lika duktiga som de\r\neuropeiska företagen, är expansionsmöjligheterna\r\nmycket stora. Den inre marknaden står öppen utan\r\ntullavgifter, kvantitativa begränsningar och ett\r\nminimum av tekniska handelshinder.</pre><pre>Jag ser i framtiden, vid ett medlemskap, stora\r\nmöjligheter till resursbesparingar i Europa. Om ett\r\nkommande säkerhetspolitiskt samarbete inom EG\r\nkan leda till att länderna sitter ner och rationellt\r\nkommer överens om hur de känsliga gränserna\r\nskall försvaras och vem som skall göra detta, skulle\r\nvi kanske kunna undvika stora överlappningar i\r\nmilitära resurser som vi i dag har i Europa och\r\ndärmed väsentligt reducera den militära\r\nrustningen. Om detta kan följas av friare handel\r\nmed försvarsmaterial inom EG, kan vi avsevärt\r\nminska denna produktion i varje enskilt land.</pre><pre>Vi kristdemokrater är väl införstådda med\r\nnödvändigheten av ett tillräckligt starkt försvar.\r\nMen vi är mycket angelägna om att med bibehållen\r\nsäkerhet kunna minska de militära kostnaderna för\r\natt kunna använda dessa samhällets pengar till\r\nsatsningar på exempelvis sjukvård, äldreomsorg,\r\npensioner m.m. Samverkan och\r\nförtroendeskapande åtgärder i Europa kan ge oss\r\nmöjligheter att spara och omfördela resurser. EES-\r\navtalet är ett första steg i denna riktning.</pre><pre>Varken genom EES-avtalet eller ett kommande\r\nmedlemskap i EG kan Sverige med sina 8 miljoner\r\ninnevånare tillskansa sig någon maktposition i\r\nEuropa, vilket inte heller skulle vara rimligt.</pre><pre>En möjlighet till ett betydande inflytande kan vi\r\nemellertid få om vi med duktiga medarbetare\r\nengagerar oss i de olika gemensamma\r\narbetsgrupperna som vi får tillträde till redan\r\ngenom EES-avtalet. Det gäller exempelvis\r\ninformationsteknik, utbildning, socialpolitik, miljö\r\nm.m. Vi kristdemokrater vill gärna lyfta fram dessa\r\nmjuka delar i EES-avtalet som angelägna. Där kan\r\nvi både ge och erhålla kompetensutveckling.\r\nVidare är det viktiga plattformar för\r\nförtroendeskapande åtgärder länderna och folken\r\nemellan.</pre><pre>Vilken roll kan EES-avtalet få för Sveriges\r\nutveckling? Vi kan betrakta avtalet som ett stort\r\nsteg till ett medlemskap i EG eller, om vi så vill,\r\nsom ett väntrum till fullt medlemskap i EG. Men\r\ndet har sagts mig att avtalet också kan leva vidare\r\noch stå på egna ben om i väljer att inte bli\r\nmedlemmar i EG. Det kan leva vidare tills dess att\r\ndet åldras och därmed blir inaktuellt. Vidare kan\r\navtalet sägas upp på två tre år. Det innebär att\r\nflexibiliteten kring avtalet är mycket stor.</pre><pre>Väljer vi att inte bli medlemmar i EG måste vi i dag\r\nta ansvar för den dag då avtalet blir inaktuellt. Om\r\ndå övriga EFTA-länder har blivit EG-medlemmar\r\nkan det bli svårt för Sverige att åstadkomma ett bra\r\nfrihandelsavtal med EG. Det är då vi får betala\r\npriset för att stå utanför. Ett nej innebär inte en\r\noförändrad situation, utan en risksituation där vi,\r\nenligt min mening, står alltför ensamma.</pre><pre>Vi kristdemokrater menar att den konstruktion och\r\nflexibilitet som avtalet har gör att det är mycket\r\nlämpligt att med EES-avtalet prova på\r\nEuropagemenskapen. Det ger oss ett bra underlag\r\nför ett klokt ställningstagande vid\r\nfolkomröstningen 1994. Om det fungerar bra talar\r\ndet för ett medlemskap. Fungerar det dåligt ger det\r\nockså ett bra beslutsunderlag.</pre><pre>Kds riksdagsgrupp gör bedömningen att EES-\r\navtalet är en bra väg att börja vandra på. Självklart\r\nbestår den av både för- och nackdelar och även\r\nrisker som ingen kan förutse. Men framför allt ger\r\nden utvecklingsmöjligheter i gemenskap med de\r\növriga europeiska folken.</pre><pre>Ytterst handlar det om tilltro eller misstro till en\r\nutveckling. Vår bedömning är att vi också får de\r\nmedel som behövs för att lösa de kommande\r\nproblem som vi alltid kommer att möta utmed en\r\nsådan färdväg framöver.</pre><pre>Herr talman! Jag yrkar bifall till EES-utskottets\r\nbetänkande 1992/93:EU1.</pre><pre>Anf. 22  Statsrådets ULF DINKELSPIEL\r\n(m):</pre><pre>Herr talman! Detta är en stor och betydelsefull dag.\r\nRiksdagen skall i dag ta ställning till avtalet om ett\r\neuropeiskt, ekonomiskt samarbetsområde. Det är\r\ndet mest omfattande avtal som Sverige någonsin\r\nhar ingått med något annat land eller\r\nländerområde. Det är kanske också värt att påpeka\r\natt det är det mest omfattande avtal som EG\r\nnågonsin har ingått med något annat land eller\r\nländerområde.</pre><pre>EES-avtalet är ett betydelsefullt avtal i sig, men det\r\nkan också ses som ett viktigt steg i riktning mot\r\nsvenskt medlemskap i EG. Det är en milstolpe i\r\nutvecklingen av vårt samarbete med våra viktigaste\r\nekonomiska samarbetspartner i Europa. Det är en\r\nny byggsten i arbetet på att bygga det nya Europa --\r\nett Europa präglat av fred, frihet och ökat\r\nsamarbete över gränserna mellan alla Europas\r\nländer.</pre><pre>Herr talman! Jag erkänner gärna att det är\r\nuppgiften att göra Europa till ett tryggt hem för\r\nframtida generationer som är den starkaste\r\ndrivkraften bakom mitt engagemang i\r\nEuropafrågan.</pre><pre>Detta avtal öppnar den stora EES-marknaden med\r\n380 miljoner invånare för fri och öppen\r\nkonkurrens. Det är av avgörande betydelse för vår\r\nexportindustri och för vårt exportinriktade\r\nnäringsliv.</pre><pre>Detta gynnar såväl små som stora företag. Det\r\nskapar världens största ekonomiska\r\nsamarbetsområde och det innebär stora fördelar för\r\nlandet. Vidare innebär det att väsentligt\r\nförbättrade förutsättningar skapas för ekonomisk\r\ntillväxt, sysselsättning och välfärd.</pre><pre>Även det nordiska samarbetet förstärks. Ett stort\r\nsteg tas i riktning mot att förverkliga tanken på\r\nNorden som hemmamarknad. Det innebär också\r\natt vi inom en vidare europeisk ram kan förerkliga\r\nväsentliga delar av det NORDEK-samarbete som\r\nvi tidigare misslyckades med.</pre><pre>Jag kan också utifrån erfarenheterna från EES-\r\nförhandlingarna försäkra att knappast något har\r\nverkat så stimulerande för kontakterna mellan de\r\nnordiska länderna som just förhandlingarna om\r\nEES-avtalet, och nu förberedelserna för\r\nmedlemskap i EG.</pre><pre>EES-avtalets kärna är de fyra friheterna, som ger\r\nmöjlighet till medverkan i väsentliga delar på lika\r\nvillkor i EG:s inre marknad. Men det spänner också\r\növer en rad andra viktiga samhällsområden:\r\nforskning och utveckling, utbildning, miljö, sociala\r\nfrågor, konsumentskydd, små och medelstora\r\nföretag och turism, för att nämna några av de\r\nviktigaste.</pre><pre>Genom EES-avtalet får medborgarna i vårt land\r\nhelt andra möjligheter än hittills att arbeta, studera\r\noch bosätta sig i andra europeiska länder. Detta\r\ninnebär ökad rörlighet över gränserna och större\r\nfrihet -- en möjlighet för oss. Jag tänker i detta\r\nsammanhang inte minst på ungdomars möjligheter\r\natt vinna nya kunskaper och erfarenheter och att få\r\nkontakter med medborgare i andra europeiska\r\nländer.</pre><pre>När detta är sagt vill jag givetvis säga att inte alla\r\ndelar i detta avtal är precis som vi skulle vilja ha\r\ndem. Varje förhandling, och det gäller inte minst en\r\nförhandling av denna omfattning, innebär\r\nnaturligtvis ett givande och ett tagande. Det finns\r\nförvisso detaljer som kan kritiseras i avtalet. Jag\r\nmedger gärna att jag gärna hade sett att vi hade fått\r\nbättre bestämmelser i bl.a. de delar som avser de\r\ninstitutionella förhållandena, möjligheterna till\r\ninflytande på den fortsatta utvecklingen. Men när\r\ndet är sagt vill jag säga att detta i allt väsentligt är\r\nett avtal som svarar mot de riktlinjer som riksdagen\r\ndrog upp redan 1988. Dessutom, såsom deltagare i\r\nEES, skall vi driva fram förbättringar av avtalet och\r\ndriva fram förändringar som svarar mot våra\r\nintressen. Vi skall föra en politik som ger uttryck\r\nför våra värderingar och som ger uttryck för vår\r\negen politik på alla de områden som omfattas av\r\navtalet.</pre><pre>Herr talman! Det som Gudrun Schyman säger är\r\nenligt min mening präglat av groteska överdrifter.\r\nHon påstår att detta avtal har behandlats under stor\r\nbrådska och att detta ifrågasätter hela\r\nbehandlingen av avtalet.</pre><pre>Jag tycker att Nic Grönvall i sitt inlägg mycket väl\r\noch mycket illustrativt redovisade den noggranna\r\nhantering som avtalet har genomgått alltsedan\r\nförberedelserna någon gång under 1988. Det var i\r\ndiskussionerna då som grunden lades för det arbete\r\nsom nu har lett fram till ett avtal.</pre><pre>Under förhandlingarnas lopp -- under en\r\ntreårsperiod, eller en fyraårsperiod om man räknar\r\nin förberedelserna -- har arbetet fortlöpande\r\nredovisats här i riksdagen av min företrädare Anita\r\nGradin, som har spelat en central roll för\r\ntillkomsten av detta avtal, och senare av mig. Vi har\r\npå andra sätt förmedlat information om avtalet och\r\nalla dess komponenter genom ett antal faktaskrifter\r\noch genom mer populärt material men också\r\ngenom utförliga grönböcker som Gudrun Schyman\r\nnu har gjort sig lustig över och jämfört med en\r\ntelefonkatalog.</pre><pre>Gudrun Schyman, det behövs ett både-och i detta\r\nsammanhang, både lättillgängligt material och mer\r\ningående och utförligt material som experterna kan\r\nha tillgång till. Dessutom förstår jag inte liknelsen\r\nmed en telefonkatalog. Om man skall söka efter ett\r\ntelefonnummer till en viss person eller till ett\r\nföretag räcker det inte med en populärversion som\r\nanger medeltalet av alla telefonnummer, utan då\r\nbehöver man en hel telefonkatalog.</pre><pre>(Applåder)</pre><pre>Dessutom, Gudrun Schyman, slutförhandlades\r\ndetta avtal i väsentliga delar redan under förra året.\r\nMen sedan fick vi omförhandla en del av avtalet,\r\nnämligen den institutioinella delen. Avtalet förelåg\r\ni februari i år.</pre><pre>Nu säger Gudrun Schyman att det inte finns några\r\nmöjligheter att ta ställning till detta, att riksdagen\r\ninte har kunna behandla det hela och att det har\r\nvarit så svårt. Och så griper hon sig an ett antal\r\nargument som riktar in sig på formalia när\r\nargumenten tryter i sak. Men, Gudrun Schyman, i\r\ndag skriver vi ju november. Redan den 11--12 april\r\nansåg sig rörelsen Nej till EG, i vilken Gudrun\r\nSchyman intar en framträdande plats, kunna ta\r\nställning till EES-avtalet och sade ett rungande nej\r\ntill EES-avtalet. Kan riksdagen då inte ta ställning\r\nsex månader senare, i synnerhet som riksdagen\r\nunder hela arbetets gång har hållit sig noggrant\r\ninformerad även om de hemliga delarna i de utskott\r\nsom har sysslat med dessa frågor?</pre><pre>Nej, det som vi hör här i dag från Gudrun Schyman\r\när nog mindre ett uttryck för ärligt uppsåt eller för\r\nGudrun Schymans notoriska motstånd mot EES-\r\navtalet, utan snarare ett uttryck för att\r\nVänsterpartiet är splittrat i denna fråga.</pre><pre>Herr talman! Det är med största tillfredsställelse\r\nsom jag konstaterar att riksdagens EES-utskott i\r\nsitt betänkande över EES-avtalet så tydligt visar på\r\nfördelarna med detta avtal. Utskottet pekar bl.a.\r\npå den fria rörlighet för medborgarna i Sverige som\r\ndetta avtal leder till. Vidare framhålls i\r\nbetänkandet att samarbetet inom EES kan leda till\r\nen bättre ekonomisk utveckling i Sverige. Utskottet\r\npekar särskilt på att en öppen marknad för offentlig\r\nupphandling kan bli av särskilt stor betydelse för\r\nviktiga branscher i det svenska näringslivet.\r\nAvskaffandet av handelshinder för varor och för\r\ntjänster ökar de små och medelstora företagens\r\nexportmöjlighter.</pre><pre>Jag ansluter mig helt till dessa bedömningar, och\r\njag hoppas, som flera talare före mig, att just\r\nviktiga delar av utskottets yttrande skall kunna\r\ngöras tillgängliga för en bred allmänhet. Jag tror att\r\ndet skulle tjäna ett viktigt informationssyfte.</pre><pre>EES-avtalet bör ge viktiga impulser till svenskt\r\nnäringsliv, till stora, medelstora och små företag i\r\nolika branscher och i alla delar av vårt land. En\r\nökad konkurrens kan naturligtvis innebära ökade\r\npåfrestningar, åtminstone på kortare sikt och för en\r\ndel företag. Men de chanser till ökad export, och\r\ndärmed flera jobb i Sverige, som den öppna\r\nkonkurrensen på den stora Europamarknaden ger,\r\ninnebär så klara fördelar att jag känner mig helt\r\növertygad om att de positiva följderna mycket klart\r\növerväger. EES-avtalet kan därmed också ses som\r\nett viktigt instrument, ett viktigt led, i regeringens\r\npolitik för att bryta stagnationen och återge Sverige\r\nen stark och växande ekonomi.</pre><pre>Jag vill också instämma i utskottets konstaterande\r\natt EES-avtalet inte begränsar allemansrätten eller\r\nförsämrar kvinnornas situation på\r\narbetsmarknaden. Det är tvärtom min övertygelse\r\natt en återvunnen ekonomisk tillväxt, som EES-\r\navtalet säkert kommer att bidra till, är en helt\r\navgörande förutsättning för att kvinnor såväl som\r\nmän skall få en trygg sysselsättning och för att vi\r\nskall kunna klara välfärden.</pre><pre>Det är min förhoppning att avtalet skall kunna\r\nträda i kraft vid årsskiftet. Men det är klart att det\r\nfinns risk för förseningar, bl.a. förseningar av mer\r\nteknisk art i och med att det kan hända att\r\nparlamentet i något eller några EG-  eller EFTA-\r\nländer får någon eller några månaders förseningar.\r\nVi vet ännu inte det, men det finns risk för det i\r\nnågra länder.</pre><pre>Och vad värre är: Det finns ett orosmoln knutet till\r\nden folkomröstning som skall hållas i Schweiz den\r\n6 december. Om avtalet då skulle röstas ner,\r\ninnebär det en försening för alla de andra 18\r\nländerna, som till helt övervägande del redan har\r\ngodkänt avtalet. Då måste avtalet omförhandlas i\r\nen regeringskonferens, och då förlorar vi i varje fall\r\nett halvår. Låt oss hoppas att detta icke inträffar.</pre><pre>Herr talman! Även om EES-avtalet innebär stora\r\nfördelar för vår ekonomi och för vårt samarbetete\r\nmed EG-  och EFTA-länderna, som tillsammans\r\nsvarar för -- för att ta ett exempel -- omkring två\r\ntredjedelar av vår utrikeshandel, kan det här\r\navtalet i det långa loppet inte utgöra ett alternativ\r\ntill fullt medlemskap i EG. Det beror på att det här\r\navtalet inte innefattar en rad viktiga\r\nsamarbetsområden. Det gäller, för att ta några\r\nexempel, viktiga delar av regionalpolitiken. Det\r\ngäller jordbrukspolitiken. Det gäller den\r\ngemensamma handelspolitiken. Det gäller\r\ntullunionen. Det gäller valutasamarbetet. Det\r\ngäller det utrikes-  och säkerhetspolitiska\r\nsamarbetet.</pre><pre>Ett annat viktigt skäl till att medlemskap är en\r\nbättre lösning för Sverige på sikt är att vi endast\r\ngenom medlemskap kan få fullt politiskt inflytande\r\növer framtida viktiga beslut som rör utvecklingen i\r\nvårt land. Det här minskar emellertid på intet sätt\r\nbetydelsen av EES-avtalet som grundval för vårt\r\nsamarbete med EG under de närmaste åren.</pre><pre>EES-avtalet blir en mycket betydelsefull plattform\r\nför ett framtida samarbete, en förberedelse för\r\ndetta som är av mycket stort värde.</pre><pre>Herr talman! Till slut: Jag noterar med stor\r\ntillfredsställelse att det finns en mycket bred\r\nenighet bakom EES-avtalet i EES-utskottet och de\r\nandra utskott som har behandlat avtalet. Det är\r\nalltså min förhoppning att också riksdagen efter\r\ndenna debatt med stor majoritet godkänner\r\nSveriges anslutning till EES-avtalet och att det,\r\nliksom hittills, även i fortsättningen finns en bred\r\nförankring för vårt fortsatta agerande såväl när det\r\ngäller tillämpningen av det här EES-avtalet som när\r\ndet gäller förberedelserna för medlemskap.</pre><pre>Det är ett arbete som i sig är av största vikt. Men\r\ndet är också ett led i ansträngningarna att fullt ut\r\nföra Sverige in i det europeiska samarbetet -- ett\r\narbete som ytterst syftar till att ge oss möjligheter\r\natt fullt ut medverka i arbetet på att bygga det nya\r\nEuropa.</pre><pre>(Applåder)</pre><pre>Anf. 23  MATS HELLSTRÖM (s) replik:</pre><pre>Herr talman! Ulf Dinkelspiel räknade upp en lång\r\nrad mycket viktiga områden, där Sverige och\r\nSveriges regering skall verka aktivt på det nya EES-\r\navtalets arena. Men han nämnde inte\r\nkonsumentpolitiken. Det tycker jag ytterligare\r\nstärker den reservation som vi socialdemokrater\r\nhar på den här punkten. Jag hoppas att vårt\r\nagerande också kommer att leda till att den svenska\r\nregeringen och riksdagen samlar sig kring\r\nkonsumentpolitiken.</pre><pre>Jag begärde emellertid ordet för att ställa en annan\r\nfråga. Ulf Dinkelspiel berörde själv de problem\r\nsom kan komma efter denna kvälls beslut, som vi ju\r\nhoppas på, om Sveriges deltagande i EES-avtalet.\r\nDet kan haka upp sig tekniskt i riksdagen i andra\r\nländer. Avtalet skall ju ratificeras överallt. Det kan\r\nnaturligtvis i värsta fall bli ett nej i något land, t.ex.\r\ni Schweiz. Hur kommer den svenska regeringen att\r\nagera för att man i realiteten skall kunna\r\nåstadkomma en snabb omförhandling med nya\r\nratifikationer i alla länder och i Europaparlamentet\r\nunder våren? Klarar man inte det, finns det en\r\nstupstock den 1 juli. Då faller avtalet. Om man icke\r\nskulle hinna fram till den 1 juli, tvingas man\r\nförhandla fram en ny stupstock. Då kan det ha gått\r\nlångt in på nästa års höst eller vinter innan ett avtal\r\neventuellt kan komma till stånd.</pre><pre>Det är inte så, som kritikerna ofta gör gällande, att\r\nvi kan ansluta oss fram till den 1 juli. Är det någon\r\nsom säger nej, blir avtalet icke verklighet för de\r\nandra heller. Jag för min del tror, herr talman, att\r\nskulle den obehagliga situationen vara ett faktum\r\natt svenska företag bleve diskriminerade på den\r\ngemensamma, harmoniserade marknad i EG som\r\nhur som helst startar i början av nästa år, kommer\r\ndebattläget i Sverige att kraftigt svänga. De kritiker\r\nsom i dag är rädda för EES kommer då kanske att\r\nvara ännu oroligare för den arbetslöshet, den\r\nföretagsutflyttning och de mycket stora\r\nekonomiska svårigheter som vårt land kan komma\r\natt ställas inför om detta avtal icke blir verklighet.</pre><pre>Därför vill jag fråga hur statsrådet ser på den\r\nsvenska regeringens möjligheter att i värsta fall --\r\ndvs. om något land säger nej -- snabbt och aktivt\r\nagera för att det blir en snabb omförhandling under\r\nnästa vår, så att diskrimineringen av svensk\r\nekonomi och svenska företag blir så liten som\r\nmöjligt.</pre><pre>Anf. 24  Statsrådet ULF DINKELSPIEL\r\n(m):</pre><pre>Herr talman! Mats Hellström sade att jag icke\r\nnämnde konsumentfrågorna i mitt anförande, och\r\nhan tog det till intäkt för att vi inte skulle fästa\r\navseende vid de frågorna. Låt mig till det endast\r\nsäga följande.</pre><pre>För det första nämnde jag konsumentfrågorna när\r\njag räknade upp olika områden.</pre><pre>För det andra avser vi att fortsättningsvis lägga stor\r\nvikt vid konsumentfrågorna också i det europeiska\r\nsamarbetet.</pre><pre>När det gäller Mats Hellströms andra fråga vill jag\r\nsäga att jag delar hans oro. Den oron knyter sig\r\nframför allt till den schweiziska folkomröstningen.\r\nDet är bara där som jag ser ett problem. Det andra\r\nkan leda till någon eller några månaders försening.\r\nMen vi ser icke på något annat håll någon som helst\r\nrisk för att avtalet fälls. Skulle det dock bli ett nej i\r\nden schweiziska folkomröstningen den 6 december,\r\när det angeläget med ett skyndsamt agerande både\r\nfrån vår sida och från alla andra medverkande\r\nländers sida. Under sådana omständigheter avser\r\nvi, herr talman, att redan dagen därpå begära att\r\nregeringskonferensen inkallas så snart som möjligt\r\nmed sikte på att snarast omförhandla avtalet i\r\ntillämpliga delar för att det sedan så snabbt som\r\nmöjligt skall kunna godkännas i resp. parlament.\r\nDet kan jag försäkra, Mats Hellström!</pre><pre>Anf. 25  GUDRUN SCHYMAN (v) replik:</pre><pre>Herr talman! Vad gäller det här med\r\ntelefonkatalogen sade jag, Ulf Dinkelspiel, att jag\r\nciterade en skribent som i en tidning skrev att han\r\nansåg att grönböckerna var lika användbara som\r\ntelefonkatalogen om man letade efter ett\r\nfaxnummer.</pre><pre>Ulf Dinkelspiel tycker att det är groteskt att påstå\r\natt det här beslutet innebär att man har för bråttom.\r\nDet innebär ju också att Ulf Dinkelspiel säger att\r\nen växande opinion utanför det här huset är\r\ngrotesk. Jag vill inte hålla med om det. Jag tycker\r\natt det är rimligt att, som många människor i dag\r\ngör, kräva att få veta mer om vad det här avtalet\r\ninnebär innan beslut fattas. Jag tycker inte att det\r\när groteskt på något sätt. Alla har inte haft\r\nmöjlighet att under de nio år som Nic Grönvall\r\ntidigare har redogjort för i detalj följa det här.\r\nResultatet av avtalet har inte varit känt så länge och\r\ninte heller ute varit föremål för debatt. Några\r\nanalyser har inte gjorts. Konsekvenserna av avtalet\r\nhar alltså inte belysts tillräckligt. Det är just det\r\nsom vi tar upp i vår motion.</pre><pre>Vi har pekat på att det finns en mängd områden\r\nsom inte är tillräckligt analyserade. Det gäller\r\nmiljöskydd, arbetsrätt, frågan om offentlig\r\nupphandling, arbetsmarknadspolitik,\r\nregionalpolitik, konsekvenserna av en förändrad\r\ntrafikpolitik, frågor om offentlighetsprincip och\r\nmeddelarskydd och den fråga, som restes i går i den\r\noffentliga debatten, om tryckfrihetsförordningens\r\nställning i förhållande till EES-avtalet.</pre><pre>Det finns en mängd frågetecken. Det är konkreta\r\nfrågor som ställs. Jag undrar varför vi inte kan få\r\nsvar på de frågorna innan vi fattar beslut. Om det\r\ndessutom är som Ulf Dinkelspiel säger, att det inte\r\nfinns några problem, borde det ha varit möjligt att\r\npå ett tillfredsställande sätt ge de här svaren i god\r\ntid innan vi skall fatta beslutet.</pre><pre>Men när detta inte har gjorts -- vi kan strunta i\r\nskälen till det -- kunde vi åtminstone ta oss tid att få\r\nfram de här beskeden ordentligt. Jag vet inte vad\r\nman är rädd för, måste jag säga. Varför vill man inte\r\npå ett genomgripande sätt belysa konsekvenserna\r\nav avtalet och ställa det till öppen diskussion, så att\r\nmänniskor själva får väga fördelar och nackdelar\r\nmot varandra?</pre><pre>Vi är ju överens om att det finns både fördelar och\r\nnackdelar. Vi anser att de konstitutionella\r\nfrågorna, demokratifrågan, har så stora nackdelar\r\natt det inte går att säga ja. Men låt andra också få\r\ndebattera!</pre><pre>Anf. 26  Statsrådet ULF DINKELSPIEL\r\n(m):</pre><pre>Herr talman! Jag noterar för det första att Gudrun\r\nSchyman vidhåller sin kritik och sin beteckning av\r\ngrönböckerna som varande av icke något värde. Jag\r\nvill försäkra att för alla dem som har velat sätta sig\r\nin noga i avtalet, och de är väldigt många, har de\r\nhär grönböckerna varit av mycket stort värde. Jag\r\nmedger gärna att de måste kompletteras med annat\r\nmaterial, och har kompletterats med annat\r\nmaterial, som skall vara mer lättillgängligt.</pre><pre>För det andra talar hon om att man borde ha\r\ninformerat om avtalet. Vi har, och det gäller även\r\nden förutvarande regeringen, försökt att sprida\r\nkunskap om EES-avtalet under hela\r\navtalsförhandlingens gång. Jag vill gärna säga att\r\ndet många gånger i den här kammaren har fällts\r\nmycket erkännsamma ord just om våra\r\ninformationsinsatser på det här området.</pre><pre>Men det är alldeles uppenbart att det kan göras\r\nmer. När det gäller information finns det alltid\r\nutrymme för fler insatser. Det finns begränsade\r\nresurser, men jag kan försäkra Gudrun Schyman att\r\nvi kommer att fortsätta vårt informerande. Vi\r\nkommer att intensifiera vårt informerande. Inte\r\nminst kommer vi att ta lärdom av eventuella brister\r\nnär vi nu förbereder medlemskapsförhandlingarna.</pre><pre>Öppenheten under förhandlingarna har varit\r\nväldigt stor gentemot allmänheten. När det gällt de\r\nhemliga delarna har den varit stor även mot\r\nberörda ledamöter i EES-utskottet. Mats\r\nHellström frågade var Gudrun Schyman hade varit\r\nunder förhandlingarna. Jag kan försäkra att jag har\r\nmött Gudrun Schyman i väldigt många\r\nsammanhang under de år som har gått. Gudrun\r\nSchyman har vältaligt och mångordigt\r\nargumenterat för sin sak. Jag har argumenterat för\r\nmin. Jag utgår ifrån att även Gudrun Schymans\r\nargumentering har grundat sig på fakta.</pre><pre>Jag vill också säga att EFTA-delegationen löpande\r\nhar redovisat förhandlingarnas gång, även de\r\nhemliga delarna. Gudrun Schyman har\r\ngenomgående deltagit i de här övningarna under\r\nden tid som hon har suttit i EFTA-delegationen.\r\nJag vill alltså påstå att hela den här processen har\r\npräglats av öppenhet och en strävan att sprida\r\ninformation. Man kan aldrig åstadkomma\r\ntillräckliga resultat. Det kan säkert göras ännu\r\nbättre. Vi skall ta lärdom av de brister som finns.\r\nMen att gå till så groteska överdrifter som Gudrun\r\nSchyman har gjort anser jag vara oförlåtligt.</pre><pre>Anf. 27  GUDRUN SCHYMAN (v):</pre><pre>Herr talman! Jag kan bara konstatera att vi\r\nvärderar det faktum att det är brister i\r\ninformationen och att det är brister i avtalet, såsom\r\ndet är utformat, olika. Det innebär att vi har olika\r\nsyn på frågan om demokrati i det här fallet.</pre><pre>Det har också, Ulf Dinkelspiel, under\r\navtalsförhandlingarnas gång gjorts\r\nkonsekvensanalyser på de olika departementen,\r\ninom olika sakområden. Det är uppgifter som inte\r\nhar varit tillgängliga, som har sekretessbelagts med\r\nhänvisningen att förhandlingar pågår. Jag vill passa\r\npå att fråga nu, Ulf Dinkelspiel: Kan allt material\r\nsom tagits fram som underlag för förhandlingar --\r\nalla konsekvensanalyser gjorda på olika politiska\r\nsakområden, analyser som tidigare har varit\r\nsekretessbelagda och där man till mig tidigare har\r\nsagt att man skall överväga om de papperen kan\r\nsläppas -- nu offentliggöras? Det är en enkel fråga\r\nsom jag väldigt gärna skulle vilja ha ett svar på.</pre><pre>Sedan måste jag också ställa frågan: Anser inte Ulf\r\nDinkelspiel att det faktum att vi genom att säga ja\r\ntill avtalet frånhänder oss möjligheten att fatta\r\npolitiska beslut som strider mot EG:s regler\r\ninnebär en inskränkning av våra demokratiska\r\nrättigheter? Är inte baksidan av de s.k. fyra\r\nfriheterna just ofriheten att i en demokratisk\r\nprocess fatta politiska beslut som strider mot\r\navtalet och som strider emot de regler som följer av\r\navtalet, även om vi anser att vi har goda skäl med\r\nhänvisning till miljö, säkerhet, hälsa,\r\nregionalpolitik eller arbetsmarknadspolitik?\r\nUppfattar inte Ulf Dinkelspiel detta som en\r\ninskränkning i de politiska möjligheter som vi har i\r\ndag i Sverige?</pre><pre>Dessa beslut flyttas från riksdagen eller\r\nfullmäktigeförsamlingen, och avgörandet av\r\nsådana frågor där det blir kollisioner fälls i\r\npraktiken i EG-domstolen, EES-domstolen eller\r\nnågra övervakningsorgan inom EES eller EG.\r\nInnebär inte detta en positionsförflyttning från en\r\npolitisk process till att juridiken i praktiken tar över\r\nde politiska besluten?</pre><pre>Detta har mycket seriösa statsvetare pekat på. Man\r\nsäger att detta är en förändring av det demokratiska\r\nskick som vi är vana vid. Det är en\r\npositionsförflyttning, som de menar, och det\r\ninstämmer jag i, borde ha diskuterats mycket\r\ngrundligt innan man ger sig in på den.</pre><pre>Anf. 28  Statsrådet ULF DINKELSPIEL\r\n(m):</pre><pre>Herr talman! Jag har fyra kommentarer.</pre><pre>För det första: Varje seriös statsvetare vet att varje\r\ninternationellt mellanstatligt avtal innebär en\r\ninskränkning av suveräniteten. Har vi ingått ett\r\ninternationellt avtal, är vi bundna av det avtalet och\r\nkan inte fatta beslut som står i strid med detta med\r\nmindre vi säger upp avtalet. Det gäller på alla\r\nområden. Det gäller naturligtvis hälsa och miljö till\r\nde delar vi är bundna av EES-avtalet eller av\r\nprecisa bestämmelser. Då måste vi inom avtalets\r\nram verka för förändringar. Men i många\r\navseenden, på väldigt många punkter när det gäller\r\nde här områdena och på arbetsmarknadsområdet i\r\nalla väsentliga delar, är vi inte bundna av EES-\r\navtalet i den meningen, att det antingen är fråga om\r\nminimiregler eller är fråga om att avtalet över\r\nhuvud taget inte omfattar dem.</pre><pre>För det andra: Jag har redan, när det gäller\r\noffentliggörande av material som avser EES-\r\nförhandingarna, här i riksdagen signalerat att det är\r\nmin avsikt att se till att allt material som har\r\nkaraktären av konsekvensanalys och liknande\r\noffentliggörs, om det inte av något speciellt skäl,\r\nsom jag inte kan se just nu, måste undantas. Det\r\nbetyder att allt väsentligt material finns tillgängligt.\r\nSedan är det varje myndighets sak -- jag kan inte\r\nsvara för de enskilda myndigheternas agerande --\r\natt avgöra om uppgifter bör sekretessbeläggas eller\r\ninte. Enligt min mening finns det inte skäl att göra\r\ndet.</pre><pre>För det tredje: Gudrun Schyman säger att våra\r\ndemokratiska värderingar skiljer sig åt. Ja, det gör\r\nde säkert.</pre><pre>För det fjärde: En osanning -- jag menar att det är\r\nen osanning som Gudrun Schyman ger uttryck för\r\nnär hon beskriver hanteringen av EES-avtalet\r\nalltsedan tankarna på det framfördes 1988 fram till\r\ndenna dag då riksdagen skall ta ställning till det --\r\nblir inte mindre osann av att Gudrun Schyman\r\nutnyttjar varje replik till att upprepa den.</pre><pre>Anf. 29  HADAR CARS (fp) replik:</pre><pre>Herr talman! Innebär inte det faktum att man inför\r\nen fotbollsmatch kommer överens om\r\ngemensamma regler en orimlig inskränkning i\r\nlagens möjligheter att agera? Om man har kommit\r\növerens om vissa regler som skall gälla båda lagen,\r\nså får man t.ex. inte springa utanför planen, inte ta\r\nbollen i händerna osv. Är det inte orimligt, herr\r\nstatsråd, att gå med på sådana regler och acceptera\r\nden typen av inskränkningar i handlingsfriheten för\r\nlagen? Jag skulle vara tacksam för ett utförligt svar\r\npå frågan.</pre><pre>Jag vill ta upp en något mera allvarlig sak om den\r\ninformation om EES-avtalet som regeringen tänker\r\nmedverka till att få ut när avtalet en gång är\r\ngodkänt, klart och skall börja tillämpas. Självfallet\r\när det viktigt att tillämpningsbestämmelserna\r\nkommer ut snart så att alla berörda grupper får ta\r\ndel av dem så fort som möjligt. Vad avser\r\nregeringen göra för att så sker?</pre><pre>Ulf Dinkelspiel har också gett till känna att det\r\ninför medlemskapsförhandlingarna är regeringens\r\navsikt att ytterligare förbättra\r\ninformationsmaterialet till allmänheten. Jag är\r\nmedveten om att det ligger något utanför det som\r\nvi just nu diskuterar, men i den mån statsrådet vill\r\nlätta på slöjan och berätta litet hur det skulle gå till,\r\ntror jag säkert att det finns intresserade åhörare i\r\ndenna kammare.</pre><pre>Anf. 30  Statsrådet ULF DINKELSPIEL\r\n(m):</pre><pre>Herr talman! Tyvärr uppfattade jag inte Hadar Cars\r\nsista fråga.</pre><pre>Anf. 31  HADAR CARS (fp) replik:</pre><pre>Herr talman! Statsrådet Dinkelspiel har gett till\r\nkänna att man från regeringens sida inför\r\nmedlemskapsförhandlingarna skall försöka\r\nförbättra informationen till allmänheten. Jag\r\nundrar om det är för tidigt att nu ställa frågan på\r\nvad sätt regeringen tänker göra detta.</pre><pre>Anf. 32  Statsrådet ULF DINKELSPIEL\r\n(m):</pre><pre>Herr talman! När det gäller information om\r\ntillämpningsföreskrifter till EES-avtalet delar jag\r\nhelt Hadar Cars uppfattning att vi så snart som\r\nmöjligt bör se till att erforderligt material går ut. Vi\r\narbetar på en grönbok, som skall ta upp alla de nya\r\ndirektiv och förordningar som blir aktuella i\r\nsammanhanget. Vi avser också att presentera dem\r\ni en mer lättillgänglig form. Jag kan försäkra att vi\r\ngör allt vi kan på den här punkten för att se till att\r\ndet går ut så bred information som möjligt om att\r\nmaterialet finns tillgängligt.</pre><pre>Beträffande frågan om att förbättra informationen\r\nunder medlemskapsförhandlingarna vill jag säga att\r\njag funderar över ett antal olika åtgärder, och jag\r\nkan redan nu nämna några.</pre><pre>För det första avser vi att gå ut med ännu mer\r\ninformationsmaterial, både sådant som är mera\r\nlättillgängligt och sådant som i första hand är avsett\r\nför experterna såväl under förberedelserna som\r\nunder förhandlingarnas lopp.</pre><pre>För det andra planerar vi en rad andra aktiviteter,\r\nsom seminarier och telefonslussar, för att göra\r\nmaterialet och informationen mer lättillgängliga för\r\nallmänheten. Vi kan också komma att pröva nya\r\nmedier för detta.</pre><pre>För det tredje är det min avsikt att se till att det\r\nmaterial som vi själva hanterar under arbetets\r\ngång, och som normalt har haft karaktären av\r\narbetsmaterial och därmed definitionsmässigt inte\r\nvarit offentligt, i större utsträckning än hittills\r\nunder förhandlingarnas lopp görs tillgängligt --\r\ndetta för att alla skall få bättre möjligheter att följa\r\nförhandlingarna.</pre><pre>För det fjärde avser jag att ge instruktioner till\r\nmyndigheterna, liksom kanslihuset, att under\r\narbetet iaktta största möjliga öppenhet.</pre><pre>Det här är några exempel på åtgärder som jag avser\r\nvidta för att bidra till en ännu bättre\r\ninformationsverksamhet och en ökad öppenhet\r\nunder medlemskapsförhandlingarna. Detta gör jag\r\nmed sikte på att när den dag kommer, säg om två\r\når, då svenska folket i folkomröstning skall ta\r\nställning till frågan om ja eller nej till ett svenskt\r\nmedlemskap i EG skall ingen kunna säga: Jag hade\r\ninte tillgång till tillräcklig information. Det fanns\r\ninte tillräckligt underlag för att ta ställning.</pre><pre>När det slutligen, herr talman, gäller fotbollen är\r\ndet möjligt att spela enligt Gudrun Schymans\r\ndefinitioner utan några linjer och utan några som\r\nhelst mål. Men det blir betydligt mindre roligt både\r\nför spelarna och för dem som tittar på. Dessutom\r\när det kanske som med höjdhopp enligt Schymans\r\ndefinition...</pre><pre>Anf. 33  TREDJE VICE TALMANNEN:</pre><pre>Jag vill erinra om att genmälet gällde Hadar Cars.</pre><pre>Anf. 34  PÄR GRANSTEDT (c) replik:</pre><pre>Herr talman! Är det inte så att vi egentligen inte\r\nriktigt säkert kommer att veta hur EES-avtalet och\r\nden inre marknaden fungerar förrän det hela är\r\nsjösatt, dvs. förrän det är genomfört i praktiken?\r\nDet gäller i alla fall de flesta stora samarbetsprojekt\r\natt vi inte riktigt vet hur det fungerar i praktiken\r\nförrän man är i gång med det. Det skulle i så fall\r\nstyrka det som jag försökte redovisa tidigare, att\r\ndet, om vi av någon anledning skulle misslyckas i\r\nvår strävan efter medlemskap i EG, då kan finnas\r\nanledning att utvärdera våra erfarenheter från\r\nEES-samarbetet och se om det i så fall kan bli en\r\nlångsiktig lösning för våra relationer med Europa\r\neller om vi skall försöka hitta annat sätt att delta i\r\nsamarbetet.</pre><pre>Jag tror alltså för min del -- det vore intressant att\r\nhöra statsrådets syn på det -- att föreställningen att\r\nvi innan vi påbörjar arbetet skall kunna veta allt om\r\nhur det fungerar i praktiken är helt orimlig. Därför\r\när det viktigt att konstatera att vi har möjligheten\r\natt ompröva detta samarbete så småningom, om vi\r\nfinner det befogat.</pre><pre>Sedan skulle jag vilja ta upp en annan fråga. Vi\r\nräknar med att samarbetet kommer att ge oss\r\nbetydande fördelar för vår ekonomiska utveckling.\r\nDet är viktigt att se till att dessa fördelar blir\r\nnågorlunda jämnt fördelade över landet, att det\r\nfrämjar en balanserad regional utveckling i Sverige.\r\nNaturligtvis kommer det att leda till\r\nstrukturförändringar i det svenska näringslivet så\r\natt icke-konkurrenskraftiga företag eller företag\r\nsom har varit beroende av en skyddad\r\nhemmamarknad kommer att få svårigheter, medan\r\nandra utvecklas väl. Därför är det viktigt att\r\nsamarbetet paras med en ambitiös svensk\r\nregionalpolitik.</pre><pre>Jag skulle gärna vilja ha en kommentar från\r\nstatsrådet till min fråga: Vilken beredskap har\r\nregeringen för att verkligen försäkra oss om att\r\nfrukterna av det här samarbetet fördelas jämnt över\r\nlandet och att icke någon bygd drabbas på ett\r\norimligt sätt av de strukturförändringar som också\r\nkan bli en följd av samarbetet?</pre><pre>Anf. 35  Statsrådet ULF DINKELSPIEL\r\n(m):</pre><pre>Herr talman! För det första vill jag säga till Pär\r\nGranstedt att det som han säger är alldeles riktigt.\r\nOch det gäller inte bara EES-avtalet, utan det\r\ngäller alla internationella avtal. Man vet ju aldrig\r\nexakt hur avtalet kommer att fungera när det väl\r\nhar trätt i kraft.</pre><pre>Vi strävar naturligtvis fortlöpande efter att\r\nförändra och förbättra avtalet. Detta är ett\r\ndynamiskt avtal i den meningen att avsikten är att\r\nutveckla avtalet på de områden som omfattas av\r\nsamarbetet. Inom ramen för detta arbete sker en\r\nlöpande prövning och omprövning av de olika\r\nbestämmelserna. Där håller jag helt med Pär\r\nGranstedt.</pre><pre>Precis som när man ingår ett äktenskap finns i det\r\nhär fallet en teoretisk möjlighet att uppsäga\r\n''äktenskapet''. Men jag tycker kanske, Pär\r\nGranstedt, att man när man går in i ett avtal eller\r\nett äktenskap inte i första hand skall ägna sig åt att\r\ndiskutera villkoren för en upplösning.</pre><pre>För det andra delar jag när det gäller\r\nregionalpolitik helt Pär Granstedts uppfattning, att\r\ndet som ett led i arbetet på att utveckla Sverige och\r\nsvensk ekonomi är viktigt att föra en aktiv\r\nregionalpolitik. Så långt det någonsin är möjligt har\r\nvi under förhandlingarnas lopp sökt försäkra oss\r\nom att den svenska regionalpolitiken sådan den nu\r\nförs i allt väsentligt skall kunna fullföljas med de\r\nbestämmelser som vi har iakttagit beträffande t.ex.\r\nstatsstöd.</pre><pre>Dessutom bör EES-avtalet som sådant kunna bidra\r\ntill ökad ekonomisk tillväxt. Därmed skapas också\r\nbättre förutsättningar för en aktiv regionalpolitik.\r\nOm det finns mer att fördela, kan vi också fördela\r\nmera. Eftersom regeringen klart har gett uttryck\r\nför att den skall föra en aktiv regionalpolitik under\r\nmottot ''Hela landet skall leva'', skall den också\r\ngöra det.</pre><pre>Jag vill också gärna tillägga att vi den dag som vi blir\r\nmedlemmar i EG får ytterligare förstärkta\r\nmöjligheter att föra en aktiv regionalpolitik. Då\r\nkan vår egen nationella regionalpolitik\r\nkompletteras med de regionalpolitiska medel och\r\ninstrument som är en del av EG.</pre><pre>Anf. 36  PÄR GRANSTEDT (c) replik:</pre><pre>Herr talman! Jag tackar för dessa synpunkter. Jag\r\nhyser också en betydande förtröstan om att den\r\nnuvarande regeringen har en hög ambitionsnivå när\r\ndet gäller det regionalpolitiska området och tar\r\nvara på de möjligheter som finns inom ramen för\r\nEES-avtalet och ett framtida eventuellt\r\nmedlemskap.</pre><pre>Vad beträffar liknelserna från familjerättens\r\nområde, är det väl ännu inte fråga om ett\r\näktenskap, utan det är mera som en förlovning med\r\nett visst inslag av ett samboförhållande. Både\r\nstatsrådet Dinkelspiel och jag hoppas väl att denna\r\nförlovning så småningom skall leda till ett\r\näktenskap. Men det hör till poängen med\r\nförlovningar att om det skulle visa sig att det blir en\r\nlång och varaktig söndring, är det möjligt att slå\r\nupp förlovningen. Det är t.o.m. möjligt att skiljas i\r\nett äktenskap.</pre><pre>Anledningen till att jag har tagit upp denna fråga är\r\natt det finns en debatt ute i samhället, där man talar\r\nom att vi håller på att genomföra en statskupp och\r\natt vi är i färd med att sälja ut Sveriges\r\nsjälvständighet. Det är viktigt att konstatera att\r\nEES-avtalet inte innebär ett slutgiltigt\r\nställningstagande till hur Sveriges långsiktiga\r\nrelationer till EG skall vara. Vi hoppas att det skall\r\nbli ett medlemskap, men det finns också möjlighet\r\natt gå in i något slags isolationistisk politik, om\r\nsvenska folket skulle välja det. Det tror jag inte\r\nvore önskvärt, men folket är suveränt.</pre><pre>Anf. 37  HANS GUSTAFSSON (s):</pre><pre>Herr talman! Så här dags på dagen har det mesta\r\nsagts som behöver sägas i detta sammanhang. Jag\r\nskall därför inskränka mig till ett par principeiella\r\nsynpunkter och också ta upp något av det som har\r\nsagts under förmiddagen i debatten.</pre><pre>Flera talare har betonat att detta är det viktigaste\r\navtal som vi har haft att ingå, i varje fall om man\r\nbedömer tiden efter andra världskriget. Det är klart\r\natt det finns både för- och nackdelar i ett så\r\nomfattande avtal som EES-avtalet. Det vore oklokt\r\nav oss som vill att EES-avtalet skall ingås att inte\r\ntillräckligt beakta de invändningar som framförs\r\nmot detta avtal.</pre><pre>Det finns emellertid betydande svårigheter. I den\r\nkonstitutionella debatten konstaterade man från\r\nkonstitutionsutskottet att förslaget inte är\r\ninvändningsfritt när det gäller t.ex. kommunerna.\r\nÄven på andra områden finns det invändningar att\r\nrikta mot EES-avtalet. Jag ställer mig inte bakom\r\nEES-avtalet, därför att det saknas svårigheter i det,\r\nutan därför att jag tycker att fördelarna överväger\r\ndessa svårigheter. Vi som är förespråkare för EES-\r\navtalet borde ta på allvar och diskutera de\r\nnackdelar som finns och också erkänna dem. Det\r\nvore ju konstigt om ett avtal mellan två parter\r\nskulle innebära att det bara är den ena parten som\r\nfår fördelarna medan den andra parten inte får\r\nnågra. Det är viktigt att ha detta klart för sig.</pre><pre>Det förs en diskussion i olika sammanhang om hur\r\npass informerade riksdagsledmöterna är när det\r\ngäller EES-avtalet. Jag vill verkligen varna för att\r\npolitikerna utvecklas till experter i fråga om\r\ndetaljer på område efter område. Om politiker vill\r\nbli experter på expertnivå och vill kunna alla\r\ndetaljer om allting, kommer de att tappa\r\növerblicken och sammanhangen. Det är\r\növerblicken och sammanhangen som behövs för att\r\nman skall kunna ta ställning i en fråga av den här\r\ntypen. Det är vad det handlar om. Politikerna skall\r\npå grundval av sina kunskaper, sina erfarenheter\r\noch sina referensramar väga fördelarna mot\r\nnackdelarna. När jag gör det, kommer jag fram till\r\natt EES-avtalet innebär en fördel för Sverige.\r\nDärför bör avtalet ingås.</pre><pre>Det finns en fråga där jag är överens med Gudrun\r\nSchyman. Jag anser att avtalet står på egna ben.\r\nDet har i olika sammanhang framförts att EES-\r\navtalet är någon sorts inträdesbiljett till ett\r\nmedlemskap i Ekonomiska unionen -- jag tyckte\r\nnästan att också Ulf Dinkelspiel var inne på den\r\ntanken. För mig är det precis tvärtom. Jag anser\r\nnämligen att Sverige inte kan stå utanför ett\r\nformaliserat samarbete med övriga Europa. Detta\r\när alltså ett slags formaliserat samarbete.</pre><pre>Det är först genom EES-avtalet som vi får den\r\nbästa möjligheten att i den kommande\r\nfolkomröstningen och i de kommande besluten ta\r\nställning till om vi vill vara med i EG eller inte. Vi\r\nkommer inte att stå tomhänta när det gäller de fyra\r\nfriheternas viktiga område, om vi väljer att säga nej\r\ntill en europeisk union. Driv därför inte\r\ndiskussionen om att EES-avtalet är ett sätt att binda\r\noss till den europeiska unionen för långt! Varken\r\njag eller Ulf Dinkelspiel vet hur det blir. Vi vet inte\r\nvad den europeiska unionen kommer att bestå av\r\nnär det blir dags att ta ställning till den frågan. Vi\r\nvet inte hur förhandlingarna kommer att gå. Inte\r\nheller vet vi vad folkomröstningarna leder till för\r\nresultat. Låt nu detta handla om EES-avtalet.\r\nSedan skall vi ha en debatt om resten framöver.</pre><pre>Jag vill sedan beröra två mer sektoriella frågor i\r\nsammanhanget. Den ena frågan handlar om\r\nmiljön.</pre><pre>De som är kritiska till att ingå ett EES-avtal anser\r\natt detta skulle försvåra möjligheterna för Sverige\r\natt driva en skärpt miljöpolitik. Det är för mig ett\r\nunderligt påstående. I realiteten är det så, att om\r\nEES-avtalet med ökad handel skapar ökade\r\nföroreningar, drabbas naturligtvis de som bor i de\r\ntätbefolkade områdena i Västeuropa värst, och inte\r\nde som bor i det glesbefolkade Norden. Det är ett\r\nganska underligt antagande att människorna i\r\nVästeuropa skulle vara beredda att godta en\r\nmiljöförstöring som är betydligt större än vår.\r\nRimligtvis borde de kräva ännu hårdare krav för att\r\nderas onskemål om en god miljö skall kunna\r\ntillgodoses. Det finns ingenting i EES-avtalet som\r\ntalar för att det skulle försvåra för oss i Norden att\r\nföra en skärpt miljöpolitik i förhållande till\r\nVästeuropa i övrigt.</pre><pre></pre><pre>Den andra frågan gäller kommunerna, och jag har\r\nredan i någon mån berört den. Detta avtal är inte\r\nproblemfritt för kommunerna. Är man intresserad\r\nav den kommunala självstyrelsen och vill att den\r\nskall utvecklas, ser man att detta avtal medför\r\ninskränkningar i den kommunala självstyrelsens\r\nsätt att verka.</pre><pre>Det är framför allt två områden som berörs. Det\r\nena området är kommunala stöd. Visserligen är\r\nproblemen i förhållande till den svenska\r\nlagstiftningen inte så stora, men i förhållande till\r\nsvensk praxis innebär det en betydande\r\ninskränkning när det gäller kommunernas\r\nverksamhet. Det gäller inte minst\r\nupphandlingsområdet, där vi häromdagen kunde\r\nmotta en proposition från regeringen om offentlig\r\nupphandling. Jag rekommenderar den för läsning.\r\nDet är verkligen inte, som Pär Granstedt gjorde\r\ngällande, fråga om någon sorts avreglering, utan\r\ndess raka motsats. Det kommer att skapa problem.</pre><pre>Trots detta, trots vad det kan betyda för\r\nkommunernas självstyrelse och trots vad den\r\noffentliga upphandlingen kan få för konsekvenser,\r\ntycker jag fortfarande att fördelarna med EES-\r\navtalet överväger och att det bör antas. Men vi skall\r\nanta det i medvetande om dessa problem. Vi kan\r\nhålla på hur länge som helst med detta avtal, men\r\ndet kommer ändå att finnas frågetecken som måste\r\nrätas ut. Det är en fullständigt omöjlig uppgift att\r\nanalysera detta avtal i alla dess detaljer och fatta\r\nalldeles klara beslut! Vi kommer att få leva i den\r\nverkligheten. Men det är bra att vi inte skjuter\r\nproblemen ifrån oss, utan erkänner att de finns.</pre><pre>Gudrun Schyman har vid flera tillfällen i dag och i\r\nandra sammanhang berört de problem av\r\ndemokratisk karaktär som hela EES-avtalet och\r\nEES-processen innebär. Även här måste man\r\nerkänna att det finns informationssvårigheter och\r\nsvårigheter med upplysning och annat. Konstigt\r\nvore väl om det inte vore så. Man kan inte -- det\r\nhar jag lärt mig i dag, Gudrun Schyman -- gå ut och\r\ninformera och tro att människor har fått den\r\ninformationen. Det fordras i dag en oerhörd\r\nansträngning av den enskilde för att ta till sig den\r\ninformation som finns, därför att förhållandena är\r\nså komplexa och så svåra. Det gäller inte minst i\r\ndenna fråga.</pre><pre>När det gäller demokratins problem och de frågor\r\nsom sammanhänger med detta, vill jag gärna\r\nåberopa den berömde dansken Alf Ross som en\r\ngång sade att demokratin alltid måste återvinnas av\r\nvarje ny generation. Jag tror att vi på 90-talet\r\nbefinner oss i en situation där vi måste lägga\r\nmanken till i de politiska församlingarna för att\r\nåtervinna demokratin.</pre><pre>Det största hotet mot demokratin är inte EES-\r\navtalet och den process som vi nu skall inleda. Det\r\nstörsta hotet mot en demokratisk utveckling ligger\r\nenligt min mening i att kapitalets makt ökar så till\r\nden milda grad över de politiska beslutsfattarnas\r\nmöjligheter, att det lätt leder till vad man skulle\r\nkunna kalla en demokratins kris. Det behövs i dag\r\ninte mer än att en bankir i Lichtenstein lyfter på\r\nögonbrynen, eller att en riksbankschef i Tyskland\r\nuttalar sig, förrän det kommer tre krispaket i\r\nSveriges riksdag. Det är problemet -- kapitalets\r\nökade makt att ta över beslutanderätten.</pre><pre>Den finske filosofen Georg Henrik von Wright\r\ntalade om att det som styr oss är det teknologiska\r\nimperativet. Man skulle kunna säga: det\r\nteknologiska--ekonomiska imperativet. Kanske är\r\ndet bara vi som tror att vi fattar besluten, när\r\nbesluten i verkligheten fattas någon annanstans.\r\nJag ser då möjligheten, Gudrun Schyman, att via\r\nett fördjupat europeiskt samarbete kanske lättare\r\ntygla dessa krafter än vad vi själva kan göra i detta\r\nsammanhang.</pre><pre>Även mot denna bakgrund anser jag att fördelarna\r\nmed detta avtal överväger.</pre><pre>Sedan lyssnade jag med intresse till Nic Grönvall,\r\nsom ju dessutom är rolig när han säger någonting.\r\nHan gav här en definition på vad en jurist var. En\r\njurist, sade Nic Grönvall, är den som följer lagen.\r\nDet kan naturligtvis inte uteslutas. Men det som är\r\nännu viktigare är att deras huvudsakliga arbete är\r\natt tolka lagen, vilket också Nic Grönvall var inne\r\npå. Det är där som problemet uppstår. I\r\nkomplicerade sammanhang är det omöjligt att fatta\r\nglasklara beslut. Då träder juristerna in för att å\r\npolitikernas vägnar tolka de beslut som politikerna\r\nhar fattat.</pre><pre>Utrymmet för den typen av tolkningar bör\r\nminimeras, och det sker inte inom EG och inte\r\ninom EES, utan det är snarare tvärtom. Tolkningen\r\nfår ökat utrymme, och tolkningsföreträdet hos\r\njuristerna markeras starkare. Jag tycker nog att det\r\nfinns anledning att ha blickarna riktade mot detta.</pre><pre>Herr talman! Eftersom min taletid är ute vill jag\r\nkort säga att jag med stort intresse har följt arbetet\r\ni EES-utskottet. Eftersom jag har suttit i många av\r\nriksdagens utskott, kan jag säga att det haft ett\r\nföredömligt sätt att arbeta. Inga problem har sopats\r\nunder mattan. Vi har fått möjligheter att få svar,\r\noch vi har arbetat seriöst. Mot bakgrund av de\r\nkunskaper det givit mig och på grundval av mina\r\negna erfarenheter, och utan att fördölja de\r\nsvårigheter som följer med avtalet, yrkar jag bifall\r\ntill de socialdemokratiska reservationerna och i\r\növrigt till propositionens förslag.</pre><pre>(Applåder)</pre><pre>Anf. 38  GUDRUN SCHYMAN (v) replik:</pre><pre>Herr talman! Jag tycker att det var mycket\r\nvälgörande med Hans Gustafssons inlägg och hans\r\nbalanserade syn i den här frågan. Hans Gustafsson\r\noch jag är mycket överens om att frågan om\r\nmedlemskap är en annan fråga än den vi diskuterar\r\ni dag. Vi är dessutom överens om att medlemskapet\r\ninte är en bra lösning för Sverige. En tredje sak som\r\nvi också är rörande överens om, Hans Gustafsson,\r\när att det största hotet mot demokratin är kapitalets\r\noinskränkta makt. Vi kanske inte är överens när jag\r\nser konstruktionen av EES-avtalet som ett uttryck\r\nför just kapitalets makt.</pre><pre>Det är ett faktum att vi genom avtalets\r\nkonstruktion förbinder oss att inte fatta politiska\r\nbeslut som stör de s.k. fyra friheternas företräde,\r\nt.ex. politiska beslut som på något sätt kan\r\nbegränsa de fria kapitalflödena. Där har vi frånhänt\r\noss möjligheten att formera den politiska motmakt\r\nsom vi, Hans Gustafsson, är överens om behövs.\r\nDärmed har vi också frånhänt oss möjligheten att\r\nutveckla demokratin på det sätt som vi skulle vilja,\r\nnämligen att formera politiska motmakter för att\r\nstävja kapitalets oinskränkta makt.</pre><pre>Jag håller med om att demokratin alltid måste\r\nåtervinnas av varje ny generation. Men jag vill inte\r\nmedverka till att vi i dag fattar beslut som\r\ninskränker de demokratiska friheter som vi\r\nfortfarande har. Jag vill vara med om att i denna\r\nkammare fatta politiska beslut som vidgar\r\nmöjligheter och ger nästa generation möjlighet att\r\nytterligare vidga de demokratiska fri- och\r\nrättigheterna i den riktning vi är överens om,\r\nnämligen genom att begränsa kapitalets makt.</pre><pre>Anf. 39  HANS GUSTAFSSON (s) replik:</pre><pre>Herr talman! Gudrun Schyman säger att hon ser i\r\nEES-avtalet en del av kapitalets makt, och jag delar\r\nden uppfattningen. Men för mig har det gällt att se\r\nhur kapitalets makt blir om vi väljer alternativet att\r\ninte ha något formaliserat samarbete med Europa.\r\nJag menar att möjligheterna att hålla tillbaks denna\r\nutveckling är bättre med EES-avtalet än utan det.</pre><pre>Vi kan ha olika meningar om detta. Det gäller att\r\nbilda sig en uppfattning om detta på grundval av\r\nsina egna kunskaper och erfarenheter. Men det är\r\ndär det stora problemet ligger. Vi får inte tryckas\r\nundan av den ekonomiska utvecklingen. Den har ju\r\ndominerat debatten i 10--15 år. Verkligheten är\r\nnågot annat. Att lyckan stod i direkt proportion till\r\nbruttonationalproduktens ökning är som folktro.\r\nDet är mycket mer komplicerat än så. Vi hjälper till\r\ngenom att anta EES-avtalet, i stället för att välja\r\nalternativet att stå utanför. Jag tror att kapitalets\r\nkrafter skulle få ännu större spelrum om vi ställer\r\noss vid sidan, än vad de får när vi på detta sätt går\r\nmed i Europa.</pre><pre>Anf. 40  NIC GRÖNVALL (m) replik:</pre><pre>Herr talman! Jag vill inte skjuta mig i foten en gång\r\ntill. Därför skall jag inte tala om jurister. Jag är\r\nnämligen både jurist och politiker. I den här\r\nrepliken skall jag tala om juridiken.</pre><pre>Hans Gustafssons förnämliga anförande innehöll\r\nen balanserad tolkning av juridikens roll. Det\r\nsaknades emellertid en oerhört viktig aspekt.</pre><pre>I stora politiska engagerade konferenser och\r\narbeten som föregår traktattexters tillkomst\r\nutvecklar man på ett skickligt sätt höga ideal.\r\nRomtraktaten innehåller flera portalparagrafer\r\nsom utvecklar höga ideal som många nationella\r\nparlament inte har förmått att lagstifta om.</pre><pre>En sådan portalparagraf är t.ex. regeln i\r\nRomtraktaten om kvinnors likaberättigande och\r\nrätt till lika lön. Det finns exempel på att\r\nEuropadomstolen ställt sig i kvinnors tjänst genom\r\natt tolka Romfördraget i situationer där kvinnor\r\nhar uppfattat sig såsom lämnade ensamma av\r\npolitikerna. På det sättet är juridiken ett oerhört\r\nväsentligt inslag för att förbättra Europa.</pre><pre>Anf. 41  HANS GUSTAFSSON (s) replik:</pre><pre>Herr talman! Jag har inget att invända mot dessa\r\nsynpunkter. Jag tror också att det finns mycket som\r\nvi bör ta till oss och försöka att leva efter i\r\nRomfördraget. Framgångarna har inte varit särskilt\r\npåtagliga hittills.</pre><pre>Om jag skulle göra en alldeles egen tolkning, som\r\ninte är grundad på lika djupa kunskaper som Nic\r\nGrönvalls, skulle jag säga att det har varit en\r\nkommersiell, marknadsekonomisk och kapitalisk\r\ninriktning som hitintills har präglat EG:s\r\nverksamhet. Den gör att jag känner en viss\r\ntveksamhet inför att utan vidare hoppa på vagnen\r\noch säga att vi skall vara med i den europeiska\r\nmonetära unionen. Jag vill vänta med det tills jag\r\nhar sett vad det blir av unionen.</pre><pre>Den hittillsvarande erfarenheten av EG, sett ur\r\nmitt perspektiv, talar inte för att de ideologiska och\r\nhumanitära frågorna har präglat EG:s samarbete,\r\nutan de kommersiella och ekonomiska utifrån en\r\nkapitalistisk, kommersiell och\r\nmarknadsekonomisk utgångspunkt. Jag tycker inte\r\natt det är bra. Vi kan naturligtvis ha olika meningar\r\nom det. Jag vill att de saker som Nic Grönvall lyfter\r\nfram i Romfördraget skall vara de som präglar det\r\neuropeiska samarbetet i högre grad än vad de har\r\ngjort hittills.</pre><pre>Anf. 42  NIC GRÖNVALL (m) replik:</pre><pre>Herr talman! Jag vill bara säga att juridiken står till\r\nHans Gustafssons förfogande.</pre><pre>Anf. 43  LARS BÄCKSTRÖM (v):</pre><pre>Herr talman! Låt mig citera litet fritt vad en känd\r\nstatsman sade en gång: ''Parlamentarisk demokrati\r\när ett dåligt system, men det bästa som historien\r\nkänner.'' Jag delar den uppfattningen.</pre><pre>Vår parlamentariska demokrati bygger på\r\npartisystemet. Men ingen väljare, ingen medlem\r\noch ingen vald tycker exakt som sitt parti. Man gör\r\nett val i förhållande till helheten, och sedan väljer\r\nman det bästa. Ibland kanske man väljer det minst\r\ndåliga. Det är också ett faktum. Demokrati bygger\r\npå att man skall lyssna i parlament, debatt och\r\nparti. Demokrati bygger på att respektera\r\nmajoritetsbeslut och ta hänsyn till minoritetens\r\nåsikt.</pre><pre>Dessa principer gäller också i EES-frågan. Det\r\nfinns skilda åsikter kring EES i alla partier och i alla\r\nväljargrupper. Många anser att EES-avtalet är helt\r\nnödvändigt för Sveriges ekonomi. Många anser\r\ndessutom att det måste kombineras med\r\nmedlemskap i EG-unionen. Andra menar att EES-\r\navtalet behövs, men att det är ett alternativ till EG-\r\nunionen. Ytterligare andra menar att EES-avtalet\r\ngör att Sverige formellt eller reellt avhänder sig för\r\nstor del av sin nationella suveränitet och att avtalet\r\ndärför bör avvisas.</pre><pre>Alla dessa ståndpunkter återfinns bland alla\r\npartiers väljare och bland de valda. Det gäller också\r\nmitt parti, men mycket få av Vänsterpartiets väljare\r\nanser att vi skall ansluta Sverige till den politiska\r\nunion som Maastrichtavtalet utgör. Vänsterpartiet\r\när det parti som är mest enat av alla, när det gäller\r\natt ha en linje i Europafrågan och förhållandet till\r\nEG. Vi säger nej till medlemskap i den europeiska\r\nunionen.</pre><pre>När det gäller EES finns det skilda meningar inom\r\nVänsterpartiet, men det finns en\r\nmajoritetsuppfattning. Vänsterpartiet har sagt nej\r\ntill EES-avtalet. Gudrun Schyman har redovisat\r\npartiets skäl för detta. Vår partistyrelse har sagt att\r\nVänsterpartiet är motståndare till den europeiska\r\nunionen och Maastrichtkonstruktionen. Vi har\r\nbedömt EES-avtalet som ett sätt att ansluta tidigare\r\nEFTA-länder till detta EU-projekt.</pre><pre>Vår partistyrelse fortsätter och säger att Sverige bör\r\nvänta med sitt beslut om ett eventuellt EES-avtal\r\ntills läget i Europa klarnat. Vi behöver inte fatta\r\nbeslut förrän under första halvåret 1993.</pre><pre>Herr talman! En äldre släkting till mig brukar säga\r\natt fort och väl inte följs åt. Det är ett riktigt\r\nkonstaterande. I dag har det förts en debatt i\r\nkammaren om huruvida processen fram till dagens\r\nbeslut har gått för fort och om politikerna är nog\r\ninsatta i frågan. Det finns två korrekta svar på den\r\nfrågan, ja och nej. Vi valda har haft tillräckligt med\r\nmaterial och tid för att ta ställning till helheten och\r\ninriktningen. Det kan stämma, men det är inte helt\r\nkorrekt.</pre><pre>Jag har avsatt många nätter till EES-frågan, och en\r\ndel dagar också. Jag vet att ju mer man studerar\r\nfrågan, desto mer inser man frågans komplexitet\r\noch hur många problem som återstår att lösa.</pre><pre>Herr talman! I mitt yrkesliv är jag lärare. Lärare\r\nbrukar gilla att sätta andra på prov. Jag tror att om\r\nvi ledamöter utsattes för en gammaldags\r\nlappskrivning kring EES, skulle många ledamöter\r\nav kammaren, likt elever, kräva att få längre tid för\r\natt inläsning och förberedelser.</pre><pre>När man säger att något har gått för fort är det ett\r\nrelativt begrepp, eftersom fort alltid måste\r\nbestämmas i förhållande till något annat. Det\r\nstörsta problemet är att den breda allmänheten inte\r\nalls haft samma möjligheter som ledamöterna av\r\nriksdagen. Det är alltså för fort i förhållande till\r\nväljarna. Det är poängen.</pre><pre>Ett stort problem är att EES-beslutet kan rymma\r\nen inre dynamik. Det är ett så omfattande avtal att\r\ndet kan användas som argument för att ansluta\r\nSverige till den europeiska unionen. Jag tror att det\r\när en sådan linje som Socialdemokraternas ledning\r\nkommer att använda mot alla dem som säger ja till\r\nEES, men nej till medlemskap i EG-unionen. Om\r\nvi har beslutat om EES måste vi gå vidare. Det finns\r\nett demokratiskt problem.</pre><pre>Det hade varit enklare om Socialdemokraterna\r\nhade gjort som man gjorde i en annan\r\nkontroversiell fråga, nämligen fondfrågan. Då sade\r\nman att: ''Detta är inte första steget, detta är\r\nsteget''. De borde i åtminstone klart deklarera att\r\ndet är ett steg som kan räcka i EES. Det hade varit\r\nenklare att ta ställning till EES om Sverige valt\r\nsamma modell som EFTA-landet Island.</pre><pre>Det är problemen med den bristande förankringen\r\noch den bristande kunskapen utanför\r\nHelgeandsholmen som gör att man mer grundligt\r\nborde ha övervägt att låta frågan gå till\r\nfolkomröstning. Det kommer de att göra i Schweiz.</pre><pre>Hadar Cars sade att frågan är om riksdagen i dag\r\nskall anta eller förkasta EES-avtalet. Det är en\r\nmöjlig tolkning av dagens valsituation, men jag\r\nmenar att det finns en annan möjlighet, en slags\r\nlinje två. Det är ju populärt i Folkpartiet med linje\r\ntvå. Det är en linje mellan svart och vitt. Mellanting\r\nupplevs lätt som litet fega och vankelmodiga. Men,\r\nherr talman, även vankelmod kan ibland vara ett\r\nslags mod. Det kan vara just mod och lyhördhet\r\ninte bara mot de valda, utan även mot väljarna.</pre><pre>Vi riksdagsledamöter uppmanas ofta att vi skall\r\nrösta efter vårt samvete. Det gör vi nog för det\r\nmesta, även om de kan tyckas vara rymliga ibland.\r\nI dag uppmanas vi att rösta efter våra samveten av\r\nalla dem som är motståndare till EES. I\r\nVänsterpartiet, som har tagit ställning mot EES,\r\nblir kanske uppmaning den motsatta till dem som\r\ntror att EES-avtalet är ett alternativ till EG värt att\r\npröva.</pre><pre>Pär Granstedt konstaterade helt korrekt ett EES är\r\nett alternativ som kan omprövas den dag Sverige\r\nsagt nej till medlemskap i den europeiska unionen.\r\nJag stöder Vänsterpartiets partimotion i EES-\r\nfrågan. Det är en motion som jag själv varit med\r\nom att utarbeta. Jag stöder kravet att EES-frågan\r\nskall återremitteras och helst återförvisas till\r\nregeringen för ytterligare beredning. Det har sagts\r\natt en sådan åtgärd skulle störa den internationella\r\nprocessen. Det är riktigt, men ibland kan det vara\r\nnödvändigt att störa en internationell process. Det\r\nvar vad det danska folket gjorde när man vägrade\r\natt ratificera Maastrichtavtalet. Det var ett beslut\r\nsom i sak faktiskt gagnar Europa.</pre><pre>Vi vet att våra grannländer gör olika bedömningar\r\nav EES. Island säger att det räcker med EES. I\r\nNorge är opinionen djupt splittrad. Vårt kusinparti,\r\nSV, säger kategoriskt nej till EES. I Finland är\r\nenigheten om ett ja stor. Där säger det parti som\r\nstår oss närmast, Vänsterförbundet, ja till EES.\r\nVisst skulle en försening kunna ställa till problem,\r\nmen det är också en möjlighet att räta ut\r\nfrågetecken och trygga den folkliga förankringen av\r\nbeslutet.</pre><pre>Herr talman! Jag anser inte att EES-avtalet är ett\r\noproblematiskt avtal. Det finns tvärtom många\r\nprincipiella och praktiska problem kring avtalets\r\ntillämpning. Ett stort problem är att den politiska\r\nledningen i Sverige är mer lojal med EG-beslut än\r\nEG:s egna medlemmar. Den politiska ledningen i\r\nSverige är mer katolsk än den katolska kyrkan. Den\r\nkyrkan säger ju att man skall följa katekesen, men\r\nförst och främst skall det egna samvetet följas. Men\r\nden svenska ledningen är mer katolsk än påven.</pre><pre>Jag skall ta mig tid till ett konkret exempel.\r\nSkatteutskottet, där jag arbetar, skall nu behandla\r\nslopandet av en valutalag som skall ge möjlighet att\r\nöppna konto i utländsk bank. Det är en anpassning\r\ntill den fria kapitalrörelsen. I Sverige har vi\r\nkällskatt på bankräntorna. Regeringen skriver att\r\nden här lagen kan stöta på problem, inte att den gör\r\ndet. Om den reser problem mot EES, tar vi bort\r\nden. Det är här jag menar att man är mer katolsk\r\nän påven.</pre><pre>Men så kommer ett annat följdproblem. Hur gör vi\r\ndå med skattekontrollen? Vi har ju källskatt i\r\nSverige. Då inför man en bestämmelse som säger\r\natt den skattskyldige skall rapportera till\r\nRiksskatteverket när den skattskyldige öppnar\r\nkonto i utländsk bank. Kontrollen skall alltså\r\nutföras av den skattskyldige. Detta är ju ingen\r\nkontroll. Skatt utan kontroll är inte skatt, utan\r\nkollekt. Man skall inte ha kollektlagar.</pre><pre>Herr talman! Jag skall dra över tiden någon minut\r\nbara. Jag inser också att EES-avtalet ger Sverige\r\nstora ekonomiska fördelar. Jag inser att valet inte är\r\nmellan nuvarande förhållande och EES. Valet står\r\nmellan EES och ett helt nytt läge. Jag tror inte att\r\ndet är en realistisk linje att i dag förkasta avtalet och\r\nkräva att Sverige skall sända förhandlare till Bryssel\r\noch kräva att Sverige skall ges separatvillkor som är\r\nbättre än vad vi fick när vi förhandlade i grupp i\r\nEES-processen.</pre><pre>Då tror jag att Sverige skulle få sitta tämligen länge\r\ni EG:s väntrum till förhandlingssalen. Om EG\r\nskulle överväga att ge oss bättre villkor än vad de\r\nsom sade ja till EES fick, skulle säkert våra EFTA-\r\nvänner med ett populärt bildspråk ''gå i taket''. Jag\r\ngör den här bedömningen, och den är rimlig. Det\r\när fullt möjligt att göra denna bedömning och ändå\r\nhävda att vi inte i dag måste fatta dessa beslut i dess\r\nhelhet. Det är fullt möjligt och rimligt att utnyttja\r\nden rådrumstid som avtalet medger till den 1 juli\r\n1993.</pre><pre>Det finns frågetecken som bör rätas ut. Även jag\r\nkan behöva ompröva mina bedömningar. Det finns\r\nbehov av att föra ut frågan i en bredare folklig\r\ndebatt. Många talare har sagt att detta är ett av\r\nstörsta och viktigaste beslut som riksdagen\r\nnågonsin har fattat.</pre><pre>Då finns det också skäl att ta fasta på att det\r\nsvenska folket har rätt att få delta i debatten innan\r\nbeslut fattas, i stället för att följa den sedvanliga\r\nriksdagsrutinen att först fatta det reella beslutet och\r\nsedan ha den offentliga debatten.</pre><pre>Två tidigare talare har jämfört EES med ett\r\näktenskap. Det kanske är en rimlig liknelse.\r\nDinkelspiel ansåg att man inte skall starta med att\r\ndiskutera formerna för skilsmässan. Ja, det är väl\r\nrimligt. Det är ingen bra förutsättning. Granstedt\r\nsåg EES som en förlovning, och det är\r\nillavarslande! Syftet med förlovningar är just\r\näktenskap -- i detta fall medlemskap i den\r\neuropeiska unionen. Det är just den infallsvinkeln\r\nsom gör mig bekymrad.</pre><pre>Jag uppmanar riksdagens ledamöter att inte växla\r\nringar nu! Vänta i vart fall till den 1 juli nästa år\r\nmed att fatta beslut i denna fråga.</pre><pre>I detta anförande instämde Rolf L Nilson (v).</pre><pre>Anf. 44  KARIN FALKMER (m):</pre><pre>Herr talman! I och med att riksdagen nu ror EES-\r\navtalet i hamn uppnår vi i vårt land ett mål som vi\r\nhar strävat efter under många år.</pre><pre>För mig är det tankarna bakom samarbetet mellan\r\nde länder som ingår i den europeiska gemenskapen\r\nsom är det väsentliga -- även när jag talar om EES-\r\navtalet. Det är alltså grundtankarna bakom\r\nbildandet av EG, nämligen att ett samarbete skall\r\ngarantera fred, säkerhet, demokrati, mänskliga\r\nrättigheter och ökat välstånd i hela Europa. För mig\r\när detta en grundläggande anledning till att jag för\r\ndet första anser att EES-avtalet gagnar Sverige och\r\nför det andra att EES-avtalet endast skall vara ett\r\nsteg på vägen till ett riktigt medlemskap i den\r\neuropeiska unionen.</pre><pre>Jag ser fram emot den dag då Sverige som medlem\r\nkan utöva inflytande och ta ansvar för framtidens\r\nEuropa. Jag ser fram emot den dag då Sverige som\r\nmedlem i den europeiska unionen har samma\r\nrättigheter och skyldigheter som övriga\r\nmedlemsländer. Jag ser fram emot den dag vårt\r\nland som medlemsland i den europeiska unionen\r\ntillsammans med övriga medlemsländer aktivt tar\r\nansvar för Europas utveckling i enlighet med EG:s\r\nmålsättning, dvs. ett samarbete för fred, frihet,\r\ndemokrati, mänskliga rättigheter och ökat välstånd\r\ni hela samarbetsområdet.</pre><pre>Det har i dagens debatt framkommit en del\r\nresonemang som är oerhört märkliga och som jag\r\nmåste återknyta till. Det gäller processen fram till\r\nEES-avtalet.</pre><pre>Genom EES-avtalet får vi svenskar på många\r\nviktiga områden samma möjligheter som alla de\r\nsom bor i EG:s medlemsländer får när den inre\r\nmarknaden med de fyra friheterna träder i kraft.\r\nMed EES fullföljs det som varit en av\r\ngrundtankarna bakom EFTA:s bildande och det\r\nsom under årens lopp har varit utgångspunkten för\r\nsamarbetet i EFTA. Det är ett samarbete som alla\r\npartier i Sveriges riksdag har varit rörande överens\r\nom att Sverige skall delta i.</pre><pre>Alltsedan starten har arbetet i EFTA inriktats på\r\natt såsom en organisation av stater stående utanför\r\nEG undvika en situation där man riskerade att\r\nchanslöst hamna i bakvattnet när EG-länderna\r\nfördjupade samarbetet på det ekonomiska\r\nområdet.</pre><pre>Vid mötet i Luxemburg 1984 enades EG och EFTA\r\nom en deklaration som lade grunden för ett\r\nutvidgat samarbete i form av ett europeiskt\r\nekonomiskt samarbetsområde. När EG-länderna\r\nsedan i vitboken i detalj formade planerna på en\r\ngemensam ekonomisk marknad från den 1 januari\r\n1993, blev målet mycket konkret för Sverige och\r\növriga EFTA-länder, nämligen att i så stor\r\nutsträckning som möjligt få delta i den inre\r\nmarknaden och inte hamna utanför. Delors tal i\r\njanuari 1989 blev startskottet för det formella\r\nförhandlingsarbetet.</pre><pre>Många svenskar har därefter på olika plan och\r\ntillsammans med övriga EFTA-länders\r\nrepresentanter varit involverade i\r\nförhandlingsarbetet. Deltagare från departement,\r\nmyndigheter och näringsliv, men också från\r\nfackliga organisationer och andra intressenter, har\r\nvarit engagerade i detta arbete. I dag kan\r\nrepresentanter från 26 olika arbetsgrupper,\r\nreferensgrupperna som har varit knutna till dessa\r\narbetsgrupper, Rådet för Europafrågor,\r\nUtrikesnämnden, EFTA-delegationen, riksdagen\r\noch alla dess ledamöter, regeringen och alla\r\ninvånare i Sverige, se ett under flera år\r\nframförhandlat avtalspaket föras i hamn i Sveriges\r\nriksdag.</pre><pre>Det är alltså finalen på ett förhandlingsarbete som\r\nhar pågått under lång tid som vi upplever i dag.\r\nSamtliga partier med rösträtt i EES-utskottet\r\ntillstyrker avtalet. Den nästan totala enigheten här\r\ni riksdagen är glädjande. Det är inte på något sätt\r\nförvånande mot bakgrund av det omsorgsfulla\r\nförhandlingsarbete som ligger bakom dagens\r\nbeslut, men framför allt mot bakgrund av den breda\r\ninsikt som råder här om vad detta avtal har för\r\nbetydelse för oss alla och för vårt land. Vårt Sverige\r\när ett litet extremt exportberoende land. Våra\r\nsvenska företag exporterar mer än 70 % av sina\r\nvaror till länder inom EG och EFTA. Detta betyder\r\natt våra företags konkurrenskraft inom EES-\r\nområdet på ett avgörande sätt direkt påverkar vår\r\nsvenska ekonomi och därmed också våra\r\nmöjligheter till jobb och välfärd.</pre><pre>Med EES får våra företag mer rättvisa möjligheter\r\natt verka på en europeisk marknad med 380\r\nmiljoner människor. Samtidigt ökar konkurrensen,\r\nvilket ställer nya krav på effektivitet. Effekten blir\r\nbilligare och bättre varor och mer valfrihet för\r\nkonsumenterna.</pre><pre>Det förefaller i debatten som om det råder en oro\r\növer både EES-avtalet och ett EG-medlemskap --\r\nsärskilt bland offentliganställda kvinnor. Det är en\r\noro som i stället borde riktas mot de risker som ett\r\nutanförståendeskap skulle innebära.</pre><pre>Om Sverige ställer sig utanför EES, och därmed\r\nförsämrar ekonomi och tillväxt, är det särskilt\r\nkvinnorna som riskerar att förlora sina jobb. Med\r\nEES-avtalet får vi i Sverige bättre möjligheter att\r\nkunna ha råd med de arbeten som just många\r\nkvinnor i den offentliga sektorn i dag utför.\r\nOtryggheten för oss kvinnor ligger i vad\r\nutanförskapet skulle innebära inte vad EES eller ett\r\nkommande medlemskap skulle innebära.</pre><pre>EES-avtalets betydelse för tillväxten i vår ekonomi\r\noch för våra företags chanser att kunna konkurrera\r\npå samma villkor som EG-företag, kan\r\nkompletteras med den stora betydelse avtalet får\r\nför enskilda människors utvecklingsmöjligheter.\r\nDet öppnas ju möjligheter för enskilda att arbeta,\r\nstarta företag och bosätta sig fritt i hela EES-\r\nområdet. Våra ungdomar kommer att kunna\r\nstudera i vilket EES-land de själva önskar.</pre><pre>Samtidigt innehåller avtalet regler för att den\r\nsociala tryggheten skall fungera för de människor\r\nsom väljer att utnyttja rörligheterna. Det tycker jag\r\när bra.</pre><pre>Avtalet är mycket omfattande. Självfallet finns det\r\ndetaljer i avtalet som kan vara mindre bra. Men\r\nsom helhet gagnar EES-avtalet Sverige. Det gagnar\r\nvåra chanser att klara vår ekonomi, vår trygghet\r\noch vår välfärd.</pre><pre>Anf. 45  CARL B HAMILTON (fp):</pre><pre>Herr talman! Många av dem som protesterar mot\r\nEES-avtalet utanför riksdagen gör tyvärr misstaget\r\natt tro att allt som är politiskt viktigt -- och det är\r\nEES-avtalet i högsta grad -- också måste vara\r\npolitiskt kontroversiellt. Men då gör man misstaget\r\natt tro att massmedias nyhetsvärdering stämmer\r\nmed riksdagens värdering av en politisk fråga. För\r\nmedierna står av naturliga skäl det kontroversiella\r\ni fokus. Om en fråga inte är kontroversiell, då blir\r\ndet en styvmoderlig behandling i media. Det gäller\r\näven de viktigaste frågor.</pre><pre>Men riksdagen gör inte i sin behandling någon\r\nnyhetsvärdering av regeringens förslag. Just den\r\ntröga, formbundna behandlingen i riksdagen\r\nsäkerställer att även de tristaste och mest\r\nokontroversiella förslag ges en noggrann\r\nbehandling. Jag menar att denna förväxling av\r\nmedias nyhetsvärdering av EES-avtalet med\r\nriksdagens värdering av EES-avtalet nu exploateras\r\noch uppmuntras av Europapolitikens kritiker. De\r\när inte ute efter att skjuta upp EES-avtalet. De är\r\nute efter att skjuta ned Europapolitiken och en\r\nfördjupad internationalism.</pre><pre>Om riksdagen hade följt mediernas\r\nnyhetsvärdering i denna fråga, skulle vi ha ägnat\r\nmånader åt t.ex. de nya EES-byråkraternas löner,\r\noch bara några veckor åt avtalets innehåll. Förväxla\r\nalltså inte mediernas bevakning med riksdagens\r\nprioritering.</pre><pre>Det andra misstaget, som ofta görs utanför\r\nriksdagen, är att man tror att allt som inte är\r\nförbjudet är obligatoriskt. Man gör misstaget att tro\r\natt journalisternas legitima provokativa\r\nintervjuteknik skulle vara det enda eller korrekta\r\nsättet att analysera EES-avtalet. Men så är det\r\nnaturligtvis inte Vi arbetar inte heller på det sättet\r\ni riksdagen.</pre><pre>EES-avtalet är nog bra, men det är inte tillräckligt\r\nbra. Det räcker inte! Vi måste gå vidare mot\r\nfullvärdigt medlemskap. Varför behöver vi då det?\r\nGer oss inte EES-avtalet det vi behöver\r\nekonomiskt?</pre><pre>Skälen är både politiska och ekonomiska. För att\r\nnågot belysa detta skall jag gå tillbaka ett steg i\r\ntankekedjan. Jag kan då konstatera att det\r\neuropeiska samarbetet har sin grund i att man vill\r\nlösa ett antal stora problem som nationalstaterna\r\nvar och en på egen hand visat sig oförmögna att\r\nlösa. Jag skall ta upp några av dessa problem.</pre><pre>Den som avvisar EES-avtal, och EG-medlemskap\r\nför den delen, måste alltså tala om konkret hur\r\ndessa stora problem skall lösas i hans eller hennes\r\nalternativ. För problemen finns ju kvar och pockar\r\npå en lösning, oberoende av hur vi röstar i Sverige.</pre><pre>Den ursprungliga frågan var hur man skulle\r\nsäkerställa fred och säkerhet i Västeuropa.\r\nEftersom EG-samarbetet lyckats på denna punkt\r\nhar problemet nu ändrat karaktär, till att bli en\r\nfråga om hur vi i Västeuropa på ett effektivt sätt\r\nkan stödja en lyckosam utveckling i Östeuropa. Av\r\nde organisationer som i dag står oss till buds för\r\ndetta finns på den civila sidan bara EG. EG är\r\nockså den organisation som av statssamfundet valts\r\nsom organisatör av stödet till de tidigare\r\nkommunistländerna.</pre><pre>För oss i Sverige är det därför ett centralt\r\nsäkerhetspolitiskt, humanitärt och ekonomiskt\r\nintresse att ha en effektiv påverkanskanal till EG:s\r\nÖsteuropapolitik i allmänhet, och till EG:s\r\nBaltikumpolitik i synnerhet. Det gäller bistånd,\r\nhandel och frågorna om och när EG skall utvidgas\r\nmed de baltiska staterna och de andra staterna i\r\nÖst- och Centraleuropa.</pre><pre>Om vi svenskar inte skulle gå vidare från EES-avtal\r\ntill fullt medlemskap i EG, skulle vi alltså inte bara\r\nskada vårt egenintresse av en god utveckling i öst.\r\nVi skulle dessutom åstadkomma något som\r\nnärmast bör betecknas som en utrikespolitisk\r\nkatastrof för Baltikum. Ett svenskt och nordiskt\r\nutanförskap skulle innebära att Baltikum skulle\r\nförlora sin absolut viktigaste kanal in i EG, och de\r\nbaltiska staterna skulle tvingas prioritera sina\r\nutrikespolitiska förbindelser med Tyskland.</pre><pre>Jag tycker det vore olyckligt. Men det blir den\r\nofrånkomliga konsekvensen för Baltikum om\r\nSverige och Norden skulle nöja sig med EES-\r\navtalet och stanna utanför EG.</pre><pre>Ett annat problem gäller Europas miljö.\r\nFöroreningar förenar. De gränsöverskridande\r\nmiljöproblemen kräver gränsöverskridande\r\nlösningar. Vad mera är, samarbetet måste vara\r\növerstatligt, som i EG, så att miljöbovar verkligen\r\nkan ställas till ansvar och sanktioner utmätas och\r\ngenomföras.</pre><pre>Det spelar ju ingen roll vilka beslut om t.ex.\r\nsvavelnedfall som vi fattar i denna kammare,\r\neftersom 80 % av svavelnedfallet i Sverige kommer\r\nfrån utländska skorstenar. För att lösa den typen av\r\nproblem måste riksdagen först besluta att Sverige\r\nskall gå in i ett samarbete som kan tvinga andra\r\nländer att ta hänsyn till oss och andra grannar.</pre><pre>Den enda europeiska organisation som har dessa\r\negenskaper och som står oss till buds är EG -- eller\r\nkalla det EU, om ni blir lyckligare av det. För\r\nmiljöns skull har vi inte råd att ödsla tid på att sitta\r\noch vänta på att Europas länder skall välja ett helt\r\nnytt samarbetsorgan för effektivt miljöarbete. Inte\r\nbara därför att det faktiskt är helt orealistiskt att de\r\nskulle välja bort EG, utan också därför att det\r\nskulle innebära att under årtionden framöver skulle\r\nEuropas miljöpolitik domineras av frågor om\r\npolitikens form, i stället för av den viktigare frågan\r\nom politikens innehåll. Vi har i dag hört\r\nVänsterpartiets företrädare i en lång diskusson om\r\nprocedurfrågor och politikens former, med ett\r\nnogsamt undvikande av politikens innehåll.</pre><pre>Strategin bör alltså vara att Sverige går vidare efter\r\nEES-avtalet till medlemskap i EG och i EG bildar\r\nkoalitioner med andra miljömedvetna länder och\r\ntillsammans med dem driver på EG:s miljöarbete.</pre><pre>Ett tredje problem gäller internationaliseringen av\r\nföretagsamheten. Här tangerar jag det som Hans\r\nGustafsson var inne på tidigare.\r\nGränsöverskridande koncerner och banker måste\r\nmatchas genom att nationalstaterna sluter sig\r\nsamman och säkerställer gränsöverskridande insyn\r\noch kontroll. Annars förlorar medborgarna när\r\nföretagen spelar ut länder mot varandra, t.ex. när\r\ndet gäller lokalisering av nya investeringar och\r\nbeskattningen.</pre><pre>Låt mig ge ett viktigt aktuellt exempel. Sedan 1986\r\nhar man inom GATT förhandlat om en friare\r\nvärldshandel för varor och tjänster, den s.k.\r\nUruguayrundan. Som ett litet land är vi starkt\r\nberoende av utrikeshandel och berörs mera av\r\nUruguayrundans resultat än de flesta i-länder, inkl.\r\nde flesta av EG:s medlemsländer och USA.</pre><pre>Sedan två år har GATT-rundan kört fast i en\r\nkonflikt mellan EG och USA. Konflikten riskerar\r\nnu att trappas upp till ett globalt handelskrig. Det\r\nvore förödande för Sverige om det bröt ut, därför\r\natt det skulle så att säga spilla över på oss.</pre><pre>För oss i Sverige är det oerhört viktigt att vi har ett\r\nstörre inflytande över EG:s handelspolitik och\r\ntillsammans med de övriga EFTA-länderna skapa\r\nden frihandelsvänliga gruppen i EG.</pre><pre>En forskare vid Stockholms universitet, Harry\r\nFlam, har gjort en överslagskalkyl över vad en\r\nlyckad utgång av GATT-rundan skulle kunna\r\ninnebära för Sverige. Det skulle bli ungefär två\r\nmiljarder kronor i ökade inkomster per år för\r\nsvenska konsumenter och producenter.</pre><pre>Trots Sveriges stora beroende av GATT-\r\nförhandlingarnas utfall är vi svenskar och övriga\r\nNorden -- utom EG-landet Danmark -- i dag\r\nreducerade till att enbart sitta vid sidan av och\r\nhoppas på det bästa när EG och USA förhandlar.\r\nVi kan alltså inte ta till vara våra svenska intressen\r\nutan tvingas titta på när en så viktig fråga avgörs.\r\nDet är en fråga som har betydelse för våra jobb,\r\ninkomster och välfärd.</pre><pre>Denna bekymmersamma statistroll får, märk väl,\r\nSverige finna sig i även med EES-avtalet mellan\r\nSverige och EG. Detta utanförstående kommer\r\ninte att elimineras förrän den dag Sverige är EG-\r\nmedlem. Om EFTA-länderna i dag hade varit\r\nfullvärdiga EG-medlemmar, hade de utgjort en\r\nväsentlig förstärkning av den grupp inom EG som\r\nstår för ökad frihandel och omfattande globala\r\nGATT-avtal, vilket inte minst skulle gynna u-\r\nländerna. Som medlem hade Sverige utnyttjat sitt\r\ninflytande för att, tillsammans med andra som är\r\nför frihandel, sätta press på EG-presidenten\r\nJacques Delors. Vi hade med stor kraft motarbetat\r\natt franska bönder skulle kunna stjälpa ett GATT-\r\navtal som är av betydelse inte bara för oss, utan för\r\nhela världsekonomin. Om Sverige och övriga\r\nEFTA-länder varit EG-medlemmar i dag hade\r\nsannolikt GATT-rundan varit avklarad vid det här\r\nlaget.</pre><pre>Medlemskapet ger Sverige inflytande över för\r\nSverige väsentliga beslut som EES-avtalet tyvärr\r\ninte ger: i detta exempel handel, ekonomi och\r\nexisterande jobb. Med enbart EES-avtal får vi\r\nsvenskar även i nästa GATT-runda finna oss i\r\nstatistrollen, när EG, USA och kanske Japan gör\r\nupp om ''vår'' handelspolitik. Min slutsats är att vi\r\nmåste gå vidare till medlemskap.</pre><pre>Ett fjärde problem som måste lösas är kravet på\r\nhänsynstagande till grannarna i den ekonomiska\r\npolitiken i Europa. Detta är särskilt viktigt för\r\nEuropas små länder.</pre><pre>Vår nationella politik är starkt beroende av finans-\r\noch penningpolitiken i omvärlden, om nu ingen har\r\nlagt märke till det. I Europaperspektivet gäller det\r\nSveriges ambition att delta i en planerad monetär\r\nunion eller en miniunion. Sverige måste sträva efter\r\natt skaffa sig vidgade möjligheter att påverka de\r\nprioriteringar som görs utomlands, i andra länders\r\nekonomiska politik. Medlemskap i EU och EMU\r\nbör bli centrala påverkanskanaler för oss i Sverige\r\noch Norden. Med enbart EES-avtalet står vi\r\nutanför och saknar dessa påverkanskanaler.</pre><pre>Jag vill inte hävda att det blir omöjligt för Sverige\r\natt bedriva en stabil, trovärdig, ekonomisk politik\r\nenbart med ett EES-avtal. Men det kommer att\r\nbetinga ett pris. Frågan är om vi är villiga att betala\r\ndet. T.ex. har schweizerfrancen under senare tid\r\nstått starkare än många större valutor, som pund\r\noch lira. På längre sikt är det möjligt att en sådan\r\nstark ställning också skulle kunna etableras för den\r\nsvenska kronan. Med enbart EES-avtalet skulle det\r\nkrävas en betydligt stramare penning- och\r\nfinanspolitik i Sverige och en långsammare ökning\r\nav lönerna, än vad som skulle krävas av Sverige\r\nsom medlem av EU och EMU, eller en miniunion.\r\nAtt enbart ha ett EES-avtal innebär påfrestningar\r\npå sysselsättning, investeringar, och offentliga\r\nskyddsnät.</pre><pre>Att stå utanför EG och låta nöja sig med EES-\r\navtalet minskar alltså utrymmet för att i Sverige\r\ndriva en politik i enlighet med socialliberala\r\nvärderingar.</pre><pre>EES är bra, det är utmärkt, men det räcker inte!</pre><pre>Anf. 46  HANS GUSTAFSSON (s) replik:</pre><pre>Herr talman! Carl B Hamilton och jag är överens\r\nom att vi skall säga ja till EES-avtalet. Det behöver\r\nvi kanske inte uppehålla tiden med. Men vi skall\r\ninte göra detta till en EG-debatt.</pre><pre>Jag dristade mig att begära ordet därför att Carl B\r\nHamilton så ovanligt tydligt talade för ett\r\nmedlemskap i Europeiska unionen och redan i\r\ndetta läge har tagit ställning till vilka fördelar det\r\nskulle innebära för oss. Framför allt skulle det\r\ninnebära förbättrat inflytande på viktiga processer\r\nför oss.</pre><pre>Men är det inte klokt att göra den avvägningen när\r\nvi har korten på bordet, när vi vet vad vi skall få\r\ninflytande över, hur det kommer att fungera och\r\nvilken roll politikerna kommer att ha i det\r\neuropeiska samarbetet? Finns det anledning att dra\r\nslutsatser redan nu, när vi inte vet vad det blir av\r\ndet hela? Vi vet att Maastrichtöverenskommelsen\r\ni sitt ursprungliga skick sannolikt inte har så stora\r\nmöjligheter att gå igenom. Därför är det alldeles för\r\ntidigt att dra dessa slutsatser.</pre><pre>Vi måste även här göra en avvägning mellan\r\nfördelar och nackdelar, som vi har gjort när det\r\ngäller EES-avtalet. Det kan då visa sig att\r\nfördelarna med ett medlemskap är så stora att vi\r\nskall säga ja. Men det kan också visa på motsatsen.\r\nVi kommer inte bara att få inflytande vid\r\nmedlemskap i Europeiska unionen, Carl B\r\nHamilton. Vi kommer också att avsäga oss ett\r\nbetydande inflytande. Skulle vi gå med i\r\nEuropeiska monetära unionen, som den ser ut i\r\ndag, skulle huvuddelen av den ekonomiska\r\npolitiken flyttas till en riksbankschef ute i Europa,\r\nmed de konsekvenser det skulle ha för\r\nmöjligheterna att föra en politik i Sverige. Jag tror\r\ninte att det kommer att genomföras, och det är\r\nonödigt att bygga upp en diskussion kring det\r\nspörsmålet.</pre><pre>Det är farligt att i dagens läge dra långsiktiga\r\nslutsatser av kortsiktiga företeelser. Det finns\r\ningenting som talar för att EG, som hållit på i alla\r\ndessa år, har haft en bättre ekonomisk utveckling\r\nän länderna utanför EG. Förhållandet är snarare\r\ndet motsatta, om man ser det i ett längre\r\nperspektiv.</pre><pre>Därför tycker jag: Låt oss ha ett öppet sinne och gå\r\ntill öppen prövning, som vi har gjort i EES-\r\nutskottet, där det har fungerat utmärkt. Låt oss\r\npröva fördelar och nackdelar.</pre><pre>Bestäm inte i dag hur det skall vara! Att göra det\r\ntycker jag dessutom i dagens läge vore litet\r\nolämpligt med tanke på den förestående\r\nfolkomröstningen.</pre><pre>Anf. 47  CARL B HAMILTON (fp) replik:</pre><pre>Herr talman! Jag håller med Hans Gustafsson om\r\natt det är självklart, när den dagen kommer, att vi\r\nskall väga fördelar och nackdelar. Det är inte\r\ntidtabellen som är det viktigaste, utan det är\r\nsakinnehållet i de förhandlingar som skall föras.</pre><pre>Jag har pekat på problemet att vi måste kunna\r\npåverka andras prioriteringar i den ekonomiska\r\npolitiken, inkl. t.ex. det som Hans Gustafsson själv\r\nvar inne på, Bundesbanks räntepolitik, och att vi\r\nmåste kunna påverka andras politik gentemot\r\nländerna på andra sidan Östersjön, att vi måste\r\nkunna påverka EG:s handelspolitik.</pre><pre>Dessa frågor -- bland andra frågor -- är för mig så\r\nviktiga att de gör att jag i dag har en mycket klar\r\nambition att Sverige bör bli medlem av EG. Jag kan\r\ninte se att det skulle finnas någon risk för att vi inte\r\nskulle få samma rättigheter och skyldigheter som de\r\nandra EG-länderna har.</pre><pre>Om EG skulle välja att diskriminera oss, att vi\r\nskulle få mycket fler skyldigheter än rättigheter, är\r\ndet klart att det skulle återverka på behandlingen i\r\nSveriges riksdag den dagen frågan om medlemskap\r\nkommer upp till behandling här. Men jag kan inte\r\nse att den risken är signifikant i dag.</pre><pre>Därför argumenterar jag starkt för ett svenskt\r\nmedlemskap, som skulle lösa de problem EES-\r\navtalet inte kan lösa.</pre><pre>Anf. 48  HANS GUSTAFSSON (s) replik:</pre><pre>Herr talman! Mycket beror ju på var man lägger\r\ntyngdpunkten i sina bedömningar. Jag hörde ett\r\nTV-inslag, efter att Danmark hade röstat nej till\r\nMaastrichtöverenskommelsen, där man\r\ninterjuvade en fiskare på Læs  ute i Kattegatt.\r\nReportern frågade: Blir det inte svårare för er att\r\nbli av med er fisk, om inte Danmark blir medlem\r\ni den europeiska unionen? Jo, det är möjligt, sade\r\nfiskaren, men vi är hellre litet fattigare och fattar\r\nbesluten här, i stället för att det skall göras i Bryssel.</pre><pre>Det är alltså litet grand frågan om hur man gör sina\r\nprioriteringar.</pre><pre>Här talas om det demokratiska underskottet i EG\r\noch att det skall fyllas ut. Men det är ingen lätt\r\nuppgift att göra det, Carl B Hamilton. Om man\r\nskall öka EG-parlamentets makt och\r\nbeslutandekompetens, kommer det tillskottet att\r\ntas från de nationella parlamenten. Deras makt\r\nkommer att minska i motsvarande grad.</pre><pre>Alla dessa frågor måste vägas in i sitt sammanhang,\r\ninnan vi tar ställning. Jag kan tänka mig att de\r\ndemokratiska aspekterna är så viktiga att de t.o.m.\r\nkan ta över en konstaterad förbättring och\r\nutveckling av ekonomin.</pre><pre>Jag har ingen annan synpunkt i dag, Carl B\r\nHamilton, än att vi skall få ordentlig tid att resonera\r\nkring alla desssa spörsmål och inte låsa oss nu. Jag\r\nvet inte var jag kommer att stå den dagen då det blir\r\naktuellt.</pre><pre>Anf. 49  CARL B HAMILTON (fp) replik:</pre><pre>Herr talman! Tanken är ju att man delar suveränitet\r\nmed varandra och att det demokratiska inflytandet\r\nförhoppningsvis inte skall stå i konflikt med det\r\nekonomiska välståndet.</pre><pre>Jag ser också fram emot en diskussion om hur man\r\nskall förbättra demokratins funktionssätt i den\r\nEuropeiska Gemenskapen. Det problem som Hans\r\nGustafsson tog upp om en konflikt mellan\r\nnationella parlament och EG-parlamentet kan\r\nlösas på olika sätt, med två kamrar, etc. etc. Jag ser\r\nsom sagt fram mot den diskussonen.</pre><pre>Anf. 50  BIRGITTA HAMBRAEUS (c):</pre><pre>Herr talman! En av riksdagens ärade ledamöter\r\nviftade med ett papper som jag har delat ut till\r\nledamöterna och misstolkade det gravt. Tyvärr\r\nglömde personen i fråga att nämna mitt namn, så\r\njag hade inte replikrätt. Jag vill rätta till några av\r\nmisstagen han gjorde.</pre><pre>Papperet innehöll helt enkelt ett klipp från Dagens\r\nIndustri där det redogjordes för att den förre EG-\r\nkommissionären Peter Sutherland i en rapport, som\r\nEG självt hade beställt, konstaterade att den inre\r\nmarknaden inte fungerade. Lagarna är obegripliga,\r\nväldigt krångliga och svåröverskådliga, och\r\nmyndigheterna har inte börjat samverka.</pre><pre>Att EG:s inre marknad inte kommer att fungera\r\nfrån den 1 januari 1993 tyckte jag var relevant\r\ninformation till riksdagsledamöterna, som kanske\r\ninte alla hade haft tillfälle att läsa Dagens Industri,\r\nnär vi nu skall besluta om ett avtal där vi binder oss\r\ntill EG av det skälet att den inre marknaden skall\r\nbörja fungera den 1 januari 1993.</pre><pre>Det hade kanske varit bra om jag hade fått säga det\r\nsamtidigt som debatten pågick om detta.</pre><pre>Herr talman! I EES-utskottets betänkande, på s. 11\r\noch 12, gör utskottet en historisk återblick och\r\nbeskriver också i detalj hur EG och Sverige\r\nsamarbetar nu. Det är verkligen viktigt att vi får\r\nklart för oss att vi redan nu är inbegripna i ett\r\nmycket nära samarbete med EG utan att ha gett\r\nupp vår rätt att besluta om våra lagar på vårt eget\r\nsätt.</pre><pre>Sverige är alltså som helt självständig stat\r\ninbegripet i ett nära och förtroendefullt samarbete\r\nmed EG. Utskottet räknar upp det ena efter det\r\nandra av det som EG-förespråkarna och EES-\r\navtalets förespråkare brukar framhålla som\r\norsaken till att vi nu behöver ett EES-avtal. Vi har\r\nredan samarbete utan att gå med på alla EG:s\r\nlagar -- miljösamarbete,\r\nstandardiseringssamarbete, samarbete i fråga om\r\nforskning, studentutbyte osv. Jag rekommenderar\r\ndet avsnittet till läsning, om ni inte har hunnit med\r\natt läsa det så noga.</pre><pre>Nu är det alltså fråga om att godkänna ett avtal där\r\nSverige binder sig för att inom vissa betydelsefulla\r\ndelar av vår lagstiftning stifta lagar i enlighet med\r\nEES. Lagrådet säger om detta att EES innebär en\r\ngenomgripande förändring i svensk rättsordning.</pre><pre>Vi kommer alltså att binda oss för att stifta lagar\r\nsom följer EG:s. Det lär gälla 1 500 lagar, som\r\nutskottet föreslår att vi bestämmer oss för i dag\r\ndirekt. Vem har överblick? Det är ca 14 000 sidor,\r\nsägs det. Sveriges rikes lag omfattar ungefär 2 000\r\nsidor. Men avtalet innefattar också att vi skall anta\r\nalla lagar som EG/EU tänker stifta i fortsättningen\r\nrörande den inre marknaden.</pre><pre>Formellt är det riksdagen som stiftar lagarna, efter\r\nbeslut i den gemensamma EES-kommittén. Vi har\r\nockså enligt artikel 127 rätt att säga upp hela\r\navtalet, men i praktiken är det naturligtvis mycket\r\nsvårt att säga nej, lika svårt som det är med\r\nskilsmässa när det finns många barn. Vad skulle det\r\nbetyda för svensk näringsliv t.ex., om vi sade upp\r\nEES-avtalet?</pre><pre>Herr talman! Jag yrkar återförvisning till EES-\r\nutskottet för ytterligare beredning. Jag tycker att\r\nEES-utskottet borde ge riksdagens övriga utskott\r\ntillfälle att yttra sig igen, nu när riksdagen är\r\nsamlad, så att de kan ordna offentliga utfrågningar\r\ninom sina ämnesområden. Därvid kan man belysa\r\nyttranden från myndigheter som nu har blivit\r\noffentliggjorda och som enligt uppgift varnar för\r\nEES-avtalets konsekvenser, alltså\r\nmyndighetsrapporter som har varit\r\nhemligstämplade.</pre><pre>Vi har uppenbarligen tid på oss. Schweiz skall\r\nfolkomrösta och kan säga nej den 6 december. I\r\nHolland kommer man förmodligen inte att besluta\r\nförrän i januari. Så före den 1 februari blir det i\r\nvarje fall helt.</pre><pre>I andra hand yrkar jag avslag på utskottets\r\nhemställan under moment 1, om godkännande av\r\nEES-avtalet, om inrättande av en\r\növervakningsmyndighet och andra EFTA-organ,\r\nsamt på regeringens förslag om hur EES-avtalet\r\nskall tillämpas i Sverige, alltså lag om EES. Det gör\r\njag med anledning av yrkande 1 i min motion E8.</pre><pre>Jag anser inte att utskottet har visat att EES-\r\navtalets fördelar, i jämförelse med de goda\r\nförbindelser vi har med EG i dag, uppväger EES-\r\navtalets nackdelar, när riksdagen binder svenska\r\nfolket vid att följa en främmande rättsordning.</pre><pre>Jag kommer också att yrka bifall till mina övriga\r\nmotioner, under moment 13 för att vi skall behålla\r\nden kommunala självstyrelsen och inte sätta\r\nlikhetstecken mellan statligt och kommunalt stöd\r\ntill näringslivet.</pre><pre>Hans Gustafsson har gjort några utomordentligt\r\nviktiga inlägg i debatten, tycker jag. I sitt första\r\nanförande sade han att han själv var bekymrad över\r\natt den kommunala självstyrelsen delvis inskränks.\r\nMen, Hans Gustafsson, lag om EES stiftar vi själva.\r\nDen är en tolkning av hur EES-avtalet skall\r\ntillämpas i Sverige. När regeringen här säger att\r\nstatligt stöd är lika med kommunalt stöd, är det en\r\ntolkning som vi gör som inte är nödvändig. Vi\r\nskulle inte behöva ha paragrafen, som jämställer\r\nstatligt stöd med kommunalt stöd, i lag om EES. Vi\r\nskulle kunna anta EES-avtalet utan att inskränka\r\nkommunernas självbestämmanderätt i det här\r\nhänseendet. Jag vädjar därför till Hans Gustafsson\r\natt överväga -- vi har gott om tid på oss fram till sent\r\npå kvällen -- att instämma i\r\nåterförvisningsyrkandet. Det kan hända att det\r\nfinns saker som vi här skulle kunna rätta till, som\r\ninte äventyrar EES-avtalet för dem som vill ha det.\r\nEn återförvisning tycker jag borde ligga i Hans\r\nGustafssons intresse.</pre><pre></pre><pre>Dessutom tycker jag att lagvalsregeln som finns\r\nmed i lag om EES är helt onödig. Jag instämmer i\r\nvad lagrådet har sagt. Det är således fråga om en\r\nannan av mina motioner, som jag yrkar bifall till.</pre><pre>Herr talman! Jag hoppas att samtidshistorikerna\r\nnoga undersöker hur det gick till när riksdagen\r\nbehandlade frågan om anslutning till EG:s\r\nrättsordning. Det bör t.ex. rapporteras hur\r\nMiljöpartiet, Vänstern och Centerpartiet kämpade\r\ni utrikesutskottet för att få in villkor för regeringens\r\nförhandlare, så att vi t.ex. skulle kunna förbättra\r\nmiljöreglerna i landet. De måste också belysa på\r\nvilket sätt regeringen hemlighöll myndigheternas\r\nvarningar, eftersom det skulle störa\r\nförhandlingarna om de blev offentliga. Enligt min\r\nuppfattning är det precis tvärtom. Det skulle i\r\nstället ha hjälpt förhandlarna att få till stånd\r\nundantag från EG:s regler om de hade kunnat\r\nhänvisa till en upplyst och stark opinion i landet.</pre><pre>Det är sant att regeringen har informerat här i\r\nriksdagen och genom grönböcker. Men man har\r\nbara lämnat ut uppgifter som man själv har ansett\r\nborde komma fram. Såvitt jag förstår är det här ett\r\nbrott mot offentlighetsprincipen. Det får inte vara\r\nså att regeringen väljer ut vad som skall vara\r\noffentligt och därmed anser att den har gett all\r\ninformation i ett ärende. Enligt vår\r\noffentlighetsprincip är myndigheternas alla\r\nhandlingar offentliga. Man skall själv kunna göra\r\nett urval av vad man tycker är relevant.</pre><pre>Regeringen har engagerat hundratals människor i\r\ndepartement, EFTA-delegation och\r\nreferensgrupper. Det är riktigt. Men allt har varit\r\nhemligstämplat. Gruppen för samråd med\r\nnäringslivet har inte ens fört protokoll.\r\nSamtidshistorikerna måste snabbt intervjua\r\ndeltagarna. I annat fall kommer vi aldrig att få veta\r\nhur låsningarna egentligen gick till.</pre><pre>Miljöpartiet, Vänstern och Centern ville att\r\nutrikesutskottet skulle ordna offentliga\r\nutfrågningar under förhandlingarnas gång och\r\nbelysa sådana här problem. Socialdemokraterna\r\nledde motståndet mot detta i utskottet. De sade att\r\nriksdagen nu har gett förhandlingsmandat och att vi\r\ninte skall störa förhandlingarna.</pre><pre>Ingen har gjort en systematisk avstämning av hur\r\nförhandlarna har lyckats. Vad jag förstår har vi fått\r\nnågra få undantag från skyldigheter att acceptera\r\nallt som EG har godkänt. Men det rör sig bara om\r\ntidsbegränsade övergångsregler. Vi får skydda oss\r\nmot asbest, kvicksilver, ozonnedbrytande ämnen\r\noch batterier som är farliga för miljön, men det är\r\nsom sagt bara tidsbegränsade övergångsregler. Vi\r\nhar inte rätt att vara föregångare när det gäller\r\nbestämmelser för kemikalier. Vi måste invänta\r\nEG:s beslut. Detta är vad vi binder oss för genom\r\ndet beslut som vi diskuterar i dag.</pre><pre>Jag skulle sedan vilja vända mig till Ulf Dinkelspiel.\r\nHan är inte närvarande i kammaren, men han\r\nkanske lyssnar på debatten någon annanstans. Vill\r\nstatsrådet nu redogöra för hur förhandlarna har\r\nhållit sig till de villkor som riksdagen har gett för\r\nförhandlingarna? Vill statsrådet nu redovisa på\r\nvilket sätt EG har anpassat sig till oss? Man talar\r\nhela tiden om att man måste ge och ta och att vi inte\r\nkan få alla fördelar. Men har EG ändrat någon enda\r\nregel för att anpassa sig till EFTA-länderna? Jag\r\nvore mycket tacksam om Ulf Dinkelspiel ville\r\nkomma tillbaka till kammaren och göra en sådan\r\nredovisning.</pre><pre>Informationen var alltså styrd under de år som\r\nförhandlingarna pågick. Sedan kom allt på en gång.\r\nIngen fick tid att noga undersöka vad EES-avtalet\r\ninnebär. Remissinstanserna klagade i högan sky\r\növer att de hade för kort tid på sig. Det är främst\r\nvid remissbehandlingen som regering och riksdag\r\nkan få följderna av ett förslag klara för sig. Grupper\r\nsom påverkas av avtalet och som är sakkunniga\r\ninom olika områden -- t.ex. kommunförbundet,\r\nhovrätter och lagrådet -- skrev varnande yttranden\r\ntill regeringen. De skrev: Avtalet är unikt i sin\r\nomfattning. Det innebär en genomgripande\r\nförändring i svensk rättsordning. Det blir oklart\r\nvilka regler som gäller i landet för enskilda, företag\r\noch domstolar.</pre><pre>Även behandlingen i riksdagen av denna stora\r\nfråga är anmärkningsvärd. Propositionen lades\r\nfram på en klämdag, då vi inte hade arbetsplenum.\r\nMotionstiden gick ut en vecka efter det att\r\nriksdagen åtskiljts för sommaruppehåll.\r\nRiksdagens utskott sammanträdde under\r\nsommaren, när riksdagen alltså inte var samlad,\r\noch tog ställning innan riksdagen samlades igen.\r\nFormellt justerade man sedan, men i praktiken tog\r\nman ställning innan riksdagen samlades. Detta har\r\naldrig hänt tidigare i en stor fråga i Sveriges\r\nriksdags historia.</pre><pre>Jag försäkrar att det är skillnad på\r\nriksdagsbehandlingen när riksdagen är samlad och\r\nnär den inte är det. När riksdagen är samlad kan\r\npartigrupperna diskutera svåra frågor som kommer\r\nupp. Informella överläggningar i korridorer och vid\r\nmatbord betyder mycket för ställningstagandena.\r\nDebatter med regeringsledamöter i kammaren kan\r\nanordnas för att ge klarhet. Massmedia bevakar\r\nfaktiskt riksdagen när den är samlad, men inte\r\nannars.</pre><pre>Avtalet innebär att riksdagen lovar att ca 1 500\r\nrättsakter -- det verkar inte som om någon vet exakt\r\nhur många de är -- skall införlivas med svensk rätt.\r\nEn del kommer i form av propositioner, och en del\r\nrättsakter tar myndigheterna över direkt utan\r\nriksdagsbehandling.</pre><pre>EES-lagarna skall vara överordnade svensk lag. En\r\ndel EG-regler, direktiven, kan vi omarbeta och\r\ninföra i svensk lag som det passar oss. Det gäller\r\nt.ex. banklagstiftningen i proposition nr 89. Man\r\nhar en vanlig svensk process kring det införandet.</pre><pre>Andra EG-regler däremot, de s.k. förordningarna,\r\nskall inkorporeras med svensk rätt, dvs. bli\r\ngällande ordagrant i Sverige. Redan nu ser vi hur\r\nbisarrt detta kan bli. Med proposition nr 107 skall\r\ndetaljerade blanketter för räkning av lokrörelser på\r\nbangårdar införlivas med svensk lag. Vi är vana vid\r\natt myndigheter utformar blanketter och att de kan\r\nändras om de blir för tokiga. Här har blanketten\r\nfastslagits i lag, som vi är bunden till av EES-\r\navtalet. Vi måste gå igenom hela EG-EFTA-\r\nmaskineriet för att ändra en enda detalj i denna\r\nblankett.</pre><pre>I praktiken, om än inte formellt, är det ett\r\ngrundlagsbrott att vi på det här sättet lovar att följa\r\nlagarna. Om vi inte följer lagarna måste vi säga upp\r\navtalet. Riksdagen lovar således att lämna ifrån sig\r\nbeslutanderätten över lagar. Svenska folket kan då\r\ninte längre i allmänna val bli av med dem som i\r\npraktiken beslutar om vilka lagar man måste följa i\r\nlandet. All offentlig makt utgår inte längre från\r\nfolket.</pre><pre>Även andra grundlagsbestämmelser naggas i\r\nkanten. Det gäller t.ex. offentlighetsprincipen och\r\nmeddelarskyddet. Tryckfrihetsförordningen har\r\nuppmärksammats. Enligt den får inte tidningar\r\nägas av utländska intressen. Frågan är om vi kan\r\nförhindra det -- även om ett sådant ägande är\r\ngrundlagsbrott -- när vi genom EES-avtalet har\r\nantagit konkurrenslagen. Har vi då inte själva\r\nbegått brottet mot grundlagen? Hur kommer\r\növervakningsmyndigheter, EFTA-domstolar m.m.\r\natt döma i det fallet?</pre><pre>Herr talman! Jag yrkar på återförvisning av\r\nbetänkandet till utskottet för vidare beredning.</pre><pre>Skulle detta yrkande inte få tillräckligt stöd i\r\nriksdagen yrkar jag avslag på utskottets hemställan.\r\nJag yrkar också bifall till samtliga motioner som jag\r\nhar lagt fram i det här ärendet.</pre><pre>(Applåder)</pre><pre>Anf. 51  NIC GRÖNVALL (m) replik:</pre><pre>Herr talman! Jag vill först uttrycka en stor\r\ntacksamhet mot Birgitta Hambraeus för att hon\r\nnämnde det papper jag skulle ha viftat med.\r\nDärmed har jag fått tillfälle att här medge att jag\r\nuppgav fel tidningsnamn. I det avseendet hade\r\nBirgitta Hambraeus rätt -- det är Dagens Inudstri\r\nsom har burit sig så dumt åt.</pre><pre>Men den kritik jag framförde i mitt inlägg tycks\r\nBirgitta Hambraeus inte ha förmått att ta till sig,\r\nnämligen den att tidningsartikeln innehåller en\r\nfullständigt felaktig information om den rapport\r\nsom tidningen påstår sig referera. Den kritik jag\r\nriktade mot Birgitta Hambraeus var att hon\r\nanvände en så osaklig materia i sitt arbete här i\r\nriksdagen. Det är ett mått på värdet i Birgitta\r\nHambraeus argumentation att hon i debatten\r\nanvänder rubriker som inte har någon täckning i\r\nverkligheten.</pre><pre>Det beklagliga är att Birgitta Hambraeus fortsatta\r\ninlägg inhöll en rad exempel på uttalanden som\r\nvisar att Birgitta Hambraeus uppenbarligen inte\r\nhar förstått ens hur denna fråga är strukturellt\r\nupplagd. Jag måste tyvärr uppta tiden med att ge\r\nnågra exempel på detta.</pre><pre>Birgitta Hambraeus stora engagemang föddes ur\r\nhennes oro för den svenska rättsordningen. Jag\r\nkände tidigt sympati med Birgitta Hambraeus\r\nansträngningar, men jag förlorade naturligtvis den\r\nkänslan av sympati lika snabbt som hennes\r\nargument förvrängdes.</pre><pre>I dag säger hon att vi i Sverige härefter är tvungna\r\natt anta alla de lagar som EG/EU tänker stifta.\r\nDetta är inte rätt, Birgitta Hambraeus! För det\r\nförsta finns i den EES-struktur som skapas en\r\ngaranti för att ingenting blir EES-rätt med mindre\r\ndet har antagits av EES-kommittén. Vi har alltså\r\nredan på det planet en spärr. För det andra är\r\ndetta -- som det har sagts om och om igen i dagens\r\ndebatt -- ett folksrättsligt avtal, vilket gör att för det\r\nfall nya lagar skall antagas, så skall de passera\r\nriksdagen. Detta är folkrätt -- inte överstatlig rätt,\r\nBirgitta Hambraeus. Det kan väl ändå vara på tiden\r\natt lära sig det!</pre><pre>Birgitta Hambraeus säger att vi skulle kunna avstå\r\nfrån att ha med det stöd som lämnas av kommuner\r\ntill näringsliv och andra -- vi skulle kunna plocka\r\nrussinen ur kakan och stryka bort kommunerna ur\r\nEES-avtalet. En princip som jag tycker är skamfull\r\när att plocka russinen ur kakan och låta andra\r\nbetala. Vi har accepterat att offentligt stöd skall\r\nbort ur näringslivet, och då gäller det hela\r\nnäringslivet.</pre><pre>Anf. 52  BIRGITTA HAMBRAEUS (c)\r\nreplik:</pre><pre>Herr talman! Jag vill först konstatera att talmännen\r\nhar litet olika praxis, och jag tycker att den praxis\r\nsom den nu sittande talmannen är den mest\r\nsympatiska. Trots att jag inte nämnde Nic\r\nGrönvalls namn fick han replik på mitt anförande.\r\nDet var helt tydligt för kammarens ledamöter att\r\ndet var mig Nic Grönvall åsyftade i sitt förra\r\nanföranden, men jag vägrades replik av den då\r\nsittande talmannen, eftersom Nic Grönvall inte\r\nhade nämnt mitt namn. Men det är utmärkt att Nic\r\nGrönvall och jag nu ändå får tillfälle att debattera.\r\nJag hoppas att denna praxis skall bli den\r\nförhärskande framöver.</pre><pre>Jag tror inte att Nic Grönvall vill förneka att om vi\r\nnu antar detta EES-avtal, så blir de 1 500 rättssatser\r\nsom redan är beslutade vägledande för den\r\nfortsatta svenska rättskipningen. Det är riktigt att\r\ndet sker en viss sållning -- Sveriges regering har\r\nvetorätt i den permanenta gemensamma\r\nkommittén, varför det är möjligt att Sverige kan\r\nstoppa en del nya lagar och att man i så fall måste\r\nomförhandla EES-avtalet. Men släpp för ett\r\nögonblick detta formalistiska sätt att se på det hela\r\noch håll med om att vi i praktiken blir bundna att\r\nfölja EES-lagarna och att lagstifta efter dessa. Det\r\när ju det som hela avtalet går ut på.</pre><pre>Det där med russsinplockningen har jag aldrig\r\nförstått. Aldrig någonsin kommer vi att få ett avtal\r\nsom bara gynnar oss. Vi får dessa avtal därför att\r\nEG också gynnas av dem. Vi har ett utmärkt\r\nsamarbete till ömsesidig belåtenhet. EG-länderna\r\nskickar lika mycket varor till oss som vi skickar till\r\ndem. Vi har alltså ett ömsesidigt handelsutbyte --\r\ningen ger oss någonting som man inte själv har\r\nnytta av att ge.</pre><pre>I Sverige är inte kommunerna detsamma som\r\nstaten. Kommunerna är egna juridiska personer.\r\nDen sortens juridiska personer finns, såvitt jag\r\nförstår, inte i EG-staterna. Här har regeringen gjort\r\nen tolkning av en artikel i EES-avtalet, där det i\r\nsvensk översättning står att statligt stöd inte skall\r\nvara tillåtet. Jag vet inte hur originaltexten lyder,\r\nmen i den i Sverige gällande EES-avtalstexten talas\r\ndet alltså i denna artikel om ''statligt stöd''. Detta\r\nhar man tolkat så att det också skall gälla\r\nkommunalt stöd.</pre><pre>Kommunförbundet har opponerat sig mot detta,\r\noch jag tycker att det är onödigt att vi övertolkar\r\navtalet till vår nackdel. Vi måste vara masochister i\r\nSverige. Frågan är om man är det i de andra EG-\r\nlänerna. Varför inte låta något företag, något land\r\neller någon kommissionär klaga på oss, om vi låter\r\nden kommunala självstyrelsen vara kvar i Sverige?\r\nVarför bjuder vi på att vi krånglar till det för\r\nkommunerna alldeles i onödan?</pre><pre>Anf. 53  NIC GRÖNVALL (m) replik:</pre><pre>Herr talman! Låt mig först undervisa en\r\nriksdagsledamot som är äldre än jag i riksdagens\r\ndebattordning. Om man har deltagit i debatten och\r\nbefinner sig kvar i kammaren, så har man replikrätt\r\npå efterkommande talare. Det var den replikrätten\r\nsom jag tilldelades av talmannen. Det är ingenting\r\nmärkvärdigt med det, och jag är säker på att det är\r\ndenna praxis som gäller.</pre><pre>Birgitta Hambraeus kommenterade inte i sin replik\r\nden tidningsartikel som det har ''viftats'' med. Hon\r\nhar gjort denna artikel till sin genom att skicka runt\r\nden här i riksdagen och åberopa dess innehåll till\r\nstöd för sitt politiska ståndpunktstagande i denna\r\nfråga.</pre><pre>Nu är min fråga: Har Birgitta Hambraeus läst det\r\nsom artikeln handlar om? Vet Birgitta Hambraeus\r\nom denna rubrik är sann eller lögnaktig? Jag har i\r\ndag genom att läsa innantill ur den rapport som\r\nartikelförfattaren påstår sig referera visat att\r\nrubriken är lögnaktig. Min fråga till Birgitta\r\nHambraeus blir därför: Vet Birgitta Hambraeus\r\nhur det förhåller sig med den saken? Är det som\r\nstår här sant eller är det lögn?</pre><pre>Birgitta Hambraeus fortsätter att tala om\r\nlagstiftningsbekymmer. I det fortsatta\r\nlagstiftningsarbetet inom EES får vi delta i alla\r\nberedningskommittéer med våra egna experter. Vi\r\nkommer att kunna delta i det arbetet från det\r\nögonblick det startar genom initiativ i någon del i\r\nEES-strukturen. Vi behöver alltså inte alls\r\nacceptera blinda skott från EG/EU, utan vi deltar\r\nmed egna experter och kan påverka utvecklingen\r\nfrån det allra första stadiet, och vi kan sålla bort det\r\nvi inte klarar i EES-kommittén.</pre><pre>Anf. 54  BIRGITTA HAMBRAEUS (c)\r\nreplik:</pre><pre>Herr talman! Först vill jag ge Nic Grönvall rätt. Jag\r\nhade glömt att Nic Grönvall enligt den ordning som\r\ngäller hade replikrätt oberoende av om han var\r\nomnämnd eller inte. Jag vidhåller emellertid att vi\r\nborde ha den debattordningen här i kammaren att\r\nom en ledamot klart åsyftas utan att namnet nämns,\r\nså skall den ledamoten ha rätt till replik. Jag anser\r\nalltså att talmannen borde kunna tolka gällande\r\nregler litet mer generöst. Det tror jag att Nic\r\nGrönvall kan vara överens med mig om.</pre><pre>Nic Grönvall har hängt upp sig på rubriken till den\r\nartikel som jag kopierat och skickat ut till\r\nriksdagens ledamöter. Det är emellertid inte\r\nrubriken utan innehållet som är det viktiga.</pre><pre>Allt som sägs i artikeln kan väl inte vara osant. Nic\r\nGrönvall har valt att ta upp andra saker som står i\r\ndenna rapport. Vad jag pekade på var att Peter\r\nSutherland, som verkligen är en expert på detta\r\nområde, menar att lagarna är mycket svåra och att\r\ndetta inte kommer att fungera utan att 38 punkter\r\nåtgärdas. Det skulle förvåna mig om det var lögn.\r\nJag tror inte att man på Dagens Industri slarvar så\r\ntill den mildra grad.</pre><pre>Jag sade att om de 1 500 lagar som redan finns och\r\ndär allt beredningsarbete är färdigt har\r\nkommittéerna inte ett ord att säga, eftersom det\r\nfinns med i l'acquis communautaire. Dessa lagar\r\nantar vi nu genom att anta EES-avtalet. Vi blir då\r\nskyldiga att fortsätta att stifta våra lagar i enlighet\r\nmed dessa 1 500 lagar.</pre><pre>Nic Grönvall väljer att berätta om den fortsatta\r\nprocessen. Det är möjligt att vi där kommer att få\r\nett marginellt inflytande. Det gäller kanske inte\r\nminst Nic Grönvall som blir Sveriges kommissionär\r\noch skall övervaka om alla följer det som är syftet\r\nmed dessa lagar. Vi skall emellertid hoppas att vi\r\nhär får ett tillfredsställande inflytande.</pre><pre>Men när det gäller de redan stiftade lagarna måste\r\nvi tydligen följa de som finns. Mats Odell har lagt\r\nfram en proposition, nr 107, om hur vi nu måste ta\r\növer en förordning ordagrant. Jag har motionerat\r\nom avslag på propositionen. Det skall bli intressant\r\natt se om man i behandlingen säger att vi mycket väl\r\nskulle kunna avslå propositionen trots att det gäller\r\nen förordning, eftersom vi ju fortfarande är helt fria\r\natt stifta våra lagar och alltså kan bestämma oss för\r\natt inte anta den propositionen. Jag undrar om\r\ndiskussionen blir sådan. I så fall har jag haft fel.</pre><pre>Anf. 55  KARIN FALKMER (m) replik:</pre><pre>Herr talman! Jag begärde replik med anledning av\r\natt Birgitta Hambraeus framhöll hur viktigt det var\r\nmed en upplyst och stark opinion. Jag undrar då om\r\nBirgitta Hambraeus gör anspråk på att företräda\r\ndenna upplysta och starka opinion. I så fall blir jag\r\nbekymrad.</pre><pre>Birgitta Hambraeus sade i inledningen av sitt\r\nanförande att svenska företag och svenskt\r\nnäringsliv redan i dag har del av alla gottigheterna i\r\nEES-avtalet. Detta är inte sant! Vi har ett\r\nfrihandelsavtal för industrivaror, men EES-avtalet\r\nomfattar förutom detta tjänster, kapital och\r\noffentlig upphandling. Dessutom kan det\r\nförekomma handelshinder av teknisk art, och det är\r\nju detta som så mycket av EES-reglerna handlar\r\nom, nämligen att man genom\r\nstandardiseringsarbetet ser till att tekniska\r\nhandelshinder försvinner.</pre><pre>Att detta EES-avtal har en väldigt stor betydelse\r\nför vårt näringsliv tycks ändå ligga någonstans i\r\nBirgitta Hambraeus bakhuvud. Efter ett tag i sin\r\nargumentering, när hon har kommit så långt att hon\r\nbörjar tala om vad som inträffar när vi har ett EES-\r\navtal och hon kommer fram till att detta är\r\nuppsägningsbart, då säger hon bekymrat,\r\nordagrant: Vad skulle det betyda för svenskt\r\nnäringsliv om vi säger upp EES-avtalet?</pre><pre>Det är inte fråga om 1 500 lagar. Det är EES-regler.\r\nDet är olika direktiv. I det beslut vi fattar i dag\r\nhandlar det om 11 lagar. Före ikraftträdandet\r\nkommer Sveriges riksdag att fatta beslut om\r\nytterligare 25--30 lagar. För övrigt handlar det om\r\nväldigt många föreskrifter, som vi redan har i\r\nSverige. Det är föreskrifter som i dag ligger på\r\nmyndighetsnivå och som även fortsättningsvis skall\r\nligga på myndighetsnivå. Hela resonemanget om\r\natt vi köper 1 500 lagar rakt av är en överdrift.</pre><pre>Jag undrar om Birgitta Hambraeus inser vad frågan\r\nom samarbete innebär. Om man tillsammans med\r\nett antal andra länder kommer överens om att göra\r\nupp ett avtal, måste man ju i rimlighetens namn\r\nsedan följa detta avtal. Självfallet kan inte ett land\r\ndiktera allting i en överenskommelse. Man måste ju\r\nse till helheten och värdet av det här EES-avtalet\r\nför Sverige, för oss svenskar, vår ekonomi och vår\r\nvälfärd.</pre><pre>Anf. 56  BIRGITTA HAMBRAEUS (c)\r\nreplik:</pre><pre>Herr talman! Karin Falkmer kan vara helt lugn. Jag\r\nanser mig ingalunda företräda en stark och upplyst\r\nopinion.</pre><pre>För det första är opinionen inte upplyst. Så mycket\r\nhar nämligen varit hemligstämplat under så lång tid\r\natt opinionen inte har hunnit sätta sig in i dessa\r\nfrågor. Det är en av mina poänger.</pre><pre>För det andra gör jag mig aldrig till företrädare för\r\nnågon. En folkrörelseperson agerar inte på det\r\nsättet.</pre><pre>Karin Falkmer var mycket upprörd över att jag\r\nansåg att alla gottigheter redan fanns. Jag har aldrig\r\npåstått detta, inte heller att alla fördelar eller alla\r\naspekter finns med. Vad jag har sagt är att man i\r\nbetänkandet på s. 11 och 12 räknar upp många av\r\nde fördelar som brukar åberopas som EES-avtalets\r\nfrukter, och detta är fördelar som vi redan har.</pre><pre>Skillnaden är alltså att vi nu, innan vi har antagit\r\nEES-avtalet, fortfarande själva bestämmer över\r\nvåra egna lagar. Sverige samarbetar som fri stat\r\nmed andra länder och tar över bestämmelser som vi\r\nsjälva väljer att ta över. Det är skillnaden.\r\nSjälvfallet finns inte alla aspekter med här, men\r\ntillräckligt många finns ändå. Jag undrar om de få\r\ntilläggen -- som det dessutom råder delade\r\nmeningar om ifall de verkligen är fördelar --\r\nuppväger nackdelarna med att rusa in i EES-\r\navtalet.</pre><pre>Karin Falkmer sade också att alla de 1 500\r\nrättsreglerna som vi skall ta över från EG inte är\r\nlagar. Det är säkert riktigt. Jag är också mycket\r\nbekymrad över att en hel del saker över huvud taget\r\ninte kommer upp på riksdagens bord. I stället är det\r\nmyndigheterna som direkt kommer att tillämpa\r\ndessa regler, de regler som vi här antar utan att veta\r\nvilka de är.</pre><pre>Vad händer om en sådan myndighetsföreskrift i\r\nsjälva verket strider mot en lag som riksdagen har\r\nstiftat? Lagrådet har ju redan varit inne på att det\r\nkommer att bli väldigt oklart vilka rättsregler som\r\ngäller. Myndigheterna kommer ju ofta med\r\nföreskrifter som enskilda och företag måste följa.\r\nOm de då säger att en föreskrift är en EES-regel\r\nsom har antagits och en enskild som drabbas säger\r\natt den lag som Sveriges riksdag har stiftat säger på\r\nett annat sätt, måste alltså efter vad jag förstår, om\r\nvi utgår från EES-avtalet som det ser ut nu,\r\nmyndigheten ha rätt att hävda att man har rätt att\r\nbestämma, eftersom man följer EES-avtalets\r\nföreskrifter och riksdagen har beslutat att alla de\r\n1 500 rättsakterna skall gå före svensk lag.</pre><pre>Anf. 57  KARIN FALKMER (m) replik:</pre><pre>Herr talman! Det var befriande att höra att Birgitta\r\nHambraeus inte anser sig företräda en upplyst\r\nopinion. Men bekymret är ju att det som Birgitta\r\nHambraeus för fram i debatten kommer ut i\r\nmassmedia och blir någon form av ''sanning'' i\r\ndebatten. Jag menar att Birgitta Hambraeus i det\r\nsammanhanget har ett stort ansvar för hur den här\r\ndebatten förs. Det är inte rimligt att gå ut och påstå\r\nsaker och sedan säga att man inte företräder någon\r\nupplyst opinion. Man måste ju litet grand ta ansvar\r\nför vad det är man håller på med.</pre><pre>Birgitta Hambraeus säger att vi skickar lika mycket\r\nvaror till EG som EG skickar till oss, men det är ju\r\nfel. Vi skickar över 70 % av våra varor till EG. Om\r\nEG skulle skicka över 70 % av sina varor till oss\r\nskulle vi dränkas.</pre><pre>Många av de fördelar som svenskt näringsliv får\r\ngenom EES-avtalet har vi redan, säger Birgitta\r\nHambraeus. Ja visst har vi fördelar i och med att vi\r\nhar ett frihandelsavtal för industrivaror, men som\r\njag sade så omfattar EES-avtalet så mycket mycket\r\nmer, som ger oss mycket mycket bättre villkor.</pre><pre>Sedan något om de 1 500 reglerna. Vi har i dag en\r\nordning som innebär att myndigheter fattar beslut\r\nom vissa regler. Vi har olika beslutsnivåer. Lagarna\r\nstiftas i denna kammare, och det skall ske också i\r\nfortsättningen. Jag undrar om Birgitta Hambraeus\r\nmed sitt resonemang menar att vi skall låta alla\r\nmyndigheters föreskrifter passera riksdagens\r\nutskott och sedan bli föremål för beslut i\r\nkammaren. Då säger jag: Bevare mig väl för det! Vi\r\nhar tillräckligt mycket jobb ändå.</pre><pre>När det handlar om lagar är det riksdagen och ingen\r\nannan som bestämmer. Att påstå att en myndighet\r\nkan tillämpa föreskrifter som sätter sig på Svea\r\nrikes lagar är därför inte heller något som stämmer\r\növerens med sanningen.</pre><pre>Anf. 58  BIRGITTA HAMBRAEUS (c)\r\nreplik:</pre><pre>Herr talman! Det sista som Karin Falkmer sade var\r\nväldigt intressant. Jag måste ärligt erkänna att jag\r\ninte kan avgöra hur det är med det här. Jag läser\r\nEES-avtalet efter bästa förstånd och försöker\r\ntränga in i det. Karin Falkmer säger själv att en hel\r\ndel av de 1 500 rättsakter som vi nu antar -- vi antar\r\ndem, det är vi överens om -- kommer att ligga till\r\ngrund för myndigheternas föreskrifter. Samtidigt\r\nhar vi en lagvalsregel i lag om EES som säger att vi\r\ni händelse av en tolkningstvist skall rätta oss efter\r\nEES-reglerna, eftersom de tar över svensk lag. Då\r\nkan det ju hända att en myndighet kommer att följa\r\nen EES-regel men att myndigheten tolkar en lag på\r\nett sätt som vi aldrig hade tänkt oss. Myndigheterna\r\nmåste ju följa Svea rikes lagar.</pre><pre>Vi har inte möjlighet att ändra på lagen. Människor\r\nringer till oss och frågar om vi verkligen har antagit\r\nen sådan här konstig lag. Men vi har ingen\r\nmöjlighet att ändra lagen och säga att myndigheten\r\ninte längre kan bete sig som den gör. Om vi skulle\r\ngöra på det sättet går vi emot EES-avtalet.</pre><pre>Det här är precis lika invecklat som det låter. Jag\r\ntycker verkligen att en återförvisning skulle vara\r\nriktig.</pre><pre>Det är alldeles riktigt som Karin Falkmer säger, att\r\ndet naturligtvis inte är enbart varuutbytet som\r\nEES-avtalet handlar om; men det gör inte heller det\r\nnuvarande avtalssystemet med EG. Vi har både\r\nfrihandelsavtalet och många andra avtal med EG\r\nsom vi har skrivit under därför att de gynnar oss\r\nbåda, utan att vi därmed har antagit en massa lagar\r\nin blanco. Det är det som är skillnaden. Som det är\r\nnu har vi fortfarande rätt till självbestämmande,\r\nmen om vi går in i ett EES-avtal blir vi -- kanske\r\ninte formellt -- men i praktiken, bundna att följa\r\ndet.</pre><pre>Karin Falkmer talar om ansvar. Jag menar att det\r\nverkligen är oerhört väsentligt att man känner\r\nansvar för vad man säger här i kammaren. Man\r\nskall hålla sig till sanningen så långt man någonsin\r\nförmår. Jag strävar faktiskt efter det. Det här är en\r\nsvår materia och ett stort ämne. Det är just därför\r\njag tycker att vi skall återförvisa det. Vi har bara\r\nhaft kort tid på oss att sätta oss in i detta. Det är ju\r\nförst nu som debatten har kommit i gång så att man\r\nkan lyssna på många insatta personer.</pre><pre>Jag är övertygad om att om massmedia skriver\r\nnågot om vad jag sagt har de tillräckligt omdöme\r\nför att avgöra när jag har fog för mina påståenden,\r\noch om jag skulle ha råkat säga något som det inte\r\nfinns anledning att publicera.</pre><pre>Andre vice talmannen anmälde att Karin Falkmer\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 59  HANS GUSTAFSSON (kds) replik:</pre><pre>Herr talman! Birgitta Hambraeus tyckte att jag\r\nkunde stödja hennes återförvisningsyrkande. Jag\r\nmåste göra Birgitta Hambraeus besviken och säga\r\natt jag inte kan göra det. Orsaken är att\r\nåterförvisningen inte löser ett enda problem men\r\nskapar många nya. Det finns därför ingen\r\nanledning att stödja det yrkandet.</pre><pre>Så till frågan om huruvida det kommunala stödet\r\nkan likställas med statligt stöd och om det bör ingå\r\ni lagen. Jag tycker att det finns goda skäl att likställa\r\ndem. Det har inte att göra med vad som står i lagen\r\nutan det har att göra med hur verkligheten ser ut.\r\nKommun och stat är så sammanflätade med\r\nvarandra i de nordiska länderna att det inte går att\r\nskilja åtgärderna mellan de olika enheterna. Det är\r\nen ganska orimlig tanke att man skulle kunna dra\r\nsig undan sina förpliktelser genom att flytta\r\nhuvudmannaskapet mellan kommunal verksamhet\r\noch statlig verksamhet. Jag tycker att EES-\r\nutskottets skrivning är alldeles korrekt. Det finns\r\ngoda sakskäl för detta oavsett om det nu hade varit\r\nnödvändigt att göra det i det här sammanhanget\r\neller inte.</pre><pre>Min tveksamhet inför kommunernas situation har\r\negentligen inte att göra med innehållet i det\r\nkommunala stödet. Jag är övertygad om att vi\r\nkommer att få rätt att ge det stöd vi behöver i våra\r\nstödområden. Min tveksamhet har att göra med att\r\nman inför en laglighetsprövning som är ny i\r\nförhållande till kommunallagens regler om\r\növerklagande av kommunala beslut. Det är jag\r\ntveksam till, men är, som jag tidigare har sagt\r\nberedd att godta det.</pre><pre>Birgitta Hambraeus tog upp frågan om vad som\r\nsagts i olika remissinstanser angående\r\ngrundlagsenligheten med ett EES-beslut.\r\nRemissinstanserna framförde det i ett tidigt skede\r\növer en promemoria, sedan ändrade man i\r\nlagrumsremissen och sedan har man anpassat sig i\r\npropositionen. Ändå kvarstod en hel del\r\nfrågetecken, bl.a. för mig som har suttit i KU och\r\när intresserad av de här frågorna.</pre><pre>Jag föreslog på EES-uskottet att vi gemensamt med\r\nKU skulle kalla till en öppen utfrågning om detta.\r\nDet gjorde vi. Då var en hel del av dem som hade\r\navgivit de kanske skarpaste yttrandena inbjudna.\r\nVid denna öppna hearing konstaterades från\r\nnärvarande specialister på statsrätt och juridik att\r\nEES-avtalet stod i överensstämmelse med den\r\nsvenska grundlagen. KU har sedan följt upp detta i\r\nsitt yttrande. Därmed tycker jag att den frågan\r\nverkligen har fått en allsidig och sakkunnig\r\nbelysning, och vi kan känna oss trygga för att vi inte\r\nhar trängt oss alltför tätt inpå den svenska\r\ngrundlagen.</pre><pre>Anf. 60  BIRGITTA HAMBRAEUS (c)\r\nreplik:</pre><pre>Herr talman! Jag riktade min vädjan till Hans\r\nGustafsson, eftersom han påpekade att han var\r\nbekymrad över att kommunernas\r\nsjälvbestämmanderätt inskränktes. Det blir mycket\r\nbyråkrati för kommunerna. De måste anmäla till\r\nregeringen allt de företar sig i näringslivet.\r\nRegeringen måste, vad jag förstår, inhämta Nic\r\nGrönvalls och andras omdöme, om det som\r\nkommunerna tänker göra är lagligt enligt EES. Allt\r\ndetta borde vi kunna slippa genom att stryka den\r\nparagrafen i Lag om EES. Vi kan anta EES-avtalet\r\nutan att ha med den paragrafen i Lag om EES.</pre><pre>Låt då någon klaga! Jag har svårt att tänka mig att\r\nman plötsligt, för att kringgå bestämmelser, skulle\r\nbemyndiga kommunerna att med skattemedel göra\r\nsaker som man inte får göra i dag. Då finns det ju\r\nall anledning att klaga på det. Jag tror alltså att den\r\nparagrafen kan strykas.</pre><pre>När det gäller grundlagsenligheten gör juristerna\r\nuppenbarligen olika tolkningar. Advokaten Percy\r\nBratt har alldeles nyligen skrivit i en artikel: ''Något\r\nstöd för uppfattningen att det skulle medges\r\nundantag för just grundlagsregler när det gäller\r\nkravet på att EES-rätt skall gå före svensk rätt finns\r\ninte.'' Det är alltså hans uppfattning. Andra jurister\r\nhar haft andra uppfattningar. Sedan återstår det att\r\nse hur EG-domstolarna och EFTA-domstolen\r\nkommer att bedöma detta, om vi har rätt att hävda\r\nvår grundlag, eller om det blir omförhandlingar och\r\nom EES-avtalet i så fall sägs upp.</pre><pre>Anf. 61  HANS GUSTAFSSON (s) replik:</pre><pre>Herr talman! Jag tycker inte att den del av EES-\r\navtalet som berör kommunerna är bra. Jag tycker\r\natt det innebär en viss inskränkning av den\r\nkommunala självstyrelsen och krångel på vissa\r\nområden. Men situationen är ju sådan att man inte\r\nkan plocka ut det man tycker är bra och förkasta\r\ndet man tycker är dåligt, utan man måste göra en\r\navvägning. Det har jag gjort och funnit att\r\nfördelarna överväger.</pre><pre>När det gäller frågan om grundlagsenligheten med\r\nEES-beslutet är det självklart att det finns olika\r\nmeningar mellan olika jurister, liksom i alla andra\r\nyrkesgrupper. Vi har eftersträvat att vid den här\r\nutfrågningen samla de främsta experter vi anses ha i\r\nlandet när det gäller grundlagsfrågor. Vi hade också\r\nkallat den främste opponenten, dvs. presidenten\r\nför hovrätten i Skåne, som i inledningsskedet\r\ngjorde det skarpaste yttrandet när det gällde\r\ngrundlagsfrågorna. Han konstaterade vid denna\r\nöppna utfrågning att med den ändring som gjorts i\r\npropositionen, som tog hänsyn till vad som hade\r\nframförts, fanns inte något motsatsförhållande till\r\ngrundlagsenligheten. Jag tycker att vi i utskottet\r\nverkligen har försökt att utan förutfattade\r\nmeningar klarlägga denna fråga.</pre><pre>Anf. 62  BIRGITTA HAMBRAEUS (c):\r\nreplik</pre><pre>Herr talman! Hans Gustafsson säger återigen att\r\nman inte bara kan välja det som är bra och inte ta\r\nmed allt - russinteorin, alltså. Det råkar vara så att\r\nSverige är ett av de få länder på jorden där\r\nkommunerna är självständiga juridiska personer,\r\nsom vad jag förstår också grundlagsskyddat har en\r\nviss självbestämmanderätt. Vi är alltså unika på\r\nden punkten.</pre><pre>När det då står i avtalet att det finns starka\r\nbegränsningar när det gäller statligt stöd kan jag\r\ninte förstå att vi skall tolka det som om det skulle\r\ngälla även kommunalt stöd. Vi har själva begränsat\r\ndet i kommunallagen. Kommunerna är ju\r\ningalunda fria. Det råder stor enighet om att man\r\ninte skall stödja en massa företag hur som helst. Jag\r\nhar svårt att förstå varför vi skall dra in\r\nkommunerna i denna byråkrati när vi inte behöver\r\ngöra det.</pre><pre>Något annat som blir krångligt för kommunerna är\r\nden offentliga upphandlingen. Det kan säkert vara\r\nbra för stora svenska företag att få del av offentlig\r\nupphandling i Europa, om det nu fungerar. Peter\r\nSutherland kanske kommer att få rätt i att det\r\naldrig -- åtminstone inte förrän mycket långt fram i\r\ntiden -- kommer att fungera. Men hur blir det för\r\nkommunerna som, vid upphandling över en\r\nkostnad på 1,5 miljoner kronor när det gäller varor\r\noch ca 37 miljoner kronor när det gäller\r\nanläggningar, på främmande språk och med\r\ninternationell upphandlingsteknik -- vilken är\r\nmycket sällsynt här i Sverige -- måste lämna ut våra\r\nprojekt till internationell upphandling, för att\r\ndärefter vara tvungen att anta det lägsta anbudet --\r\ninte det för kommunen mest fördelaktiga anbudet,\r\nsom sägs i vårt antagande av kommunala\r\nupphandlingsreglementen?</pre><pre>Eftersom propositionen om en lag om offentlig\r\nupphandling nu föreligger, kommer jag\r\nförmodligen att motionera om detta. Vi har inte\r\nhaft en sådan tidigare. Varför skall vi lägga bördor\r\npå kommunerna, öka byråkratin och öka krånglet i\r\nlandet? Det är så onödigt att bjuda på detta alldeles\r\ni onödan. Precis som Gustav Vasa sade\r\n''Svenskarna äro snara att samtycka och sena att\r\nutrannsaka'' tycker jag att vi faktiskt borde\r\nutransaka betydligt mer, innan vi i onödan\r\nsamtycker till saker som är till vår nackdel.</pre><pre>Andre vice talmannen anmälde att Hans\r\nGustafsson anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 63  LARS SVENSK (kds):</pre><pre>Herr talman! Jag dristar mig till att inleda mitt\r\nanförande med att säga att det förefaller att vara\r\nmed EES-avtalet som med tandvärk. En dag så\r\nfinns det där, och vi måste ta ställning till hur vi skall\r\ngöra. Vi kan naturligtvis tänka bort värken och\r\nlåtsas att den inte finns eller göra något aktivt, som\r\natt gå till tandläkaren. Det finns även en tredje\r\nvariant, nämligen att i elfte timmen ringa och säga\r\natt man av någon anledning vill skjuta upp besöket.\r\nAtt gå till tandläkaren både kostar pengar och är\r\nsmärtsamt. Vi gör det ändå i förvissning om eller i\r\ntro på att det på sikt är den bästa lösningen.</pre><pre>När det gäller det nu förestående EES-avtalet är jag\r\nförvissad om att det finns saker som både kan\r\nsmärta och kan kosta. Under beredningens gång\r\nhar jag emellertid inte funnit något som i sak skulle\r\nförändra den grundsyn på EG och på EES-avtalet\r\nsom vi Kristdemokrater har gett uttryck för i olika\r\nsammanhang.</pre><pre>Det mobiliseras på sina håll ett starkt motstånd mot\r\nEG och mot det negativa i integrationsprocessen\r\nmot EG som EES-avtalet innebär. Alternativen:\r\nenbart ett nordiskt samarbete, ett samarbete med\r\nländerna utanför EG, eller ett samarbete med hela\r\nvärlden skulle vara mer attraktivt, dvs.\r\nmöjligheterna att göra något positivt av det icke\r\nexisterande samarbetet skulle vara större än\r\nmöjligheten att kunna göra något positivt av det\r\nredan existerande.</pre><pre>Förespråkarna för ett närmande till EG och de\r\npersoner som hälsar EES-avtalet med välvilja\r\nfinner vi främst inom näringslivet och inom\r\nexportindustrin. Skeptikerna återfinns främst\r\nbland de personer som inte har ett Europaberoende\r\nsom villkor för sin förvärvsinkomst -- det finns\r\nkanske en logik i det. Den senaste kritiken mot\r\navtalet är den snabba behandlingen. Jag har visst\r\nförståelse för den kritiken. Det har gått fort och\r\nmaterialet som vi har att behandla är omfattande.\r\nNågon överraskning kan det ändå inte vara fråga\r\nom. Förhandlingsprocessen har pågått i ett antal år.</pre><pre>Det här är en viktig fråga, men enheten har ändå\r\nvarit stor i riksdagen om avtalets fördelar. Av den\r\nanledningen har också arbetet främst inriktats på\r\natt lotsa den här textmassan genom byråkratin. Jag\r\nser också här en av förklaringarna till att vi fått det\r\nhär omtalade gapet mellan riksdagen och folket\r\nutanför huset. Det rör sig om 129 artiklar, 49\r\nprotokoll, 22 bilagor och 1 500 rättsakter, som\r\nnogsamt påpekats. Frågan är bara hur mycket mer\r\nvi skulle lära oss om vi fick några månader extra för\r\ninläsning. Att säga vänta är ett annat sätt att säga\r\nnej på.</pre><pre>I EES-avtalet talas det om de fyra friheterna, och\r\nden fria rörligheten för personer lyfts fram som ett\r\nav de viktigaste inslagen. Friheten att få röra sig\r\nfritt, att få känna gemenskap med andra kulturer\r\noch folk är inte bara värdefull utan också ett\r\nlivsvillkor för att kunna bevara freden i ett genom\r\nhistorien sargat Europa. Krig bygger på fruktan,\r\nfruktan för varandra och för nationalistiska\r\nsärdrag, som gör att grupper sätter sig över andra\r\ngrupper och att nationer lägger under sig andra\r\nnationer.</pre><pre>Man talar om ''dom där''-folken, folket ute i\r\nEuropa som kommer hit för att leva på vår välfärd,\r\nsom tar våra jobb och som för med sig knark och\r\nelände, om vi godkänner EES-avtalet. Vi präktiga\r\nsvenskar har ju byggt upp ett paradis, som vi skall\r\nha för oss själva. Vi talar emellertid inte om att vi\r\nhar kunnat bygga upp vår välfärd tack vare att vi\r\nklarat oss från de två senaste krigen, vilka för rött\r\nresten av Europa. Vi talar inte om den syn som man\r\npå många turistorter har på oss svenskar. På många\r\nhåll i alpländerna säger man: Gud bevare oss för\r\nsvensken. Vi talar inte heller så mycket om den\r\narbetslöshet som nu ökar i Sverige, trots att vi står\r\npå egna ben utanför EG.</pre><pre>Vi borde tala mer om att den som inte kan känna\r\nsolidaritet i smått inte heller kan känna solidaritet i\r\nstort. Känner vi främlingskap med Europa, hur\r\nskall vi då känna mot resten av världen?</pre><pre>Herr talman! Det är många som fruktar ett starkt\r\nEuropa. Själv fruktar jag mer ett Europa i\r\nupplösning. Historien har ju lärt oss att en värld i\r\nupplösning är den bästa grogrund för despoter.</pre><pre>Fri rörlighet av varor och tjänster betyder också\r\nökad rörlighet. När det gäller ökad rörlighet för\r\npersoner visar erfarenheterna från EG att den\r\nfaktiska rörligheten på arbetsmarknaden inte är så\r\nstor.</pre><pre>När det gäller fri rörlighet för varor så kommer vi\r\natt få ett ökat transportarbete som, framför allt på\r\nvägsidan, inte är till nytta för miljön. Många\r\nkritiker menar att det är ett tillräckligt skäl för att\r\nsäga nej till EES-avtalet. Om vi förlänger\r\nkonsekvenserna av ett sådant resonemang räcker\r\ndet inte att bara se på avtalet, utan vi måste också\r\nfråga oss om vi utifrån miljösynpunkt har råd med\r\nglesbygder, eftersom vi inte har råd att bygga\r\njärnvägar dit -- eller om miljön har råd med\r\nSverige.</pre><pre>Vi har ett avståndshandikapp till övriga Europa på\r\nca 70 mil. Vi köper exempelvis volfram från Kina,\r\nkobolt från Zaire och skrot på den öppna\r\nvärldsmarknaden. Vi tar hit det till Sverige, vi\r\nförädlar det, varefter vi exporterar 90 % därav\r\nigen. I konsekvensens namn bör vi också fundera\r\növer hur vi skall göra med vår tunga industri.</pre><pre>EES-avtalet är ett europeiskt ekonomiskt\r\nsamarbetsavtal som beräknas ge Sverige ökad\r\ntillväxt. Att stå utanför betyder inte att vi stannar\r\nkvar på nuvarande välfärdsnivå, en nivå som vi\r\nredan får allt svårare att försvara och som\r\nförmodligen kommer att sjunka än mer.</pre><pre>Vi borde i stället fråga oss: Vad skall vi göra med\r\ntillväxten? Jag menar att vi med den skall klara\r\nförsörjningskvoten, som blir allt besvärligare. Med\r\nvåra trygghetssystem krävs det faktiskt en ökad\r\ntillväxt. Vi skall även använda tillväxten till att\r\nkomma till rätta med de negativa konsekvenserna,\r\nexempelvis den ökade rörligheten på varusidan,\r\ngenom att satsa på ökad forskning kring\r\nmiljövänliga transportslag och genom att arbeta för\r\nen transportoptimering utifrån miljöns villkor. Vi\r\nskall även använda den ökade tillväxten till att\r\nsänka den skuldbörda som u-länderna har till oss i-\r\nländer.</pre><pre>Med EES-avtalet kommer vi in i ''förmaket'' till\r\nEG. Vi får erfarenhet av en harmoniserad\r\nlagstiftning och av vilka positiva och negativa\r\nförändringar som det innebär. Det ger oss ett unikt\r\ninstrument för att känna på hur det blir inom EG.</pre><pre>Skulle förändringarna bli för stora, och skulle det\r\nuppdagas dolda förpliktelser, som har ''mörkats'' i\r\nEES-behandlingen, vilket kritikerna framför, är\r\ndet en värdefull erfarenhet som vi kan bygga vidare\r\npå när vi skall ta ställning till EG om några år. Det\r\ngår faktiskt att säga upp avtalet.</pre><pre>Herr talman! Det är mycket fråga om tro och\r\nmisstro. Tror vi på ett enat Europa? Tror vi på att\r\ndet ligger ett värde i att människor och nationer\r\nsamarbetar? Tror vi på att den inre marknaden ger\r\noss ett ökat handelsutbyte och en ökad tillväxt? I så\r\nfall skall vi inte börja processen med att säga nej till\r\navtalet.</pre><pre>Anf. 64  IAN WACHTMEISTER (nyd):</pre><pre>Herr talman! Det är mycket bra jobbat av Hadar\r\nCars i utskottet. Det är duktigt av den för\r\nnärvarande frånvarande Ulf Dinkelspiel. Vi har\r\nfått höra om Europas största avtal -- störst inte bara\r\nför oss utan också för EG -- och vi har behandlat\r\ndetta i Europas största riksdag, med 349 personer,\r\nsom aldrig är här, i varje fall inte på en gång.</pre><pre>Herr talman! Jag är alltså nr 15 av 55 talare, och vi\r\nhar nu hållit på i fem timmar. Leden glesnar. EES\r\nvar ett mycket hett ämne och föranledde en\r\nuppskattad och intressant debatt, som nästan fyllde\r\nkammaren -- jag undrade vad som hade hänt. Det\r\nvar den 18 november 1992 kl. 9. Debatten verkade\r\nganska intressant kl. 10, och kl. 11 var det ungefär\r\nsom vilken debatt som helst. Kl. 12 var lunchen\r\nviktigare än EES-avtalet.</pre><pre>Det är antingen fel på EES eller på EES-debatten.\r\nDet kan också vara fel på riksdagens metod att\r\ndebattera. Det är precis vad jag tror, eftersom vi\r\nhär debatterar frågor när de redan är avgjorda. Det\r\nkan vara bra att veta för er som iakttar detta. Vi kör\r\nbara en liten snygg show som avslutning, där\r\nBirgitta Hambraeus talar om var hon står -- precis\r\nsom om det skulle vara någon överraskning.</pre><pre>Allt har behandlats. Alla knapptryckare är klara.\r\nAllt är laddat för den dramatiska omröstningen,\r\nsom sannolikt kommer att äga rum vid midnatt, om\r\nvi håller det här tempot.</pre><pre>Här har t.o.m. skymtat en och annan partiledare.\r\nEn av dem gick in och därpå ut igen -- det var herr\r\nWerner. Andra är inte här över huvud taget för\r\nsådana här struntsaker. Men vi skall ge en stjärna\r\ntill statsministern, som med sin närvaro har hedrat\r\ndenna tillställning, och även till några andra som\r\nvarit här.</pre><pre>Man kan hoppas att den debatt som förs i dag gör\r\nnågon nytta -- den gör ingen nytta vad gäller\r\nomröstningen -- och det är att det blir en saklig\r\nEuropadebatt ute i Sverige.</pre><pre>Jag får här en känsla av att debatten är\r\nvänstervriden på ett ovanligt sätt. När jag har\r\nlyssnat till diskussionerna har jag kommit fram till\r\natt Sverige har två saker att välja mellan: antingen\r\nEuropa eller Gudrun Schyman. Jag tycker för min\r\ndel att valet låter ganska enkelt.</pre><pre>Vpk, som det hette en gång i tiden, har alltid varit\r\nemot det demokratiska Europa. K var det förvisso,\r\nP vet inte var det är just nu, och V är det ju. Det\r\nenda som förvånade mig i debatten var att Gudrun\r\nSchyman inte begärde replik på sin partikamrat\r\nLars Bäckström, men hon kommer väl att göra det\r\npå mitt anförande.</pre><pre>Det var också en annan sak som var rätt intressant.\r\nUlf Dinkelspiel talade om fotboll. Det skulle han\r\naldrig ha gjort -- han spelar inte fotboll -- för han\r\nfick ett gult kort av talmannen med en gång. Tänkte\r\nni på det? Sedan förklarade han för kammaren att\r\nEES-avtalet är som ett äktenskap, möjligen utan\r\natt tänka på att många även i denna ärorika\r\nförsamling har varit gifta ett par gånger. Kanske\r\nhan menade någonting med det han sade.</pre><pre>Vi lever i en värld, och det är dags att dra slutsatser\r\nav detta obestridliga faktum. Vi har under lång tid\r\nstirrat på vår egen navel. Vi har fördömt, förmanat\r\noch förvånat hela vår omvärld, men mycket sällan\r\ndeltagit, aldrig tagit ställning för att delta -- det var\r\nmycket länge sedan. Det har varit Sveriges politik,\r\nmen det kan det inte bli i framtiden. Vi gömde oss\r\nbakom järnridån, dvs vi hade den som ursäkt för att\r\ninte ta ställning. Men nu är vi där, och vi måste ta\r\nställning. Vi måste besluta oss för vad vi skall göra\r\nframöver.</pre><pre>Här har påpekats att 73 % av vår handel sker med\r\nEuropa, med den del av världen som EES-avtalet\r\nomfattar. Vi kan också konstatera, även om vi\r\ntyvärr inte har någon Europakarta här i stället för\r\nden fantastiska bonaden, att vi lever i Europa, att vi\r\när européer och att vår historia är europeisk. Själva\r\nEuropatanken är god, därför att det gäller att\r\nundvika fortsatta krig.</pre><pre>Ibland är det bra att se på alternativet. Vad tror ni\r\nom alternativet med randstaten Sverige, som skulle\r\nstå ensam? Hur ser ni det ur säkerhetssynpunkt, ur\r\nmilitär synpunkt m.m.? Till vem skulle vi då ropa\r\npå hjälp? Vi tror ju alltid att andra skall hjälpa oss.\r\nSjälvfallet kommer Europa att samordna sitt\r\nförsvar, och varför skulle inte Europa försvara sig?\r\nDet hör inte direkt till debatten i dag, men det\r\nligger i frågans förlängning. Och varför skulle inte\r\nEuropa ha en militärmakt? Tanken är absurd. Vem\r\nskulle skydda Europas fortbestånd om länderna\r\ninte gjorde det själva? Det skulle bli en koloss på\r\nlerfötter. Det kommer givetvis inte att bli så.</pre><pre>Miljön skall man värna och vårda, och det fina med\r\ndet här är att vi kommer att tvingas att tänka rätt\r\noch att satsa rätt, där pengarna ger mest. Även där\r\nmåste vi blicka ut över ankdammen och se\r\nnågonting annat. Vi kan t.ex. inte fortsätta att\r\nexportera den högsvavliga oljan, som vi gör i dag.\r\nVi är ju duktigast i världen, och därför använder vi\r\nlågsvavlig olja. Vi exporterar restoljan, som har\r\nextra hög svavelhalt, så att någon annan, som inte\r\nhar några reningsanläggningar, kan bränna upp\r\nden. Ändå slår vi oss för bröstet därför att vi är bäst\r\ni världen. Så småningom kan vi inte lura någon,\r\nkanske inte ens oss själva -- men det är väl att\r\nhoppas för mycket.</pre><pre>Vi kommer att tvingas att göra en nyttig översyn av\r\nde kedjebrevsreformer och ofinansierade löften\r\nsom politiker i Sverige har varit specialister på. Vi\r\nger oss själva förmåner, som vi säger att våra barn\r\nskall betala. I och med den fria rörelsen av\r\narbetskraft och människor i Europa, kommer man\r\natt tvingas se över det här, och det blir nyttigt.</pre><pre>Hur är det då med kvinnorna? Det är många\r\nkvinnor som har talat här, framför allt länge, men\r\ninte så mycket om kvinnor. Därför skall jag göra\r\ndet, eftersom jag är riksdagens mest feministiske\r\nman -- eller om det var minst. Jag har inga problem\r\nmed franska kvinnor. De som har en mer\r\nimperialistisk kvinnosyn och vill styra hela världen\r\nkan möjligen börja med halva världen och försöka\r\npåverka de europeiska kvinnorna. Genom att vi går\r\nmed i Europa finns denna utomordentliga\r\nmöjlighet för kvinnopartiet, Gudrun Schyman m.fl.\r\nEuropa bjuder in till allt detta på en gång -- är det\r\ninte fantastiskt?</pre><pre>Det handlar mycket om attityder. Det handlar om\r\nhur vi ser på oss själva och på vår framtid. Vi talar\r\nofta i Sverige om att det finns problem. En del barn\r\nförväxlar ofta problem med eksem, som kliar,\r\neftersom de vuxna jämt har så mycket problem.\r\nOm vi i stället för problem skulle se möjligheterna,\r\nfinns det fantastiska sådana. Det är det vi måste\r\nuppehålla oss vid nu framöver, dvs. vilka\r\nmöjligheter och vilka visioner vi har, i stället för att\r\ntala om vad som är så farligt -- det kommer några\r\ntyskar, som är feta, och fransmännen är konstiga,\r\nosv. Det förvånar mig att det är så få politiker bland\r\nde människor -- det finns många i landet -- som är\r\npositivt inställda till framtiden och till förändringar.</pre><pre>Det är nyttigt för oss att inse att tåget har gått, dvs.\r\natt själva Europa finns och att det finns avtal. Vi har\r\nen tendens att säga att de inte har frågat oss om lov.\r\nMen nu behöver inte alla länder fråga Sverige om\r\nlov, utan de gör saker alldeles själva. Det är alltså\r\npå gång. För vår del handlar det om huruvida vi\r\nskall vara med, om riksdagsman Karlsson i Skara\r\noch jag skall köra tåget tillsammans med några\r\nandra, eller om vi skall hänga i nödbromsen längst\r\nbak och säga att det går för fort och att vi inte vill\r\nvara med. Tåget går.</pre><pre>Till er som är så rädda vill jag säga att vi kan\r\nåterkomma till äktenskap, förlovningar,\r\nskilsmässor och allt vad man har talat om. Det här\r\när ett avtal med ett års uppsägningstid. För mig är\r\ndet egentligen den största svagheten med avtalet,\r\nmen det kan vara en stor tröst för Birgitta\r\nHambraeus -- vars namn jag nu nämnde, så att hon\r\nkan hoppa upp och köra ett par varv till enligt\r\nriksdagsordningen.</pre><pre>En fråga som jag har saknat mycket är våtsnuset.\r\nJag förstår inte hur denna debatt hittills har kunnat\r\nklara sig utan våtsnuset, som är en av de större\r\nfrågorna över huvud taget i Sverige. Jag tror inte att\r\nden frågan blir lika stor i Sveriges riksdag som\r\nalkoholfrågorna. Såvitt jag vet finns det nämligen\r\ninte lika många våtsnusare som\r\nalkoholproblematiker och nykterhetsfanatiker här.\r\nSjälv snusar jag endast norr om polcirkeln, och det\r\ntänker jag fortsätta med så länge jag har lust.</pre><pre>Sedan går jag över till en negativ sak med\r\nEuropaanknytningen. Det har inte att göra med\r\nEES-avtalet eller med EG, utan det har att göra\r\nmed Sverige.</pre><pre></pre><pre>I dessa tider när man klarar sig bäst om man, som\r\nmin bänkkamrat Stig Rindborg, är\r\nkonkursadvokat -- han har haft så mycket att göra\r\nmellan varven att han knappt hunnit komma hit --\r\när det viktigt vad vi gör i vår ekonomiska politik. Vi\r\nskyller mycket av det vi gör på Europa och EG. De\r\när mycket bra att skylla på. Men jag undrar om vi\r\ninte försöker vara alltför duktiga européer. Snart\r\nhar vi den enda valuta som är knuten till den\r\neuropeiska valutan: ecu:n. Alla andra valutor\r\nguppar och gungar. Om ni tror att detta med fast\r\nvalutapolitik är så fantastiskt klokt, vill jag bara\r\nupplysa om att japanerna, som anses vara ganska\r\nkloka, inte har en fast yen, utan den gungar och går.\r\nÄven dollarn -- om ni har hört talas om den --\r\ngungar och går. Nu flyter pundet och alla möjliga\r\nandra valutor. Men vi står fast.</pre><pre>Rambo, förlåt uttrycket, riksbankschefen m.fl.\r\nförsvarar. Vi har en klar kurs och biter oss fast i\r\nbordskanten. Jag är mycket rädd för vad som skall\r\nhända. Vi försöker visa att vi är goda européer för\r\natt behaga Kohl, Mitterrand, Delors och andra,\r\nmen vi glömmer bort våra egna problem.</pre><pre>Nic Grönvall sade att Moderaterna är det enda\r\nriktiga Europapartiet. Det nämner jag här så att\r\nhan också kan få kommentera det. Själv undrar jag\r\nvad han menar med detta? Men det spelar nog\r\ningen större roll för han är jurist, så man behöver\r\nnog inte ta det så högtidligt.</pre><pre>Vad vi nu skall göra är att gå vidare med\r\ninformationen. Det skulle vara trevligt om det blev\r\ninformation och diskussion någon gång. Men det\r\nkommer det inte att bli, utan det kommer att bli\r\nsom med ölburkar och annat. Nu skall man\r\nskrämma ihjäl svenskarna för Europa. Ett folk,\r\nsom såg hotet om ölburken som en stor fara, finns\r\ndet vissa möjligheter att skrämma med tyskar,\r\nfransmän och allt möjligt annat. Men jag hoppas att\r\ndet inte lyckas, utan att det verkligen blir en seriös\r\ndebatt och att diskussioner också förs ute bland\r\nfolk. Hit till kammaren går det inte att få särskilt\r\nmycket folk, men gå ut på gator och torg. Där är ni\r\nvälkomna och kan bl.a. få träffa oss Nydemokrater.\r\nDet kan jag garantera. Vi brukar nämligen alltid\r\nträffa er.</pre><pre>Sverige är en del av Europa. Om det inte vore så\r\nilla så att det var Gudrun Schyman som sade det,\r\nskulle det passa som en avslutning på detta kapitel.\r\nI och för sig gratulerar jag henne till den nyvunna\r\nklarsynen att Sverige är en del av Europa och inte\r\nlängre är en del av Cuba, Nicaragua, Tanzania eller\r\nnågonting annat.</pre><pre>Det är fantastiskt att här få lektioner i demokrati\r\noch om hur demokratin skall återvinnas av varje\r\ngeneration. Här vevas det minsann på. Detta\r\nkommer från dem som inte borde ha någon som\r\nhelst trovärdighet vad det gäller internationella\r\nfrågor och utrikespolitik. Men, som sagt, ordet är\r\nfritt.</pre><pre>Herr talman! Låt mig till sist få säga: Tänk kom vi\r\nskulle gå med i Europa på ett sådant sätt att vi hade\r\naptit på livet, energi och visioner. Då skulle Europa\r\nbli vårt. Detta är precis motsatsen till att hänga i\r\nnödbromsen längst bak i Europatåget när det\r\nfortsätter sin obevekliga färd in i framtiden.</pre><pre>(applåder)</pre><pre>Anf. 65  BERIT LÖFSTEDT (s):</pre><pre>Herr talman! Jag tycker att debatten med anledning\r\nav det senaste inlägget i huvudsak har förts om och\r\nmellan män. Jag vill t.o.m. ge Gudrun Schymna en\r\neloge för att hon mellan varven blandar sig i denna\r\ndebatt. Ian Wachtmeister säger att kvinnorna har\r\ntalat mycket, men det är inte en skugga av vad\r\nmännen har gjort.</pre><pre>Jag tycker att denna debatt borde cirkla kring en\r\nalldeles särskild kvinna. Det är inget franskt\r\nfruntimmer, utan det är ett utomordentligt bestämt\r\noch initiativrikt svenskt sådant, nämligen Anita\r\nGradin.</pre><pre>Anita Gradin var handelsminister under större\r\ndelen av den period då EES-avtalet förhandlades\r\nfram. Hon engagerade sig med liv och lust i arbetet.\r\nVi som hade möjlighet att träffa henne ganska ofta\r\nkunde se detta. Anita Gradin var oerhört noga med\r\natt på olika sätt ofta, mycket och omsorgsfullt\r\ninformera om förhandlinsskedet. Hon informerade\r\ni kammaren. Men EFTA-delegationen, som jag har\r\nhaft glädjen att tillhöra, utsågs till det organ i\r\nriksdagen som skulle utgöra samtalspartner till\r\nregeringen. Det skulle ge en möjlighet för\r\nriksdagsledamöter att få information, ställa frågor,\r\ndebattera och ge signaler. Ibland tröttade Anita\r\nGradin och hennes medarbetare nästan ut oss,\r\neftersom de ganska ofta hade propåer om att de\r\nville komma för att berätta om någonting.</pre><pre>Jag vill gärna förmedla bilden till er om hur Anita\r\nGradin kom intågande i sammanträdesrummet\r\nalldeles bestämt i ledningen för statssekreterare,\r\nchefsförhandlare, sakkunniga och experter. Vi\r\nhade möjlighet att ställa frågor om allt möjligt. Om\r\nhon inte just då hade med sig den relevanta\r\nexperten, kom denne i stället nästa gång för att\r\nberätta om kemikalier, leksaker, fiskar,\r\nkonsumenträtt, lagteknik osv.</pre><pre>De parlamentarikerkolleger från andra länder, som\r\nvi träffade i EFTA-sammanhang, började inse att vi\r\nsom kom från Sverige var ganska välinformerade.\r\nDe sade till sina respektive handelsministrar att de\r\nockså ville veta det vi svenskar visste. Med tiden\r\ntror jag att det också blev på det viset.</pre><pre>Herr talman! Häromdagen fick jag ett brev där det\r\nungefär stod: Har du mandat att rösta ja i EES-\r\nvoteringen? Jag vill från den utgångspunkten, och\r\nsom flera tidigare har sagt i dag, upprepa att frågan\r\nom Sveriges roll i den europeiska integrationen inte\r\när speciellt ny. Den fanns som ett betänkande redan\r\ni juni 1988. Sedan blev det val. Riksdagen har\r\ndärefter fattat flera beslut i frågan, och mandatet\r\nvar formulerat. Sedan har det åter varit val. Vi kan\r\nnu stämma av resultatet av detta.</pre><pre>Partierna bakom förhandlingarna stod ganska\r\nstabilt i denna fråga. För min del tyckte jag, utifrån\r\nden information som jag fick i EFTA-delegationen\r\noch i de offentliga riksdagsmaterialen, att det 1989,\r\n1990 och 1991 var ganska lätt att på möten resonera\r\nom vad det höll på att bli av det hela och vad man\r\nkunde tycka i de olika delarna. Jag vet inte vad\r\nandra har gjort, men jag tror att jag själv har jag\r\nhaft hundratals möten på detta tema. Dessutom,\r\nsom tidigare har nämnts, har riksdagens\r\nbetänkanden, artiklar, grönböcker o.dyl. funnits.\r\nDen som har velat har naurligtvis haft möjlighet att\r\nengagera sig i denna fråga långt tidigare.</pre><pre>Herr talman! Eftersom vi i dag talar ganska mycket\r\nom formerna vill jag lyfta fram och ge en mänsklig\r\naspekt på ett sakområde som jag anser är oerhört\r\nväsentligt, nämligen den fria rörligheten för\r\nmänniskor. Vad betyder det? Jag har genom åren\r\nmött många ungdomar som har sagt: Jag skulle vilja\r\njobba i England eller i Spanien. Men jag får inget\r\narbetstillstånd. Med EES-avtalet kommer detta att\r\nbli möjligt. Man kommer att bli behandlad precis\r\npå samma sätt som andra arbetstagare i det land\r\nsom man jobbar i. Detta gäller också omvänt, dvs.\r\nom ungdomar eller äldre vill komma hit till Sverige\r\nför att jobba så får de göra det på våra villkor.</pre><pre>10 000 svenska ungdomar studerar i år utomlands\r\nmed hjälp av studiemedel. Det finns ett oerhört sug\r\nbland ungdomar efter möjligheten att få studera\r\nutomlands. Det tycker jag är naturligt och det bör\r\nstödjas. Alla de 10 000 som jag har nämnt studerar\r\ninte inom EG-området, men det är ganska många\r\nav dem. Det har inte heller varit möjligt tidigare i\r\nsamma utsträckning.</pre><pre>EES-avtalet innebär förbättringar av bl.a.\r\nErasmusavtalet när det gäller studentutbyte. Det\r\ninnehåller också betydande förbättringar på\r\nforskningsområdet. Hade vi kunna nå detta utan\r\nEES-avtalet? Nej, det hade vi inte. Detta tillhör det\r\nsom vi anser är positivt, och det finns en gemensam\r\nuppfattning om att det är bra. Men man får lov att\r\nvara med på alltihop. Man kan inte välja ut bara det\r\nallra trevligaste. Vi hade förvisso slutit ett\r\nErasmusavtal innan EES-förhandlingarna\r\npåbörjades, men det är ett annat avtal än detta.\r\nErasmusavtalet är ett bättre avtal för ungdomarna\r\noch för Sverige.</pre><pre>Herr talman! Det har sagts att inflytandet från\r\nsvensk sida och från övriga EFTA-länders sida i\r\ndessa sammanhang blir begränsat, och det blir det\r\nförvisso. EES-avtalet kanske inte motsvarar de\r\nförväntningar som vi alla hade när förhandlingarna\r\ninleddes. Det har också besannats från olika håll på\r\nmorgonen. Men det hindrar ju inte att vi anstränger\r\noss för att använda de institutioner och organ som\r\nnu finns.</pre><pre>Jag skulle vilja säga, kamrater i kammaren, att det\r\nfaktiskt är litet grand upp till oss som\r\nriksdagsledamöter att vara med och göra politik av\r\ndetta, att så att säga stoppa in svensk politik i\r\nsystemet, att pröva hur långt det räcker. Från mitt\r\nparti är vi beredda att göra det. Jag hoppas att\r\nregeringen är beredd att göra det. Ibland blir jag\r\nosäker, men vi får väl jaga regeringen och se till att\r\nden är med och driver på och tar initiativ, som sagt,\r\natt göra politik, att pröva systemets möjligheter.</pre><pre>Jag tror för min del att EES-avtalet till största delen\r\när bra för vårt land. Därför tänker jag ta mig\r\nfriheten att rösta ja till detta avtal framåt kvällen.</pre><pre>(Applåder)</pre><pre>Anf. 66  JOHAN LÖNNROTH (v):</pre><pre>Herr talman! Hadar Cars talade i ett känsloladdat\r\ninlägg om hur samarbetet mellan demokratiska\r\nstater i Europa underlättat diktaturernas fall i både\r\nÖst-  och Sydeuropa. Jag vill instämma i det som\r\nhan sade. Han kunde kanske också ha nämnt att\r\ndemokratins framsteg i Europa underlättat\r\navkoloniseringen i tredje världen och att ett antal\r\ndiktaturer sedan fallit också där. Kanske kunde\r\nHadar Cars t.o.m. ha kostat på sig att nämna att\r\njust Sverige och de andra länderna i Europa, som\r\ninte har haft ett lika tungt kolonialt arv att bära på\r\nsom en del EG-länder, spelat en särskilt positiv roll\r\nför demokratins växande styrka också i tredje\r\nvärlden.</pre><pre>Man har i denna debatt ifrågasatt Vänsterpartiets\r\ntrovärdighet när vi säger att vi är principiella\r\nfrihandlare och anhängare av människors rätt att\r\nresa. Förmodligen känner inte så många av\r\nkammarens ledamöter till att vi i vårt första\r\npartiprogram från 1917 hade allmän rösträtt och\r\ndemokrati som första punkt och frihandel som\r\nandra punkt.</pre><pre>Jag tror att det är betydligt fler av ledamöterna som\r\nkänner till vilka ställningstaganden som vi har gjort\r\ni frågor som har handlat om frihandel och inte minst\r\nom flyktingpolitik. Jag tror att Hadar Cars kan\r\nerkänna att Vänsterpartiet tillsammans med\r\nFolkpartiet har varit det parti som mest konsekvent\r\noch helhjärtat slagits för en generös flyktingpolitik.</pre><pre>Ian Wachtmeister anser att vi inte har något att lära\r\nhonom om demokrati. Han säger att han väljer\r\nEuropa framför Gudrun Schyman.</pre><pre>Jag skulle vilja fråga Hadar Cars: Känner Hadar\r\nCars möjligen den minsta oro för att åka med i Ian\r\nWachtmeisters obevekliga tåg in i Europa?</pre><pre>Om EES-avtalet enbart hade varit ett avtal om\r\nfrihandel och arbetskraftsrörlighet, hade det varit\r\nlätt att ställa upp. Det är inte de ekonomiska\r\nargumenten som gör oss tveksamma, utan det är de\r\ndemokratiska.</pre><pre>Även om man i stort bejakar EES-avtalets\r\nekonomiska innehåll, måste man utfärda en\r\nvarning för blomstermålningar. Jag skall ta ett par\r\nexempel. På s. 69 i betänkandet säger utskottet att\r\nrörligheten för kapital kan orsaka svåra\r\npåfrestningar på vårt lands ekonomi men att dessa\r\nrisker varken ökar eller minskar genom EES-\r\navtalet. På s. 70 säger utskottet att avtalet\r\nunderlättar möjligheterna att föra en politik som\r\nfrämjar stabiliteten i den svenska ekonomin.</pre><pre>Hadar Cars sade i debatten att det är särskilt viktigt\r\nmed EES-avtalet nu när arbetslösheten ökar.</pre><pre>Ulf Dinkelspiel talade tidigare i dag om groteska\r\növerdrifter.</pre><pre>Jag hörde statsrådet Dinkelspiel även i måndags i\r\nradio säga att EES-avtalet var ett instrument att ta\r\noss ur den ekonomiska krisen.</pre><pre>Jag skulle vilja höra både Hadar Cars och Ulf\r\nDinkelspiel närmare förklara på vilket sätt detta\r\navtal minskar arbetslösheten resp. tar oss ur krisen,\r\nutan att detta utsätter oss för några som helst ökade\r\nrisker och problem. Är avtalet verkligen en så\r\nvacker tulipanaros?</pre><pre>Jag tror för egen del att EES-avtalet inte har någon\r\nstörre betydelse för den dramatiska ökningen av\r\narbetslösheten. Men jag tror att viljan att få EES-\r\navtalet antaget ingår i ett större ekonomisk-\r\npolitiskt mönster, där en lång rad lagar som redan\r\nhar antagits -- knytningen av kronan till ecun och\r\nviljan att platsa i den framtida ekonomiska\r\nunionen -- ingår tillsammans med EES-avtalet.</pre><pre>Jag tror att detta ekonomisk-politiska mönster som\r\nhelhet har bidragit till att regering och riksdag har\r\nfrånhänt sig styrningsmöjligheter. Jag tror även att\r\ndet har bidragit till ökad passivitet i bekämpningen\r\nav arbetslösheten och därmed också i någon mån\r\ntill den höga arbetslösheten.</pre><pre>Min gissning är att EES-avtalet nästa år leder till\r\nnågot ökad konkurrenskraft i delar av\r\nexportindustrin och därmed fler jobb. Inom andra\r\nsektorer leder avtalet till att svenska företag slås ut\r\noch därmed till att arbetslösheten ökar. Jag vågar\r\ninte gissa vad totalsumman av detta blir.</pre><pre>Mitt andra exempel på skönmålning gäller avtalets\r\neffekter på den ekonomiska tillväxten. Vi hörde i\r\nförmiddags Mats Hellström för femtioelfte gången\r\nupprepa att avtalet leder till 5--6 % ökad\r\nekonomisk tillväxt utöver vad som annars är\r\nmöjligt. På sikt blir effekten ännu större, säger han.\r\nDessa siffror upprepas också i utskottsbetänkandet\r\npå s. 25.</pre><pre>Varifrån kommer dessa siffror? Har Mats\r\nHellström eller andra som använder siffrorna\r\nbedrivit någon som helst källkritik?</pre><pre>Siffran 6 % har sitt ursprung i en rapport som är\r\nmycket gammal vid det här laget. Den är minst fyra\r\når -- åtminstone är siffrorna så gamla. I denna EG-\r\nrapport talades det om en spännvidd på mellan\r\n2,5 % och 6 % i tillväxt till att börja med. Dessa\r\nberäkningar byggde på en s.k. matematisk\r\nsimuleringsmodell. Jag vet inte om kammarens alla\r\nledamöter vet vad detta är för något. Ni känner till\r\nvad ordet simulant betyder. Det betyder att man\r\nlåtsas något, och det är just detta som det handlar\r\nom. Man låtsas som om stater, företag och individer\r\när rationella och trångsynta. De ser enbart till\r\nmaximering av vinst resp. nytta. Man gör abstrakta\r\nantaganden om priser och sambandet mellan det\r\nsom man stoppar in och det som kommer ut ur olika\r\nföretag.</pre><pre>Man antar i dessa abstrakta modeller att\r\nmarknaden leder till ökad konkurrens och till\r\nomflyttning av kapital och arbetskraft i riktning\r\nmot de företag och branscher som har bäst naturliga\r\nförutsättningar inom resp. land. Man räknar även\r\nmed bättre utnyttjade stordriftsfördelar, dvs. att\r\nfärre produktionsenhter producerar till lägre\r\nenhetskostnader.</pre><pre>Jag misstänker starkt att kammarens ledamöter\r\ninte tar något starkare intryck av om jag påstår att\r\ndessa simuleringsmodeller inte har särskilt mycket\r\nmed verkligheten att göra. Men ni kanske tror på\r\nandra. Ni kanske såg att jag har med mig en liten\r\npåse upp i talarstolen. Det har jag därför att Nic\r\nGrönvall hade med sig en påse upp i talarstolen och\r\nviftade med grönböcker som han ansåg att Gudrun\r\nSchyman inte hade läst. Jag har med mig en påse\r\nmed skrifter som handlar om ursprunget till dessa\r\n6 % i tillväxt. Det är t.ex. en brittisk forskarrapport\r\nsom citeras i utskottets betänkande.</pre><pre>Jag skulle vilja veta, Mats Hellström och ni andra\r\nsom återgett de här siffrorna, hur många som har\r\nsett den skrift jag har här och som satt sig in fakta\r\nom ursprunget till dessa siffror.</pre><pre>Carl B Hamilton citerade en ekonom som heter\r\nHarry Flam. Det gällde något som han nyligen\r\nskrivit om GATT. Harry Flam är också en av\r\nmedförfattarna till bilaga 2 till 1990 års\r\nlångtidsutredning som jag också har med mig här.\r\nJag skulle vilja veta om Mats Hellström och övriga\r\nledamöter av denna kammare läst den mycket\r\nsvidande uppgörelse med de kalkyler som pekar\r\nmot 6 % tillväxt som finns i denna bilaga. Jag skall\r\ncitera en del ur den här långtidsutredningsbilagan:</pre><pre>''-- -- -- i ett arbete av denna typ'' -- nu talar jag om\r\nde kalkyler som pekar mot 6 % tillväxt -- ''tvingas\r\nman göra en lång rad av mer eller mindre\r\ngodtyckliga antaganden för att specificera ett\r\nbegränsat antal scenarier att räkna på. Enligt vår\r\nmening leder mängden av sådana antaganden till\r\natt osäkerheten -- -- -- blir så stor att det är tveksamt\r\nom resultaten överhuvud taget är av något intresse.\r\nUppgiften att kvantifiera effekterna av den inre\r\nmarknadens påverkan på konkurrensgrad och\r\nutnyttjande av stordriftsfördelar är helt enkelt för\r\nsvår.''</pre><pre>I utskottsbetänkandet står det i och för sig att man\r\nvill understryka att man inte kan ange\r\nintegrationens betydelse för Sverige i bestämda tal.\r\nMen varför nämns då de här siffrorna? Jag tror att\r\nförklaringen finns i Harry Flams och Henrik Horns\r\nbilaga till nämnda långtidsutredning. De pekar just\r\npå det här med att absoluta storleksordningar har\r\nen förmåga att väcka uppmärksamhet i debatten.</pre><pre>Jag ser att Ingvar Carlsson finns i kammaren. Jag\r\npassar därför på att påminna kammaren om de\r\nuttalanden som gjordes i den förra valrörelsen. Jag\r\ntror att Ingvar Carlsson var en av dem som sade att\r\nvarje svensk skulle få 10 000 kr i handen, om vi kom\r\nmed i EG. De 10 000 kronorna var alltså en direkt\r\növersättning av de nämnda 6 procenten i den gamla\r\nEG-kommissionens rapport.</pre><pre>Av en fjäder blir det sedan en höna. Det blir en\r\nvandringssägen. Man bollar fram och tillbaka.\r\nIngen bryr sig om att ta reda på varifrån sifforna\r\nkommer.</pre><pre>Nu finns det en mycket mera grundläggande kritik\r\natt rikta mot det här med att beräkna\r\nvälfärdseffekter i BNP-termer. Jag vill kort säga att\r\nsådant som kostnader för strukturomvandling,\r\nsociala kostnader, miljökonsekvenser av ökade\r\ntransporter osv. inte finns med här.</pre><pre>Jag vågar inte bestämt säga, om man verkligen gör\r\nen samhällsekonomisk kalkyl över för- och\r\nnackdelar, åt vilket håll det hela lutar. Jag tror nog\r\nändå att det blir ett något positivt resultat för\r\nSverige från samhällsekonomisk synpunkt just när\r\ndet gäller EES-avtalet. Det som gör att jag till slut\r\nhamnar på samma linje som Gudrun Schyman och\r\nmitt parti i den här frågan är att jag har kommit\r\nunderfund om att avtalet faktiskt innebär att vi\r\nunderordnas EG:s rättsliga system.</pre><pre>När jag kom in i riksdagen var jag en av dem som\r\nvar ganska påverkade av argumenten från dem som\r\nsäger: Låt oss ta EES-avtalet för att sedan med\r\nkraft kunna argumentera mot ett EG-medlemskap.</pre><pre>Men efter att ha suttit med i konstitutionsutskottet\r\noch efter att ha följt hela diskussionen om det\r\nrättsliga är jag nu övertygad om att den här rättsliga\r\nunderordningen från demokratisk synpunkt inte är\r\nacceptabel.</pre><pre>Det finns en stor osäkerhet hos allmänheten.\r\nVänsterpartiet i Storstockholm gjorde i dag under\r\nlunchpausen en liten enkätundersökning på gatan\r\nutanför riksdagshuset. 318 förbipasserande fick\r\nsäga sin uppfattning i frågan. 106 personer ville ha\r\nett beslut i dag. 212 personer ville skjuta på\r\nbeslutet. 77 % av de tillfrågade kvinnorna ville\r\nskjuta på beslutet. Av dem som ville ha ett beslut i\r\ndag var det 55 som ville att riksdagen skulle säga ja\r\ntill avtalet. 51 ville att vi i riksdagen skulle säga nej.</pre><pre>Till sist: Än en gång återkommer jag till Hadar\r\nCars, som jämförde oss som tänker rösta nej till\r\navtalet med dem som försökte hindra borttagandet\r\nav statstullar och ståndsprivilegier. Jag gör närmast\r\nden omvända liknelsen. Jämförande studier visar\r\nnämligen att det lokala och det kommunala\r\nsjälvstyret i Sverige har djupare rötter än vad som\r\ngäller i det kontinentala Europa. Orsaken är, säger\r\nhistorikerna, att vi aldrig hade en feodalism av den\r\ntyp som fanns på kontinenten. Det i sin tur berodde\r\nbl.a. på att de svenska skogsbönderna själva kunde\r\nförsörja sig på skogsarbete om herrarna förtryckte\r\ndem för mycket.</pre><pre>Vi har ett bra frihandelsavtal med EG. Det kan\r\nutvecklas vidare. Carl B Hamilton har fel när han\r\npåstår att vi bara har EG att verka i. De stora\r\nproblemen är globala. Det handlar om hur man\r\nskall överföra resurser på det sätt som diskuterades\r\npå Riokonferensen, om hur ett handelskrig mellan\r\nEG och USA skall undvikas, om hur man skall\r\nmotverka det internationella kapitalets makt på det\r\nsätt som Hans Gustafsson väldigt vältaligt här\r\ntidigare talade om.</pre><pre>Vi kan fördjupa samarbetet och handeln med både\r\nÖsteuropa och tredje världens länder, och det är\r\nbra, för att minska det ensidiga beroendet av EG-\r\nländerna.</pre><pre>Med det här instämmer jag i de yrkanden som\r\nGudrun Schyman tidigare i denna debatt har\r\nframställt.</pre><pre>Anf. 67  MATS HELLSTRÖM (s) replik:</pre><pre>Herr talman! Nej, det är nog inte en aningslös\r\nuppräkning av siffror som vi i EES-utskottet ägnat\r\noss åt när vi citerat ur de rapporter som Johan\r\nLönnroth här visat upp. Tvärtom har det mycket\r\nlänge pågått en diskussion mellan ekonomer och\r\npolitiker om effekterna av EG:s interna marknad.</pre><pre>Vi ville ge ett bidrag i det avseendet -- bl.a. under\r\nvår offentliga utfrågning, till vilken vi inbjöd\r\nEFTA:s chefekonom att just värdera detta och att\r\ndiskutera vilka slutsatser som kan dras av den här\r\ntypen av studier. Han, liksom utskottet -- och även\r\njag själv gjorde det tidigare i dag -- har sagt att det\r\när omöjligt att göra siffermässiga preciseringar av\r\nhur det blir. I stället understryker jag att avtalet\r\nskapar möjligheter som det gäller för företag och\r\nandra att utnyttja.</pre><pre>När det väl sagts gäller det att också se i vilken\r\nriktning förändringarna sker. Sker de i riktning mot\r\nstörre oligopol, karteller eller ökad konkurrens?\r\nSådant säger något. I det avseendet kan vi trots allt\r\nfå veta något om avtalets effekter, jämfört med\r\ndagens situation i Europa.</pre><pre>Kritik har länge i diskussionen riktats mot de\r\nursprungliga rapporterna, exempelvis\r\nCecchinirapporten. Det sägs att ökningarna om 5--\r\n6 % troligen är underskattningar, att man ser för\r\nstatiskt på utvecklingen. Man ser inte de dynamiska\r\neffekterna av den inre marknaden, som borde leda\r\ntill ännu större vinster relativt sett än man annars\r\nskulle få.</pre><pre>Johan Lönnroths intellektuella nederlag här består\r\ni att han inte med ett enda ord berör de ekonomiska\r\nkonsekvenserna av sitt eget alternativ. När det\r\ngäller det här med att stå utanför den stora\r\ngemensamma marknad i Europa som alla andra i\r\nVästeuropa, inkl. våra nordiska grannar, har sagt\r\nsig vilja vara med i vill jag fråga: Tror Johan\r\nLönnroth att vi i Sverige kan fortsätta med ungefär\r\nden utveckling som vi hittills haft, isolerade från\r\nalla de andra, när de andra öppnar sina gränser och\r\nvi inte gör det? I det avseendet, tror jag, är\r\nekonomerna kritiska -- det gäller såväl de\r\nrealistiska som de överoptimistiska. De är helt\r\növerens om att ett sådant isolerat land får en klart\r\nförsämrad, en negativ, ekonomisk utveckling.</pre><pre>Anf. 68  JOHAN LÖNNROTH (v) replik:</pre><pre>Herr talman! Mats Hellström vill egentligen nöja\r\nsig med att tala om i vilken riktning de här siffrorna\r\ngår. Men varför då inte nöja sig med att säga i vilken\r\nriktning de antas gå? Varför bolla med siffran 5--\r\n6 %.</pre><pre>När kalkylerna gjordes arbetade man faktiskt med\r\nen spännvidd. Ett minimikrav när det gäller\r\nhederligheten är väl ändå att man i så fall nämner\r\nspännvidden, dvs. att det görs olika bedömningar\r\noch antaganden i kalkylerna.</pre><pre>Mats Hellström talar också om de långsiktiga\r\ndynamiska effekterna. 1988, ungefär samtidigt med\r\nde här kalkylerna, gjordes beräkningar beträffande\r\ntillväxten i EG-länderna under 90-talet. För en tid\r\nsedan kom en rapport från Internationella\r\nvalutafonden med en dramatiskt annorlunda bild.\r\nDet talades om depressionstendenser och mer eller\r\nmindre nolltillväxt i EG-länderna. Detta visar hur\r\noerhört snabbt en förändring sker. När det gäller\r\nsådana här beräkningar har ekonomer och politiker\r\naldrig kunnat förutse framtiden med någon som\r\nhelst exakthet. Därför tycker jag att en viss\r\nödmjukhet är av nöden när man citerar text med\r\nsiffror av den här typen.</pre><pre>I en liten broschyr försöker jag att utveckla ett\r\nekonomiskt alternativ till EG-medlemskapet. Jag\r\ninser att det blir problematiskt om EES-avtalet går i\r\nhamn och Norge och Finland kommer med, medan\r\nSverige inte gör det. Men jag tror också att man\r\növerdramatiserar problemen med att leva vidare\r\nmed ett frihandelsavtal.</pre><pre>Det är mycket troligt att schweizarna kommer att\r\nsäga nej. Jag kan inte inse att Sverige skulle få så\r\nmycket större problem med att leva i en sådan\r\nsituation än vad Schweiz har. Schweiz är redan\r\nomgivet av länder som kommer att ingå i ett EES.</pre><pre>Jag har hela tiden försökt att inte dramatisera åt\r\nnågondera hållet. Jag försöker inte dramatisera de\r\nnegativa konsekvenserna, om ni nu antar detta\r\navtal. Men jag tycker inte heller att ni som är\r\nanhängare skall blåsa upp den här frågan till de\r\nproportioner som ni vill ge den.</pre><pre>Anf. 69  MATS HELLSTRÖM (s) replik:</pre><pre>Herr talman! För det första ger Johan Lönnroth\r\nfrågan sådana proportioner som utskottet\r\nsannerligen inte gör. Det framgår om man läser\r\nutskottets skrivning.</pre><pre>För det andra rör Johan Lönnroth ihop två olika\r\nsaker när han tar Valutafondens och andras\r\nförutsägelser om Europas konjunkturutveckling till\r\nintäkt för sin tes. Detta är någonting\r\nutomordentligt allvarligt och dystert och något helt\r\nannat än effekterna av den marknadsutvidgning\r\noch den harmonisering av en stor marknad som vi\r\ntalar om med anledning av EES-avtalet och EG:s\r\ninre marknad. Självklart startar vi från en mycket\r\nlägre nivå om vi går mot en djup lågkonjunktur.\r\nDesto viktigare då att avtalet verkligen genomförs,\r\nskulle jag vilja säga.</pre><pre>Varken utskottet eller de som har debatterat detta\r\nförut säger att de nämnda siffrorna är någonting\r\nsom visar att så här blir det. Tvärtom. Vi har sagt\r\nmotsatsen. Vi refererar också olika\r\nundersökningar. Skall man inte referera\r\nundersökningar? Det tycker jag vore en\r\nintellektuell ohederlighet, Johan Lönnroth. Jag\r\nförstår inte alls varför man inte i ett\r\nutskottsbetänkande, särskilt när det från Johan\r\nLönnroths parti riktas kritik mot att det inte har\r\nlyfts fram tillräcklig information, skulle kunna peka\r\npå olika studier.</pre><pre>Det har vi också gjort, såväl äldre som nyare. Den\r\nallra färskaste studien går i samma riktning som de\r\ntidigare. Den har gjorts av CEPR i London så sent\r\nsom för någon månad sedan. Jag tycker att\r\nutskottet skulle göra ett dåligt arbete om det inte\r\nredovisade något av den ekonomiska debatt som\r\nhar förts om de ekonomiska effekterna av det här\r\navtalet. Jag tycker att Johan Lönnroth, med de\r\nanspråk han har i sitt anförande på att föra en sorts\r\nintellektuell ekonomisk debatt, gör det väldigt\r\nenkelt för sig. Han undviker sin egen intellektuella\r\nproblematik när han så bagatelliserar problemen\r\nför Sverige och för vår ekonomi av att stå utanför\r\nett avtal som alla andra har ingått.</pre><pre>Anf. 70  JOHAN LÖNNROTH (v) replik:</pre><pre>Herr talman! Det är inte riktigt så enkelt som att de\r\nursprungliga kalkylerna handlade om en sak och att\r\nvalutafondsrapporten handlade om en\r\nkonjunkturutveckling.</pre><pre>Jag var nyligen och hämtade boken Europa på\r\nväg -- på väg mot EG 93, skriven av Paulo Cecchini.\r\nHan är en av dem som också ligger bakom\r\nkalkylerna med de sex procenten. Om man jämför\r\nglädjebeskrivningen i den boken av vad som skall\r\nhända efter 1992 med Valutafondens prognos,\r\nupptäcker man att det är mycket som handlar om\r\nsamma sak, men med radikalt annorlunda\r\nbedömning.</pre><pre>Varför köpte alla spekulanter fastigheter i Bryssel\r\npå våren 1990? Jo, det berodde på de här\r\nblomstermålningarna, den EG-eufori som kom\r\nefter Berlinmurens fall. Den gjorde att människor\r\nblev yra i mössan. I dag inser allihop att detta var\r\nillusioner.</pre><pre>Jag försöker inte dramatisera. Jag försöker\r\nbeskriva både de undersökningar som pekar åt ena\r\nhållet och de som pekar åt andra hållet. Jag tycker,\r\nMats Hellström, att det är ni på ja-sidan som,\r\nförmodligen ängsliga över hur opinionen ser ut\r\nutanför detta hus, nu spetsar till era påståenden och\r\nkommer tillbaka med de eviga sex procenten, som\r\ndet inte finns något verklighetsunderlag för.</pre><pre>Det är litet märkligt att läsa om den brittiska\r\nforskarrapporten i utskottetbetänkandet. Man bara\r\nsäger att det är en brittisk forskarrapport. De som\r\nligger bakom kalkylerna just när det gäller de\r\nsvenska och norska effekterna är faktiskt två\r\nnorrmän som kommer från Bergen. Dem kan man\r\nju bjuda hit eller åtminstone citera direkt. De\r\nbefinner sig faktiskt på litet närmare håll. Att man\r\növer huvud taget inte nämner detta eller nämner de\r\nursprungliga skrifter som den här brittiska\r\nrapporten i sin tur bygger på, ger mig gärna\r\nintrycket att det inte handlar om att verkligen leta\r\nefter källorna och undersöka varifrån siffrorna\r\nkommer. Det handlar om att man griper tag i de\r\nsiffror som flyger i luften och slänger in dem för att\r\ndet nyttjar de egna intressena.</pre><pre>Andre vice talmannen anmälde att Mats Hellström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 71  CARL B HAMILTON (fp) replik:</pre><pre>Herr talman! Johan Lönnroth säger att studien av\r\nHarry Flam och Henry Horn är ''svidande\r\nuppgörelser''. Vad man konstaterar är att det blir\r\nsänkta priser. Med Johan Lönnroths alternativ blir\r\ndet högre priser. Vad man konstaterar är att\r\nmarknadsstrukturer som är av monopol- och\r\noligopolkaraktär sannolikt kommer att brytas upp.\r\nJohan Lönnroths alternativ kommer att innebära\r\natt monopol och oligopol bibehålls. Ett märkligt\r\nställningstagande för att komma från det hållet.</pre><pre>Man konstaterar också att det får effekter på\r\ninvesteringarna i Sverige. Sverige blir mindre\r\nattraktivt som en plats att investera på, ju sämre\r\nhandelspolitiska och ekonomiska relationer vi har\r\nmed EG-området och för övrigt med resten av\r\nvärlden. Det är möjligt att man inte kan nagla sig\r\nfast vid en precis procentsats. Men det centrala är\r\natt man kan peka på starka positiva effekter. De\r\ntidigare studier som har gjorts av\r\nintegrationsprocessen i Europa, på den tiden det\r\nhette EEC, ledde till att man underskattade\r\nvinsterna av integrationen, bl.a. för att man bortsåg\r\nfrån marknadsstruktur och investeringsbeteende.</pre><pre>Lönnroth säger vidare att de stora frågorna är\r\nGATT och hur man skall undvika handelskrig\r\nmellan EG och USA. Ja, inte lär Johan Lönnroth\r\nkunna påverka handelsfrågorna mellan EG och\r\nUSA om han sitter i Sveriges riksdag eller om\r\nSverige står utanför EG. Vi kan tillsammans med\r\nandra länder som är frihandelsinriktade, och det är\r\nde andra nordiska länderna, stärka den koalition\r\ninom EG som arbetar för ökad frihandel. Jag\r\nupprepar att jag är fullständigt övertygad om att\r\nGATT-rundan i detta nu hade varit avslutad om\r\nden frihandelsvänliga koalitionen i EG hade haft\r\ndenna förstärkning i dag. Det hade gynnat inte bara\r\nSverige, utan även u-länderna.</pre><pre>EG och kapitalets makt, säger Johan Lönnroth. Ja,\r\nJohan Lönnroths alternativ innebär att kapitalet\r\nkan spela ut olika nationalstater i Europa mot\r\nvarandra. Just den överstatliga konstruktionen gör\r\nju att man t.ex. genom en gemensam\r\nkonkurrenspolitik, en lagstiftning som säkerställer\r\ninsyn och kontroll av bolagsbildning över\r\ngränserna, i viss mån kan komma åt och kontrollera\r\ndetta.</pre><pre>Jag måste säga att uttalandet om att bedriva\r\ndemokrati genom att göra enkäter under\r\nlunchpausen är mer avslöjande än upplysande.</pre><pre>Anf. 72  JOHAN LÖNNROTH (v) replik:</pre><pre>Herr talman! Carl Hamilton talar om förslaget som\r\nJohan Lönnroths alternativ. Det kan i och för sig\r\nvara smickrande. Carl Hamilton säger också att jag\r\nmissuppfattar Flams och Horns bilaga till\r\nlångtidsutredningen.</pre><pre>Det Flam och Horn också gjorde i denna bilaga var\r\natt beskriva någonting som de själva kallar för ett\r\ntredje alternativ. Det lyder helt kort: Den här\r\ndiskussionen pekar mot ett möjligt tredje svenskt\r\nförhållningssätt till den inre marknaden, som skall\r\nförena vissa av fördelarna med de två analyserade\r\nalternativen. Det består av tre komponenter, en\r\nmer eller mindre ensidig svensk anpassning till de\r\nlagar och förordningar, produktstandards m.m.\r\nsom kommer att gälla på den inre marknaden, att\r\navskaffa tekniska och legala hinder för handel och\r\nfaktarörlighet mellan Sverige och EG och ett\r\neffektivare inhemskt resursutnyttjande.</pre><pre>Flams och Horns tredje alternativ var inspiration\r\nför mig när jag försökte beskriva ett ekonomiskt\r\nalternativ till EG-medlemskap.</pre><pre>Sedan säger Carl Hamilton att vi inte kan påverka\r\nvare sig GATT eller någonting annat. Jag har ett\r\nmycket konkret exempel. Det förslag som den\r\nborgerliga regeringen nyligen har lagt fram om att\r\nminska u-hjälpen med en och en halv miljard har\r\ngenast fått internationella effekter. Det har\r\npåverkat andra länder. De har tagit detta till intäkt\r\nför att dra ner biståndet i sina egna länder.</pre><pre>Det visar att Sverige fortfarande kan spela en roll,\r\ntyvärr i detta fall en negativ roll. Vi har mycket\r\nstörre möjlighet att påverka GATT och andra\r\norganisationer fristående.</pre><pre>Carl B Hamilton säger också att kapitalet kan spela\r\nut oss mot andra länder, och det är riktigt. Det är\r\nett mycket stort problem. Men det går precis lika\r\nfort att skicka i väg en miljard kronor från\r\nStockholm till Bryssel som från Stockholm till\r\nHongkong.</pre><pre>Som den spanske finansministern sade i ett stort tal\r\nför några veckor sedan är de här stora problemen\r\nglobala. Problemen med kapitalets makt kan inte\r\nens mötas på västeuropeisk nivå. De måste mötas\r\ngenom internationella överenskommelser på FN-\r\nnivå. Genom att demokratisera de olika\r\nekonomiska institutionerna inom FN -- krav på det\r\nkommer i dag från u-länder -- kan man\r\nförhoppningsvis börja att bygga den motkraft till\r\ndet internationella kapitalet som i dag är så i högsta\r\ngrad av nöden.</pre><pre>Anf. 73  CARL B HAMILTON (fp) replik:</pre><pre>Herr talman! Det jag inte riktigt förstod av\r\ndebatten mellan Johan Lönnroth och hans\r\nmeningsfränder var denna motsatsställning mellan\r\natt få ett globalt bättre fungerande handelssystem,\r\nför att ta det som ett exempel, och att förbättra\r\nhandelssystemet och integrationen i Europa. Om\r\nman inte kan stå ut med att ha ett nära, intimt\r\nsamarbete med sina europeiska grannar, hur tänker\r\nman då att man skall kunna utvidga samarbetet till\r\nländer utanför Europa? Man börjar väl ändå\r\nrimligen i sitt eget närområde. Detta är också t.ex.\r\ninskrivet i GATT:s stadga som en möjlighet.</pre><pre>Johan Lönnroth tar upp frågan om biståndet. Om\r\nvi vill öka antalet påverkanskanaler på världens\r\nbistånd gör vi det bäst genom att delta i Europeiska\r\ngemenskapens biståndspolitik och inte genom att\r\nsitta hemma.</pre><pre>Jag förstår fortfarande inte hur det handelskrig\r\nmellan EG och USA som hotar skulle kunna\r\npåverkas genom GATT. GATT är ju inte part i just\r\nden konflikten. Det är tyvärr så, att det hela har\r\ndegenererat till att vara en bilateral förhandling.</pre><pre>Avslutningsvis vill jag säga att den norrman från\r\nBergen som Johan Lönnroth tidigare citerade är en\r\nav Norges mest framstående ekonomer och en\r\nmycket utrerad anhängare av norskt medlemskap i\r\nEuropeiska gemenskapen.</pre><pre>Anf. 74  JOHAN LÖNNROTH (v) replik:</pre><pre>Herr talman! Jag antar att Carl B Hamilton och jag\r\ntalar om samma norrman, nämligen Viktor\r\nNorman. Jag lyssnade på honom förra året. Det är\r\nriktigt att han, som Carl B Hamilton säger, är en\r\nmycket varm EG-anhängare, men han sade också\r\nuttryckligen att man skall vara oerhört försiktig\r\nmed att jonglera med dessa siffror.</pre><pre>Carl B Hamilton anser att det jag säger om att sätta\r\nmitt alternativ om det globala handelssystemet och\r\nsamarbetet emot alternativet EG är fel. Jag är\r\nfaktiskt inte ensam om den här uppfattningen. Det\r\nfinns en mycket stark uppfattning, inte minst i\r\ntredje världens länder, att inte bara EG:s utan över\r\nhuvud taget de rika ländernas handelspolitik är\r\ndjupt orättvis. Det finns beräkningar -- jag tror att\r\ndet är GATT som har gjort dem -- som säger att ca\r\n300 miljarder dollar i exportvärde berövas de\r\nfattiga länderna genom alla de handelsrestriktioner\r\nsom den rika världen, och inte minst EG, reser mot\r\nde fattiga länderna.</pre><pre>Här i Sverige lyckades vi häromåret genomföra ett\r\navskaffande av multifiberavtalen, någonting som\r\nCarl B Hamilton själv varit en mycket varm\r\nanhängare av. Om vi tvingas med i EG är vi\r\nförmodligen tvungna att återinföra dessa djupt\r\norättvisa begränsningar gentemot just de fattiga\r\nländerna.</pre><pre>Många i de fattiga länderna upplever det just på\r\ndetta vis. De sätter FN-samarbetet -- det globala\r\nsamarbetet -- mot denna protektionistiska\r\nsammanslutning som de rika länderna nu håller på\r\natt bygga upp.</pre><pre>Vi diskuterar EES-avtalet, så jag skall inte ge mig\r\nin på frågan om det militära samarbetet. Jag vill\r\nbara säga litet kort att också på det området är oron\r\nmycket stark utanför EG-länderna. Om det finns\r\nen risk för ett kommande världskrig -- vi får vid\r\nGud hoppas att det inte blir något -- gäller den i så\r\nfall närmast ett krig mellan fattiga och rika länder.\r\nJag är orolig för att ett svenskt deltagande på det\r\nplanet sätter oss i motsatsställning till de fattiga\r\nländerna.</pre><pre>Andre vice talmannen anmälde att Carl B\r\nHamilton anhållit att till protokollet få antecknat\r\natt han inte ägde rätt till ytterligare replik.</pre><pre>Anf. 75  STEN SÖDERBERG (-):</pre><pre>Herr talman! Ärade ledamöter! Många nya och\r\ngamla svenskar upplever det säkerligen som\r\nfrustrerande att vi i dag står inför en omröstning om\r\nEES-avtalet. Opinionsundersökningarna visar på\r\nen klart ökande tveksamhet till EG i allmänhet och\r\nEU i synnerhet. EES-avtalet är enligt min mening\r\nett suddigt kapitel, oss till skada och andra till\r\nvinning. Det är ett kapitel för sig med många\r\ntveksamheter.</pre><pre>Jag värnar om rättvisa och trygghet för alla. Sverige\r\nbedöms utomlands efter hur vi tar vara på de minsta\r\noch de svagaste i vårt samhälle -- inte efter hur vi\r\nvärnar om de starkaste. Ställ er på de svagas sida\r\noch rösta nej i dag!</pre><pre>Sverige riskerar att bli ett s.k. lydrike under\r\nEuropas marknadskrafter. Vi har ej kunnat få reda\r\npå den verkliga kostnaden för att gå med och vilken\r\nvinst man räknar med. Det är olyckligt och\r\ndumdristigt om den svenska riksdagen i dag fattar\r\nbeslut om att anta EES-avtalet, utan att\r\ngrundlagsmässiga och andra konsekvenser ens\r\nhunnit ordentligt övervägas.</pre><pre>EES-avtalet leder in i Europeiska unionen, och\r\nEuropeiska unionen blir skälet till tillskapandet av\r\nandra unioner i världen. Snart har vi handelskrig\r\nmellan unioner.</pre><pre>Jag är för ett atlantiskt handelssamarbete med hela\r\nvärlden.</pre><pre>Herr talman! Med hänvisning till det anförda\r\nhemställer jag att riksdagen avslår propositionen.</pre><pre>Anf. 76  HANS GÖRAN FRANCK (s):</pre><pre>Herr talman! Jag anser att det är nödvändigt att\r\nsätta in frågan om EES-avtalet i ett vidare\r\nsammanhang, nämligen en eventuell anslutning till\r\nEG/Europaunionen.</pre><pre>Anledningen är att EES-avtalet av de främsta\r\ntillskyndarna till avtalet betraktas som ett led till\r\nfull anslutning, som en nödvändig övergångslösning\r\npå vägen till Europaunionen. Det har sagts att\r\nEES-avtalet bara är en språngbräda in i\r\nEuropaunionen, dvs. den union som det avtalades\r\nom i Maastricht.</pre><pre>Flera har här i dag talat om behovet av att göra en\r\n''boskillnad'' mellan å ena sidan EES-avtalet och å\r\nandra EG/Europaunionen. Men det anförande som\r\nstatsrådet Dinkelspiel höll i dag gav inte något\r\nutrymme för detta, utan han fastslog att EES-\r\navtalet är ett steg in i EG/Europaunionen. Inget\r\nalternativ kom i fråga.</pre><pre>För min del anser jag att det är viktigt att göra\r\ndenna boskillnad och att svenska folket får\r\nförhandlingsresultatet presenterat för sig. Det är\r\ngenom folkomröstning som saken skall avgöras.\r\nDet gäller att inte i förväg binda upp Sverige för ett\r\nmedlemskap i Europaunionen på ett alltför\r\nlångtgående sätt.</pre><pre>I min EES-motion säger jag: ''Det finns mycket\r\nsom tyder på att Europaunionen inte kommer att\r\nkunna realiseras i enlighet med Maastrichtavtalet.\r\nDanmark har redan sagt nej, och tvivlen växer i en\r\nrad andra länder, även i Sverige, på ett avtal som\r\nskapar alltför långtgående överstatlighet med djupa\r\noch onödiga ingrepp i ländernas\r\nsjälvbestämmanderätt. Regelverket är så\r\noöverskådligt och omfattande att risk finns för att\r\nendast en liten central byråkrati av tjänstemän kan\r\nbehärska det. -- -- -- Ett omtänkande är starkt\r\npåkallat för att på ett bättre, enklare och mindre\r\ningripande sätt realisera grundtankarna om fri\r\nrörlighet för människor, varor tjänster och kapital\r\ninom den europeiska gemenskapen. Även EES-\r\navtalet lider av de brister som vidlåder\r\nMaastrichtavtalet liksom hela EGs rättssystem.''</pre><pre>Ett omtänkande är inte möjligt att åstadkomma\r\nutan att det kommer fram så starka reaktioner som\r\nmöjligt mot Brysselbyråkraternas\r\nmastodontbyggnader. Dessa reaktioner har varit\r\nstarka, främst i Danmark men också i Sverige,\r\nNorge, England, Frankrike och Tyskland. Men\r\nreaktionerna är ännu inte tillräckligt starka för att\r\nEG:s nuvarande ledning skall inse nödvändigheten\r\nav omprövning och omförhandlingar av både\r\nMaastrichtavtalet och EES-avtalet.</pre><pre>I dagens debatt har det talats om möjligheterna att\r\ninom ramen för anslutning till EES-avtalet och\r\ninom ramen för Europaunionen åstadkomma en\r\nförändring. Men utgångspunkten är inte den bästa,\r\neftersom redan EES-avtalet enligt en översiktlig\r\nberäkning omfattar ca 75 % av vad\r\nEG/Europaunionen innebär. Dessa avtal är alltför\r\nlångtgående. Därför är det väldigt viktigt att\r\nutgångspunkten blir en annan, vilket måste ske\r\ngenom omprövningar av EG och den blivande\r\nEuropaunionen.</pre><pre>Målsättningen för vår Europapolitik måste enligt\r\nmin mening vara global öppenhet mot omvärlden,\r\nverklig kollektiv säkerhet, bevarande av vår\r\nalliansfria politik, ingen försvarsallians via EU eller\r\nVEU, generös biståndspolitik genom stark\r\nsolidaritet med tredje världen, fördjupad\r\ndemokrati på alla samhällsområden, starka\r\nmiljöhänsyn, reell regional balans, aktiv\r\narbetsmarknadspolitik för full sysselsättning, en\r\nklar social dimension, jämställdhet mellan män och\r\nkvinnor, en generös och solidarisk invandrar-  och\r\nflyktingpolitik samt en humanistisk kulturpolitik.</pre><pre>Skulle ett tillfredsställande förhandlingsresultat när\r\ndet gäller vår ansökan till EG inte kunna uppnås\r\nenligt de riktlinjer som jag nyss angav, är det enligt\r\nmin mening inte möjligt att få en bred anslutning till\r\nvår Europapolitik. Det kommer i stället att bli en\r\nstark splittring i vårt land.</pre><pre>Med hänsyn till främst det regeringsledande\r\npartiets -- Moderaternas -- hållning till EES,\r\nEG/EU och till de konservativa/nyliberala krafter\r\nsom verkar inom Gemenskapen är risken\r\nbetydande för att förhandlingsresultatet när det\r\ngäller vår EG-ansökan och vårt agerande inom\r\nramen för EES och EFTA inte blir\r\ntillfredsställande.</pre><pre>Jag kan inte komma ifrån intrycket att man från\r\nmoderat sida vill använda EG-anpassning, EES-\r\navtal och EG-medlemskap som skäl för att\r\ngenomföra ett nyliberalt systemskifte i Sverige --\r\noch helst i hela Europa -- och därmed gradvis bryta\r\nned den sociala välfärdsmodellen, det svenska\r\nfolkhemsbygget.</pre><pre>Jag vill gärna instämma i de varningsord som Hans\r\nGustafsson här framförde om kapitalets makt, som\r\ndessutom kan spela en mycket stor roll.</pre><pre>Herr talman! Jag vill avsluta mitt anförande med att\r\nhänvisa till de invändningar som jag har gjort i min\r\nmotion om lagvalsregeln, som jag anser inte bör\r\ngenomföras. Jag vill också uttala mig för en\r\nrestriktivitet när det gäller att omsätta EES-avtalet\r\ni svensk lagstiftning. Jag har även betydande\r\ninvändningar mot de konkurrens- och\r\nsekretessregler som finns och mot bristen på regler\r\nom miljövärn och miljökrav. Jag vill dessutom\r\nframhålla att den svenska offentlighetsprincipen är\r\nav ett omistligt värde. Meddelarskyddet får inte\r\ninskränkas som en följd av EES-avtalet.</pre><pre>Jag säger gärna ja till Europa, till ett Europa som\r\ngår de successiva reformernas väg. Det är en\r\nbeprövad politik i vårt land, inte minst under\r\nsocialdemokratisk ledning.</pre><pre>Herr talman! Jag kan inte stödja regeringsförslaget\r\noch EES-kommitténs betänkande om godkännande\r\nav EES-avtalet och den föreslagna lagstiftningen.\r\nMed hänsyn till vad som har framkommit i debatten\r\nfinner jag inte några skäl för att stödja yrkandet om\r\nåterförvisning. Däremot stöder jag de\r\nsocialdemokratiska reservationerna.</pre><pre>Anf. 77  BIRGITTA HAMBRAEUS (c)\r\nreplik:</pre><pre>Herr talman! Jag lyssnade med intresse på Hans\r\nGöran Francks anförande. Hans motioner har varit\r\nvärdefulla och viktiga. Men jag är väldigt förvånad\r\növer hans slutsats, att han ändå inte ens vill att\r\närendet skall återförvisas för ytterligare beredning.</pre><pre>Hans Göran Franck har en djupgående kunskap\r\nom offentlighetsprincipen. Om vår\r\noffentlighetsprincip skulle innebära att EG:s\r\nhemligheter läckte ut här i Sverige, säger det sig\r\nsjälvt att en anslutning till EES-avtalet kommer att\r\nleda till att man inom EG blir mycket bekymrad\r\növer att EG:s hemligheter inte längre kan behållas.\r\nSå fort en myndighet här i Sverige har att göra med\r\nen EES-lag som också är tillämpbar i Sverige är det\r\nfråga om offentliga handlingar, eller också kommer\r\nden ena efter den andra handlingen att\r\nhemligstämplas.</pre><pre></pre><pre>Det är egendomligt att Hans Göran Franck,\r\nvisserligen med en del bekymmer, kan godta detta\r\noch anpassa sig till det.</pre><pre>Sedan till frågan om meddelarskyddet. EG-\r\nkommissionen har lagt fram ett förslag för att sätta\r\nstopp för de läckor som finns till lobbygrupper inom\r\nEG. I en ledare i DN från den 27 oktober 1992 står:\r\n''Tanken i förslaget är att ett system med\r\nsäkerhetstjänstemän ska byggas upp såväl i EG som\r\ni medlemsstaternas förvaltningar. Alla\r\noffentliganställda ska vara skyldiga att rapportera\r\ntill dess säkerhetstjänstemän så snart de misstänker\r\nnågon för att ha lämnat ut sekretessbelagda\r\nuppgifter''.</pre><pre>Detta beslut är alltså inte fattat ännu, men EG-\r\nkommissionen har lagt fram ett förslag om detta.\r\nHur Hans Göran Franck då utan vidare -- inte utan\r\nvidare, han har ju kommit med en hel del\r\ninvändningar här -- ändå så småningom kommer\r\nfram till att han skall godta detta med bara några\r\nmindre inskränkningar som följer av de\r\nsocialdemokratiska reservationerna, som inte har\r\nnågonting med sekretesslagar eller grundlagar att\r\ngöra, är för mig helt obegripligt.</pre><pre>Anf. 78  HANS GÖRAN FRANCK (s)\r\nreplik:</pre><pre>Herr talman! Det viktigaste jag sade i mitt\r\nanförande förbegick Birgitta Hambraeus, nämligen\r\natt jag inte stöder regeringsförslaget eller\r\nutskottsutlåtandet. Jag anser att övervägande skäl\r\ntalar för att förslaget inte skall bifallas. Det är\r\nhuvudpunkten, och det har jag utförliga\r\nmotiveringar till som jag dels har angett i mitt\r\nanförande här, dels i de motioner som jag har väckt.</pre><pre>Anledningen till att jag inte ser det som fruktbart\r\nmed en återförvisning är närmast att jag inte kan\r\nfinna att en återförvisning i detta sammanhang\r\nkommer att leda till någonting annat än att vi får\r\nsamma förslag på riksdagens bord. Så har jag tytt\r\nden debatt som har ägt rum här i kammaren. Jag\r\nfäste mig då bl.a. vid Hans Gustafssons på många\r\npunkter mycket viktiga inlägg. Jag tycker alltså att\r\nen förutsättning för att man i detta sammanhang\r\nskall gå in för en sådan linje är att det kan leda till\r\nnågot resultat.</pre><pre>När det gäller de övriga frågor som Birgitta\r\nHambraeus här tar upp har jag i mina motioner,\r\nbåde den som gäller Sverige och EG och den som\r\nrör EES, framfört mycket starkt kritiska\r\nsynpunkter. De har varit så kritiska att jag inte\r\ntycker att man skall godta EES-avtalet. Jag har i\r\nstor utsträckning anslutit mig till den starka kritik\r\nsom lagrådet har fört fram och som också har\r\nkommit till uttryck från många handra håll.</pre><pre>Anf. 79  BIRGITTA HAMBRAEUS (c)\r\nreplik:</pre><pre>Herr talman! Då kanske jag missuppfattade Hans\r\nGöran Franck. Hans Göran Franck yrkar alltså\r\navslag på propositionen och kommer att rösta för\r\nett avslag?</pre><pre>Anf. 80  HANS GÖRAN FRANCK (s)\r\nreplik:</pre><pre>Herr talman! Jag får tydligen ta av mig de hörlurar\r\njag nu bär för att det skall höras vad jag säger. Det\r\nbehövs hörlurar på många håll så att det inte\r\nuppstår sådana här missförstånd.</pre><pre>Anf. 81  BIRGER HAGÅRD (m):</pre><pre>Herr talman! Man kan utan vidare konstatera att\r\nden debatt som förs om EES-avtalet, inte minst\r\nutanför detta hus, till stor del kommit att präglas av\r\nmissuppfattningar och även rena osanningar. Vi har\r\nhär kunnat bevittna en skrämselpropaganda\r\nungefär som på den gamla goda tiden, höll jag på\r\natt säga. Jag erinrar mig Fältskärns berättelser, där\r\npater Hieronymus, den dunkle jesuiten som stod\r\nbakom draperiet med dolken i högsta hugg för att\r\nsticka den i den oskyldige protestanten. Vi borde\r\nväl ha lärt oss litet mera i detta land. Det finns en\r\ndel också utanför Sverige.</pre><pre>Men hur som helst kan man konstatera att\r\nKonstitutionsutskottet har gjort en mycket noga\r\nprövning av EES-avtalet. Grundlagsenligheten har\r\nundersökts. Här har tidigare nämnts de offentliga\r\nhearingar som har förekommit.\r\nKonstitutionsutskottet har funnit att det inte finns\r\nnågonting i EES-avtalet som skulle strida mot\r\ngrundlagen.</pre><pre>Det som vi nu har att diskutera är EES-avtalet och\r\ninte ett inträde som medlem i EG. Det är viktigt att\r\nman har det i minnet. Det är stor skillnad, inte\r\nminst på lagstiftningsproceduren, mellan vad som\r\nsägs i EES-avtalet och vad som gäller för en stat\r\nmed fullt medlemskap i EG.</pre><pre>Utmärkande för EG-rätten är att den griper direkt\r\nin i medlemsstaternas interna rättsordning och\r\nutgör en del av den inhemska rätten. Vidare tar\r\ngemenskapsrättsliga regler över de nationella\r\nbestämmelserna, och det gäller också\r\ngrundlagsbestämmelser, i EG-länderna. Men en\r\nsådan överstatlighet finns inte på EES-området.</pre><pre>Inom EES-området tar för vårt vidkommande\r\nalltid våra grundlagar över andra bestämmelser.\r\nAndra bestämmelser kan inte få en högre\r\nkonstitutionell valör än vanlig lag.</pre><pre>När det gäller stiftande av nya lagar skall vi komma\r\nihåg att en EG-regel blir en EES-regel om det råder\r\nenhällighet i EES-kommittén. Sverige har alltså en\r\nvetorätt. Om ett beslut berör ett ämne där det är\r\nsagt att riksdagen skall godkänna beslutet, blir\r\nheller inte detta beslut giltigt förrän riksdagen har\r\ngodkänt det. Vi kan alltså utan vidare plocka bort\r\nmyten om att EG-regler automatiskt skulle gälla i\r\nSverige. Så är det icke!</pre><pre>Det finns några andra myter som också har tagits\r\nupp i olika sammanhang. En gäller lagvalsregeln,\r\ndär det har sagts att EG-bestämmelser alltid har\r\nföreträde. Så är det inte. Lagvalsreglen innebär, att\r\nom två svenska lagar av misstag råkar vara\r\nmotstridiga -- dvs. att det finns en äldre lag och en\r\nnyare -- skall den lag som grundas på EES-avtalet\r\ntillämpas om inte motsatsen framgår av t.ex. ett\r\nriksdagsuttalande.</pre><pre>En annan myt som finns i detta sammanhang är att\r\noffentlighetsprincipen, som tidigare avhandlades\r\nhär, mer eller mindre skulle kunna försvinna. Så är\r\ndet naturligtvis inte. Offentlighetsprincipen är en\r\ndel av svensk rätt, och den är också ett av de\r\ninstrument där vi står som exportörer. Danmark,\r\nNederländerna och Frankrike är exempel på länder\r\ndär detta synsätt kommit att bli mer och mer\r\ngällande. Men i övrigt är det riktigt att\r\noffentlighetsprincipen inte har något\r\nhemmahörighet på kontinenten. Den har kommit\r\natt få det i Danmark, men också där fanns den inte\r\ntidigare. Det är en östnordisk tradition i Sverige\r\noch Finland.</pre><pre>Men behöver vi då inte göra några ändringar i\r\nsekretesslagen? Jo, det måste vi, och det kommer\r\nriksdagen snart att få ta ställning till. Förslag\r\nkommer att ligga på riksdagens bord mycket snart.\r\nSom också framgår av EES-utskottets betänkande\r\nfinns bland de paragrafer som man kommer att\r\nändra 8 kap. 6 §, och där är det framför allt två\r\ngrupper som berörs. Det är när det gäller enskildas\r\naffärs- och driftsförhållanden samt uppfinningar\r\noch forskningsresultat som meddelarfriheten inte\r\nkommer att gälla om den enskilde riskerar att lida\r\nskada.</pre><pre>Den andra gruppen gäller andra ekonomiska och\r\npersonliga förhållanden som gäller för den som har\r\naffärsförbindelser, eller liknande förbindelser, med\r\nEG. Det är alltså en utökning av den enskildes\r\ntrygghet och säkerhet som det är frågan om här,\r\nmen undantagen finns redan tidigare. Det\r\nförutsätts också att regeringen noggrant följer\r\nproblemen.</pre><pre>Herr talman! EG kom till för att skydda freden och\r\nfriheten i Västeuropa. Hadar Cars erinrade sig i sitt\r\ninledningsanförande hur han som ung var ute och\r\nreste i efterkrigstidens Europa. Jag har liknande\r\nhågkomster. Det utgör kanske grundvalen för mitt\r\nsätt att se på dessa ting. Det var ett sönderbombat\r\noch sönderslaget Europa där kommunismen hade\r\nträngt ända fram till hjärtat av Europa. Det var ett\r\nEuropa som inte hade någon annan möjlighet än att\r\nvia ett enande återigen ta sig upp. Jag blev en\r\növertygad europé redan på 50-talet.</pre><pre>Ian Wachtmeister ironiserade förut över att Nic\r\nGrönvall hade sagt att Moderata samlingspartiet\r\nkanske är det mest europeiska partiet. Vi kan nog\r\nmed ganska stor rätt säga att vi är det. Redan 1962\r\nvar jag med om att utkämpa en valrörelse där just\r\nanslutningen till Europa var en av de frågor som\r\ntogs fram i första rummet.</pre><pre>EES är ett stort steg på vägen, men det är inte\r\nsteget. Till skillnad från Hans Göran Franck är det\r\nmin intensiva förhoppning att Sverige snart skall\r\nvara en fullvärdig medlem av de europeiska\r\ngemenskaperna. Jag är till skillnad från Hans\r\nGöran Franck inte rädd för Europa. I Europa ser\r\njag möjligheterna för framtiden, inte minst för\r\nungdomen. Hans Göran Franck talar om det\r\neländes elände som han tror skall växa fram i\r\nEuropa. Har han aldrig hört talas om den sociala\r\ndimensionen? Han borde kanske tala litet grand\r\nmed sina socialistiska partifränder. Jag har en\r\nkänsla av att varken Jacques Delors, Mitterrand\r\neller Björn Engholm i Tyskland är så särskilt\r\ntilltalade av att utan vidare förpassas till någon slags\r\nandra-rangs-tillvaro, såsom Hans Göran Franck\r\nmålar ut det.</pre><pre>Det är först när Sverige får ett fullvärdigt\r\nmedlemskap i de europeiska gemenskaperna som\r\nvi kan göra oss gällande som de européer vi är och\r\nfå ett ökat inflytande, men även ett ökat ansvar. Vi\r\nskall inte vara rädda för det ansvaret.</pre><pre>Anf. 82  BIRGITTA HAMBRAEUS\r\n(c)replik:</pre><pre>Herr talman! Birger Hagård började med att påstå\r\natt vi som inte anser att vi i dag skall säga ja till\r\nEES-avtalet bedriver en oerhörd\r\nskrämselpropaganda. Men när han sedan skulle\r\nexemplifiera denna oerhörda skrämselpropaganda\r\nblev argumenteringen kanske litet svagare. Han\r\nsäger att det finns en myt som han vill försöka\r\navliva, nämligen den att vi automatiskt skall ta över\r\nEES-lagar. Sedan hänvisar han till att de nya lagar\r\nsom vi behöver ta över skall godkännas enhälligt i\r\nen gemensam EES-kommitté.</pre><pre>Men, Birger Hagård, är inte de 1 500 rättsakter som\r\nvi nu lovar att följa och lagstifta efter och som våra\r\nmyndigheter skall följa någonting som vi faktiskt\r\nfår lov att anpassa oss till? Alla propositioner som\r\nligger på riksdagens bord nu hävdar åtminstone att\r\nvi på grund av EES-avtalet är tvingade att lagstifta\r\npå dessa sätt. Är inte detta ett tvång? Vi kan\r\nnaturligtvis säga nej och upphäva EES-avtalet, men\r\ndet är ett mycket stort steg att ta.</pre><pre>Jag är ingalunda grundlagsexpert, men det är\r\nuppenbart att man är oense här. Advokaten Percy\r\nBratt -- som själv är varm förespråkare för\r\nmedlemskap i EG, om jag förstått saken rätt --\r\nkritiserar den offentliga utfrågning som\r\nkonstitutionsutskottet och EES-utskottet\r\nanordnade tillsammans i somras därför att den var\r\nså ytlig. Han menar alltså att vi inte alls har belägg\r\nför att vår grundlag kan hävda sig mot EES-\r\nreglerna om vi säger ja till EES-avtalet som det nu\r\nligger.</pre><pre>Jag hoppas att Birger Hagård har rätt när han säger\r\natt offentlighetsprincipen kommer att sprida sig\r\nmer och mer även i EG. Det finns tecken på detta.\r\nEG-länderna diskuterar ju mycket kritiskt sin egen\r\nuppbyggnad och menar att hemlighetsmakeriet är\r\nfel. Den sortens krafter finns. Det finns också\r\nkrafter som vill öka hemlighetsmakeriet och stoppa\r\nläckorna, som jag har citerat förut.</pre><pre>Om vi tror att andra skall ta över vår\r\noffentlighetsprincip är det ganska viktigt att vi inte\r\nsjälva redan nu överger den. Jag har hävdat att man\r\ni praktiken börjar urholka vår offentlighetsprincip\r\ngenom att hemligstämpla sådant som man säger hör\r\ntill förhandlingsarbetet, när det i själva verket är\r\nmyndigheternas utlåtande som har lämnat\r\nmyndigheten. Man hemligstämplar mer än vad som\r\nbehövs.</pre><pre>Anf. 83  BIRGER HAGÅRD (m) replik:</pre><pre>Herr talman! Jag trodde att Nic Grönvall hade\r\nklarat ut hur det förhåller sig med dessa 1 500 EES-\r\nregler. Det är i flertalet fall frågan om direktiv.\r\nDessa direktiv utgör en målsättning. Man vill\r\nuppnå olika saker, men sedan lämnar man åt de\r\nnationella parlamenten att använda metoderna och\r\nden lagstiftning som är lämpligast i det egna landet.\r\nI många fall är det också minimikrav som ställs. Där\r\nstår det de olika länder fritt att ha en hårdare\r\nlagstiftning.</pre><pre>Dessa 1 500 EES-regler är framförhandlade i det\r\navtal som vi nu har att ta ställning till. Det är inte\r\nnågot särskilt orginellt med detta. Andra avtal som\r\nSverige också har ingått innehåller också regler av\r\nolika slag, även om kvantiteten i det här fallet är\r\nbetydande. Birgitta Hambraeus får ursäkta, men\r\nadvokaten Bratt kan knappast stå som den stora\r\nledstjärnan i det här sammanhanget.</pre><pre>Vi har även sett exempel på andra mytbildningar.\r\nJag vill erinra om den artikel som var införd i\r\nDagens Nyheter i går. Den talade om att EES och\r\ntryckfrihetsförordningen var motstridiga. Så är inte\r\nfallet. För att göra en lång historia kort är det här\r\nfrågan om att ägaren till en periodisk skrift skall\r\nvara svensk medborgare, dvs. svensk juridisk\r\nperson. Den ansvarige utgivaren skall vara svensk\r\nmedborgare och bosatt i landet. Det är\r\nhuvudprincipen.</pre><pre>Men 1991 fick vi ett undantag. Numret på lagen var\r\n559. Ägare och utgivare kan vara utlänningar, men\r\nmåste vara bosatta i Sverige. Man kan möjligen\r\nkritisera bosättningen i Sverige och säga att detta\r\när ålderdomligt. Det hänger å andra sidan samman\r\nmed att vi har en särskild ansvarighetskedja på\r\ntryckfrihetens område.</pre><pre>Sedan kommer vi också att ändra aktiebolagslagen,\r\nvilket gör det möjligt för utlänningar att utan vidare\r\nupprätta företag i Sverige. Ingenting hindrar en\r\nutlänning från att utge en tidning i Sverige, men den\r\nansvarige utgivaren skall vara bosatt i landet. Detta\r\när inte något som torde strida mot\r\netableringsfriheten. Detta slogs upp som något\r\nstort och betydelsefullt i sammanhanget, vilket det\r\nalltså inte var. Det var, som så mycket annat, en\r\nballong som man lätt kunde sticka hål på.</pre><pre>Låt oss till sist hoppas att offentlighetsprincipen\r\nsprider sig. Det kanske inte är så dumt att på det\r\nviset ha tummen på ögat på myndigheter i olika\r\nsammanhang. Men den enskildes säkerhet och\r\ntrygghet är också en viktig princip som vi inte får\r\nbortse ifrån.</pre><pre>Anf. 84  BIRGITTA HAMBRAEUS (c)\r\nreplik:</pre><pre>Herr talman! Det är riktigt att det är skillnad på\r\ndirektiv och förordning. Jag har dock inte lyckats\r\nlista ut hur många av dessa 1 500 regler som är\r\ndirektiv, hur många som är förordningar och hur\r\nmånga som är på lägre nivå.</pre><pre>När det gäller direktiven har vi ändå ett visst\r\nutrymme, men jag är övertygad om att Birger\r\nHagård håller med om att de begränsar vår frihet\r\natt stifta lag i detta ämne. Vi måste alltså hålla oss\r\ninom EG:s direktiv.</pre><pre>Jag är litet förvånad över Birger Hagårds sätt att\r\npresentera sekretesslagen. Han säger att den snart\r\nkommer till vårt bord. Den har i själva verket legat\r\ndär i 14 dagar. Motionstiden gick ut i går. Jag\r\nlämnade en motion om ändringarna i\r\nsekretesslagen. Detta gäller inte enbart enskilda\r\npersoners legitima rätt att behålla sitt privatliv.</pre><pre>Man aviserar här att det så småningom skall komma\r\nandra regler. Om propositionen antas utan\r\nanmärkningar, har vi bundit oss, såvitt jag förstår,\r\nvid att regeringen kan föreslå ändringar i\r\nsekretesslagen.</pre><pre>Birger Hagård talade i sitt första anförande om fred\r\noch situationen i Västeuropa fram till andra\r\nvärldskriget och att det var detta som drev honom\r\ntill att vilja ha EES-avtalet. Men, Birger Hagård,\r\nandra värdskriget är slut.</pre><pre>EG har, vad jag förstår, verkligen lyckats så till vida\r\natt Tyskland, Frankrike och England inte kommer\r\natt förklara krig mot varandra igen. Det är riktigt.\r\nMen det är inte det som är dagens problem. I dag\r\nhar vi de fruktansvärda problemen i Östeuropa,\r\ndvs. ekonomiska problem och etniska konflikter.\r\nDär är ESK en viktig faktor. Jag tror inte alls att\r\nEG:s ingripanden i Jugoslavien har varit särskilt\r\nfredsbevarande.</pre><pre>Vidare är den stora fredsfrågan på jorden\r\nkonflikten mellan nord och syd -- mellan de fattiga\r\noch de rika. Jag är inte alls säker på att Sverige gör\r\nmest nytta med att avstå sin självständiga röst i\r\nvärlden och gå in tillsammans med de gamla\r\nkolonialmakterna på nords sida för att därmed lösa\r\nde konflikterna.</pre><pre>Anf. 85  BIRGER HAGÅRD (m) replik:</pre><pre>Herr talman! Ja, det är alldeles riktigt. Jag trodde\r\natt ni i Centern också hade klarat ut att alla regler\r\nnaturligtvis inskränker friheten. Vi hade tidigare\r\nUlf Dinkelspiels exempel från fotbollsmatchen.\r\nDet är alldeles givet att om alla springer omkring\r\noch gör vad de vill har de i och för sig största\r\nmöjliga frihet. Men det är inte särkert att spelet blir\r\nså förfärligt effektivt. I det här fallet har vi valt att\r\ninskränka vår frihet i det hänseendet. Men många\r\nav reglerna har funnits redan sedan tidigare. Det\r\nskall vi också komma ihåg.</pre><pre>Visst, varje lagstiftning och regel, som kanske är\r\nnödvändig för att fördjupa det internationella\r\nsamarbetet, måste naturligtvis inskränka Birgitta\r\nHambraeus, min och andra medborgares frihet.\r\nMen det kanske ger oss något som kan vara mer\r\nvärt.</pre><pre>Det var roligt att höra Birgitta Hambraeus ändå\r\nmedge att EG har lyckats. Två ärkefiender,\r\nFrankrike och Tyskland, lever nu i endräkt. De\r\nländer i Västeuropa som frivilligt ingick en\r\ngemenskap avstod från en del friheter. Dessa\r\nländer inom EG står som ett mönster för världen i\r\növrigt. Det är dit vi skall ansluta oss för att inte bli\r\nen liten isolerad avkrok i världen där de röda\r\nstugorna och knätofsen blir tongivande. I stället\r\nskall vi med kraft delta i ett gemensamt arbete för\r\nhela Europas framtid.</pre><pre>Vi hör nu till Europa. Jag är stolt över att vara\r\nsvensk, och jag är också stolt över att vara europé.</pre><pre>Anf. 86  HANS GÖRAN FRANCK (s)\r\nreplik:</pre><pre>Herr talman! Det är inte minst det sätt som Birger\r\nHagård agerar och argumenterar på som har\r\nmedverkat till att det finns ett så starkt motstånd\r\ninte bara här i Sverige utan också i andra länder.\r\nDet finns en tvärsäkerhet i hans argumentering som\r\nfår rakt motsatt effekt. Det som är särskilt oroande\r\när det sätt på vilket man från moderat sida driver\r\ndessa frågor. Det skapar en misstro mot att\r\nförhandlingarna om vår EG-ansökan kommer att\r\nske på ett sätt som leder till tillfredsställande\r\nresultat. Det finns en rad frågor som måste lösas.\r\nDet här skapar också misstro när det gäller hur man\r\nverkligen kommer att skapa de förbättringar som är\r\nerforderliga i EES-avtalet.</pre><pre>Det finns all anledning för Birger Hagård att vara\r\nmera lyhörd för de invändningar som har kommit\r\nfram här. Det här kan ju göra saken ännu sämre.</pre><pre>Striden gäller inte ett europeiskt samarbete.\r\nStriden gäller på vilka villkor detta skall ske. Hur\r\nskall avtalen se ut, oavsett om det gäller Maastricht\r\neller EES? Här har man inte i tillräcklig grad\r\nbeaktat de synpunkter som är viktiga och som har\r\nkommit fram i debatten. Det gäller t.ex. de\r\njuridiska synpunkterna från Lagrådet, som jag inte\r\ntycker är tillgodosedda i tillräcklig grad. Det gäller\r\nt.ex. det Hans Gustafsson sade om inskränkningar\r\ni den kommunala självstyrelsen och det jag har sagt\r\nom offentlighetsprincipen. Men det här gäller\r\nockså -- vilket jag är övertygad om kommer att\r\nkomma fram i debatten -- miljöfrågor och annat.</pre><pre>Den utväg jag ser i det hela är en omprövning. Den\r\nomprövningen bör ske redan nu bland de ledande i\r\nEG. Detta får inte bli en byråkratisk mastodont,\r\nsom på det viset helt motverkar syftet med en\r\nmycket viktig europeisk integrering och ett\r\nsamarbete.</pre><pre>Anf. 87  BIRGER HAGÅRD (m) replik:</pre><pre>Herr talman! Vi diskuterar inte anslutningen till\r\nEG utan till EES-avtalet. Däremot hoppas jag\r\ngärna att detta leder fram till en ny debatt om några\r\når om ett inträde i EG.</pre><pre>Hans Göran Franck säger att vi skall tala om för de\r\nledande i EG vad de skall göra. Det är kanske litet\r\nväl ambitiöst. Det påminner mig om en artikel som\r\nlär ha stått i Vimmerby tidning en gång i tiden. Där\r\nstod: ''Vi har vid upprepade tillfällen varnat herr\r\nBismarck.'' Jag vet inte om vi är i den situationen\r\natt vi skall göra så nu.</pre><pre>Hans Göran Franck må gärna hysa misstro mot mitt\r\nengagemang för det förenade Europa. Jag skall\r\ngärna lyssna hur mycket som helst på honom -- inte\r\nminst vid de trevliga middagar som vi kan äta i\r\neuropeiska sammanhang.</pre><pre>Men Hans Göran Franck må samtidigt ursäkta att\r\nhan har litet svårt att övertyga mig när han inte ens\r\nhar lyckats övertyga sina egna partivänner i vare sig\r\nkonstitutionsutskottet eller EES-utskottet. Då får\r\nHans Göran Franck finna sig i att vi ser med viss\r\nmisstro på hans synpunkter.</pre><pre>Anf. 88  HANS GÖRAN FRANCK (s)\r\nreplik:</pre><pre>Herr talman! Den stora frågan är inte den misstro\r\nsom kan finnas mellan olika ledamöter eller ens\r\ninom partier. Den stora frågan är att det finns en\r\nmisstro bland majoriteten av det svenska folket.\r\nDet är den misstron som det gäller att ta ställning\r\ntill.</pre><pre>Hur skall man bära sig åt för att kunna åstadkomma\r\nett rimligt europeiskt samarbete som kan förankras\r\nbland folket? Det är inte bara en majoritet i Sverige\r\nsom har denna kritiska inställning. Den växer runt\r\nom i Europa. Det minsta man kan begära av de\r\nledande inom EG och de som har ansvar för\r\nförhandlingarna med EFTA om EES-avtalet är att\r\nde är lyhörda för de krav som finns angående\r\nomprövningar och förändringar.</pre><pre>Jag menar att det både politiskt, socialt och\r\njuridiskt har gått alldeles för långt. Om man hade\r\nvalt de successiva reformernas väg hade man\r\nkommit i en bättre position i dag.</pre><pre>Birger Hagårds dilemma är att han rusar åstad och\r\ndriver på i alldeles för hög grad, vilket har fått den\r\nmotsatta verkan bland befolkningen.</pre><pre>Anf. 89  BIRGER HAGÅRD (m) replik:</pre><pre>Herr talman! Hans Göran Franck borde vara riktigt\r\nnöjd. Det är faktiskt i hög grad fråga om successiva\r\nreformer när det gäller Sveriges undertecknande av\r\nEES-avtalet. Det är en fråga som har stötts och\r\nblötts i 30 år. Kan det vara mer successivt?</pre><pre>Jag tror inte att man skall fästa så stor vikt vid\r\nopinionsundersökningar. I så fall skall man\r\nanalysera dem ordentligt. Jag tror inte alls att\r\nmajoriteten av svenska folket skulle säga nej till\r\nEuropa. Däremot är de misstrogna mot\r\nMaastrichtfördraget. Det kanske beror på att\r\ndanskarna med en knapp majoritet sade nej till\r\nMaastrichtfördraget i det skick det förelåg.</pre><pre>Å andra sidan är Maastrichfördraget i stor\r\nutsträckning luddigt. Det finns allt som talar för att\r\ndet kommer att preciseras under den närmaste\r\ntiden. Det är nog nödvändigt. Då blir den stora\r\nfrågan hur Hans Göran Franck skall bära sig åt för\r\natt propagera och övertyga människorna om vår\r\nsamhörighet med Europa -- som han tydligen inte\r\nvill säga nej till.</pre><pre>Förste vice talmannen anmälde att Hans Göran\r\nFranck anhållit att till protokollet få antecknat att\r\nhan inte ägde rätt till ytterligare replik.</pre><pre>Anf. 90  INGELA MÅRTENSSON (fp):</pre><pre>Herr talman! Många har redan i debatten betonat\r\nbetydelsen av det beslut vi skall fatta i dag och\r\nframhållit att det är det mest omfattande beslut som\r\nSveriges riksdag har haft att ta ställning till. Jag\r\nmåste erkänna att jag själv känner en viss fasa för\r\natt vi skall fatta ett sådant omfattande beslut i dag.\r\nI princip anser jag att inget organ borde fatta ett\r\nsådant beslut där nästan ingen kan överblicka\r\nhelheten.</pre><pre>Jag tror på en utveckling av samhället som\r\nhärstammar från ett organiskt framväxande. Med\r\nEES-avtalet kommer vi att förändra det svenska\r\nsamhället på en mängd områden i ett slag. Det gör\r\nvi utan att vi egentligen haft en debatt som i någon\r\nstörre omfattning engagerat de svenska\r\nmedborgarna. Det är först nu de senaste veckorna\r\nsom debatten tagit fart. Det beklagar jag. Ett fåtal\r\npersoner, experter och riksdagsledamöter har dock\r\nföljt den här processen som pågått i flera år.\r\nProblemet med experterna är att de oftast bara är\r\ninsatta i sina specialområden. Vem har\r\nhelhetsbilden?</pre><pre>Trots att jag känner mig mycket tveksam till att\r\nfatta beslut på det här sättet så kommer jag ändå att\r\nrösta ja. Nu gäller det att ta ställning till den inre\r\nmarknaden eller ej. Jag röstar ja därför att jag är\r\npositiv till principerna i avtalet som bygger på de\r\nfyra friheterna. Jag är positiv till att man river ner\r\ngränser och försvagar nationalstatens betydelse.</pre><pre>Nu handlar det inte bara om de fyra friheterna utan\r\nockså andra friheter, t.ex. friheten att ta del av\r\noffentliga handlingar. Det handlar också om\r\noffentlighetsprincipen.</pre><pre>Sverige är unikt på det här området och har en\r\nmycket lång tradition. Redan 1766 antogs\r\ntryckfrihetsförordningen, som därmed är världens\r\näldsta mer utförliga lag på tryckfrihetens område.\r\nDen ledde till att censur avskaffades förutom på det\r\nteologiska området. 44 år senare antog den svenska\r\nriksdagen 1810 års tryckfrihetsförordning, som fick\r\nkaraktären av grundlag.</pre><pre>Risken är att vi genom EES-avtalet tvingas tumma\r\npå offentlighetsprincipen och ändra grundlagen.\r\nDet kan krävas att vi gör ett tillägg i förordningen.\r\nJag anser inte att vi skall acceptera en inskränkning\r\ni offentlighetsprincipen.</pre><pre>Flera statsråd, bl.a. justitieministern, har i artiklar\r\noch uttalanden givit sken av att vi kan behålla\r\noffentlighetsprincipen. Reidunn Laurén skrev t.ex.\r\ni en artikel i Svenska Dagbladet den 10 oktober att\r\nvisserligen skulle EG-direktiv när det gäller den\r\npersonliga integriteten kunna sätta vissa krav, men\r\ndet fanns ingen anledning att oroa sig över detta\r\neftersom det pågick en debatt om denna fråga i\r\nEuropaparlamentet. Sedan drog hon slutsatsen att\r\ndet finns ''ingen anledning att ta upp dessa frågor i\r\nde kommande medlemskapsförhandlingarna''.</pre><pre>Det är sant att det har pågått en livlig debatt om\r\nförslaget till EG-direktiv om skydd för enskilda vid\r\nbehandling av personuppgifter. Kommissionens\r\nförslag har diskuterats av parlamentet och nu finns\r\nett reviderat förslag som överlämnades till\r\nministerrådet i förra månaden. Rådet väntas fatta\r\nbeslut i ärendet i slutet av 1993. Direktivet har tre\r\nårs implementeringstid, dvs. det handlar om fyra år\r\nfr.o.m. nu. Då kan vi tvingas tumma på\r\noffentlighetsprincipen, om vi inte agerar kraftfullt\r\nredan nu.</pre><pre>Många EG-länder och även EFTA-länder förfasar\r\nsig över Sveriges offentlighetsprincip och uppfattar\r\nden som en kränkning av den personliga\r\nintegriteten. I många länder har man en helt annan\r\ntradition och ett betydligt mindre öppet samhälle\r\nän vad vi är vana vid. I EG-direktivet väger den\r\nregistrerades intressen tyngre än det offentligas\r\nintresse. Det är där konflikten ligger.</pre><pre>EES-avtalet innebär inte bara att Sverige måste\r\nanpassa sig till EG:s nuvarande lagstiftning vad\r\ngäller EES-området. Genom den s.k.\r\nlagvalsparagrafen förbinder sig Sverige att även\r\növerföra kommande EG-direktiv till svensk\r\nlagstiftning. Därför är det viktigt att vi kritiskt\r\ngranskar EG-direktiven vad gäller t.ex. personlig\r\nintegritet.</pre><pre>Det står i förslaget till EG-direktiv att EG-länderna\r\nförbinder sig att inte utbyta information med länder\r\nsom inte har en tillräckligt stark skyddslagstiftning\r\nvad gäller den personliga integriteten.</pre><pre>Med ett fritt flöde av varor, tjänster, personer och\r\nkapital följer också ett informationsutbyte. Det är\r\nhär problemet uppstår.</pre><pre>Jag anser att det är angeläget att Sverige hävdar sin\r\noffentlighetsprincip, som under århundraden varit\r\nen mycket viktigt hörnsten i vår demokrati. Den\r\nkan inte bara viftas bort. Våra ansvariga ministrar\r\noch statsråd måste på ett helt annat sätt än hittills\r\nhävda denna princip. Ulf Dinkelspiel sade i morse\r\natt Sverige skall strida för väsentliga värderingar i\r\ndet svenska samhället. Det tar jag som intäkt för att\r\nEG-ministern kommer att med all kraft hävda vår\r\noffentlighetsprincip i de kommande\r\nförhandlingarna.</pre><pre>EES-utskottet har inte enligt min mening\r\ntillräckligt kraftigt tagit ställning för att bevara vår\r\noffentlighetsprincip utan negligerar problemet.\r\nMan konstaterar bara att det inte finns någon grund\r\nför de farhågor som finns beträffande\r\noffentlighetsprincipen. Jag delar inte den\r\nuppfattningen. Det finns fog för de farhågor som\r\nt.ex. svenska journalister har när det gäller att få ta\r\ndel av myndigheters handlingar.</pre><pre>Jag tycker inte att Sverige är världsbäst på allting,\r\nsom man kan få intryck av när man hör vissa EG-\r\nmotståndare argumentera för sina ståndpunkter.\r\nJag tycker att vi också har mycket att lära av andra\r\nländer. Men när det gäller offentlighetsprincipen är\r\nSverige ett föregångsland. Den måste vi slåss för!\r\nDetta är inte ett problem som är som en ballong,\r\nsom man lätt sticker hål på.</pre><pre>Anf. 91  HADAR CARS (fp) replik:</pre><pre>Herr talman! Jag vill gärna säga till Ingela\r\nMårtensson att jag tycker att det är värdefullt att\r\nhon så starkt understryker att vi skall slå vakt om\r\nsvensk grundlag och inte minst de principer för\r\noffentlighet, tryckfrihet och annat som har att göra\r\nmed informationsfriheten, som vi alla tycker är\r\nutomordentligt viktiga. Jag är säker på att de övriga\r\nledamöterna i EES-utskottet delar min uppfattning\r\ni detta avseende.</pre><pre>I den granskning som riksdagens olika utskott har\r\ngjort av EES-avtalet har mycket klart framgått att\r\navtalet på dessa punkter inte strider mot svensk\r\ngrundlag. I propositionen har också framhållits att\r\nom det, mot all förmodan, skulle förhålla sig så att\r\nnågon paragraf i EES-avtalet kunde komma i\r\nkonflikt med någon paragraf i grundlagen, är det\r\ngrundlagen som gäller.</pre><pre>EES-utskottet har i huvudsak stött sig i sitt yttrande\r\npå det som konstitutionsutskottet har anfört. Det\r\nligger också till grund för EES-utskottets\r\nhemställan till kammaren på denna punkt.</pre><pre>Jag vill än en gång understryka att det i sak inte\r\nfinns någon motsättning mellan å ena sidan det som\r\nIngela Mårtensson sade här när det gäller kravet på\r\noch behovet av att slå vakt om svensk grundlag och\r\nå andra sidan det som ledamöterna i EES-utskottet\r\nanser. Jag är säker på att jag kan tala för allihop.</pre><pre>Anf. 92  INGELA MÅRTENSSON (fp)\r\nreplik:</pre><pre>Herr talman! Jag är medveten om att den debatt\r\nsom har pågått i EG-parlamentet när det gäller EG-\r\ndirektivet om personlig integritet har varit livlig.\r\nDet har inte varit fastslaget hur direktivet skall se\r\nut. Nu har det kommit, helt nyligen. Det har\r\nkanske inte funnits möjlighet för EES-utskottet att\r\nta med det i sin diskussion.</pre><pre>Det kommer att påverka Sverige på sikt. Det gäller\r\näven om vi inte har ett EES-avtal. Om vi skall ha\r\nett informationsutbyte med länderna i EG,\r\nkommer det att kräva att vi har en\r\nskyddslagstiftning som de accepterar. Annars\r\nkommer vi inte att kunna delta i något\r\ninformationsutbyte. Det är viktigt att vi\r\nuppmärksammar detta problem och slåss för de\r\nvärderingar som vi tycker är väsentliga i det svenska\r\nsamhället.</pre><pre>Vad jag ville säga i mitt anförande var att det är\r\nviktigt att våra företrädare i förhandlingar och de\r\nsom uttalar sig utåt inte bara negligerar detta med\r\noffentlighetsprincipen och säger att det inte är\r\nnågot problem. Det är ett problem. Jag har kommit\r\ni kontakt med det genom att jag sitter i\r\nDatalagsutredningen. Där diskuterar vi en ny\r\ndatalag. Det är ett rellt problem, hur vi skall tackla\r\ndet hela.</pre><pre>Det är viktigt att vi alla slår vakt om\r\noffentlighetsprincipen, också utåt i debatterna.</pre><pre>Anf. 93  HADAR CARS (fp) replik:</pre><pre>Herr talman! Då är vi överens om att vi studerar\r\nproblemet och behandlar direktivet i den ordning\r\nsom det anländer.</pre><pre>Anf. 94  BJÖRN VON DER ESCH (m):</pre><pre>Herr talman! Låt mig inledningsvis konstatera att\r\njag är positiv till ett EES-avtal. Vi ser emellertid\r\nhur en växande skepsis mot Sveriges anslutning till\r\nEG breder ut sig i landet. Jag tror inte att det i\r\nförsta hand beror på sympatier för nej-sidans\r\nargument. Det är snarare ett uttryck för en misstro\r\nmot ja-sidans sätt att hantera frågan.</pre><pre>Flertalet människor har uppfattat EG-\r\nproblematiken som frågor gällande enbart friare\r\nutbyte över gränserna av vad slag det vara må.\r\nAnsvaret för att det har blivit så vilar i hög grad på\r\nmassmedia, som faktiskt ända fram till för en vecka\r\nsedan fokuserade allt intresse på snus och julglögg.</pre><pre>När man så anar att EG berör oerhört mycket mer\r\ni vårt samhälle börjar man ställa frågor. Svaren på\r\ndessa frågor har ofta uppfattats som ofullständiga\r\neller undvikande. Om det finns någonting som får\r\noss människor att bli misstänksamma och motsätta\r\noss förändringar, så är det känslan av att vi\r\nundanhålls information.</pre><pre>Jag skall bara ta ett exempel. Jag väljer också\r\nfrågan om offentlighetsprincipens vara eller icke\r\nvara. Den debatten kretsar nästan uteslutande\r\nkring sekretessen i EES-förhandlingarna. Men\r\noffentlighetsprincipen berör ett mycket större\r\nområde i vårt samhälle än bara EES-\r\nförhandlingarna.</pre><pre>De principer som gäller inom EG i fråga om\r\noffentlighet, meddelarskydd, sekretess osv. skiljer\r\nsig från vad vi tillämpar. Om detta är bra eller dåligt\r\nur svensk synpunkt kan man inte tvärsäkert uttala\r\nsig om utan att känna till bakgrunden till\r\nförhållandena inom EG. Gör vi det, kommer\r\nmånga av oss att ha förståelse för EG:s principer.</pre><pre>Vår offentlighetsprincip utgår från att det\r\nallmännas insyn prioriteras framför skyddet för den\r\npersonliga integriteten. Eftersom statens intressen\r\nförutsätts vara legitima och överordnade den\r\nenskildes intresse, anser vi det helt naturligt att det\r\nallmänna har långtgående insyn i privata\r\nförhållanden och att dessa uppgifter får ges\r\noffentlighet. Det är en uppfattning som är starkt\r\npräglad av de gångna 60 årens socialistiska\r\ntänkande.</pre><pre>Uppgifter om den enskildes inkomst, förmögenhet,\r\nutbildning, förekomst i straffregister,\r\nreligionstillhörighet, familjeförhållanden osv. ges\r\noffentlighet sedan de registrerats i\r\ntaxeringskalendern, kyrkobokföringsböcker och\r\ndylikt.</pre><pre>Inom EG har man lärt en annan läxa, nämligen att\r\nden goda staten kan vara synnerligen ond. Hitler,\r\nStalin och Mussolini utsatte miljontals människor\r\nför obeskrivlig brutalitet. Deras regimer utnyttjade\r\nstatsmaktens insyn i medborgarnas privatliv på ett\r\nsätt och för ändamål som saknar motstycke i\r\nEuropas historia.</pre><pre>En påminnelse om hur lätt detta kan upprepas fick\r\nvi när Stasis arkiv blev kända. Att de innehåller\r\nuppgifter om hundratals svenskar, sammanställda\r\nmed hjälp av våra offentliga register, vill vi inte\r\nlåtsas om. Ändå är det bara några år sedan våra\r\nflygvapenpiloter uppvaktades av polska\r\ntavelförsäljare.</pre><pre>Hos EG:s grundare var den bärande tanken att man\r\ntill varje pris måste förhindra att 1900-talets\r\ngrymheter mot enskilda individer kan upprepas.\r\nEG-rättens fundament, dvs. Romtraktaten och\r\nKonventionen om de mänskliga rättigheterna,\r\ntjänar just det syftet. Till skillnad från hos oss får\r\ndärför inom EG allmänintresset, dvs. statens\r\nintresse stå tillbaka för skyddet av den enskildes\r\nintegritet.</pre><pre>Jag är övertygad om att flertalet svenskar delar\r\nEG:s syn på den personliga integritetens värde\r\nframför statsmaktens insyn. Därmed måste man\r\nemellertid också acceptera en annan avvägning\r\nmellan offentlighet och sekretess än den vi vant oss\r\nvid.</pre><pre>Min motion tar fasta på den rättsosäkerhet som\r\nkommer att råda inledningsvis, sedan EES-avtalet\r\nträtt i kraft. Svenska lagar kommer att stå i strid\r\nmed EES-bestämmelser, och ingen vet säkert vad\r\nsom egentligen gäller, eftersom EES-lagen är,\r\nvågar jag säga, synnerligen oklar på avgörande\r\npunkter. I motionen yrkas att ingen skall kunna\r\nstraffas enligt svensk lag därför att han följt EES-\r\nbestämmelserna.</pre><pre>Utskottet har avstyrkt motionen med hänvisning\r\ntill EES-lagens 5 §, den s.k. lagvalsregeln. Den\r\nsäger att EES-lagen tar över annan svensk lag. Av\r\nförarbetena framgår emellertid att detta inte gäller\r\ni fråga om grundlagen.</pre><pre>Den första versionen av lagvalsregeln underkändes\r\nav lagrådet. Den nu gällande versionen är i sak\r\nidentisk med den ursprungliga. Denna senare\r\nversion har inte granskats av lagrådet och\r\nföljaktligen heller inte godkänts av lagrådet.</pre><pre>För att EES-avtalet skall kunna uppfyllas, krävs att\r\nSverige gör ändringar i grundlagarna. Detta är\r\nomöjligt av tidsskäl. Utskottet hävdar att enligt\r\nEES-avtalets protokoll 35 fordrar avtalet inte ''att\r\nnågon normgivningskompetens'' -- dvs.\r\nlagstiftningskompetens -- ''överlåts till EES-\r\ninstitutioner''. Med andra ord: Ingen skall kunna\r\ntvinga Sverige att ändra sina grundlagar.</pre><pre>Detta är emellertid halva sanningen. Av protokoll\r\n35 framgår nämligen dessutom att Sverige\r\nförbinder sig -- jag understryker förbinder sig -- att\r\nom nödvändigt ändra även grundlagarna.</pre><pre>Skillnaden mellan att avtalet tvingar oss eller att vi\r\nförbinder oss att ändra grundlagarna är i praktiken\r\nobefintlig.</pre><pre>Mest anmärkningsvärt är emellertid att protokoll\r\n35, trots allt resonemang omkring det, över huvud\r\ntaget inte införlivats genom EES-lagen. Alltså kan\r\ningen åberopa protokoll 35 inför svensk domstol.</pre><pre>Vad som skett är således, att när man insett att\r\nSverige inte kan uppfylla en av EES-avtalets mest\r\nfundamentala bestämmelser, har man helt enkelt\r\nersatt den med en hemmagjord lagvalsregel som\r\ninte ens lagrådet godkännt.</pre><pre>Jag menar att detta om något bäddar för framtida\r\nrättstvister.</pre><pre>Anta att en svensk journalist publicerar hemligt\r\nmaterial som drabbar person eller företag i\r\nTyskland. Den som har drabbats åberopar EG-\r\nrätten och kräver att journalist och uppgiftslämnare\r\nställs inför rätta.</pre><pre>Svenska staten hävdar att svensk grundlag inte\r\ntillåter detta. Då hävdar motsidan att EES-\r\nbestämmelsen gäller i Sverige, med hänvisning till\r\nprotokoll 35, varpå Sverige förklarar att protokoll\r\n35 aldrig införlivats. Jag tror att var och en kan ana\r\nhur den processen slutar.</pre><pre>Eller anta, som vi hörde nyss, att en tidning utser\r\nen i England bosatt till ansvarig utgivare. Detta är\r\nicke tillåtet enligt svensk grundlag. Enligt EES-\r\nbestämmelserna skall det vara tillåtet.</pre><pre>Jag menar att detta är något att tänka på i det\r\nfortsatta EG-arbetet. Såväl journalister,\r\nuppgiftslämnare som alla andra kommer att tvingas\r\nfölja EG-rättens bestämmelser, även när de strider\r\nmot svensk lagstiftning. Det är ju om detta hela\r\nEG/EES handlar.</pre><pre>Eftersom vi inte hinner ändra våra grundlagar\r\ninnan EES-avtalet träder i kraft, måste\r\nmedborgarna skyddas på annat sätt, till dess\r\ngrundlagsändringar har genomförts.</pre><pre>Jag hemställer beträffande lagvalsregel att\r\nriksdagen med anledning av motion 1991/92:E3 och\r\nmed avslag på motion 1991/92:E8, yrkande 2, dels\r\nantar 5 § i regeringens förslag, dels hos regeringen\r\nbegär förslag till bestämmelse om straffrihet i\r\nenlighet med vad som anförts i motion 1991/92:E3.</pre><pre>Anf. 95  MONICA ÖHMAN (s):</pre><pre>Herr talman! Jag tänker ta kammarens tid i anspråk\r\nnågra minuter för att säga några ord om\r\njämställdheten och kvinnorna. Ian Wachtmeister\r\nsade för ett par timmar sedan att han skulle prata\r\nom kvinnor, men jag tycker inte att det blev så\r\nspeciellt mycket av det. Det blev något om den där\r\nfranska kvinnan, och sedan övergick han ganska\r\nsnabbt till snus, alkohol, ölburkar och allt vad det\r\nvar.</pre><pre>Men Ian Wachtmeister, som inte är här just nu men\r\nsom brukar vara väldigt kritisk mot att ledamöterna\r\ninte är i kammaren, kan känna sig helt lugn, för i\r\nde flesta av riksdagens partier är vi ganska många\r\nkvinnor som hittills har bevakat och även\r\nfortsättningsvis kommer att bevaka kvinnornas\r\nintressen i olika politiska frågor.</pre><pre>Herr talman! EES-utskottet har vid en offentlig\r\nutfrågning den 20 augusti tagit upp just frågan om\r\njämställdhet. Det vi kanske mest tar upp i dagligt\r\ntal när det gäller jämställdheten är kvinnornas\r\nmöjlighet till arbete och till social service i form av\r\nexempelvis barnomsorg och åldringsvård som\r\nförutsättning för att kunna arbeta utanför hemmet.\r\nVi tycker nog alla att det belystes ganska väl vid\r\nutfrågningen.</pre><pre>Det framkom att såväl kvinnor som män kommer\r\natt få tillgång till den inre marknaden som\r\narbetsfält, sedan Sverige har undertecknat EES-\r\navtalet. Däremot kan man nog anta att kvinnorna\r\ninte kommer att utnyttja den möjligheten i samma\r\nomfattning som männen. Det hänger ofta samman\r\nmed de traditionella könsrollerna, exempelvis att\r\nkvinnor tar ett större ansvar för barnen.</pre><pre>Kvinnor är ofta mycket beroende av en väl utbyggd\r\noch fungerande gemensam sektor. Dels är det\r\nmånga som har sitt dagliga värv inom den\r\ngemensamma sektorn, dels är man beroende av\r\nt.ex. barnomsorg för att kunna arbeta.</pre><pre>I vilken mån den sociala servicen skall finansieras\r\nmed offentliga medel, liksom om verksamheten\r\nskall bedrivas i privat eller offentlig regi, är helt och\r\nhållet en inrikespolitisk fråga. Det finns inga EG-\r\nföreskrifter om detta, och EES-avtalet innebär inte\r\nnågon harmonisering när det gäller skatte-,\r\nfamiljeeller socialpolitik.</pre><pre>Det är många som anför att Sverige genom EES-\r\navtalet sannolikt får en bättre samhällsekonomi,\r\nvilket i sig är en förutsättning för att behålla och\r\nutveckla den svenska välfärden. Det är då i sin\r\nförlängning också positivt för kvinnorna.</pre><pre>I EG:s medlemsländer ökar just nu andelen\r\nkvinnor som förvärvsarbetar. Man kan säga att\r\nutvecklingen ganska mycket liknar den som vi har\r\nhaft på svensk arbetsmarknad de senaste\r\ndecennierna. Det finns också ett stort intresse ute\r\ni Europa för svenska erfarenheter av jämställdhet.\r\nSamarbete kan helt klart ge oss nya erfarenheter\r\noch impulser för vårt eget fortsatta\r\njämställdhetsarbete.</pre><pre>Utifrån vad utskottet har kunnat inhämta betyder\r\ninte ett svenskt tillträde till EES-avtalet att\r\nkvinnornas situation i Sverige och\r\njämställdhetsarbetet kommer att påverkas\r\nnegativt. Men naturligtvis är det fortfarande på det\r\nsättet att utvecklingen beror helt på våra egna\r\nambitioner på området.</pre><pre>När man möter kvinnor ute i vardagen, märks det\r\natt det finns en stor osäkerhet. Det finns en oro för\r\nframtiden. Hur blir det med jobben? Hur blir det\r\nmed barnomsorgen? Kommer vi att tvingas tillbaka\r\ntill hemmen till oavlönat arbete? Det är ganska\r\nvanliga frågor som man möter. Den oron tycker jag\r\natt vi måste ta på allvar.</pre><pre>Man har också svårt att skilja på EES, EG, EU och\r\nallt vad det nu kan vara. Det är inte konstigt att det\r\när på det sättet. Men jag anser att det är allas vår\r\ngemensamma uppgift att föra ut informationen om\r\nvad EES verkligen innebär för kvinnorna.</pre><pre>Jag vill rikta en uppmaning till regeringen. I\r\nanslutning till EES-avtalet har EFTA-länderna\r\nkommit överens om bildandet av vissa nya\r\ninstitutioner som kommer att få en viktig uppgift\r\nsåväl för det interna samarbetet inom EFTA som\r\nför samarbetet med EG inom EES-avtalets ram.\r\nJag anser att det är viktigt att dessa nya institutioner\r\nfår en jämn könsfördelning.</pre><pre>Det är viktigt att få med både kvinnors och mäns\r\nerfarenheter i det arbetet. Det är faktiskt också en\r\nsymbolisk fråga. Eftersom det ofta är kvinnor som\r\nkänner oro och osäkerhet, är det viktigt för kvinnor\r\natt veta att det finns en stor andel kvinnor med i det\r\nfortsatta arbetet.</pre><pre>Herr talman! Låt mig avslutningsvis beröra något\r\nsom Gudrun Schyman sade på förmiddagen. Hon\r\ntalade om arbetsmarknadspolitiken och\r\narbetsrätten, och eftersom jag tycker att det är två\r\nområden som har ganska stor betydelse för\r\nkvinnorna vill jag ta upp den delen.</pre><pre>Gudrun Schyman var kritisk mot att\r\narbetsmarknadsutskottet inte hade tittat på\r\nkonsekvenserna för arbetsmarknadspolitiken och\r\narbetsrätten i arbetet med EES. Men om man nu\r\ntar sig tid att läsa propositionen,\r\narbetsmarknadsutskottets yttrande och EES-\r\nutskottets betänkande, skall man finna -- det står\r\nganska tydligt och klart -- att vi inte behöver ändra\r\ninriktning på vare sig arbetsmarknadspolitiken eller\r\narbetsrätten för att delta i EES-samarbetet.</pre><pre>Jag anser faktiskt att vi som svenskar skall stå upp\r\nför det vi har åstadkommit på det området.Vi skall\r\nstå rakryggade i förhandlingarna om ett\r\nmedlemskap med krav om att få behålla den\r\nsvenska modellen. Men i dag tar vi inte ställning till\r\ndet, utan i dag tar vi ställning till EES-avtalet, och\r\ni det kan inte jag se att det finns något hinder på de\r\nhär områdena. Därför tycker jag att Gudrun\r\nSchyman gjorde ett litet övertramp.</pre><pre>Herr talman! Jag yrkar bifall till de\r\nsocialdemokratiska reservationerna och i övrigt till\r\nutskottets hemställan.</pre><pre>Anf. 96  PER STENMARCK (m):</pre><pre>Herr talman! Det betänkande från EES-utskottet\r\nsom vi nu behandlar är förmodligen ett av de mest\r\nomfattande som någonsin har lagts på riksdagens\r\nbord. Vidden av det och betydelsen av det har\r\ntidigare framförts under den här dagen.\r\nOdiskutabelt kommer också detta EES-avtalet att\r\nfå stor betydelse för oss alla.</pre><pre>Jag kan mycket väl förstå att det finns en\r\ntveksamhet hos många människor inför det som är\r\nnytt, och många klagar på bristande information.\r\nDet är nog inte utan att det krävs ett ökat\r\nengagemang i Europafrågan och att fler ställer upp\r\noch förmedlar den information som verkligen finns.</pre><pre></pre><pre>Från att känna tveksamhet till att säga nej är, som\r\njag ser det, steget långt. Ledamöterna i denna\r\nriksdag kan knappast klaga på bristande\r\ninformation, även om ärendemängden har varit\r\nmycket stor.</pre><pre>Herr talman! Man kan ställa frågan vad nej-sidan\r\negentligen vänder sig emot. Är det ungdomars rätt\r\natt studera i andra länder? Är det allas vår rätt att\r\nsöka arbete och bostad inom ett mycket stort\r\nområde? Är det vår rätt att pensionera oss i något\r\nannat land och ta med oss de sociala förmåner som\r\nvi har arbetat ihop under ett yrkesverksamt liv? Är\r\ndet möjligheten att utnyttja förutsättningarna att\r\nkomma in på en omfattande marknad för offentlig\r\nupphandling? Är det friheten för människor och\r\nvaror att röra sig över gränserna? Är det faktumet\r\natt vi får en gemensam konkurrenspolitik för en\r\nmycket stor del av Europas stater? Är det fel att vi\r\nfår samma positiva effekter här i Sverige som andra\r\nländer i Europa får?</pre><pre>Jag tror trots allt inte att det är särskilt många som\r\nsäger nej till allt detta. För de allra flesta framstår\r\ndet förmodligen som en självklarhet att när allt\r\ndetta växer fram som något fullkomligt naturligt i\r\nEuropa i övrigt, skall inte Sverige stå utanför. Vi\r\nskall vara med, och även vi skall ha möjlighet att\r\npåverka den vidare utvecklingen. Därför skall vi nu\r\nta ett första steg närmare EG.</pre><pre>Jag kan förstå att det finns en tveksamhet inför\r\nolika delar i ett avtal som är så omfattande som\r\ndetta. I denna riksdag har vi faktiskt också en\r\nskyldighet att se till helheten. Jag tycker att det\r\nfinns åtskilliga brister. Debatten har fokuserats\r\nkring frågor av teknisk art och frågor som knappast\r\nborde kunna påverka en positiv syn på helheten.</pre><pre>Därför behandlar vi här ett betänkande som i alla\r\nväsentliga grundvalar är enigt i sin inställning till\r\nhelheten. Vi har kanske mer att vinna på detta avtal\r\nän vad de flesta andra länder har. Vi är mer\r\nutlandsberoende än de flesta. Med EES-avtalet\r\nuppnår vi en lång rad fördelar. Vi får bl.a. tillgång\r\ntill en marknad för offentlig upphandling. Det\r\ninnebär åtminstone två mycket stora fördelar för\r\noss om vi fullt ut kommer in på denna marknad.</pre><pre>Vi har för det första ett antal stora företag som är\r\nverksamma på just denna marknad. EES-avtalet\r\nskapar bättre förutsättningar för dessa företag att\r\nverka på den här marknaden. För det andra uppgår\r\nenbart den kommunala upphandlingen till myckeet\r\nstora belopp årligen. En offentlig upphandling\r\ninom ett så stort område som EES innebär ger ökad\r\nkonkurrens. Varje procentenhet som de\r\nkommunala upphandlingskostnaderna minskar\r\nmed, kommer att medföra mycket stora vinster för\r\noss.</pre><pre>Det har ställts många frågor om hur stora de totala\r\nvinsterna av ett EES-avtal kommer att bli. Det är\r\nnaturligtvis inte särskilt lätt att svara på det. De\r\nviktigaste vinsterna, som jag ser det, är inte av\r\nsådan art att de direkt kan bedömas i ekonomiska\r\ntermer. De finns i stället i själva begreppet\r\ngränslöshet. Dagens debatt har handlat alldeles för\r\nlitet om dessa effekter av gränslösheten: Ett ökat\r\nutbyte över dagens gränser, möjligheten att studera\r\ni andra länder, en akademisk arbetsmarknad där\r\nakademiska examina så småningom skall bli\r\ngodkända inom hela EES-område samt samarbete\r\ninom forskning och utveckling. Att dagens debatt\r\nhittills inte har berört dessa frågor så mycket\r\nhoppas jag är ett tecken på att vi är helt överens på\r\ndet här området. Det är detta som i ordets verkliga\r\nbemärkelse skapar ökad välfärd för oss alla.</pre><pre>Det finns också förutsättningar för ekonomiska\r\nvinster. Det har tidigare under dagen debatterats\r\nhur stora dessa vinster är. Att det uppstår fördelar\r\nav själva samarbetet är nog helt klart. Men\r\nvinsterna uppkommer inte av sig själva. Detta tror\r\njag att man skall ha klart för sig, och detta påpekas\r\nockså i EES-utskottets betänkande. Avtalet skapar\r\nförutsättningarna. Vinsterna uppkommer inte utan\r\natt vi utnyttjar dessa förutsättningar på ett positivt\r\nsätt.</pre><pre>Politiker inom EG talar ofta om utvecklingen som\r\nen dynamisk process, en ständigt pågående\r\nförändring. Det är precis vad det gäller. För EG:s\r\ndel började den här utvecklingen för ungefär 45 år\r\nsedan. För Sverige gäller det nu att ta ett avgörande\r\nsteg på vägen i denna utveckling. EES-avtalet gör\r\noss delaktiga i denna dynamiska process. Det ger\r\noss förutsättningar att få nytta och glädje av det\r\npositiva som EG står för. Det ger oss också en\r\nmöjlighet att bidra på sådana områden där vi är\r\nframstående. Det ger oss en möjlighet att vara med\r\noch forma den framtid som är gemensam för\r\nEuropas folk.</pre><pre>Om vi står utanför är vi beroende av besluten, utan\r\natt kunna påverka dem. Om vi är med är vi också\r\nberoende av besluten, men vi kan göra vår stämma\r\nhörd. Just därför är det så viktigt att EES-avtalet\r\nbara blir det första steget på vägen mot ett fullt\r\nmedlemskap. EES-avtalet ger oss större\r\nmöjligheter än vad vi har i dag att påverka besluten.\r\nMen först när vi är fullvärdiga medlemmar har vi\r\ndet inflytande som vi rätteligen skall ha. Innan dess\r\nstår vi utanför en gemensam jordbrukspolitik med\r\nfrihandel även på livsmedelsområdet. Innan dess är\r\nvi inte med i den öppna gränslösa marknaden.\r\nInnan dess är vi inte med i de sammanhang där\r\nmånga av de avgörande besluten fattas. Vi kommer\r\ninte att vara med i EG:s ministerråd. Vi har ingen\r\nrepresentant i EG-kommissionen. Vi väljer inga\r\nEG-parlamentariker. Det är det pris som vi får\r\nbetala om Sverige inte är fullvärdig medlem.</pre><pre>Just därför är EES-avtalet så viktigt. Det är ett\r\nförsta steg på vägen. Det är viktigt att vi tar det\r\nsteget, men det är lika viktigt att vi också är\r\nberedda att ta nästa steg. Först därigenom får vi\r\ndelta i en process där gränserna mellan Europas\r\nländer rivs. Att behålla det som är unikt svenskt i\r\nett alltmer gränslöst Europa, är förhoppningsvis,\r\nherr talman, allas vår framtid.</pre><pre>Anf. 97  FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 98  YLVA ANNERSTEDT (fp):</pre><pre>Herr talman! Under de senaste dagarna har det\r\npåståtts i pressen att svenskarna inte vet någonting\r\nom EES-avtalet och att riksdagsledamöterna är\r\nokunniga om vad de skall besluta om.</pre><pre>Jag tycker att det återigen finns anledning att peka\r\npå att den här frågan har diskuterats påtagligt under\r\nde senaste fyra åren. Det är också ett faktum att\r\nsakfrågorna har varit kända och att materialet som\r\ndet rör sig om har varit känt och tillgängligt för alla.\r\nDet har ju handlat om att på ett smidigt sätt\r\n''kopiera'' en stor del av EG:s regelverk för att\r\nkunna delta i den inre marknaden. Avtalet i sin\r\nhelhet har varit tillgängligt och offentligt under ett\r\nhelt år. En debatt har pågått i media och i\r\norganisationer. Jag har liksom flera av mina\r\nkolleger varit ute på många konferenser, seminarier\r\noch möten av olika slag och talat om just detta. Folk\r\nhar ställt mängder med frågor. Att då en vecka före\r\nbeslutet komma och påstå att medborgarna inte fått\r\nveta någonting och att riksdagsledamöterna är\r\nokunniga är faktiskt ingenting annat än lögnaktigt.</pre><pre>Det förhållandet att många ändå anser att de inte\r\nfått tillräcklig information är någonting som vi\r\nmåste ta till oss. Vi måste ställa frågan: Varför har\r\nså få brytt sig om att ta reda på någonting om detta\r\neller ta till sig den information som getts? Man har\r\nfaktiskt haft minst ett år på sig att i detalj studera\r\ndet avtal som vi skall fatta beslut om i dag.</pre><pre>Plötsligt påstås det också att avtalet skulle strida\r\nmot grundlagen. Avtalet har granskats av lagrådet,\r\nKU och en lång rad jurister, som kommit fram till\r\natt detta inte är fallet. När ett sådant påstående\r\nkommer så sent som två dagar innan beslut om\r\navtalet skall fattas, trots att debattören haft ett helt\r\når på sig att belysa frågan, ger det onekligen\r\nmisstanken att debattören har andra\r\nbevekelsegrunder än omsorg om avtalets\r\ngrundlagsenlighet.</pre><pre>Med hänvisning till vad Björn von der Esch sade\r\ntidigare i dag tycker jag att det finns anledning att\r\nerinra om att vid den gemensamma offentliga\r\nutfrågning som EES-utskottet och\r\nkonstitutionsutskottet hade meddelade\r\nhovrättspresident Bo Broomé, som tidigare varit en\r\nmycket stark kritiker till EES-avtalet, att han för\r\nsin del nu var övertygad om att det inte fanns någon\r\nmotsättning mellan EES-avtalet i dess nuvarande\r\nutformning och den svenska grundlagen.</pre><pre>Jag tänkte fortsätta mitt anförande med att tala om\r\nde fyra friheterna ur den enskilda människans\r\nsynvinkel, dvs. våra möjligheter att ta del av det\r\nsom man i EG-länderna talar om som ett\r\nmedborgarnas Europa.</pre><pre>Jag tycker att man skulle kunna likna\r\nmedborgarnas Europa vid ett kalejdoskop -- ni vet\r\nett sådant där rör som är fyllt med speglar och\r\nolikfärgade glasbitar och där ständigt nya och\r\nskiftande visioner kommer fram när man vrider\r\nkalejdoskopet. Det finns dock ett villkor för att\r\nman skall få se alla dessa fantastiska bilder, och det\r\när att man faktiskt måste göra någonting själv.\r\nLikadant är det med medborgarnas Europa.</pre><pre>Vill vi ta del av alla de fantastiska möjligheter som\r\n19 länder erbjuder oss måste vi vara intresserade\r\noch ta initiativ. Man kan, som bakåtsträvarna och\r\nnejsägarna vill, sitta ner och vänta. Men då\r\nkommer man naturligtvis inte att märka så mycket\r\nav medborgarnas Europa. Men är man nyfiken på\r\nlivet och vill pröva nya möjligheter, lära känna nya\r\nkulturer och vara med och utveckla det nya\r\nEuropa -- ja, då finns alla verktygen, och det är\r\nbara att ta för sig.</pre><pre>Först och främst har vi den fria rörligheten för\r\npersoner.</pre><pre>Plötsligt öppnar sig en arbetsmarknad för oss i 19\r\nländer med 160 miljoner invånare. Överallt har vi\r\nmöjlighet att ta ett jobb. Överallt kan alla\r\nungdomar studera med hjälp av de studiemedel de\r\nhar med sig hemifrån. Så snart förkunskaperna\r\nräcker, står alla studiemöjligheter öppna för oss.\r\nNog är väl det fantastiskt!</pre><pre>Vilken pensionär som helst i Sverige kan ta med sig\r\nsin pension och bosätta sig i vilket som helst av de\r\n19 länderna. Nog är väl det en fantastisk möjlighet!</pre><pre>Också när det gäller friheten för varor anser jag att\r\nvi måste se den fria rörligheten ur den enskilda\r\nmänniskans synvinkel. De nya reglerna innebär\r\nverkligen att man stärker den enskilda\r\nkonsumentens ställning.</pre><pre>Det står i dag i Svenska Dagbladets\r\nnäringslivsbilaga att EES-avtalet kommer att\r\ninnebära en kulturchock för de svenska företagen.\r\nJa, det kommer det att göra. Vad man inte säger\r\nnågonting om är att detta faktiskt är en enorm\r\nmöjlighet för de svenska konsumenterna. Nu måste\r\nföretagen börja se saker och ting ur\r\nkonsumenternas synvinkel. Konkurrensreglerna\r\ngäller hela tiden skydd för den enskilda\r\nkonsumenten. Bort med prisöverenskommelser\r\noch karteller! Här är den enskilda konsumentens\r\nskydd som värnas.</pre><pre>Den ökade konkurrensen ger lägre priser och\r\nbättre säkerhet.</pre><pre>Även i övrigt blir det ett bättre konsumentskydd.\r\nDet gäller säkerheten på olika områden. Det gäller\r\nleksaker, vissa kemikalier, vissa farliga ämnen,\r\ninnehållsdeklaration för kosmetiska, och det gäller\r\nhushållsmaskiner -- på alla dessa områden får\r\nkonsumenten en bättre säkerhet.</pre><pre>Sist men icke minst måste vi garantera säkerheten\r\nhos maskinerna på arbetsplatserna. Att tillverkaren\r\nav maskinerna måste garantera säkerheten klarar\r\ninte svenskarna, utan vi har fått ett extra år på oss\r\nför att kunna motsvara detta krav.</pre><pre>Det görs många raljerande uttalanden, och man gör\r\nsig löjlig över de detaljerade regler som faktiskt\r\nmåste finnas om 19 länder skall kunna hantera\r\nsaker och ting på samma sätt. Man måste då skriva\r\nned på papper vad det är som gäller -- det räcker\r\ninte med att utfärda rekommendationer, eftersom\r\nkultur, vanor och traditioner är så olika i de 19\r\nländerna.</pre><pre>Först var det de krökta gurkorna som man gjorde\r\nsig lustig över. Men den regeln har vi i Sverige\r\nockså. Om man vill ange att gurkor är av första\r\nsortering, skall gurkorna vara raka. I Danmark har\r\nman haft denna regel sedan 1927.</pre><pre>I somras kom det nya signaler som man upprördes\r\növer. Det gällde då säkerhetsregler för kondomer.\r\nMånga frågade då om vi inte ens skulle få ha\r\nkondomerna i fred i resp. länder.</pre><pre>Jag tycker att det finns anledning att tänka efter.\r\nBakom varje sådan här regel finns i allmänhet en\r\nmycket allvarlig anledning. I det här fallet gällde\r\ndet aidshotet. Med tanke på att hundra tusentals\r\nungdomar reser över gränserna i hela Europa hade\r\nman gjort säkerhetstester. Det visade sig att i\r\nsomliga länder gick kondomerna sönder i 50 % av\r\nfallen. Som tonårsförälder är jag ganska tacksam\r\nför att man ställer upp gemensamma säkerhetskrav\r\nockså på detta område.</pre><pre>Det har också talats om den offentliga\r\nupphandlingen. Även här gäller det en enskilda\r\nkonsumenten. Nu måste kommunerna ta in anbud\r\noch kanske inte göra första bästa affär, som kanske\r\ngynnar de egna mest och som man får betala ett\r\nhögre pris för. På de håll där man redan har denna\r\nregel har det visat sig att kommunerna har kunnat\r\nsänka sin kostnader med mellan 5 och 50 %. Det\r\nskall vi väl vara tacksamma för -- det gynnar oss\r\nsom skattebetalare, och de svenska företagen får\r\ntillgång till anbud som gäller 12 miljarder kronor\r\nvarje dag.</pre><pre>Jag skulle vilja sticka hål på ett par myter som\r\ncirkulerar när det gäller maten. Man säger att vi nu\r\nfår nöja oss med så mycket lägre krav, eftersom det\r\nblir minimikrav. Det senaste exemplet gällde\r\nleverpastej, och tidigare var det Kalles kaviar som\r\ninte innehöll tillräckligt mycket rom för att få kallas\r\nkaviar.</pre><pre>Det är emellertid inte så att vi behöver nöja oss med\r\nminimireglerna. Om jag som konsument inte köper\r\nden pastej som inte innehåller en viss mängd lever,\r\nom jag som konsument vägrar att köpa en vara där\r\njämförpris inte är utsatt eller vägar att köpa bröd\r\nför vilket bakdag inte anges, då rättar sig\r\nproducenterna efter detta. Det är bara för mig som\r\nkonsument att kräva detta. Vem som helst som åker\r\ntill Danmark kan se att där finns bakdag utsatt på\r\nvartenda brödpaket därför att konsumenterna\r\nkräver detta.</pre><pre>Det finns ett område där konsumenter många\r\ngånger upplever oro och ställer frågor. Det rör sig\r\nom många EG-länders djurhållning, som en del är\r\noroliga för. Vi har också skäl att vara oroliga. EG-\r\nländerna har inte samma regler som vi för\r\ndjurhållningen. Men genom EES-avtalet kan vi\r\ninte påverka detta, utan det är genom ett\r\nmedlemskap vi kan påverka. Sedan finns det också\r\nanledning att titta på hur vi själva följer lagarna. Så\r\nsent som i förra veckan stod det i tidningen Land att\r\nman är oerhört orolig över att svenska\r\nfjäderfäodlare inte följer fjäderfälagen, utan\r\nhönsen har det alldeles för trångt.</pre><pre>Herr talman! Jag måste be att få dra över min tid\r\nlitet grand, eftersom jag har en del av mitt\r\nanförande kvar. Jag ber om ursäkt.</pre><pre>Jag skulle vilja avsluta med att tala litet grand om\r\nkvinnornas arbetsmarknad och jämställdhet.\r\nOckså på detta område finns en rad myter, som\r\ncirkulerar och som det det finns anledning att slå\r\nhål på.</pre><pre>Man säger att deltidsarbete är vanligast i EG-\r\nländerna. Det är inte sant. Det finns en alldeles ny\r\nforskarrapport från två forskare i Stockholm, som\r\nhar undersökt detta. Deltidsarbete är vanligast i\r\nSverige. 37,7 % av de svenska kvinnorna\r\ndeltidsarbetar, medan det i hela EG-området bara\r\när 28 % av kvinnorna som deltidsarbetar. Det land\r\nbland EG-länderna där deltidsarbete är vanligast är\r\nDanmark. Forskarna fann att det framför allt är\r\nsvenska kvinnor som väljer deltidsarbeten eller\r\nsektorer på arbetsmarknaden där det är lättare att\r\nfå deltidsarbete.</pre><pre>Det finns också en del, framför allt inom\r\nVänsterpartiet, som i debatten brukar hävda att\r\nEG-kvinnor framför allt finns i ''atypiska arbeten''.\r\nSedan slår de folk i huvudet med uttrycket\r\n''atypiska arbeten''. Man frågar sig då: Vad sjutton\r\när ''atypiska arbeten''?</pre><pre>När man tittar litet närmre på det visar det sig att\r\ndet är i princip alla arbeten som inte utförs mellan\r\nnio och fem måndag--fredag. Man kan då se sig om\r\ni sin egen omgivning och se hur många som har\r\nsådana arbeten. Jag själv har aldrig haft ett nio--\r\nfem-jobb. Jag har barn som jobbar deltid, alltså har\r\natypiska arbeten. Jag har en måg som jobbar skift\r\noch därmed också är atypisk. Jag har släkt som är\r\negna företagare och bönder. De har heller aldrig\r\nhaft ett nio--fem-jobb. De är också atypiska. Jag\r\nhar goda vänner som arbetar med hemdator. De är\r\nockså atypiska. I det här huset finns det inte en\r\nmänniska som har ett typiskt arbete, utan här följer\r\nalla rytmen i det arbete som utförs i kammaren.</pre><pre>Jag tycker snarast att man skall tänka på att detta\r\nmed atypiska arbeten i stället är ett uttryck för den\r\nmoderna människans krav på flexibla arbetstider\r\nunder skilda perioder i livet.</pre><pre>Det sägs också att ensamstående mödrar har det\r\nförfärligt inom EG. En bekant till mig har under\r\nmånga år arbetat i flera EG-länder. Hon är\r\nensamstående med barn. Hon säger att hon aldrig\r\nhar haft så svårt att få pengarna att räcka till som i\r\nSverige. Under en period jobbade hon i Österrike.\r\nHon är sekreterare på mellannivå, har inga\r\nspeciella uppgifter utan jobbar i ett vanligt företag.\r\nHon tjänar 36 000 kr i månaden, har en dag ledigt\r\nper månad för familjeangelägenheter, lägre avgift\r\npå kollektivtrafiken, hyresbidrag, osv. Det är alltså\r\ninte så nattsvart som somliga vill göra gällande.</pre><pre>Orsaken till att färre kvinnor i EG-länderna är\r\nsysselsatta i förvärvslivet är i stället att\r\narbetsmarknadsinträdet för många kvinnor i EG-\r\nländerna hindras av den sortens skattelagstiftning\r\nsom vi hade innan vi blev särbeskattade. Det är\r\nalltså av ekonomiska skäl fråga om en hög tröskel\r\natt ta sig över innan kvinnorna kan gå ut på\r\narbetsmarknaden.</pre><pre>Herr talman! Det finns en nackdel med EES-\r\navtalet, och det är att avtalet ger för litet inflytande\r\növer den framtida utvecklingen. För en gammal\r\ndemokrati som Sverige är det självklart att vi skall\r\nvara med vid de bord där besluten fattas och där\r\ninflytandet utövas. EES-avtalet är ett bra första\r\nsteg, men medlemskap måste till för den\r\nekonomiska utvecklingen, för miljöns skull och för\r\nfreden och säkerheten.</pre><pre>Herr talman! Jag vill yrka bifall till hemställan i\r\nEES-utskottets betänkande.</pre><pre>Anf. 99  FÖRSTE VICE TALMANNEN:</pre><pre>Det är vår avsikt att försöka färdigbehandla detta\r\närende under denna dags plenum. Om det skall\r\nfinnas någon möjlighet att klara detta får jag be de\r\närade talarna att hålla sig inom den anmälda\r\ntidsramen, annars får vi skjuta slutbehandlingen av\r\närendet till i morgon.</pre><pre>Anf. 100  KARIN STARRIN (c):</pre><pre>Herr talman! De övergripande motiven till att vi\r\nfrån svensk sida skall säga ja till EES-avtalet är att\r\nvi vill visa vår klara ambition, vår starka vilja att\r\nvara offensiva, att vi på ett offensivt sätt successivt\r\nvill förbättra Sveriges förutsättningar att utvecklas\r\nvidare.</pre><pre>Tillgången till den inre marknaden är oerhört\r\nviktig. När jag har satt mig in i frågan har jag\r\nbedömt vad de olika fyra friheterna verkligen\r\ninnebär. Flera av debattörerna har ju vänt ut och\r\nin på fördelarna utifrån vad friheterna innebär. Jag\r\ntänkte mer konkret gå in på några frågeställningar\r\nsom har betytt väldigt mycket för mig och för min\r\nståndpunkt just inför EES-avtalet.</pre><pre>En fråga är: Hur påverkas regionalpolitiken? Vi i\r\nSverige betonar att det är oerhört viktigt att vi\r\naktivt kan bedriva en regionalpolitik, att vi kan ta\r\nbort konkurrensnackdelar. Vad säger då avtalet?\r\nJo, det säger precis samma sak. Vi kan fortsätta att\r\nbedriva vår egen regionalpolitik. Det säger t.o.m.\r\natt vi skall fortsätta att bedriva vår egen\r\nregionalpolitik.</pre><pre>Nästa steg blir att fråga sig vilka krav vi behöver ha\r\ninför EG-förhandlingarna, och naturligtvis skall\r\nden här aspekten vägas in även i det\r\nsammanhanget. Det är ju då vi kommer till nästa\r\nnivå i den regionalpolitiska frågeställningen: Kan vi\r\nfå del av EG:s kvoter? Kan vi eventuellt få del av\r\nEG:s strukturfonder? Jag kan svara ja på de båda\r\nfrågorna. Men observera: det är fråga om nästa\r\nsteg.</pre><pre>Det vi i dag tar ställning till är EES-avtalet, och där\r\nframgår det klart att vi kan fortsätta att ha våra\r\nstödområden, att vi kan fortsätta att ha\r\ndifferentierade arbetsgivaravgifter och att vi kan\r\nfortsätta att bevilja transportstöd. Snedvrider då\r\ninte detta konkurrensen? Villkoret för EG-\r\nländerna är nämligen att det inte får bli fråga om\r\nnågon snedvridning av konkurrensen. De kraven\r\nhar vi ju också själva i Sverige. Ungefär 90 % av det\r\nstöd som vi själva i dag utger uppfyller EG:s krav.\r\nAlltså kan vi ta bort oron inför att vi inte längre\r\nkommer att kunna bedriva en aktiv regionalpolitik.</pre><pre>Hur blir det då med de små och medelstora\r\nföretagen? Vi betonar ju mer och mer betydelsen\r\nav de olika näringsaktiviteter som bedrivs i små och\r\nmedelstora företag. Det är ett viktigt ben i svenskt\r\nnäringsliv i dag. I avtalet kan vi läsa att man i EG-\r\nländerna gör precis samma sak. De små och\r\nmedelstora företagen måste stimuleras. Vi måste\r\nundanröja hinder som försvårar för små och\r\nmedelstora företag att kunna vara\r\nkonkurrenskraftiga.</pre><pre>Vi får nu tydliga möjligheter att ta del av fördelar\r\nsom EG redan har jobbat fram på just det här\r\nområdet. Jag vill påstå att den betydande\r\nnäringsgren som turismen utgör har en högre status\r\ninom EG-länderna. Det är något för oss i Sverige\r\natt ta efter. Här finns en stor potential att utveckla\r\nnya viktiga arbetstillfällen.</pre><pre>EG har utarbetat en aktionsplan med riktlinjer för\r\nen gemenskapspolitik. Hur påverkar EES-avtalet\r\nsituationen för oss kvinnor? Som bl.a. Monica\r\nÖhman har sagt vet vi att det finns en mycket stor\r\noro bland kvinnorna. Den måste vi ta på allvar.\r\nOron rör frågor som: Hur blir det med den sociala\r\ntryggheten, jämställdheten, och den offentliga\r\nservicen? Jag vill understryka att EES-avtalet inte\r\ninnebär någon harmonisering av skatte-, familje-\r\noch socialpolitiken. Inga EG-lagar i sig kan ta ifrån\r\noss det vi har uppnått i Sverige. Vi skall fortsätta\r\natt utveckla våra jämställdhetsprogram. Vi kan dra\r\nlärdom av vad gemenskapens tredje\r\njämställdhetsprogram säger: Vi skall utveckla och\r\nintensifiera stöd för olika åtgärder som direkt eller\r\nindirekt ger kvinnor större möjligheter till\r\nsysselsättning.</pre><pre>Jag skall hålla tiden, herr talman. Jag vill bara säga\r\natt vi måste respektera den oro och den osäkerhet\r\nsom många känner. De känslorna måste vi möta\r\nmed ökad insikt och kunskap. Man löser inte upp\r\nfrågetecknen bara genom att säga nej. Därför säger\r\njag ja till det här betänkandet.</pre><pre>Applåder</pre><pre>Anf. 101  HANS ANDERSSON (v):</pre><pre>Herr talman! Det här är en lång och svår debatt,\r\ntycker jag. Jag är ganska ny här i kammaren och jag\r\nhar läst på så gott jag kan, men jag tycker ändå att\r\ndet är svårt.</pre><pre>Vissa debattörer har en bra ton. Jag tycker att Hans\r\nGustafssons inlägg var viktigt. Andra har en mindre\r\nbra ton, även om de själva uppfattar sig som lustiga\r\nkurrar, såsom Nic Grönvall. Jag tycker att både Nic\r\nGrönvall och statsrådet Dinkelspiel i vissa fall var\r\notidiga mot Vänsterpartiets representant Gudrun\r\nSchyman under den första delen av debatten.</pre><pre>Jag tillhör dem som tycker att den här debatten är\r\nväldigt svår eftersom den är en del av en fortgående\r\nprocess där vi har drivits in i en integration -- till\r\nstora delar bra, till andra delar mindre bra. Det sätt\r\ndet har skett på är icke legalt, icke politiskt, utan i\r\nhög grad styrt av marknaden. I många fall innebär\r\nfrihandelsavtal ekonomiska fördelar för parterna.\r\nDet är helt uppenbart att det finns ekonomiska\r\nfördelar även i EES-avtalet.</pre><pre>Man kan värdera det på olika sätt. Jag tror t.ex. att\r\nreglerna om offentlig upphandling kan betyda\r\nmycket. Men många av de svenska företag som är\r\nstarka på det området har ju faktiskt gått före och\r\nplacerat sig i Europa. De är redan genuint\r\nmultinationella i den meningen att de finns i varje\r\nland.</pre><pre>Vitbokens 8 § säger att mänskliga och materiella\r\nresurser samt kapital och investeringar skall\r\nkanaliseras till de områden där de kan utnyttjas\r\nbäst ekonomiskt. Jag tror inte att det blir så vanligt\r\natt arbetskraften förflyttas. Det är inte det som\r\nkommer att bli den stora frågan. Det är snarare\r\nfråga om att kapitalet kommer att förflyttas dit där\r\ndet ger bäst avkastning. Den integrationen är redan\r\npå gång.</pre><pre>Ibland säger man, som Percy Barnevik brukar göra,\r\natt det handlar om snus- och torskkvoter och\r\nironiserar litet över att det förs en demokratisk\r\ndebatt om dessa frågor. Jag tror att frågorna inte så\r\nmycket handlar om snus, utan om demokrati och\r\nmakt. Jag tror att just den frågan är viktig, och jag\r\nvill lyfta fram den i mitt inlägg.</pre><pre>Relationen mellan arbete och kapital är en relation\r\nsom handlar om en maktkonflikt -- det har den\r\nalltid gjort -- i olika stater och i ett europeiskt\r\nperspektiv.</pre><pre>Arbetet har kämpat för att få mer inflytande, för att\r\nfå trygghet, för att ge individuella arbetare skydd i\r\ndåliga arbetsmiljöer, för att få rättigheter -- man har\r\nkämpat mot social dumpning i olika former.</pre><pre>Kapitalet har kämpat för att få frihet; frihet att\r\nagera hur man vill med sina varor och sin valuta, att\r\netablera sig var man vill, att själv bestämma\r\nmänniskornas arbetsvillkor.</pre><pre>Den utveckling vi i dag har är utvecklingen av en\r\nkapitalets frihet och marknadens hegemoni. Vi har\r\njust sett hur finansmarknaderna kan ta över de\r\npolitiska styrmedlen.</pre><pre>Stora transnationella företag -- inte minst de\r\nsvenska -- har, som jag talade om, redan tagit\r\nkonsekvenserna och placerat sig utanför landets\r\ngränser. De friheter man talar om inkluderar\r\ntypiskt nog inte den fackliga friheten, de fackliga\r\nrättigheterna. Det finns många demokratiska\r\nunderskott, politiskt och fackligt, i Europa.</pre><pre>De särregler och restriktioner som har tillkommit i\r\nform av lagar och kollektivavtal uppfattas ofta som\r\nhandelshinder, men de är något mycket mer: De är\r\nresultatet av en facklig politisk kamp för att\r\nupprätthålla och uppnå trygghet, skydd och\r\nrättigheter för stora grupper av människor. Jag\r\nanser att en stor del av EES-avtalet när det gäller\r\nden här frågan faktiskt är en underordning av\r\nsvenskt rättsläge under det europeiska på\r\narbetsrättens område. Det europeiska rättsläget\r\nvad gäller EG är mycket oklart. EG har ännu inte\r\nutvecklat särskilt mycket när det gäller arbetsrätt,\r\nutan faller tillbaka på sina medlemsstaters rättsliga\r\ntänkande. Det är ett tänkande som är ett helt annat\r\nän det vi har här i Norden och i Sverige.</pre><pre>I Sverige märker jag ett drag av självcensur.\r\nDirektiven till arbetsrättskommittén är uppenbart\r\ninriktade på att vi skall närma oss ett europeiskt\r\ntänkande: Man skall framhäva individen i\r\nförhållande till facket och med förtur ge sig på\r\nvetorätten kring entreprenader i\r\nmedbestämmandelagstiftningen -- vilket\r\nförmodligen också kan kollidera med EG-rätten.</pre><pre>Det här är inte bara mina tankar. Jag har studerat\r\nen av de få skrifter som finns av docenten i\r\narbetsrätt vid Lunds universitet, Birgitta Nyström.\r\nHon framhäver skillnaderna mellan Sverige och\r\növriga Europa: EG har sett arbetsrätten som en\r\nkälla till konkurrenssnedvridning mellan olika\r\nländer och en hämsko för\r\ninternationaliseringsprocessen. Arbetsrättsliga\r\nregler har betraktats som ett möjligt hinder mot att\r\nrealisera principerna om fri rörlighet av personer,\r\ntjänster och kapital. Arbetsrättsregler föranleder\r\nvanligen kostnader och kan därför snedvrida\r\nkonkurrensen. På ett annat ställe skriver hon: EG:s\r\narbetsrättsliga modell kännetecknas av den\r\ngermanska modellen, som haft störst inflytande.\r\nDen arbetsrätt som finns koncentrerar sig på\r\nindividuella rättigheter. Konventionella\r\nkollektivavtal godtas inte som metod för att\r\nuppfylla direktiv. Rättigheter och skyldigheter i\r\narbetslivet gäller förhållandet mellan den\r\nindividuella arbetstagaren och arbetsgivaren.\r\nFacket tillerkänns inte någon självständig roll.</pre><pre>Det här är en komplicerad fråga, och det sker en\r\nutveckling även inom det europeiska\r\nrättstänkandet på det här området. Jag delar den\r\nuppfattning som Birgitta Nyström lägger fram. Jag\r\nhar studerat en mängd domslut som EG-domstolen\r\nhar fattat, och såvitt jag förstår är det hela alldeles\r\nklart. Det gör att jag är litet förvånad äver Monica\r\nÖhmans uttalande alldeles nyss, därför att\r\nuppenbarligen kommer många av de frågor som\r\naktualiserats, t.ex. frågor i samband med\r\nentreprenader, sjöfartsregister, transportarbete\r\noch även koncernfackliga frågor, att kunna\r\nbehandlas på ett helt annat sätt än vi tidigare har\r\ngjort, med de ambitioner som finns inom svensk\r\narbetarrörelse.</pre><pre>Det är ingen tillfällighet att Anders Lindström,\r\nordförande i Sjöfolksförbundet, är den som kanske\r\nmest har engagerat sig när det gäller att kritisera\r\noch diskutera den rättssituation som ett EES-avtal\r\nger upphov till.</pre><pre>Vidare till lex Britannia, som handlar om\r\nmöjligheten att ta strid för och hävda svenska\r\nkollektivavtal på det typiska området inom\r\nrederinäringen. Hur skall det gå med den\r\nförändring av medbestämmandelagen som\r\nriksdagen, mot de borgerliga partiernas åsikter,\r\nbeslutade om för några år sedan? Jag är inte säker\r\npå att den går att förena med Romfördragets regler.</pre><pre>När det gäller entreprenadfrågan föreligger ett\r\nännu inte antaget direktiv från EG-kommissionen,\r\nvilket kommer att ge mycket svåra effekter på\r\nsvenskt område, inom ramen för de tre första\r\nmånaderna av entreprenadoch\r\ninstallationsarbeten. Så sent som i går varnade LO\r\nför att arbetskraftskostnaderna blir helt olika, med\r\nsnedvriden konkurrens därför att vi i\r\narbetskraftskostnaden inkluderar såväl lön,\r\navtalsförsäkringskostnader, som allmänna\r\narbetsgivaravgifter. Vi kommer att få en helt\r\nannorlunda konkurrensbild beroende på varifrån\r\narbetstagarna kommer i Europa. På\r\narbetslöshetssidan är det likadant.</pre><pre>Det finns undantag för exempelvis asbest, vissa\r\nkemikalier, osv. Vissa undantag skall gälla\r\nytterligare ett år, andra skall gälla ytterligare två år,\r\nmedan andra undantag skall tas under\r\növervägande, utan några permanenta undantag.\r\nSamtidigt blir det ju ett moratorium för nya\r\nreformer på det här området. Dessa frågor är för\r\nmig helt centrala. Det är frågor som rör makten\r\nmellan arbete och kapital. Det är frågor som gäller\r\nrättigheter, friheter och tryggheten för\r\narbetskraften. Jag vet av egen erfarenhet hur svåra\r\ndessa frågor är att hävda i Sverige och i Europa.</pre><pre>Jag kan förstå att anslutningen till ett EES-avtal är\r\nmycket oklar, därför att de regler som vi skall\r\nunderkastas ännu inte är klara i alla sammanhang\r\ninom EG. Det finns också regler som är baserade\r\npå en helt annan rättslig tradition än den som vi har\r\nhär hemma i Sverige. Jag är övertygad om att vi\r\nkommer att få mycket svåra problem i vad gäller att\r\nhävda den arbetsrättsliga linje som vi varit vana vid\r\nhär i Sverige. Det finns mycket mer att utreda, och\r\ndet finns många fler frågor att besvara! Och det\r\nhandlar inte om att jag och andra har läst på dåligt.\r\nHur man skall ställa sig till dessa frågor är nämligen\r\nännu inte klart.</pre><pre>Herr talman! Jag stöder det förslag om\r\nåterförvisning som Gudrun Schyman tidigare lagt\r\nfram.</pre><pre>Anf. 102  CHARLOTTE CEDERSCHIÖLD\r\n(m):</pre><pre>Herr talman! För att skapa fred räcker det inte med\r\natt man prisar fredens fördelar, och inte räcker det\r\nheller med att man föresätter sig att upprätthålla\r\nfreden. Man måste förebygga krig genom lämliga\r\ninstitutioner. Det skrev Pierre Dubois i början av\r\n1300-talet, expert på kyrkorätt och student hos\r\nThomas av Aquino vid Paris universitet.</pre><pre>Det var Europatankens inträde i historien. I dag\r\nskall vi ta det första konkreta beslutet att delta i det\r\ninstitutionella arbetet i den europeiska familj som\r\nvi utan tvivel tillhör.</pre><pre>Jag hälsar det historiska EES-avtalet med stor\r\ntillfredsställelse, men det har en allvarlig brist. Det\r\nger inte Sverige rösträtt i Europa, och det innebär\r\nför begränsade möjligheter att påverka Europas\r\ngemensamma framtid, jämfört med den möjlighet\r\ntill påverkan som vi skulle få som medlemmar i EG.</pre><pre>EES-avtalet ger oss delaktighet i den inre\r\nmarknaden, om än inte i tullunionen. Det ger oss\r\nbättre möjligheter till att sälja våra varor och att dra\r\ntill oss investeringar. Handeln kan därmed rädda\r\nvälståndet undan de konsekvenser som vi nu börjar\r\nkänna av, efter åratal av politiska felsteg. Det gäller\r\natt hinna ordna förutsättningarna och incitamenten\r\ni tid, så att vi kan gå en ljus framtid till mötes.\r\nMedvetenheten om riskerna om vi inte går med\r\nborde förstärka förändringsbenägenheten\r\ntillräckligt.</pre><pre>Fred, välstånd och arbetsmöjligheter betyder lika\r\nmycket för kvinnor och män. EES-avtalet och\r\nmedlemskapet i EG är verkligen inte någon\r\nkönsfråga. Detta faktum hindrar naturligvis inte att\r\nman diskuterar olika gruppers chanser för att\r\ntillvarata möjligheterna.</pre><pre>Jag röstar ''ja'' för arbetets skull, stod det i\r\ntidningen häromdagen att Mona Sahlin sagt. Hur\r\nskulle vi annars kunna ta oss ur arbetslösheten?\r\nSkulle det ske genom att rösta nej, och därigenom\r\ngöra det ännu svårare för svenska arbetsgivare att\r\nsälja sina varor utomlands? Den avgörande frågan\r\nhar motståndarna ännu inte kunnat svara på.</pre><pre>Våra konkurrentländer samarbetar. De får tillgång\r\ntill den tillväxtinspirerande inre marknaden. Den\r\nprocessen leder någonstans. Utvecklingen i världen\r\nstår aldrig stilla -- inte heller i Sverige. Det går\r\nantingen framåt eller bakåt, just nu bakåt -- vi står\r\nnu utanför.</pre><pre>Trots att varje svensk kvinna genomsnittligt sett\r\nökat sitt förvärvsarbete med fem timmar per vecka\r\nsedan 1976 hade hennes reala köpkraft minskat\r\nmed 7 % 1988. Köpkraften nu är ännu sämre. I den\r\ninternationella välfärdsligan har vi i Sverige fallit\r\nfrån en topplacering i OECD till elfte tolfte plats på\r\n20 år. Ingen vet hundraprocentigt hur\r\nmorgondagen kommer att se ut. Sannolikt är\r\nemellertid, att den som ställer sig vid sidan tar\r\nmycket större risker och orsakar mycket större\r\nomställning av det svenska samhället, än den som\r\nsamarbetar. Avtalets fördelar överväger\r\nnackdelarna. Givetvis kan en förhandling inte\r\nenbart leda till fördelar för ena parten.</pre><pre>Den som hävdar att jämställdheten hotas av\r\neuropeiskt samarbete har föga grund för sitt\r\npåstående. I vilket land skulle jämställdheten ha\r\nsackat efter på grund av medlemskap i EG. Inte ens\r\ni Vänsterpartiets partimotion har man lyckats\r\npåvisa några konkreta nackdelar. Man försöker i\r\nstället anta indirekta nackdelar därför att den\r\noffentliga sektorn är olika stor i de olika europeiska\r\nländerna.</pre><pre>Tvärtom är det så, att EES-avtalet öppnar\r\nmöjligheter för oss att driva frågorna offensivt på\r\nEuropanivå. EES-avtalet påverkar inte\r\njämställdhetsarbetet negativt. Det är våra egna\r\nambitioner som avgör den fortsatta utvecklingen,\r\nprecis som utskottet hävdar. Jämställdheten har\r\nendast påverkats positivt av Europainflytandet,\r\nnämligen genom EG:s portalparagraf: den\r\nenskildes rätt att få sin sak prövad i domstol. På\r\njämställdhetsområdet gäller denna paragraf om\r\nnågon exempelvis anser sig ha jämförelsevis för låg\r\nlön. Vår nya jämställdhetslag är påverkad av de\r\nEG-regler som givit kvinnorna större rättigheter.</pre><pre>EG har fem jämställdhetsdirektiv för att hjälpa\r\nkvinnorna på arbetsmarknaden. Man har program\r\noch olika nätverk, och man avsätter 200 miljoner på\r\natt bara följa upp nuvarande\r\njämställdhetsprogram, bl.a. genom\r\nattitydförändrande påverkan för att stärka\r\nkvinnans ställning. Till detta kommer resurser i\r\nstrukturfonden och arbetsmarknadsåtgärder av\r\nskilda slag, som ofta riktas till kvinnor, ungdomar\r\noch handikappade.</pre><pre>Den som oroar sig för jämställdhetens utveckling i\r\nEG bör fråga sig hur kvinnans ställning på\r\narbetsmarkanden kan tänkas utvecklas i en kraftigt\r\nnedåtgående ekonomi -- det är ju det sannolika\r\nalternativet. Möjligheten att sprida välstånd är\r\nstörre i en växande ekonomi än i en krympande.</pre><pre>En del människor tycks tro att vård och omsorg\r\nendast kan skapas i offentliga system, men så är det\r\ninte även om det har varit den modell som\r\nSocialdemokraterna under lång tid bedrivit i\r\nSverige. Det finns länder med relativt sett hög\r\nkvinnlig förvärvsfrekvens, med mindre offentlig\r\nBNP-andel och med normalt eller lågt skattetryck,\r\nsom USA, Canada, Storbritannien, Nya Zeeland,\r\nAustralien, Japan och Schweiz. I dessa länder\r\nligger den kvinnliga förvärvsfrekvensen på 60--\r\n70 %.</pre><pre>I Beneluxländerna, Frankrike och Tyskland är\r\nvälfärdspolitiken tvärtom relativt generell, med\r\nskattetryck därefter och med en kvinnlig\r\nförvärvsfrekvens på ungefär 50 %. Genom\r\nlångtidsutredningens konsekvensutredning för\r\nkvinnor tycks det snarare vara tre andra kriterier\r\nsom påverkar kvinnors förvärvsfrekvens, såsom det\r\nekonomiska utbytet, utbildningens längd och\r\nframför allt åldern.</pre><pre>De familjestrukturella förändringarna tycks i hela\r\nEuropa hänföras till generations- och\r\nutbildningsförändringar. Utvecklingen går i det\r\navseendet åt samma håll i hela EES-området.</pre><pre>Frågan hur man på ett bra sätt förenar familj och\r\nförvärvsarbete är internationell, och det är viktigt\r\natt söka mer kunskap. Kvinnor behövs i det\r\neuropeiska samarbetet, bland tjänstemän, i olika\r\nnätverk, i de nya institutionerna och kanske i än\r\nhögre grad på områden utan direkt\r\nkvinnoanknytning, för att forma ett samhälle som\r\när bra för både barn, kvinnor och män.</pre><pre>Om jämställdhetsmålet råder full enighet. Man får\r\nfaktiskt förutsätta att riksdagen följer de mål som\r\nriksdagen har ställt upp för sin verksamhet -- annars\r\nskulle det krävas en reservation efter varje beslut\r\nom att lagen också skall följas.</pre><pre>Den socialdemokratiska motionen E7 om\r\njämställdhet, yrkande 3, har behandlats även i\r\nkonstitutions- och utrikesutskotten.\r\nKonstitutionsutskottet förutsätter i enighet att\r\nregeringen prioriterar jämställdheten i enlighet\r\nmed antagna mål. Utrikesutskottet framhåller\r\nsärskilt betydelsen av kvinnorepresentation i de\r\nnya institutionerna. Socialdemokraternas yrkande,\r\nsom på intet sätt är kontroversiellt, är alltså\r\ntillgodosett, och den socialdemokratiska\r\nreservationen bör därför avslås. Vi tycker alla att\r\njämställdheten skall beaktas, vilket står i det\r\nyrkande som reservationen bygger på.</pre><pre>Vänsterpartiet vill däremot i en meningsyttring\r\nlämna kompetensprincipen och gå över till\r\nkönskvotering. Jag har viss förståelse för den\r\nreaktionen, men jag är samtidigt, tillsammans med\r\nföreträdare för alla partier utom Vänsterpartiet,\r\növertygad om att det vore att göra kvinnorna en\r\nstor otjänst. Det kan leda till kommentaren: ''Jaså,\r\nhon är vald bara för att hon är tjej!'' Det kan man\r\nvisserligen bemöta med: ''Jaså, han är vald bara för\r\natt han är karl!'' Jag tror ändå att sådana\r\nkommentarer kommer att hämma kvinnors\r\ninflytande.</pre><pre>Vår modell innebär i stället att kvinnors synpunkter\r\nskall tas på allvar och respekteras. Vi prioriterar\r\nkompetenskravet, och det skall gälla lika för\r\nkvinnor och män, som får mötas i hederlig\r\nkonkurrens. Men konkurrensvillkoren skall vara\r\nneutrala, könsneutrala, vilket innebär att mom. 2 i\r\nVänsterpartiets meningsyttring måste avslås.</pre><pre>Därmed ber jag, herr talman, att få instämma i\r\nyrkandet om bifall till hemställan i EES-utskottets\r\nbetänkande.</pre><pre>Jag vill tacka dem av kammarens ledamöter som\r\nhar offrat nattsömn, tid, kraft och engagemang på\r\natt hälsa Sverige välkommen till Europa. De har\r\nbidragit till att höja blicken i denna kammare. Nu\r\ngäller det för alla ledamöter att se till att kunskaper\r\noch insikter sprids inför nästa steg på Europavägen.</pre><pre>Jag vill, herr talman, avsluta med ett citat, som är\r\nbelysande för den mediedebatt som vi har bakom\r\noss och som ger en bild av den inriktning som jag\r\nhoppas att Europafrågan skall få längre fram. Det\r\när ett citat av Francis Bacon:</pre><pre>''Det finns ingenting som gör en människa så\r\nmisstänksam som bristfällig kunskap. Därför bör\r\nman avhjälpa sin misstänksamhet genom att öka\r\nsitt vetande och icke insvepa sina misstankar i ett\r\ndunstmoln.''</pre><pre>(Applåder)</pre><pre>Anf. 103  BENGT HARDING OLSON\r\n(fp):</pre><pre>Herr talman! EES har äntligen fått den\r\nuppmärksamhet som frågan verkligen förtjänar --\r\nbåde i media och nu här i kammaren. Dess\r\nsynnerligen stora betydelse för Sverige kräver en\r\nvärdig behandling i riksdagen. Så har ärendet\r\nbehandlats särskilt i EES-utskottet, och så räknar\r\njag med att det blir här i dag. Förutsättningarna har\r\nvarit goda, särskilt som miljöpartistiska\r\nriksdagsledamöter, som kallat riksdagen för\r\nspelhåla, inte har blivit omvalda av folket.</pre><pre>När jag ser ut över kammaren noterar jag för övrigt\r\natt det är litet högre närvaro än normalt. Jag\r\nnoterar med viss stolthet att Folkpartiet är\r\nsynnerligen väl representerat, nästan bäst, och med\r\nviss förvåning att Nydemokraterna är sämst, trots\r\nsina stolta närvaroparoller.</pre><pre>Herr talman! I denna kammardebatt har jag valt att\r\nsärskilt belysa EES ur demokratisynpunkt.</pre><pre>För EG-tanken är det övergripande målet fred och\r\ndemokrati i Europa. Detta poängteras ofta och\r\nmed rätta. Men nästan aldrig uppmärksammas att\r\nEES-avtalet bygger på samma tanke, dvs. att ett\r\nbreddat och fördjupat samarbete mellan länder\r\nutgör den bästa garantin för fred i Europa. Fred\r\nutgör i sin tur en oersättlig grund för demokratisk\r\nutveckling.</pre><pre>EES-avtalet blir därför ett viktigt bidrag till den\r\ndemokratiska utvecklingen i Europa, och jag vill\r\npeka på fem viktiga punkter.</pre><pre>För det första tillskapas en demokratisk EES-\r\nprocess genom att man bildar särskilda\r\ninstitutioner, inflytandeorgan, som skall arbeta i\r\ndemokratiska former. Det gäller EES-rådet och\r\nEES-kommittén samt inte minst ett\r\n''miniparlament'' för EES. I dessa viktiga organ\r\nfinns naturligtvis svensk representation. Dessutom\r\nstartar en dynamisk process som skall bredda och\r\nfördjupa samarbetet i Europa. På köpet får vi ett\r\neffektiviserat EFTA-arbete och Nordensamarbete\r\ninom EES-ramen.</pre><pre>För det andra åstadkommes en bättre\r\närendeberedning inom EG genom att avtalet ger\r\nEFTA rättigheter att medverka i EG:s samtliga\r\nkommittéer, och därigenom demokratiseras\r\närendeberedningen. Det blir ett ökat reellt\r\ninflytande för EFTA inkl. Sverige, om än ej\r\nformellt, vid själva beslutsfattandet.</pre><pre>För det tredje möjliggörs ett balanserat regelsystem\r\ngenom att regelskapandet kan förläggas till rätt\r\nnivå. Här kommer den s.k. subsidiaritetsprincipen,\r\neller närhetsprincipen, in i bilden. Den generella\r\nnärhetsprincipen har inte formellt fastlagts i vare\r\nsig EG, EU eller EES, men trots detta har den\r\nkommit för att stanna i den europeiska\r\nintegrationsprocessen. Närhetsprincipen får på det\r\nsättet ovedersägligen en grundläggande betydelse\r\ninom EES. Utgångspunkten bör vara att\r\nlagstiftning skall ske på nationell nivå. Alla\r\n''onödiga'' initiativ och beslutsförslag kan då\r\nstoppas inom EES. Dessutom kan EES medverka\r\ntill en demokratisk utformning av\r\nnärhetsprincipen. För övrigt kan Sverige alltid\r\ninföra egen lagstiftning även mot EES:s vilja, dock\r\nefter en viss samrådsprocedur.</pre><pre>För det fjärde kan EES-avtalet bidra till\r\nutvecklingen av ett europeiskt rättssamhälle. Detta\r\navtal innebär otvivelaktigt ett rättsligt systemskifte,\r\nsom vore värt en särskild mässa här i kammaren,\r\nmen detta medger inte taletiden. Det förtjänar\r\ndock att påpekas att denna rättsliga förändring inte\r\nresulterar i en rättspolitisk katastrof i Sverige.\r\nSnarare leder denna nyordning till en förbättrad\r\nsvensk rättssäkerhet och ett förstärkt skydd för\r\nmänskliga rättigheter. I detta sammanhang bör\r\nockså tilläggas att avtalet gör det möjligt att ge alla\r\nEES-medborgare en likvärdig rättsställning i alla\r\nEES-länder. Dessutom kommer avtalets\r\ntillämpning att följas upp enligt den s.k.\r\nhomogenitetsprincipen genom en noggrant\r\nföreskriven kontroll, där varje ''övertramp''\r\nbestraffas med lämplig sanktion.</pre><pre></pre><pre>För det femte finns en tredubbel demokratisk\r\nsäkerhetsventil. En nationell vetorätt kan utövas\r\nför att blockera varje beslut i EES-organen,\r\neftersom enhällighet krävs för varje EES-beslut.\r\nDärutöver har de nationella parlamenten en\r\noinskränkt vetomakt att stoppa även enhälligt\r\nfattade EES-beslut. Eftersom det uppenbarligen\r\nråder ett stort missförstånd kring detta, förtjänar\r\ndet påpekas att inget överstatligt inslag existerar i\r\nEES-avtalet. Sverige har alltså en dubbel\r\nvetomöjlighet, men att missbruka denna rätt skulle\r\ninte vara förenligt med en folkrättslig etik. Det\r\nskulle dessutom ofta vara fel i sak.</pre><pre>Det finns i Sverige en automatisk grundlagsmässig\r\nnödbroms. Härmed menas att vår grundlagstiftning\r\neffektivt stoppar varje EES-regel som till äventyrs\r\nskulle stå i strid med grundlagarna. Denna\r\ndemokratiska analys ger, enligt min uppfattning,\r\nsammanfattningsvis vid handen att man kan fastslå\r\natt något demokratiskt underskott inte föreligger\r\ninom EES.</pre><pre>Herr talman! Som jag ser det förstärker EES\r\ndemokratin till folkens fördel. Ändå tycks det ha\r\nuppkommit en politisk förtroendeklyfta, inte så\r\nmycket inom parlamentet där samstämmigheten är\r\nstor, utan mellan parlamentet och folket. Samma\r\nsituation förelåg i Danmark i samband med EU-\r\nomröstningen. Om så är fallet i Sverige är det\r\nallvarligt och naturligtvis ytterst ett demokratiskt\r\nmisslyckande.</pre><pre>Det finns olika anledningar till kritiken mot EES-\r\navtalet. De kategoriska EG-motståndarna\r\nanvänder, vilket jag bestämt påstår, sitt krav på\r\nuppskov med EES-beslutet som ett falskt svepskäl\r\nför att på detta sätt till varje pris försöka blockera\r\nSveriges väg till medlemskap. Andra kritiker\r\nmenar antingen att avtalet har överstatlig karaktär,\r\nvilket är fel, eller att vårt inflytande i EES närmast\r\nblir utan värde, vilket också är fel. Den vanligaste\r\nkritiken går ut på att EES-informationen har varit\r\notillfredsställande och t.o.m. så bristfällig att\r\nriksdagen inte nu kan eller bör fatta beslut i frågan.</pre><pre>Till detta vill jag säga att en synnerligen omfattande\r\ninformation för riksdagsledamöter, media och\r\nintresserade medborgare under lång tid har varit\r\nobegränsat tillgänglig hos regering och riksdag.\r\nFrån andra partier har vid andra tillfällen visats\r\nmaterial. Jag skulle gärna vilja visa upp allt detta\r\nmaterial, men det är i det närmaste praktiskt\r\nomöjligt. Nic Grönvall har tidigare visat upp några\r\ndelar av detta material. Själv vill jag bara fästa\r\nuppmärksamheten på två viktiga böcker. Den\r\nförsta boken handlar om Romfördragets artikel 30\r\noch behandlar den synnerligen betydelsefulla\r\ngrundprincipen om varors fria rörlighet i Europa.\r\nBoken publicerades redan i oktober 1990. Den\r\nandra skriften är Utrikesdepartementets\r\nhandelsavdelnings offentliga publikation om det\r\nvästeuropeiska integrationsarbetet, som\r\npublicerades i april 1992. Det förnämliga med\r\ndenna skrift är att den är en suverän, inledande och\r\nlättfattlig sammanfattning inför dagens EES-\r\närende. Detta är två exempel på tidig och lättfattlig\r\nEES-information om man bekvämar sig att läsa\r\ndessa. Jag har själv försökt att utnyttja detta\r\nmaterial för att efter bästa förmåga sprida kunskap\r\nom EES genom att medverka vid många möten och\r\ngenom att skriva artiklar, vilket säkert också många\r\nandra har gjort.</pre><pre>Min bedömning är att många människor har god\r\nkunskap om EES-frågan och att många\r\nintresseorganisationer har informerat väl om EES-\r\navtalet. Men det s.k. mediaunderskottet, dvs\r\ntystnaden i media, har varat alltför länge. Det är ett\r\norealistiskt krav att alla alltid skall veta allt om\r\nallting. Jag tror att en stor del av svenska folket\r\nkänner till huvudfrågan -- jag inbillar mig i alla fall\r\ndet -- nämligen att Sverige skall gå in i ett brett\r\nEuropasamarbete. Dessutom är jag övertygad om\r\natt riksdagsledamöterna kan huvuddragen i EES-\r\navtalet och även detaljerna inom respektive\r\nutskottsområde. För övrigt är EES-utskottets\r\nledamöter, vill jag påstå, något av specialister på\r\ndetta område. Jag inbillar mig inte att alla\r\nmedborgare känner till allt.</pre><pre>Min slutsats är att det finns tillräcklig information\r\noch erforderlig kunskap för ett riksdagsbeslut i dag,\r\noch att den nu framförda kritiken mot riksdagens\r\nhandläggning är oberättigad.</pre><pre>För fullständighetens skull bör kanske nämnas att\r\nom särskilda problem med avtalet skulle dyka upp,\r\nså finns fastlagda ändringsrutiner inom EES. Man\r\nkan ytterst säga upp avtalet.</pre><pre>Herr talman! Avslutningsvis vill jag framföra en\r\nvädjan till alla som känner sig berörda: Sluta med\r\ndestruktiva attacker mot EES-avtalet. Låt oss\r\ni stället övergå till att göra en positiv och offensiv\r\ninsats inom EES. Det skulle vara till gagn inte bara\r\nför Sverige utan för hela Europa.</pre><pre>Mot denna bakgrund yrkar jag avslag på\r\nåterförvisningsyrkandet och bifall till\r\nutskottsbetänkandet.</pre><pre>Anf. 104  MARIANNE ANDERSSON (c):</pre><pre>Herr talman! Jag sitter i arbetsmarknadsutskottet\r\ndär vår största uppgift naturligtvis är\r\narbetsmarknadspolitiken. Jag kommer från Norra\r\nÄlvsborg. Där har vi SAAB i Trollhättan och nära\r\ntill Uddevalla och berörs därför i högsta grad av\r\nVolvofabrikens nedläggning. Vi har den största\r\nandelen underleverantörer i landet. I Mitten-\r\nÄlvsborg har vi en mycket stor andel företag inom\r\nbyggbranschen med alla dess problem. Vi är\r\noerhört sårbara. Alla känner till den kris vi befinner\r\noss i. Ingen torde vara omedveten om\r\narbetslöshetens konsekvenser för den enskilde och\r\nför vår samlade ekonomi. Det har ju under hösten\r\ndiskuterats här i kammaren många gånger.</pre><pre>Vår förmåga att sälja våra produkter här hemma,\r\nmen i stor utsträckning också i andra länder, är\r\navgörande för hur vi skall klara jobben och\r\nvälfärden i framtidens Sverige. Som så många har\r\nsagt här tidigare, är vi ett av världens mest\r\nutlandsberoende länder.</pre><pre>Nu behandlar vi EES-avtalet som innebär en\r\ngemensam inre marknad för EG- och EFTA-\r\nländerna. Det innebär bl.a. att de tekniska\r\nhandelshindren, som till mycket stor del berör\r\nsvensk industri och svenska företag, tas bort. Det\r\nberör till mycket stor del också små och medelstora\r\nföretag samt de företag som vänder sig till den\r\noffentliga sektorn. För de sistnämnda öppnar sig\r\nhelt nya marknader.</pre><pre>Det är ett långsiktigt avtal och naturligtvis inte\r\ntillkommet av konjunkturskäl, men dagens\r\nsituation gör betydelsen av avtalet så mycket mer\r\ntydlig.</pre><pre>Det är värt att nämna att EES-avtalet nu ger oss en\r\nnordisk hemmamarknad, något som det långvariga\r\nnordiska samarbetet misslyckats med, trots att\r\nambitionen funnits. Det är ganska genant att\r\nerkänna att det är på det sättet, men så är det.</pre><pre>Om Sverige skulle säga nej till EES-avtalet och\r\nställa sig utanför, när andra länder runt oss --\r\nNorden och EG-länderna -- öppnar sina gränser,\r\nskulle det lägga ytterligare sten på bördan för\r\nföretagen i norra Älvsborg liksom i övriga Sverige.\r\nDet skulle leda till ytterligare ökad arbetslöshet\r\nmed åtföljande sociala och ekonomiska problem.\r\nDet skulle leda till minskad förmåga att klara\r\nsjukvård, skola och barnomsorg. Skall vi utsätta oss\r\nför det? Jag säger nej. Vi skall fatta detta viktiga\r\nbeslut i dag.</pre><pre>Tidigare här i dag har ju proceduren med EES-\r\nförhandlingarna, propositionen och\r\nutskottsbehandlingen noga behandlats. Det måste\r\nstå klart för alla som har lyssnat till detta att ingen\r\nfråga har behandlats så noga som denna och att\r\ninnehållet till stora delar varit känt i ett år. I flera\r\når har vi också vetat att EES-avtalet är planerat att\r\nträda i kraft den 1 januari nästa år. Alla som har\r\nföljt med något så när i massmediedebatten kan\r\ninte vara ovetande om det. Jag skall inte upprepa\r\nalla detaljer om informationsfrågan i övrigt. Det\r\nhar sagt så mycket tidigare om det i dag.</pre><pre>Alla med intresse har tidigare haft alla möjligheter\r\natt sätta sig in i denna fråga. Jag har full förståelse\r\nför att de många människor som inte är särskilt\r\npolitiskt intresserade, som kanske tycker att detta\r\nverkar för svårt och för stort och som inte har orkat\r\neller har haft förmåga att sätta sig in i detta, nu blir\r\nmycket förvirrade och får en mycket negativ\r\ninställning i den här våldsamma debatten, där alla\r\nnegativa detaljer lyfts fram. Jag har stor respekt för\r\ndessa människor. Därför är det också oerhört\r\nviktigt att vi fortsätter att informera och debattera\r\ndessa frågor även efter det att detta beslut har\r\nfattats.</pre><pre>Däremot har jag mycket liten förståelse för\r\nhandlandet hos EG-motståndare som har arbetat\r\nmot EG under lång tid -- de som har skaffat sig\r\nkunskaper för att kunna argumentera för sina\r\nåsikter. Märk väl att jag respekterar dem för deras\r\nåsikter, men inte för det sätt på vilket debatten nu\r\nförs. De kände i stort sett till innehållet i avtalet.\r\nÄndå har kravet på att skjuta upp beslutet kommit\r\nnu i sista minuten.</pre><pre>Först under förra veckan började brev med detta\r\nkrav att strömma in, åtminstone till mig. Jag vill\r\ninte påstå att det har varit någon folkstorm. Jag har\r\nfått många fler brev och telefonsamtal i många\r\nandra frågor än denna. Detta är litet märkligt.\r\nVarför började man inte tidigare? Det är många\r\nsom har sagt att detta kanske är någon sorts taktik.\r\nJag vet inte. Men jag tycker att det är synd,\r\neftersom denna fråga är värd en mycket större och\r\nmer allsidig debatt än den som har förekommit.</pre><pre>Det har talats mycket här om demokrati.\r\nDemokrati är något som är mycket svårt. Den\r\nställer ett stort krav på ansvar hos oss alla -- på oss\r\npolitiker men också på alla andra människor. Det\r\när inte bara vi som bestämmer. Vi är ju\r\nrepresentanter för folket. Om man vill ändra på\r\nnågot och har satt sig in i det och har kunskaper, då\r\nskall man väl försöka påverka så tidigt som möjligt?\r\nJag tycker att det är underligt att det inte har skett\r\nnär det gäller detta.</pre><pre>Vad har då EES-avtalet för betydelse i övrigt för det\r\nsom vi arbetar med i arbetsmarknadsutskottet?\r\nMåste vi ändra vår svenska arbetsmarknadspolitik?\r\nSvaret är nej. Vi kan fortsätta att hävda\r\narbetslinjen så långt som det står i vår förmåga. Det\r\nfinns liknande åtgärder i de flesta EG-länder. Den\r\nstora skillnaden är volymen. Inget land har så stor\r\nandel aktiva åtgärder som Sverige. EG betraktar\r\narbetsmarknadspolitiken som en nationell\r\nangelägenhet samtidigt som intresset för\r\narbetsmarknadspolitiska frågor ökat mycket starkt,\r\noch flera program finns nu för att motverka\r\narbetslösheten hos utsatta grupper, såsom\r\nungdomar, arbetshandikappade, kvinnor och\r\nlångtidsarbetslösa.</pre><pre>När det gäller arbetsmiljön innehåller EES-avtalet\r\nen fast inriktning om att reglerna skall inriktas mot\r\nen hög skyddsnivå när det gäller hälsa, säkerhet och\r\nmiljö. De EES-regler som rör förhållandena på\r\narbetsplatsen är minimiregler, dvs. det står\r\nparterna fritt att införa strängare krav än vad som\r\nfastställts i motsvarande EG-direktiv. När det\r\ngäller produktens beskaffenhet, provning och\r\nkontroll, kan vissa regler vara av betydelse för\r\narbetsmiljön. Där finns vissa särlösningar av\r\narbetsmiljöskäl, t.ex. ges Sverige rätt att behålla\r\nförbudet mot användning av produkter som\r\ninnehåller asbest. I detta sammanhang finns det\r\ningen tidsbegränsning. I en del andra fall finns det\r\növergångsregler.</pre><pre>Stor betydelse har den fria rörligheten i fråga om\r\narbete. Nu behöver den som kan få ett jobb i ett\r\nland ute i Europa inte hindras av omöjligheten att\r\nfå ett arbetstillstånd.</pre><pre>Många ungdomar har redan nu möjlighet att t.ex.\r\nstudera ute i Europa genom Erasmusprogrammet,\r\ndär Sverige är med. Sverige kan delta i\r\nsamarbetsprojekt mellan industrier och högskolor\r\ngenom Comettprogrammet, där vi också är med.\r\nMen genom EES-avtalet får vi också tillgång till\r\nprogrammet YES, Youth for Europe, som syftar till\r\natt yrkesverksamma ungdomar mellan 15 och 25 år\r\nskall få introduktion i yrkeslivet i ett annat land. Jag\r\ntycker att det är mycket viktigt. Det är viktigt att\r\näven de ungdomar som inte väljer att gå vidare till\r\nuniversitet och högskolor kan få möjlighet att delta\r\ni den internationalisering som pågår och att få möta\r\nmänniskor i arbetslivet ute i Europa. Det är oerhört\r\nviktigt.</pre><pre>Många har här berört frågan om fred och demokrati\r\ni vidare mening. Det är min bestämda uppfattning\r\natt samverkan på så många områden som möjligt är\r\nden bästa garanten för en fredlig utveckling. Någon\r\nfullständig garanti kan vi aldrig få. Men detta måste\r\nvara det bästa sättet.</pre><pre>Frågan om kvinnornas situation har diskuterats\r\nmycket. Många kvinnor känner oro. För tids\r\nvinnande hänvisar jag till det som Karin Starrin\r\nsade här nyss. Jag skall bara göra ett tillägg.</pre><pre>Arbetsmarknadsutskottet besökte Spanien och\r\nPortugal för ett par veckor sedan. Vi studerade\r\nbl.a. jämställdhetsfrågor och ställde många frågor\r\nom detta ämne. Vi fick mycket starka bevis på\r\nvilken oerhört stor betydelse som EG-\r\nmedlemskapet hade fått för dessa kvinnor. I dessa\r\nländer såg man medlemskapet som en tillgång i\r\nstället för ett hot som en del gör här. Jag tror alltså\r\natt det är positivt för kvinnorna.</pre><pre>Herr talman! Jag yrkar bifall till utskottets\r\nhemställan i dess helhet och avslag på\r\nreservationerna.</pre><pre>Anf. 105  ANNIKA ÅHNBERG (-):</pre><pre>Herr talman! Det tycks som om en del i vårt land\r\nlikt Törnrosa har sovit den allra djupaste sömn,\r\nskyddad av den höga häcken. Nu väcks de brutalt,\r\ninte av en vacker prins med en varsam kyss, men\r\nkanske är det inte heller av det fruktansvärda\r\nmonster, som många motståndare till EES-avtalet\r\nmålar upp.</pre><pre>Dagens beslut är väldigt till sin omfattning. Det är\r\nett betydelsefullt och viktigt steg som riksdagen tar\r\nom man röstar ja till avtalet, vilket jag innerligt\r\nhoppas. Kanske är det beslutets betydelse som får\r\nnågra att tro att det också är ett slutgiltigt,\r\noåterkalleligt beslut där vi ger upp vår\r\nsjälvständighet. Så är det inte. Men den\r\nekonomiska integrationen, som har pågått får i allt\r\nhögre grad sin motsvarighet också på andra\r\nområden, på de politiska och sociala områdena. Vi\r\nblir, om vi vill fortsätta samarbetet, i framtiden\r\ntvungna att ta större hänsyn till våra\r\nsamarbetspartner. Men vi behåller vår rätt att\r\nlämna detta samarbete.</pre><pre>Det förekommer så många osanningar i debatten.\r\nDe måste bemötas. Det sägs att vi måste ta över\r\n1 500 EG-regler. Det är sant att avtalet berör alla\r\ndessa regler. Men de flesta överensstämmer redan\r\nmed vårt regelverk, som därför inte behöver\r\nförändras. Vi tar inte automatiskt över några EG-\r\nregler.</pre><pre>I Sverige gäller även fortsättningsvis svensk lag.\r\nAvtalet ger oss rätt att stifta nya lagar, även på de\r\nområden som berörs av avtalet. Om någon annan\r\npart anser att en sådan ny svensk lag strider mot\r\navtalet, kan man ta upp lagen till förhandling. Om\r\nman inte kommer överens, kan bägge parter begära\r\natt den berörda delen av avtalet sägs upp. Framtida\r\nEG-direktiv blir inte automatiskt gällande i\r\nSverige. Om ett direktiv berör EES-avtalet, måste\r\ndet först göras om till en EES-regel. Innan beslut\r\ndärom fattas måste alla inblandade parter ha\r\ngodkänt detta. Sverige har vetorätt, liksom de\r\nandra EFTA-länderna. Vidare kan svenska\r\nmyndigheter fr.o.m. nu inte utfärda föreskrifter i\r\nstrid med gällande svensk lag.</pre><pre>Varför beskriver motståndare till EES-avtalet\r\nverkligheten på ett helt annat sätt? Det är knappast\r\nnågot bevis på den varma kärlek till demokratin\r\nsom man säger sig hysa. Enligt min mening är\r\närlighet och saklighet oundgängliga element i den\r\npolitiska demokratiska debatten.</pre><pre>Det finns därvid anledning att dröja något vid\r\nVänsterpartiets ställningstagande. För mig blev\r\npartiets förhållningssätt beträffande EES-avtalet\r\ndroppen som fick bägaren att rinna över och som\r\nfick mig att lämna partiet. 1989, när det stod klart\r\natt ett intensivt arbete skulle påbörjas för att den\r\ninre marknaden skulle gälla i hela EES-området,\r\ntog jag i Vänsterpartiet upp frågan om det\r\negentligen inte var EES-avtalet som man skulle\r\nfolkomrösta om. Förslaget avfärdades utan någon\r\negentlig diskussion. Det ansågs då vara bättre att\r\nkoncentrera arbetet kring frågan om ett\r\nmedlemskap.</pre><pre>Jag nämner det här i dag bara därför att jag tycker\r\natt det är angeläget att påpeka att det sent\r\nuppkomna intresset mera bottnar i taktiska\r\nbedömningar än i den ''ärliga'' uppfattning man har\r\nom EES-avtalets betydelse.</pre><pre>Sent omsider har Vänsterpartiets partistyrelse\r\nuttalat ett klart och tydligt nej till EES-avtalet. Man\r\nvill ha ett omförhandlat frihandelsavtal. Det vore\r\nkonsekvent och ärligt om man följde upp detta\r\nmycket tydliga ställningstagande med ett rakt\r\navslagsyrkande här i kammaren. Men i stället begär\r\nman återförvisning och skyller på brister i\r\nhanteringen. Man menar att dessa påstådda brister\r\nskulle kunna avhjälpas med ytterligare några\r\nmånaders förberedelsetid. Det är fegt.</pre><pre>Om man stod för de åsikter som partiet egentligen\r\nhade, skulle man också tvingas utsätta sig för\r\nobehagliga frågor om ekonomiska, sociala,\r\narbetsmarknadspolitiska och andra konsekvenser\r\nav sitt nej. Då skulle det oseriösa i\r\nställningstagandet stå i öppen dager -- därav\r\nlögnerna om avtalets konsekvenser, därav bristen\r\npå vilja att diskutera sakfrågor. Den som ständigt\r\nföredrar att försöka sitta på flera stolar samtidigt\r\nbehöver kanske en påminnelse om att det kan gå\r\nsom det gör i leken hela havet stormar -- till sist blir\r\nman utan stol.</pre><pre>Jag har all förståelse för att många känner\r\ntveksamhet inför detta stora beslut, särskilt som det\r\nförst nu ifrågasätts av dem som haft möjlighet att\r\ngöra det långt tidigare. Jag vill heller inte förringa\r\natt det kan komma att innebära problem att avtalet\r\ninnehåller försämringar på en del mindre områden\r\noch förbättringar på andra.</pre><pre>Det har sagts tidigare i debatten att bara ett fåtal\r\npersoner är insatta i frågan om de framtida\r\nkonsekvenserna. De flesta är alltså inte insatta i den\r\nfrågan. Men det är värre än så. Ingen, inte ens detta\r\nfåtal personer som är informerade, kan i förväg\r\nanalysera alla konsekvenser. Vi kan inte be\r\nframtiden vänta ett tag, så att vi hinner analysera\r\nden innan den inträffar.</pre><pre>Vi kan, och måste, göra vårt viktiga framtidsval i\r\nosäkerhet. Vi skulle vara lika osäkra om vi väntade\r\nett halvår. Möjligen skulle vi då ha försuttit vår\r\nchans.</pre><pre>Vi kan välja att gå vidare med det internationella\r\nsamarbete som för länge sedan påbörjades och som\r\nför Sveriges del har varit mycket framgångsrikt,\r\nsom försett oss med resurser att fördela till vård och\r\nomsorg. Den ekonomiska sammanflätningen leder\r\ni sin förlängning till att också en mängd andra\r\nområden dras in. Om man vill att människor skall\r\nha rätt att flytta fritt över gränser och söka arbete,\r\nmåste man också samarbeta kring sociala frågor.\r\nOckså på det området måste man finna\r\nminiminivåer. Gör man inte det, blir det\r\narbetsgivarens marknad. Arbetstagaren,\r\nmotparten, får rätta sig därefter. Om man är för\r\nfrihandel, måste man också vara emot s.k. tekniska\r\nhandelshinder. Då räcker det inte att dra ner på\r\ntullar, eftersom protektionismen tar sig så många\r\nandra uttryck. Det är därför som ett fortsatt val, ett\r\nbejakande av internationalismen, gör det\r\nnödvändigt att det finns något som är mycket mer\r\nomfattande än vad ett frihandelssavtal är. Det är\r\ndet valet jag menar att vi skall göra.</pre><pre>Men vi kan också välja att säga: Stopp. Hit men inte\r\nlängre. Nu skall vi gå åt ett annat håll.</pre><pre>De som vill göra det valet bör redovisa sina\r\nalternativ och inte gömma sig bakom krav på\r\nåterförvisning och omförhandling.</pre><pre>Ett avtal blir alltid föremål för tolkningar. Säkert\r\nkommer det att uppstå situationer där meningarna\r\när delade. Det kan man aldrig undvika. Hur\r\ntolkningarna faller ut kan vi inte få några som helst\r\ngarantier för. Det beror på en lång rad\r\nomständigheter som vi inte vet något om. Det beror\r\npå politiska majoriteter i olika länder. Det beror på\r\nden ekonomiska utvecklingen. Det beror på andra,\r\nfaktiska händelseförlopp.</pre><pre>Kunde avtalet ha blivit bättre? Det finns\r\nbeståndsdelar som jag inte är helt glad åt: en del\r\nundantag på miljöområdet som blev temporära -- i\r\nen förlängning vet vi inte vilka förhandlingsresultat\r\nvi där kommer att uppnå --, bilavgasregler och\r\nandra bestämmelser. Men det finns också\r\nskärpningar som jag är glad över.\r\nJämställdhetslagen har nämnts. Vidare gäller det\r\nmiljöskyddslagen och regelverk för buller. Vid en\r\nsammanvägning finner jag att fördelarna överväger\r\noch att möjligheten att arbeta för förbättringar på\r\nandra områden finns kvar.</pre><pre>Det som bekymrar mig är inte avtalet utan den brist\r\npå ambition från regeringens sida som jag tycker\r\nmig se när det gäller att gå vidare med hårda krav.\r\nDet bekymrar mig också att regeländringar ibland\r\nmotiveras med EG-anpassningen, fastän någon\r\nsådan grund inte finns. Det har inte med avtalet\r\nsom sådant att göra. Det har att göra med att vi\r\ntillhör olika politiska partier -- eller inget parti\r\nalls -- och att vi gör olika bedömningar av de\r\nsakområden som vi arbetar med och olika\r\nbedömningar av EG-integrationen.</pre><pre>EES-avtalet lägger inga hinder i vägen för ett\r\nframgångsrikt miljöarbete. Tvärtom kommer en\r\nhög ambitionsnivå till uttryck. Om detta skall bli\r\nmer än vackra ord på ett papper beror på de\r\ndeltagande länderna och på den aktiva opinionen i\r\nde olika länderna. Avtalet ger faktiskt EFTA-\r\nländerna något som EG-länderna saknar, nämligen\r\ninitiativrätt. I EG är det ju kommissionen som har\r\ndenna rätt. Det vore förödande om konsekvensen\r\nav det oseriösa EES-motståndet blir att\r\nengagemanget för förändringar upphör när det\r\ngäller miljöfrågorna, den sociala dimensionen och\r\njämställdheten, därför att människor tror att\r\nhistorien tar slut i och med riksdagens beslut den 18\r\nnovember 1992. Men det är ju nu arbetet kan börja!</pre><pre>Förverkligandet av den inre marknaden kommer\r\natt få negativa effekter på miljön om det inte\r\nkombineras med en effektiv miljöpolitik.\r\nMiljöproblemen blir inte mindre om Sverige står\r\nutanför, vilket däremot våra möjligheter att vara\r\nmed och påverka blir. Det blir säkert inte ett lätt\r\narbete. De krafter vi har emot oss är starka, t. ex.\r\nden transnationella oljeindustrin. Frågan är om\r\nSverige ensamt, utanför samarbetet, skulle ha haft\r\nstörre möjligheter att rå på dem. Jag tror inte det.</pre><pre>I en tid då nationalismen, knuten till territorier,\r\norsakar en fruktansvärd förödelse och ett oerhört\r\nmänskligt lidande också i Europa, känns det som en\r\nstrimma av hopp att det finns processer som går i en\r\nannan riktning. Klart och tydligt sägs det att\r\nnationalitet inte får vara grund till diskriminering.</pre><pre>Vi står inför mycket stora problem. Det gäller det\r\nfruktansvärda kaoset i östra Europa. Det gäller\r\nmiljöpolitiken. Det gäller de globala orättvisorna.\r\nVi löser inte dessa problem vare sig genom att sluta\r\nett avtal eller genom att låta bli att göra det.</pre><pre>Europa är heller inte hela världen, inte ens halva.\r\nOch EG är bara en del av detta Europa. Men ett\r\nsamarbetande Västeuropa kan ge betydelsfulla\r\nbidrag, långt utöver vad länderna var för sig förmår,\r\ntill det gemensamma världsbygget för att\r\nåstadkomma en framtid för oss alla i fred och\r\nsolidaritet.</pre><pre>(Applåder)</pre><pre>Anf. 106  GÖRAN LENNMARKER (m):</pre><pre>Herr talman! Många har omvittnat att det är ett\r\nstort beslut vi står inför i dag. Det är mycket\r\nsannolikt att detta EES-avtal kommer att få en rad\r\ni framtidens historieböcker.</pre><pre>Jag tycker att det finns anledning att understryka\r\natt det beslut vi står inför med all sannolikhet\r\nkommer att fortsätta en gammal god svensk\r\ntradition. Vi har alltsedan mitten av 1800-talet haft\r\nen mycket entydig utvecklingslinje, som har\r\ninneburit att Sverige har öppnat sig mot omvärlden.\r\nVi har vunnit vårt välstånd i samarbete med andra\r\nländer i en allt ökande grad. Det är en utveckling\r\nsom snart är ett och ett halvt århundrade gammal.\r\nDet kan vara angeläget att poängtera, särskilt när\r\nen del kanske kan tycka att det här är ett svårt\r\nbeslut för en nationalstat, att just detta beslut står i\r\ngod överensstämmelse med den långsiktiga svenska\r\nutvecklingen.</pre><pre>EG tar ett stort och betydelsefullt steg vid årsskiftet\r\ngenom att skapa den inre marknaden. Det är\r\negentligen ett fullföljande av de idéer som redan\r\nfanns när EG startades. Man tar nu ytterligare ett\r\nsteg. Detta har bedömts vara så viktigt och\r\nnödvändigt att sju länder utanför EG har varit\r\nmycket angelägna om att i stor utsträckning få del\r\nav denna inre marknad. Därav hela denna EES-\r\nprocess.</pre><pre>I det i många stycken gränslösa Europa som skapas\r\ngenom EES -- även om det finns betydande steg\r\nkvar, som kan behöva tas i annat sammanhang --\r\nmöter man ofta en oro. Det är en tankegång som\r\nofta tar sig uttryck som: Om det blir en större\r\nmarknad, en ökad konkurrens, hur går det då med\r\narbetslösheten och den sociala tryggheten? Hur går\r\ndet för den som inte är så konkurrenskraftig,\r\noavsett om det är företag eller individer? Kanske\r\nvore det klokare, ligger det ofta i den\r\nunderförstådda frågan, att avskärma sig från\r\nomvärlden, att inte utsätta sig för\r\nkonkurrenstrycket, att inte ha det stora\r\nomvandlingstryck som en stor inre marknad för\r\nmed sig. Det kan vara en naturlig fråga och det kan\r\nvara en naturlig attityd, som vi har sett många\r\ngånger, inte bara nu utan också tidigare i historien.</pre><pre>Men lärdomen är i det fallet ganska entydig. Det\r\ngår inte att skapa vare sig välfärd eller arbete\r\ngenom avskärmning. Många länder har försökt.\r\nMånga länder har slagit in på en protektionistisk\r\npolitik, särskilt i tider när man känner sig hotad,\r\nnär man har bekymmer.</pre><pre>Vi skall erinra oss att mycket av EG:s konstruktion\r\noch EG:s idéer är baserade på erfarenheterna från\r\n1930-talet, när man i stora delar av Europa hade\r\nmassarbetslöshet. Då fanns det en tendens att söka\r\navskärma sig från omvärlden, att genom tullmurar\r\nsöka avskärma sig från internationell konkurrens i\r\ntron att man därmed bättre skyddade de egna\r\nförutsättningarna. Vi känner väl till resultatet. Var\r\noch en skyfflade sina problem på grannländerna\r\noch följden blev att alla kom sämre ut ur den\r\nprocessen.</pre><pre>Jag tror att vi aldrig nog kan upprepa den stora\r\nbetydelsen, också på det ekonomiska området, av\r\nde öppna gränserna, att vi just i omvandling och\r\nomstrukturering har garanten för välstånd och för\r\narbete. Tänk om vi inte hade haft denna\r\nomvandling. Då skulle vi naturligtvis ha levt kvar i\r\nbetydligt mer ålderdomliga ekonomier, med\r\nbetydligt större problem. Det är en av lärdomarna\r\nfrån Östeuropa för övrigt, att just försöken att\r\navskärma sig, att stå kvar vid en viss ekonomisk\r\nutvecklingsnivå efter ett tag leder till enorma\r\nsociala anspänningar och till massarbetslöshet. Just\r\nsjälva omvandlingen och omstruktureringen är i\r\nsjälva verket garanten för arbete och trygghet.</pre><pre>Man kan för ett ögonblick tänka sig vad som skulle\r\nhända om vi sade nej. Det kan vara ett bra sätt, om\r\nman vill testa hållbarheten i sina argument. Om\r\nriksdagen i dag sade nej till det avtal vi har framför\r\noss, vad skulle då hända? Det är egentligen den\r\nreella valsituation som vi står inför. Skulle vi säga\r\nnej, skulle det innebära att Sverige som enda land i\r\nNorden stod utanför den inre marknad som EG nu\r\nbygger upp, i alla fall i väsentliga delar. Vi skulle\r\ntill skillnad från alla våra nordiska grannländer ha\r\nstörre handelshinder jämfört med övriga Europa.\r\nVi skulle också ha kvar hinder gentemot våra\r\nnordiska grannländer, jämfört med vad de\r\nsinsemellan skulle ha.</pre><pre>Säger vi nej innebär det inte att det blir som hittills.\r\nAlternativet att det skall fungera ungefär som nu,\r\nsom jag tror att många människor spontant tänker\r\nnär de tänker nej, finns inte. Alternativet vid ett nej\r\när att Sverige står utanför ett på många områden i\r\ngrunden fördjupat nordiskt samarbete, som en del\r\ni ett europeiskt samarbete. När man får detta klart\r\nför sig tror jag att man ser frågan litet mer\r\nbalanserat.</pre><pre>Samarbetet omfattar inte bara Västeuropa, alltså\r\nEG plus de sju EFTA-länderna. Det finns också en\r\nbetydande utveckling, framför allt in mot\r\nCentraleuropa och på sikt kanske också mot fler\r\nländer i Östeuropa. Detta avtal innebär inte en\r\navskärmning från våra östeuropeiska grannar.\r\nTvärtom innebär det en ökad möjlighet att också få\r\nmed dem i det dynamiska samarbetet i Europa.</pre><pre>När vi ser på hur avtalet slår för Sveriges del\r\nkommer frågan: Vilka delar av Sverige kommer i\r\nsärskilt hög grad att dra nytta av det? Ofta möter\r\nman föreställningen att ju närmare Bryssel orten\r\nligger, desto större nytta får man och ju längre bort\r\nfrån Bryssel, desto mindre nytta får man. Det är en\r\nspontan uppfattning som jag ofta möter när jag\r\ndiskuterar EES, och för den delen också EG-\r\nfrågan, runt om i landet.</pre><pre>Men så behöver det inte bli. Jag kan tänka mig att\r\nde delar av Sverige som drar störst nytta av detta\r\navtal faktiskt är de delar där gränshindren i dag\r\nhämmar mest. Jag kan tänka mig Tornedalen, där\r\nman mitt i älvfåran har en gräns. Det är ett\r\nbetydande gränshinder i dag, som skiljer en bygd\r\nmed två stränder. Det kan komma att bli ett av de\r\nområden som i särskilt hög grad kommer att gynnas\r\njust av det här avtalet, för det bidrar till att riva ned\r\nde gränshinder som vi tyvärr har haft kvar inom\r\nNorden under alltför lång tid, och som vi inte har\r\nklarat av att på egen hand ta ned. Jag kan också\r\ntänka mig gränsbygderna mot Norge, Jämtland och\r\nTröndelag, Värmland in mot Sydnorge och\r\nnaturligtvis Skåne vid Öresund, med närheten till\r\nSjälland.</pre><pre>Det naturliga är ofta att handla med sina nära\r\ngrannar. Världshandel är viktig, Europahandel är\r\nviktig, men mycket av handeln kommer likväl att\r\nofta ske mellan de nära grannarna. Det innebär att\r\nEES är ett oerhört betydelefullt framsteg för det\r\nnordiska samarbetet. Det förverkligar det som vi i\r\nNorden ofta har försökt, en gång i litet mer\r\norganiserad form genom Nordek. Det kom ganska\r\nlångt, men gick i slutänden inte i hamn. Jag tycker\r\natt vi skall ha detta perspektiv framför ögonen när\r\nvi diskuterar EES-frågan och i dag går till beslut.</pre><pre>En reflektion vill jag göra över den debatt som har\r\nvarit, den debatt som är och den debatt som\r\nkommer inför EG-beslutet och EG-medlemskapet.\r\nAv naturliga skäl koncentreras nyhetsförmedlingen\r\npå det som är nytt. Det nya är ofta att finna\r\nskillnader mellan EES-  eller EG-regler och\r\nsvenska regler och naturligtvis att koncentrera sig\r\npå de områden där vi tycker att vi har löst saken\r\nklokare än vad EG har gjort. Därmed skulle vi\r\nkanske få anpassa oss delvis i negativ riktning.</pre><pre>Det är klart att det finns sådana områden. Det\r\nkanske också är rätt och riktigt att de förs fram i\r\ndebatten. Jag tycker t.o.m. att det kan vara bra att\r\nvi har haft en sådan granskningsdebatt. Det gör att\r\nSverige inte kommer att gå in i samarbetet naivt och\r\nmed orealistiskt skönmålade förhoppningar.</pre><pre>Likväl måste man i slutänden ställa de här\r\ndetaljdebatterna mot helheten. Vi får inte glömma\r\nbort att EG och EES varje dag, 365 dagar om året,\r\nbidrar till den europeiska freden, det europeiska\r\nvälståndet. Det är en oerhört viktig uppgift. Det är\r\ningen nyhet, för de gör det varje dag. Därför kan\r\ndet inte bli någon löpsedel eller rubrik i någon\r\ntidning. Men det är detta vi i slutänden har att väga\r\nmot de detaljproblem som vi förvisso ibland kan ha\r\nbåde med EES-avtalet och ett eventuellt\r\nkommande medlemskap, att väga helheten mot\r\ndetaljerna och framför allt att väga ett ja mot\r\nalternativet av ett nej.</pre><pre>Anf. 107  AXEL ANDERSSON (s):</pre><pre>Herr talman! Debatten om ja eller nej till EES-\r\navtalet har nu pågått en mycket lång dag. Jag har\r\nlyssnat med intresse till alla inlägg som gjorts, de\r\nflesta här i kammaren och några i arbetsrummet.\r\nEn sak i debatten oroar mig, liksom flera andra.\r\nDet är de skilda verklighetsbeskrivningar som\r\ngjorts när det gäller informationen och\r\ndiskussionen om de snart förestående beslutet om\r\nEES-avtalet. Det har varit som att ta del av två\r\nskilda verklighetupplevelser från två skilda världar.</pre><pre>I den del av Sverige som jag kommer ifrån har vi i\r\nflera år intensivt diskuterat allt som haft med EG,\r\nEFTA och EES-avtalet att göra. Det är inte långt\r\nifrån huvudkommunen Stockholm, eftersom det är\r\nGävleborgs län. Därför förstår jag inte hur\r\ngränserna så tydligt kan markera intresse och\r\nointresse i en för hela Sveriges folk så viktig fråga.\r\nDet leder mig till att i en sak vända mig till\r\nEuropaministern, som jag ser uthålligt lyssnar till\r\ndebatten.</pre><pre>Riksdagen har beslutat om särskilda pengar till\r\ninformation inför EES-diskussionen och EG-\r\ndiskussionen -- 50 miljoner kronor det här\r\nbudgetåret och även nästa budgetår. Tänk noga,\r\nherr Europaminister, inför nästa budget i januari:\r\nLägg inte beslag på en så stor del av de fjuttiga\r\nmiljonerna för information, så som ni gjorde i\r\ninnevarande budget. Det blev en viss justering,\r\nmen jag tillhör dem som anser att departementet\r\ninnehöll för mycket pengar för interna saker. För\r\nlitet gick ut till folkrörelserna. Ge till den av\r\nTorbjörn Fälldin ledda gruppen mer medel nästa\r\ngång, som vi socialdemokrater har krävt.\r\nVerkligheten kräver det. Vi måste satsa allt vi kan\r\nför att öka informationen om Sveriges roll i det\r\nframtida Europa.</pre><pre>Herr talman! Jag tillhör dem som bestämt säger ja\r\ntill EES-avtalet och hoppas att riksdagen i dag med\r\nstor majoritet gör detsamma. Vad finns det för skäl\r\nför en liten rik industrination som Sverige, en av de\r\nrikaste i världen, att av egoistiska eller andra skäl\r\nsom är ännu dunklare för mig säga att vi inte har\r\nbehov av att delta i Europasamarbetet, att vi inte\r\nhar anledning att ställa upp för ett solidariskt\r\nEuropa, där länder som har det sämre ställt än vi\r\nskall lyftas upp till en mer människovärdig tillvaro?\r\nVad har vi för skäl att säga nej till ett framtidens\r\nEuropa, som är tryggare och säkrare för\r\nkommande generationer? Det är en gammal\r\nsanning att människor som samarbetar ogärna slår\r\nihjäl varandra. I det samarbetet bör vi i Sverige\r\nvara med. Jag tycker att det skulle vara mycket\r\ngenant om vi i Sverige av egoistiska ellar andra skäl\r\nskulle säga nej till att ställa upp för ett bättre\r\nEuropa i framtiden.</pre><pre>Detta innebär inte -- det har fler talare före mig\r\nunderstrukit mycket kraftfullt -- att vi vänder oss\r\nbort ifrån t.ex. tredje världen. Vi kan genom att\r\narbeta tillsammans med Europas andra\r\nindustriländer öka insatserna för att nord--syd-\r\ndialogen inom en inte alltför avlägsen framtid skall\r\nfå en realistisk form, så att hela det här lilla klotet\r\nfår en möjlighet till en bättre framtid.</pre><pre>När jag sagt detta, herr talman, skall jag gå in på en\r\nfråga som berör särskilt oss norrlänningar. Det är\r\npåståendet att om vi ansluter oss till EES-avtalet,\r\nfår vi inte möjlighet att bedriva någon\r\nregionalpolitik värd namnet i det här landet.\r\nIngenting, herr talman, kan vara felaktigare.</pre><pre>Låt mig först erinra om att vi redan, alldeles\r\noberoende av om vi säger ja till EES-avtalet eller\r\nej, har undertecknat internationella\r\növerenskommelser -- GATT, EFTA och det\r\nnuvarande frihandelsavtalet med EG -- som\r\nförbjuder former av regionalpolitiskt stöd som\r\nsnedvrider konkurrensen. Det enda, kära kolleger,\r\nsom sätter gränserna för regionalpolitiskt agerande\r\när sådant som är konkurrenssnedvridande.</pre><pre>Den svenska regionalpolitiken syftar bl.a. till att\r\nkompensera näringslivet i våra glesast befolkade\r\nregioner för de konkurrensnackdelar som ligger i\r\nlånga avstånd till de inhemska marknaderna och för\r\nde på grund av mycket glest boende höga\r\nkostnaderna för infrastrukturen.</pre><pre>Får jag också erinra om att det i den gemensamma\r\ndeklaration som lämnades av båda parterna i\r\nsamband med EES-avtalets undertecknande\r\nuttalades att en mycket låg befolkningstäthet, t.ex.\r\nden som vi har på 60 % av Sveriges yta, de s.k.\r\nskogslänen där det finns nio invånare per\r\nkvadratkilometer, är ett tungt skäl som skall vägas\r\nin när förutsättningarna för olika stödformer skall\r\nbeaktas.</pre><pre>Jag är glad, herr talman, att ett enigt EES-utskott\r\ngör den bedömning som vi också har gjort, att det\r\nnuvarande svenska regionalpolitiska stödet till\r\nföretag är tillämpligt även med EES-avtalet.</pre><pre>För mig som här i riksdagen företräder den norra\r\noch glesast befolkade delen av Sverige, den\r\ngeografiskt största delen av Sverige, är det\r\nangeläget att vi i Sveriges riksdag för en kraftfull\r\nregionalpolitik som tar hänsyn till skogslänens glesa\r\nbefolkning, perifera läge, långa avstånd och ibland\r\nsvåra klimatförhållanden. En sådan progressiv\r\npolitik, herr talman, är fullt möjlig att föra även\r\nmed EES-avtalet. Det kan snarare vara så att vi\r\nsom energiskt från olika partier kämpar för en\r\nbättre regionalpolitisk förståelse för skogslänen i\r\nstället får en bundsförvant i det övriga Europa, när\r\nvi slår våra pannor blodiga mot mer eller mindre\r\nointresserade riksdagskolleger från de södra\r\ndelarna av vårt land.</pre><pre>Herr talman! Jag ber att få yrka bifall till EES-\r\nutskottets hemställan i de delar som icke berör de\r\nsocialdemokratiska reservationerna, vilka jag\r\nnaturligtvis också yrkar bifall till.</pre><pre>I detta anförande instämde Karl Hagström (s).</pre><pre>Anf. 108  Statsrådet ULF DINKELSPIEL\r\n(m):</pre><pre>Herr talman! Axel Andersson har i sitt inlägg tagit\r\nupp en del informationsfrågor och framfört\r\nönskemål om ökad information. Därmed har han\r\ngivit eko till synpunkter som har framförts från\r\nmånga andra håll och som jag tycker det är viktigt\r\natt beakta i det fortsatta arbetet. Jag kan försäkra\r\ndenna kammare att vi från regeringens sida skall\r\ngöra allt vi kan för att så långt det är möjligt\r\ntillmötesgå dessa önskemål.</pre><pre>Axel Andersson påpekade att medel har avsatts för\r\ninformationsändamål, 50 miljoner kronor för det\r\nhär året som har fördelats broderligt så, att 25\r\nmiljoner kronor går till informationsverksamhet\r\nfrån regeringskansliets sida och 25 miljoner i allt\r\nväsentligt fördelas av den s.k. Fälldindelegationen.\r\nDet svarar mot önskemål om ökad information från\r\nregeringskansliet -- ytterligare uppslag har kommit\r\nunder dagens debatt -- men också önskemål om\r\nstöd för allsidig information.</pre><pre>Jag vill gärna till Axel Andersson säga -- jag sade\r\nnågonting i den stilen tidigare -- att det inte finns\r\nnågonting bra som inte kan göras bättre. Det har\r\ninformerats mycket om EES-avtalet. Det har givits\r\ninformation kring frågor som har rört\r\nförhandlingarna under förhandlingarnas lopp. Det\r\nhar varit en ingående debatt sedan förhandlingarna\r\navslutades.</pre><pre>Men jag tror ändå att det finns ytterligare sådant\r\nsom kan göras på det här området. Jag vill än en\r\ngång i denna kammare säga att när vi nu börjar\r\nförbereda förhandlingarna om medlemskap, skall\r\nvi sträva efter den allra största öppenhet, en ännu\r\nstörre öppenhet än vad som har varit fallet undet\r\nEES-förhandlingarna. Jag har tidigare pekat på\r\nnågra exempel, så jag skall inte uppta tiden med att\r\nupprepa dem.</pre><pre>I planeringen av det fortsatta arbetet välkomnar jag\r\nalla uppslag om hur man skall nå ut med\r\ninformation. Det skall inte bara finnas mycket\r\ninformation, utan den måste också omsättas i\r\nkunskap. Det är nog där som bristen ofta ligger.</pre><pre>Min och regeringens ambition är att när vi om ett\r\noch ett halvt eller två år har att ta ställning till ett\r\nsvenskt medlemskap i EG, skall varje svensk\r\nmedborgare kunna säga: Det har funnits tillgång till\r\ninformation. Jag har kunnat sätta mig in i dessa\r\nfrågor.</pre><pre>Jag menar att alla goda krafter bör sättas in. Det\r\nbehövs information över ett mycket brett fält och\r\nen bred debatt kring frågorna. Alla goda krafter\r\nbör samlas för att detta mål skall nås.</pre><pre>Anf. 109  AXEL ANDERSSON (s) replik:</pre><pre>Herr talman! Jag tackar Europaministern för att\r\nhan trots denna sena timme tog upp min kastade\r\nhandske. Jag är tacksam för den övertygelse\r\nvarmed Europaministern betonade behovet av en\r\nbredare information.</pre><pre>Europaministerns målsättning är lika hög som min\r\noch andras, att Sveriges medborgare skall veta vad\r\nde har att ta ställning till inom loppet av mindre än\r\nbara två år. Det förutsätter att regeringen tar till\r\nvara den resurs som finns i de svenska\r\nfolkrörelseorganisationerna.</pre><pre>Vår demokrati vilar på ett starkt folkligt\r\nengagemang. Vi har redskapen och verktygen för\r\natt nå ut med en bred folkupplysning i detta land.\r\nLåt oss använda oss av dem. Jag förutsätter att jag\r\nkan dra konsekvenserna av Ulf Dinkelspiels inlägg,\r\natt det i det pågående budgetarbetet avsätts pengar\r\ntill denna utomordentligt viktiga information, så att\r\nalla människor som är engagerade i samhällsarbetet\r\ni vårt land får förutsättningar att vara språkrör i en\r\nför Sverige mycket viktig debatt om Sveriges roll i\r\ndet framtida Europa.</pre><pre>Anf. 110  BERTIL PERSSON (m):</pre><pre>Herr talman! Jag tycker att EES-avtalet är en stor\r\nframgång för vårt land. Det skapar möjligheter för\r\nett smidigt inträde i den europeiska unionen. Vi i\r\nSverige utgör en levande del i Europa och måste så\r\nförbli. Men vi svenskar har en olycklig tendens att\r\nalltför ofta agera som ett öfolk, trots att landet\r\nhänger fast vid Ryssland. Man måste åka båt till\r\nSverige. Vi har en tendens att ta avstånd och\r\nskeptiskt betrakta utvecklingen på kontinenten.\r\nDet är både olyckligt och farligt. Vi kan bli ett\r\nnordligt Skansen, om vi fortsätter att isolera oss.</pre><pre>Det är med fri rörlighet för människor, kapital,\r\ntjänster och varor i Europa som chansen för\r\nutveckling och tillväxt ligger. Europa är vår stora\r\nmarknad.</pre><pre>Europa är den ekonomiskt starkaste kraften i\r\nvärlden, starkare än USA och dubbelt så stark som\r\nJapan. Det ger oss möjligheter i mycket högre grad\r\nän problem, när vi nu närmar oss våra naturliga\r\nsamarbetspartner.</pre><pre>Det framtida Europa blir regionernas Europa.\r\nNordeuropa saknar en stark region som motsvarar\r\nLondon--Paris-bananen eller axeln Barcelona--\r\nRivieran--Milano.</pre><pre>EES-avtalet skapar helt andra möjligheter för oss.\r\nStockholm--Uppsala--Helsingfors kan bli starkare\r\nmed de nya samarbetsmöjligheter som det nya\r\navtalet medför. Skåne--Själland--Nordtyskland får\r\nockså utvecklingsmöjligheter när gränserna\r\nminskar i betydelse. Med broar över Öresund och\r\nFemer Bält blir situationen än bättre. Det kan bli\r\ntvå starka kraftcentra i norra Europa, och det är bra\r\nför Sverige. Det är bra med starka\r\nutvecklingsregioner. Det tjänar alla på, även våra\r\nglesbygder. Dessutom tryggar det vår välfärd.</pre><pre>EU har betytt oerhört mycket för att stärka freden\r\ni det så ofta krigshärjade Europa. Fredligt\r\nsamarbete och nära kontakter skapar den verkliga\r\ngrogrunden för bestående fred. Därför är\r\nmedlemskap i EU för mig det viktiga målet. Men\r\nredan EES-avtalet är ett viktigt steg på den vägen.</pre><pre>Detta samarbete är grunden för ett öppet och\r\nfredligt Europa. Samarbetet måste dock ske med\r\ndet Europa som finns i verkligheten. Det hjälper\r\ninte oss att vara positiva till ett annat Europa än det\r\nsom verkligen existerar. Jag kan inte bara -- som\r\nmånga talare här har gjort -- krämaraktigt räkna på\r\nplus och minus i detaljer. Jag vill fullt ut vara europé\r\nmed samma rättigheter och skyldigheter, med\r\nsamma framtidstro och samma möjlighet att\r\npåverka utvecklingen som EU:s medborgare i dag\r\nhar. Jag vill att våra barn skall få leva i ett Europa\r\nutan gränser, ett Europa där de har samma\r\nutvecklingsmöjligheter som tyskar, fransmän och\r\nbritter. Våra barn skall inte tvingas att stå utanför\r\nsom passiva åskådare.</pre><pre>Herr talman! Jag yrkar bifall till hemställan i EES-\r\nutskottets betänkande.</pre><pre>Anf. 111  ISA HALVARSSON (fp):</pre><pre>Herr talman! Ian Wachtmeister brukar alltid inleda\r\nsina anföranden med att konstatera att det är glest\r\nmed folk i kammaren. Jag tycker inte att det nu är\r\nbrist på folk här, men Ian Wachtmeister är inte\r\nnärvarande.</pre><pre>(Applåder)</pre><pre>De senaste dagarna har det pågått en intensiv och i\r\nlånga stycken osaklig och hätsk kampanj för att få\r\nriksdagen att skjuta upp EES-beslutet. Jag har i\r\nbrev och telefonsamtal kallats för landsförrädare\r\noch hotats med kommande omfattande kampanjer,\r\nså att jag inte skall bli återvald till riksdagen om jag\r\nröstar ja till EES-avtalet. Den här kampanjens\r\nmänniskor hänvisar alla till förmenta brott mot 1\r\nkap. 1 § i Regeringsformen, men själva visar de\r\nfaktiskt ingen respekt för vare sig fri åsiktsbildning\r\neller vårt representativa och parlamentariska\r\nstatsskick.</pre><pre>Landsförräderiet skulle bestå i att vi genom EES-\r\navtalet avskaffar det generella kravet på\r\nförvärvstillstånd för utländska förvärv av fast\r\negendom. Nu fattas ju inte det beslutet i samband\r\nmed dagens beslut om EES-avtalet, utan i en\r\nsärskild proposition. Men faktum kvarstår: Vi\r\nkommer att avvisa det här kravet. Det är då\r\nintressant att studera remissvaren till den nämnda\r\nproposition. En mängd juridiska instanser,\r\nlänsstyrelser, Glesbygdsmyndigheten, Statens\r\njordbruksverk och LRF har inte haft något att\r\ninvända mot förslaget. Så om jag är landsförrädare,\r\nbefinner jag mig i gott sällskap.</pre><pre>Jag kommer att rösta ja till EES-avtalet. Det är ett\r\nefterlängtat och bra avtal, ett avtal som vi i många\r\når har arbetat för och som ger betydande fördelar\r\nför Sverige. Kraven från de människor som skrivit\r\noch ringt till mig bottnar tyvärr djupast i rädsla för\r\ntyskar, spanjorer och portugiser, men jag delar inte\r\nden rädslan. Det är inte varulvar och monster som\r\nväntar på oss där ute i Europa.</pre><pre>Väl så viktigt som det ekonomiska motivet för\r\navtalet är att det mellan Sverige, övriga EFTA-\r\nländer och EG-länderna finns en samhörighet och\r\nvärdegemenskap som bygger på demokrati,\r\njämlikhet, social rättvisa och respekt för fri- och\r\nrättigheter.</pre><pre>Arbetsmarknadsutskottet var nyligen på studieresa\r\ni Portugal. Där betonade man att det långt ifrån var\r\nbara ekonomiska fördelar som man hade fått\r\ngenom det europeiska samarbetet. Det var\r\ntankeutbytet, samvaron och brytningen mellan\r\nolika attityder som hade gjort väl så mycket för en\r\npositiv utveckling i Portugal, inte minst när det\r\ngäller jämställdhet och miljöpolitik.</pre><pre>Om vi skulle ställa oss utanför EES-samarbetet,\r\nskulle konsekvenserna bli stora för den regionala\r\nutvecklingen i Sverige. Vi skulle få mindre resurser\r\ntill allt som har stor betydelse: kommunikationer,\r\nutbildning, forskning, kultur och mycket annat.\r\nDet är ju inte så, att vi är ensamma i Europa om att\r\nha regionalpolitiska stöd. Tvärtom, själva tanken\r\nmed samarbetet går ut på att minska klyftorna\r\nmellan olika regioner -- det finns en stor andel\r\ngemensamt regionstöd. Men EG kräver dessutom\r\natt varje medlemsland för en egen aktiv\r\nregionalpolitik, eftersom EG:s regionala stöd\r\nendast är komplement till den nationella\r\nregionalpolitiken. Under EES-förhandligarna har\r\nSverige nått förståelse för att våra typiska nordiska\r\nförhållanden -- gles befolkning och långa avstånd\r\ntill marknaden -- kan vara skäl för regionalt stöd.</pre><pre>Herr talman! Det nordiska samarbetet skulle\r\ntroligen allvarligt försvåras om Sverige till skillnad\r\nfrån övriga nordiska länder valde att ställa sig\r\nutanför EES. Byråkrati och krångliga regler har\r\nvarit besvärande hinder för handeln mellan de\r\nnordiska länderna. Detta har inte minst många från\r\nmitt hemlän, Värmland, fått erfara.</pre><pre>EES-avtalet innebär inte bara att vi får tillgång till\r\nEG:s inre marknad utan också att den fria\r\nrörligheten mellan EFTA-länderna garanteras.\r\nDetta blir av stort värde för små och medelstora\r\ntjänste-  och industriföretag med begränsade\r\nresurser att söka sig ut på den kontinentala\r\nstormarknaden.</pre><pre>En väsentlig fördel med EES-avtalet är också att vi\r\nfår nya och bättre förutsättningar att påverka\r\nmiljöpolitiken i Västeuropa och världen i övrigt.\r\nDetta är av särskild betydelse, eftersom många\r\nmiljöhot är regionala eller globala.</pre><pre>Det görs en stor affär av bagateller, såsom t.ex att\r\nvi måste överge kravet på att det skall finnas uppgift\r\nom bakningsdag på bröd i färdigförpackningar.\r\nEES-avtalet ger Sverige i dess helhet goda\r\nförutsättningar att stärka sin ställning som en\r\nlivskraftig och avancerad industrination. De\r\nproblem som kan uppstå till följd av avtalet är\r\nförhållandevis små och står inte i paritet med de\r\nnegativa konsekvenser som uppkommer om\r\nSverige ställs utanför EES. Jag menar dessutom att\r\nEG:s regler, som innebär märkning med bäst-före-\r\ndag eller för särskilt ömtåliga livsmedel med sista\r\nförbrukningsdag, inte är någon stor eftergift. Vi får\r\ninte tappa sinnet för proportioner.</pre><pre>Herr talman! Jag yrkar bifall till utskottets förslag.</pre><pre>(Applåder)</pre><pre>(forts.)</pre><pre>Ajournering</pre><pre>Kammaren beslöt kl. 18.03 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>3 § (forts.)f415 &gt;   Europeiska ekonomiska\r\nsamarbetsområdet</pre><pre>(forts. EU1)</pre><pre>Anf. 112  BENGT HURTIG (v):</pre><pre>Herr talman! Jag skall först beröra några av de\r\nfrågor som har varit uppe under dagens lopp. Jag\r\nhar naturligtvis försökt att följa debatten i dag.</pre><pre>Europaminister Dinkelspiel sade att vi måste\r\nfundera över hur vi bättre vi skall nå ut med våra\r\nsynpunkter till svenska folket. Ett sätt att nå ut\r\nbättre och få förtroende, tror jag är att man\r\nrespekterar sina motståndare och inte viftar bort de\r\nargument som anförs som irrelevanta eller som\r\nuttryck för okunnighet. Svenska folket deltar i dag i\r\nEG-seminarier. Man skaffar sig kunskaper och\r\nlyssnar på jurister som är oroliga för utvecklingen.\r\nMan lyssnar på jurister som säger att man för att få\r\näga en svensk tidning i dag måste vara svensk\r\nmedborgare. Det är tveksamt om denna\r\nbestämmelse i längden är förenlig med EES-avtalet\r\nom den fria rörligheten.</pre><pre>Om avtalet måste leda till grundlagsändring i något\r\navseende, skulle själva avtalet också ha antagits på\r\nsamma sätt som grundlagsändringar antas, t.ex.\r\ngenom två riksdagsbeslut.</pre><pre>Det här är bara en typ av frågor som har fått oss att\r\nyrka på återförvisning. Om detta yrkande inte\r\nvinner kammarens bifall, kommer vi att yrka avslag\r\npå utskottets hemställan.</pre><pre>Jag kan som ledamot av konstitutionsutskottet inte\r\nta på mitt ansvar att medverka till ett beslut om\r\ngodkännande av avtalet på så här lösa grunder.</pre><pre>Här framträder jurister som med stor självsäkerhet\r\noch karskhet tillbakavisar alla de argument som\r\nseriösa forskare tar fram i diskussionen. Det är nog\r\nen av anledningarna till att man har svårt att få\r\ngehör hos det svenska folket för det sätt som man\r\ngenomför den här Europaanpassningen på.</pre><pre>Herr talman! Det har många gånger i dag anförts att\r\ndet är ökningen av handeln med länder i EG och\r\nEFTA som skall ge oss tillväxt och ökat välstånd.\r\nSamma debatt fördes i viss mån för 20 år sedan när\r\ndet gällde frihandelsavtalet. Frihandelsavtalet\r\nskulle medföra ökad handel och ökad tillväxt. Det är\r\nmöjligt att avtalet har gjort det. Det är möjligt att\r\nhandelsutvecklingen gentemot EG och EFTA skulle\r\nha varit sämre om vi inte hade haft\r\nfrihandelsavtalet. Jag tror att det förhåller sig så.</pre><pre>År 1972 utgjorde vår export till EG 54 % av den\r\ntotala exporten. I dag utgör denna export 55,1 %.\r\nDen har under denna tjugoårsperiod varit nere i\r\n48,6 %. För 20 år sedan utgjorde vår import från de\r\nnuvarande EG-länderna 57,5 % av den totala\r\nimporten. I dag är siffran 55 %.</pre><pre>Under dessa 20 år har vår export till EFTA sjunkit\r\nfrån 20,6 % till 18 %. Importen har däremot ökat\r\nfrån 17,1 % till 17,9 %. Detta har skett trots att vi\r\nunder perioden har fått tullfrihet gentemot EG-\r\nområdet.</pre><pre>Vår export till Japan, Nordamerika och Sydostasien\r\nhar ökat från 9,8 % till 15,1 %. Det är således fråga\r\nom en kraftig ökning. Vi har däremot tappat\r\nhandeln med Östeuropa och tredje världen -- de\r\nländer som verkligen skulle behöva en ökad handel\r\nmed den rika världen.</pre><pre>Detta visar att det i huvudsak är andra faktorer än\r\nkonstruktionen av handelsavtal som avgör hur\r\nhandeln utvecklas. Vi har haft tullar gentemot de\r\nländer med vilka vi har haft den fördelaktigaste\r\nutvecklingen av handeln. Om man för en dålig\r\nekonomisk politik i EG som leder till svag\r\nefterfrågan, så skadar det naturligtvis den export\r\nsom är riktad mot EG.</pre><pre>Borttagandet av de tekniska handelshindren och\r\ntvångsinternationaliseringen av offentlig\r\nupphandling sägs nu skall ge företagen i hela Sverige\r\nen skjuts framåt. Jag skall säga något om\r\nbedömningen av de dynamiska effekterna under den\r\nkommande perioden. Johan Lönnroth var inne på\r\nen motsvarande diskussion.</pre><pre>I propositionen sägs att det på grund av avtalet efter\r\nden 1 januari kommer ett utbud på ca 12 miljarder\r\nkronor per dag inom EG-området. I betänkandet\r\nfinns liknande tongångar, men utskottet har\r\nlyckligtvis funnit att det finns en osäkerhet i dessa\r\nbedömningar.</pre><pre>Gemene man i Sverige frågar sig naturligtvis varför\r\nde svenska företagen inte sprudlar av iver att få ge\r\nbud på denna offentliga upphandling och varför de\r\ninte ser framtiden an med tillförsikt. I själva verket\r\nråder nu pessimism. Vad som nu gäller är\r\navskedanden och nedläggningar, alltså även inför\r\nEES-avtalet. Varför är det så?</pre><pre>För det första är det ju så att företag redan levererar\r\nför en del av dessa 12 miljarder per dag.</pre><pre>För det andra kan enligt EG-kommissionens egen\r\nbedömning bara hälften av upphandlingen i\r\npraktiken läggas ut.</pre><pre>För det tredje är det bara över tröskelvärdena som\r\ntvånget att lägga ut upphandlingen gäller.</pre><pre>För det fjärde läggs en del av de stora\r\nupphandlingarna redan nu enligt de GATT-regler\r\nsom gäller ut på internationellt anbud, och där\r\ndeltar även svenska företag. Sverige är redan\r\nganska bra på att lägga ut upphandlingar i andra\r\nländer.</pre><pre>Jag har, liksom en del ekonomer, försökt räkna på\r\ndetta. Det kan vara möjligt att EES-marknaden\r\nerbjuder en upphandling till ett värde på ca 3 300\r\nmiljarder kronor per år. Man kan utgå från en\r\ngissning att 10 % av den totala av EG-kommissionen\r\ntänkta upphandlingen ligger över tröskelvärdena.\r\nDet är då rimligt att anta att Sverige får en\r\ntrettiotredjedel av detta, om våra företag är lika bra\r\nsom företagen i EG-området. Vi har nämligen\r\nungefär en trettiotredjedel av detta områdes hela\r\nBNP. Det skulle innebära att vi fick en ökad\r\nupphandling till svenska företag motsvarande ca 10\r\nmiljarder kronor. Men samtidigt skall vi i Sverige\r\nlägga ut upphandlingen inom EES-området. Den\r\ntotala upphandlingen i Sverige motsvarar värden på\r\nca 250 miljarder kronor per år. Låt oss anta att\r\nförhållandena i Sverige är desamma som\r\nförhållandena inom EG och att sålunda drygt\r\nhälften skall läggas ut. Det betyder att ungefär\r\nhälften eller drygt hälften skall läggas ut. Om 10 %\r\nhamnar ovanför tröskelvärdena kan det innebära\r\natt drygt 15 miljarder skall läggas ut. Av dessa\r\nmiljarder kommer huvudparten att tas av utländska\r\nföretag, om konkurrenskraften mellan de olika\r\nländerna är den som jag tidigare har talat om. Det\r\nskulle kunna betyda att svenska företag tar hem\r\norder på 10 miljarder kronor men att de förlorar\r\norder motsvarande 14,5 miljarder kronor.</pre><pre>Det här är en gissning som är lika realistisk som\r\nvilken annan gissning som helst. Självfallet kommer\r\nstat, kommuner och landsting att troligen bli\r\nvinnare i den ökade konkurrensen. Det beror på de\r\nlägre priserna. Därmed friställs mer resurser.\r\nNaturligtvis äts också en del av resurserna upp på\r\ngrund av ökade kostnader för byråkrati, ökade\r\nkostnader för miljöstörningar på grund av ökad\r\ntransportmängd, ökade kostnader för infrastruktur\r\noch i värsta fall kostnader för ökad arbetslöshet\r\neftersom företag i vårt land slås ut.</pre><pre>Enligt Cecchinirapporten skall den inre marknaden\r\ngynna stordriften.</pre><pre>Jag betraktar utskottets skrivning på s. 87 om stora\r\nfördelar med internationaliseringen av\r\nupphandlingen som en lätt överdrift. Skrivningen\r\npå s. 26 är bättre, nämligen att beräkningarna av\r\nvinsterna av EES-integrationen är osäkra.</pre><pre>I ett plötsligt anfall av klarsyn säger man att EES-\r\navtalet inte automatiskt ger en positiv utveckling för\r\nSverige. Självfallet borde regering och riksdag ha\r\ntagit mer tid på sig att djupare analysera dessa\r\nfrågor. Det gäller särskilt konsekvenserna för\r\nregionalpolitiken.</pre><pre>När det gäller regionalpolitiken är det givetvis bra\r\natt utskottet understryker att fasthet i den\r\nkommande utvecklingen är nödvändig för att klara\r\nvårt lands regionalpolitik. Det är litet annorlunda\r\nton jämfört med de halleluja-formuleringar som\r\ntidigare förekommit hos en del EG-anhängare.\r\nProblemet med behovet av mer regionalpolitiska\r\ninsatser på grund av kraftigt skärpt konkurrens för\r\noffentliga tjänster analyseras inte närmare.</pre><pre>När Televerket, Posten, SJ, flyget, Domänverket,\r\nVattenfall osv. bolagiseras och drivs på ett\r\nkonkurrensutsatt sätt, eller som om de vore\r\nkonkurrensutsatta, blir det givetvis\r\nregionalpolitiska konsekvenser. Vi ser det redan nu\r\ntydligt på flygets område. Hård konkurrens och\r\nstordriftsfördelar missgynnar automatiskt glesbygd\r\noch långt bort belägna områden. Det är rimligt att\r\nanta att behovet av regionalpolitiska insatser\r\nkommer att öka kraftigt.</pre><pre>Hur har man lyckats med detta i EG? År 1987\r\nskärptes regionalpolitiken på grund av enhetsakten.\r\nUppenbarligen slår arbetslösheten hårt i EG-\r\nområdet -- så väl i tidigare starka industriregioner\r\nsom i utkantsområden. Trots de regionalpolitiska\r\ninsatserna är klyftorna stora och har en tendens att\r\nbli större.</pre><pre>I de två rikaste regionerna är den genomsnittliga\r\ninkomsten fyra fem gånger större än i de fattigaste\r\nregionerna. I de tio sämsta regionerna är\r\narbetslösheten bortåt 25 %, medan den är 3e% i de\r\ntio bästa regionerna.</pre><pre>Vidare vet vi att EG anser att den svenska\r\nregionalpolitiken i vissa delar inte är förenlig med\r\nden gemensamma marknadens regler. Det här\r\nframgår av EG:s avis om Sverige som har kommit\r\nut inför förhandlingarna om medlemskap. Den\r\nregionalpolitik som bedrivs i Sverige anses av EG i\r\nvissa avseenden för långtgående. Ett problem i\r\nförhandlingarna kommer att vara att den svenska\r\nregionalpolitiken måste tillämpas på ett sådant sätt\r\natt den är förenlig med EG:s regler.</pre><pre>Den gemensamma förklaringen om artikel 61.3 c\r\nsäger att en prövning av regionalpolitiskt stöd kan\r\ngöras utifrån andra kriterier, t.ex. lågt\r\nbefolkningstal. En förutsättning för att lågt\r\nbefolkningstal skall komma in i bilden är att\r\nvillkoret för hög arbetslöshet och låg BNP också\r\nuppfylls.</pre><pre>Enligt ett protokoll från EG-parlamentet som gavs\r\nut i september, klargjorde EG-konventionens\r\nvicepresident Andriessen att förklaringen med\r\nanledning av artikel 61.3 c inte innebär en ändring\r\nav EG:s regler. Ibland har man här i Sverige fått\r\nintrycket att de nordiska länderna på något sätt har\r\nlyckat förskjuta EG:s regionalpolitik. Detta har\r\nalltså inte skett.</pre><pre>Andriessen klargjorde också att alla typer av stöd\r\nskall granskas inom ramen för EES-avtalet. Han\r\nkunde inte göra några utfästelser om vilken typ av\r\nstatligt stöd givet i regionalpolitiskt syfte som är\r\nförenligt med EG:s regler. Ytterst kommer\r\navgöranden om eventuellt otillåtet stöd att fällas i\r\nEFTA-domstolen, som har att följa EG:s regler.</pre><pre>Blir majoriteten i Sveriges riksdag missnöjd med\r\nkonsekvenserna återstår, såvitt jag förstår,\r\nmöjligheten att suspendera en del av avtalet under\r\nen period eller att säga upp avtalet. Det här kommer\r\nnaturligtvis att bli en politiskt besvärlig procedur.\r\nMen jag tror också att utskottet även i det här\r\navsnittet vid en återremiss skulle ytterligare kunna\r\nklargöra de regionalpolitiska konsekvenserna av\r\nEES-avtalet.</pre><pre>Herr talman! Jag instämmer i Gudrun Schymans\r\nyrkande.</pre><pre>Anf. 113  INES UUSMANN (s):</pre><pre>Herr talman! Jag tänker avhålla mig från allmänna\r\ndeklarationer om avtalet, som jag i huvudsak tycker\r\när mycket bra. Jag tänker i stället beröra några\r\nfrågor som hänger ihop med arbetskraftens fria\r\nrörlighet.</pre><pre>I en öppen marknad med olika levnadsvillkor i resp.\r\nland finns det alltid mindre seriösa företag som\r\nförsöker konkurrera med osunda medel. Ett sådant\r\nkonkurrensmedel är att man använder billig\r\narbetskraft med dåliga sociala och arbetsrättsliga\r\nvillkor. I första hand gäller det företag som arbetar\r\npå entreprenadbasis med kortare eller längre\r\nuppdrag i ett annat land än hemlandet och som då\r\ntar med sig arbetskraft med avsevärt sämre\r\nanställningsvillkor än vad som förekommer i det\r\nland de kommer till.</pre><pre>I första hand torde detta problem bli aktuellt inom\r\ntransportområdet och inom bygg- och\r\nanläggningsbranschen. Men det finns också de som\r\nmenar att det kan komma att beröra turismen och\r\nandra delar av tjänstesektorn.</pre><pre>Den grundläggande förutsättningen för att\r\nmotverka social dumpning är att se till att allt arbete\r\nsom utförs i ett land betalas minst enligt det landets\r\nlönenivåer och att man arbetar enligt det landets\r\narbetsrättsliga normer i övrigt.</pre><pre>Före Maastricht fanns det inom svensk\r\nfackföreningsrörelse en viss oro för att vi skulle\r\ntvingas från den arbetsrättsliga modellen med\r\nkollektivavtal som vi har varit vana vid i Sverige. Vi\r\nstiftar ramlagar på t.ex. arbetsmiljöområdet och\r\nsluter sedan kollektivavtal om det mer exakta\r\ninnehållet. Vi skulle tvingas att närma oss den\r\nlagreglerade modell som dominerar i Europa men\r\nsom inte finns i de nordiska länderna.</pre><pre>I vår motion E7 har vi Socialdemokrater betonat\r\nvikten av att den nordiska modellen också i\r\nfortsättningen kan hävdas.</pre><pre>I Maastrichttraktatet -- i detta förkättrade traktat\r\nom Europaunion -- beslöt man att kollektivavtal\r\nunder vissa förutsättningar skall kunna ges samma\r\nstatus som nationell lagstiftning när det gäller\r\nimplementering av direktiv. Det här betraktas av\r\nfackföreningsrörelsen, och även av mig, som en stor\r\nseger för den nordiska modellen. Det är den modell\r\nsom ger fackligt inflytande och styrka.</pre><pre>Tyvärr har inte alla länder i det nuvarande EG ställt\r\nsig bakom detta sociala protokoll. Storbritannien\r\nhar mält sig ur. Men det har ändå stor betydelse för\r\nvår framtida anpassning till olika EG-direktiv på\r\narbetsmarknadsområdet.</pre><pre>Ett enigt utskott utgår också från att vår regering\r\n''med utnyttjande av alla formella och informella\r\nvägar som EES-avtalet erbjuder kommer att driva\r\nkollektivavtalslinjen''.</pre><pre>Denna samsyn är mycket bra, och vi kan vara\r\növertygade om att regeringen kan påräkna hjälp\r\nfrån arbetsmarknadens parter i dessa strävanden.</pre><pre>Anders Lindström, ordförande i Svenska\r\nsjöfolksförbundet, har citerats här i eftermiddag.\r\nHan sägs vara kritisk till EES, till dess möjligheter\r\natt hävda arbetsrätten och kollektivavtalen. Det är\r\nrätt. Men vid den offentliga utskottsutfrågning som\r\nEES-utskottet hade, sade han också: ''Min slutsats\r\när att EES-avtalet är otillräckligt för den svenska\r\narbetarklassens del. Jag är för en europeisk union,\r\nmen jag är också för att vi omedelbart skaffar oss\r\nmöjligheter att påverka de beslut som nu fattas inom\r\nEG.'' Det är någonting helt annat än det som lät\r\npåskinas här tidigare i dag.</pre><pre>Den kanske viktigaste frågan för den fackliga\r\nstyrkan avgör vi själva. Det är om det skall vara\r\ntillåtet för facket i Sverige att vidta stridsåtgärder\r\nmot utländska arbetsgivare som verkar i Sverige och\r\nsom inte följer våra kollektivavtal.</pre><pre>Genom lex Britannia, som vi antog här i riksdagen\r\nför drygt ett år sedan, har vi för tillfället klarat ut\r\ndetta. Men motståndet mot lex Britannia är hårt,\r\ninte minst från Svenska Arbetsgivareföreningen.\r\nSAF kräver att den lagen skall avskaffas och att man\r\nskall börja på sjöfartens område med ett\r\ninternationellt sjöfartsregister, där svenska redare\r\nskall kunna anställa folk efter i princip vilka avtal\r\nsom helst.</pre><pre>Ända sedan valet har svensk sjöfartsnäring svävat i\r\novisshet om vilka åtgärder som regeringen har för\r\navsikt att vidta för den branschen. Det förslag som\r\nnu ligger på riksdagens bord är absolut inte ämnat\r\natt skapa någon klarhet, eftersom det bara sträcker\r\nsig till detta budgetårs slut.</pre><pre>Inom EG pågår nu ett arbete med att fastställa en\r\nsjöfartspolitik som skall gälla för alla EG-länderna,\r\noch i detta arbete är frågan om internationella\r\nregister en viktig del. Avsikten med de\r\ninternationella register som har införts under senare\r\når, t.ex. i Danmark och i Norge, har ju varit att man\r\ni form av en laglig arbetsmetod, som i praktiken\r\ninnebär social dumpning, skall kunna stärka det\r\negna landets handelsflottas internationella\r\nkonkurrenskraft.</pre><pre>Vi Socialdemokrater motsätter oss bestämt en sådan\r\nomläggning av den svenska sjöfartspolitiken som\r\ndetta skulle innebära. Utländsk arbetskraft,\r\nexempelvis sjömän från Filippinerna, skulle i så fall\r\ninte betalas enligt svenska eller internationella avtal\r\nutan enligt filippinska, även om de arbetar sida vida\r\nsida med en svensk matros eller båtsman. Vi menar,\r\noch det har vi också gett uttryck för i vår motion,\r\natt likhet inför lagen måste gälla oberoende av ras,\r\nreligion, nationalitet eller etniskt ursprung.</pre><pre>Vi menar att det är viktigt att regeringen inom\r\nramen för det fortsatta arbetet inom EES följer de\r\nhär riktlinjerna för sjöfartspolitiken. Vi beklagar\r\nuppriktigt att inte utskottsmajoriteten tyckte att det\r\nvar angeläget att nå enighet också på den punkten.</pre><pre>För de ombordanställda handlar detta om rätten till\r\njobb inom den svenska handelsflottan, men för alla\r\narbetstagare finns ytterligare en principiell\r\ndimension: Skall olika arbetsvillkor gälla på samma\r\narbetsplats om arbetstagarna kommer från olika\r\nländer? Vi Socialdemokrater svarar nej på den\r\nfrågan, och vi hade hoppats att vi skulle få stöd av\r\nden borgerliga majoriteten, men det blev inte så. Det\r\ntycker vi är beklagansvärt och oroande, trots den\r\nsamsyn som har visats i andra avseenden.</pre><pre>Som Annika Åhnberg sade tidigare: Det här har inte\r\nmed skrivningarna i det nu aktuella avtalet att göra,\r\nutan det är en tolkningsfråga, och där, som i alla\r\nandra sammanhang, är det de skilda politiska\r\nåskådningarna som spelar in. Oavsett om det blir ett\r\navtal eller inte kommer nog de skillnaderna att\r\nfinnas kvar.</pre><pre>Herr talman! Jag yrkar bifall till de\r\nsocialdemokratiska reservationerna och i övrigt\r\nbifall till utskottets hemställan.</pre><pre>Anf. 114  BENGT HURTIG (v) replik:</pre><pre>Herr talman! Ines Uusmann hänvisade till\r\nMaastrichtfördragets sociala protokoll och sade att\r\nkollektivavtal nu skall kunna komma att gälla som\r\nnationell lag. Men om man läser fortsättningen av\r\ntexten så förstår man att det är under förutsättning\r\natt detta kollektivavtal överensstämmer med\r\ndirektivet. Friheten när det gäller kollektivavtalet\r\när alltså begränsad i ganska betydande grad.</pre><pre>När det gäller arbetarklassens kamp i Västeuropa,\r\ni Östeuropa och i tredje världen är det naturligtvis\r\nviktigt att sitta med vid bordet där beslutet fattas.\r\nMen frågan är om den politiska och ekonomiska\r\nstyrkan finns just vid bordet på grund av att en\r\nordförande sitter där. Den avgörande kraften finns\r\negentligen där organisationsförmågan och\r\nkampviljan finns, dvs. ute på de enskilda\r\narbetsplatserna runt om i världen.</pre><pre>Jag håller med Anders Lindström om att det skulle\r\nvara en fördel att kunna sitta med vid\r\nförhandlingsbordet. Det är alldeles riktigt. Men en\r\nförutsättning som då måste vara uppfylld är att den\r\nmobiliserande kraft som finns så att säga bakom de\r\nfackliga ledarna.</pre><pre>Det är ju också så att enskilda nationer kan gå före\r\npå det arbetsrättsliga och fackliga området och vara\r\nett föredöme för kampen i andra länder. Att det på\r\nkort sikt skulle innebära ett totalt uppgivande av\r\nmakten att påverka kapitalets möjligheter i världen\r\nnär man står utanför EG, det vill jag därför inte\r\nriktigt hålla med om.</pre><pre>Anf. 115  INES UUSMANN (s) replik:</pre><pre>Herr talman! Jag är ledsen att Bengt Hurtig inte\r\nuppfattade att jag sade är det är under vissa\r\nförutsättningar som kollektivavtalen kan få samma\r\nstatus som nationell lagstiftning när det gäller\r\nimplementering av direktiv. Implementering är ett\r\nsådant där ord som man numera har fått lära sig.\r\nDet betyder helt enkelt att man skall se till att de\r\ndirektiv som ges blir verkställda i resp. land. Vitsen\r\nmed detta, herr talman, är ju faktiskt att vi skall\r\nanvända vår arbetsrättsliga modell, som vi har god\r\nerfarenhet av i Sverige. Vi kommer att få möjlighet\r\natt använda den.</pre><pre>Svenska arbetstagare påverkas av\r\ninternationaliseringen oavsett om vi är medlemmar\r\ni EG eller om vi har skrivit ett avtal som kallas EES.\r\nDenna påverkan kommer till oss, och då tycker\r\nsvensk fackföreningsrörelse att det är en stor fördel\r\natt också själv kunna vara med och påverka. Jag\r\ndelar den uppfattningen. Man har under ett antal år\r\nkunnat påverka indirekt genom Europafacket, men\r\ni fortsättningen hoppas vi att man också skall kunna\r\npåverka mer aktivt genom ett aktivt arbete inom\r\nEES-avtalets ram.</pre><pre>Anf. 116  BENGT HURTIG (v) replik:</pre><pre>Herr talman! Svenska fackföreningsledare sitter i\r\ndag med vid Europafackets bord. De kan där\r\nframföra sina argument och ge den styrka som\r\nligger i de erfarenheter man har fått genom kampen\r\ni Sverige och i övriga Norden. När sedan någon\r\nrepresentant för EG-kommissionen kommer in i\r\nrummet får den svenska representanten lämna\r\nförsamlingen i och med att det övergår till att bli en\r\nEG-förhandling eller en EG-diskussion.</pre><pre>Vi måste ändå ha ett visst förtroende för att de inom\r\nEuropafacket som är medlemmar i EG kan föra\r\nfram just de argument som de har fått höra från sina\r\nnordiska kamrater. Det är ju de facto redan så det\r\nfungerar.</pre><pre>De här maktproblemen finns alltså, men de skall\r\ninte överdrivas.</pre><pre>Anf. 117  KARL-ERIK PERSSON (v):</pre><pre>Herr talman! Debatten här i kammaren kan ibland\r\nvara klargörande för den som lyssnar. Men i den här\r\ndebatten har det inte varit så. EG-minister\r\nDinkelspiel sade att det kanske nu är dags att släppa\r\nhemligstämplat material. Nic Grönvall sade att det\r\när klart att man sparar vissa kort i rockärmen och\r\ninte visar dem. Andra EES-förespråkare har sagt\r\natt man vet allt och att all information har varit\r\ntillgänglig. Man frågar sig: Vem har rätt?</pre><pre>Herr talman! Jag vill först tala litet om\r\ntrafikpolitiken. I del 1 i utskottets betänkande står\r\ndet på sid. 65, 7.2 Transporttjänster: ''Till följd av\r\nartikel 47 åtar sig EFTA-länderna att anpassa sina\r\nbestämmelser till de rättsakter som räknas upp i\r\nbilaga XIII till EES-avtalet. I rättsakterna regleras\r\nförhållanden som tekniska normer och säkerhet,\r\nvissa skatter, sociala frågor, marknadstillträde och\r\ncabotage (rätt för utlandsregistrerade fordon att\r\nutföra inrikes transporter). Vidare regleras taxor,\r\nkompetenskrav och förhyrning av fordon. Vad nu\r\nsagts gäller godstransport på landsväg.''</pre><pre>I bilaga 2 står det på sid. 140: ''Vad först gäller\r\nteknisk harmonisering och säkerhet erinras om en\r\nrättsakt enligt vilken mått och vikter för lastbilar\r\noch bussar i internationell trafik inom EG har\r\nharmoniserats. Staterna är skyldiga att inom sina\r\nterritorier tillåta internationell trafik med fordon\r\nsom uppfyller kraven i rättsakten oavsett om mått\r\noch vikter överskrider de värden som tillåts\r\nnationellt. Maximimått och -vikter för fordonståg\r\ninnebär att sådana i internationell trafik får ha en\r\nlängd av högst 18,35 meter och en vikt av högst 40\r\nton. För vissa containertransporter gäller dock 44\r\nton. De svenska bestämmelserna medger längre och\r\ntotalt sett tyngre fordon än vad flera av EG:s\r\nmedlemsstater medger för nationell trafik. I Sverige\r\ntillåts sålunda fordonståg om 24 meters längd och\r\nmed en bruttovikt av 56 ton. Högsta tillåtna axel-,\r\nboggi- och tripppelaxeltryck är dock lägre än vad\r\nEG:s föreskrifter för internationell trafik innebär.\r\nDrivaxeltrycket, t.ex., är enligt dessa EG-normer\r\nhögst 11,5 ton, medan Sverige tillåter högst 10 ton\r\nför alla axlar. Detta innebär att ifrågavarande\r\nbestämmelser i 106 § vägtrafikkungörelsen\r\n(1972:603) måste ändras.''</pre><pre>Om man fortsätter att läsa kan man inte se vad detta\r\nskulle kunna innebära och vilka undantag man\r\nskulle kunna göra från dessa regler. Här står det\r\ntydligt att man skall ändra vägtrafikkungörelsen.</pre><pre>I trafikpropositionen från 1988 sade man att det\r\ntrafikpolitiska beslutet skulle gälla till 1994, då man\r\nskulle öka till 60 ton för totala fordonståg. Om vi nu\r\nmåste sänka totalvikten på ett fordonståg från 56 ton\r\ntill 40 ton och om vi måste minska fordonslängden\r\nfrån 24 meter till 18,37 meter, vilka konsekvenser\r\nfår det för transportnäringen, industrin och -- inte\r\nminst vilka miljökrav kommer det att medföra? Det\r\när några av de frågor som EES-avtalet inte ger svar\r\npå.</pre><pre>Detta skall man fortsätta att förhandla om. Men vad\r\nkommer att hända? Det kan man faktiskt inte utläsa\r\nvare sig av propositionen eller betänkandet. Det är\r\nfrågor som jag tycker är ganska viktiga. Om man\r\nföljer den här delen av avtalet kommer det att\r\ninnebära att vi får större miljöpåfrestningar än vad\r\nvi har i dag. Det innebär ju att man, i stället för att\r\nköra två lastbilar på en sträcka, måste köra tre --\r\nkanske fler -- eftersom man även minskar\r\nfordonslängden. Det kommer att medföra\r\nmiljökrav. När det gäller framför allt den tunga\r\ntrafiken har vi ganska strikta bestämmelser i\r\nSverige som bl.a. innebär förbättringar i fråga om\r\ns.k. miljödiesel. Vad jag vet finns inte dessa\r\nbestämmelser någonstans i Europa.</pre><pre>En central princip i avtalet är att all diskriminering\r\npå grund av nationalitet skall vara förbjuden.\r\nNågon lag som bryter denna princip får ej införas.\r\nUtländska långtradare har rätt att köra till och\r\ngenom Sverige. Det regleras för närvarande genom\r\navtal om kvoteringsregler. Av europeiska länder är\r\ndet enbart engelska företag som har fri trafikrätt till\r\nSverige. Bestämmelser för högsta axel- och\r\nboggitryck används för att hålla nere kostnaderna\r\nför vägnätet. Dessa bestämmelser är olika i olika\r\nländer. Vid en helt fri trafik kan av något skäl någon\r\ndel av vägnätet och miljön bli utsatta för hårda\r\npåfrestningar av tung trafik från andra länder.</pre><pre>I vilken utsträckning kan svenska myndigheter,\r\nenligt avtal, få problem med avstängning av vissa\r\nvägsträckor med sänkt tillåtet boggitryck, eller med\r\ninförandet av vägtullar för att få medel till\r\nunderhåll, därför att åtgärderna uppfattas som\r\ndiskriminerande?</pre><pre>Kan Sverige få svårigheter att t.ex. av miljöskäl\r\ninföra högre drivmedelsskatter, med undantag för\r\nlandsbygden för att inte företagen där skall\r\ndrabbas? Kan det vara otillåtet statligt stöd? Hur\r\nlängre kommer Sverige att kunna behålla de längre\r\nlångtradarna för exempelvis skogsindustrin?</pre><pre>Vi hade en uppvaktning i trafikutskottet där\r\nskogsnäringen och gruvindustrin var\r\nrepresenterade. De sade att om de regler som\r\nomtalas i EES-avtalet genomförs blir det rena\r\nkatastrofen. De visste heller ingenting, trots att de,\r\nsåvitt jag förstår, hade läst avtalet grundligt.</pre><pre>Ytterst vilar möjligheten att genomföra inhemsk\r\nlagstiftning för att reglera trafiken på om en sådan\r\nlagstiftning kolliderar med EES-reglerna om fri\r\nrörlighet eller inte. Innan beslut om avtalet och\r\nEES-lag fattas bör en grundlig redogörelse\r\nupprättas för hur möjligheterna till en framtida\r\ntransportpolitik kommer att påverkas.</pre><pre>På samma sätt bör ett beslut om avtalet om EES-\r\nlagen fattas först när en\r\nmiljökonsekvensbeskrivning av EES-avtalet på\r\ntrafikpolitikens område presenterats av regeringen.</pre><pre>Med detta, herr talman, vill jag också yrka bifall till\r\nGudrun Schymans del i detta betänkande.</pre><pre>Anf. 118  JAN SANDBERG (m):</pre><pre>Herr talman! Jag skall också beröra\r\nfrågeställningar kring trafik och miljö. Men jag\r\nkommer att välja en delvis annan inriktning än de\r\nsom yttrat sig tidigare, och också andra\r\nfrågeställningar.</pre><pre>Det påstås att avtalet kommer att ge mer och längre\r\ntransporter, mer trafik på vägarna och mer\r\nmiljöföroreningar. Jag kan instämma i det på en\r\npunkt: Det kommer att vara fler varor som\r\ntransporteras. Men det är inte säkert att det därmed\r\nblir mer trafik i fordon räknat, eller mer\r\nmiljöföroreningar. Jag är övertygad om att det kan\r\nbli färre fordon på vägarna och att miljön vinner på\r\nen friare transportmarknad.</pre><pre>Herr talman! Man kan tro att det råder\r\nmarknadsekonomi på transportområdet inom EG.\r\nMen det är inte så -- inte ännu. Många länder har en\r\nreglerad transportsektor med diverse hinder för att\r\nman skall kunna genomföra transporter på ett\r\neffektivt sätt. Det finns exempelvis tariff-system och\r\nregelsystem som ser till att man fått relativt dyra och\r\nineffektiva transporter.</pre><pre>Det förekommer att man kör små ''paketlastbilar''\r\nmycket långa sträckor, därför att reglerna\r\nuppmuntrar till den typ av transporter. Dessa bilar,\r\nandra normala lastbilar och eventuella långtradare\r\ngår allt annat än fullastade på grund av detta. Ofta\r\nkörs bilarna efter transportuppdragen även tomma\r\ntillbaks.</pre><pre>En avreglerad transportmarknad gör att det inom\r\nEG blir färre bilar, som kan transportera större\r\ngodsmängder i båda riktningarna. Detta gör att de\r\nnegativa miljöeffekterna blir mindre än annars.</pre><pre>Herr talman! Det finns andra aspekter när det gäller\r\nframför allt miljön, som ekonomisk tillväxt och\r\narbetstillfällen. Man kan fråga sig vad Sverige\r\nvinner på den här europeiska ekonomiska tillväxten\r\nnär det gäller miljön och transportområdet. Jag har\r\ntidigare nämnt att med effektivare transporter får\r\nman mindre utsläpp. Men -- och det är ett viktigt\r\nmen -- den ekonomiska tillväxten som blir resultatet\r\nav den här inre marknaden, som vi förhoppningsvis\r\nkommer till del av, gör att miljön på olika områden\r\nsnarare förbättras snabbare.</pre><pre>Man får råd att snabbare investera i ny teknik, och\r\nny teknik är, som de flesta vet, mer mijövänlig än\r\näldre teknik. Det handlar om industrins utsläpp och\r\ndet handlar om utsläpp från energisektorn, men det\r\nhandlar också om utsläpp på transportområdet.</pre><pre>Låt mig ta ett belysande exempel, som handlar om\r\nbiltrafikens negativa miljöeffekt, inte minst aktuell i\r\ndessa dagar. Många tror att Sverige, som\r\nföregångare när det gäller krav på katalytisk\r\navgasrening på personbilar, har nått väldigt långt\r\nnär det gäller miljöeffekter. Visst är det så, om vi\r\nenbart ser till att dessa krav gäller i vårt land sedan\r\n1988. Vi hamnar emellertid faktiskt på efterkälken\r\nnär det gäller att få ned trafikens avgasutsläpp,\r\nvilket beror på att Sverige haft en mycket låg\r\nekonomisk tillväxt.</pre><pre>Färre hushåll har haft råd att köpa en nyare bil,\r\nvilket påverkar Volvo och Saab, eftersom Sverige\r\nutgör en av deras viktigaste marknader. Både Volvo\r\noch Saab har tvingats till stora rationaliseringar och\r\nnedskärningar på grund av vikande efterfrågan,\r\ninte minst i Sverige, vilket har gett -- och kommer\r\natt ge -- ökad arbetslöshet.</pre><pre>Herr talman! Man räknar med att den svenska\r\ntillväxten under de närmaste fem åren kommer att\r\nöka med ungefär 6 % extra utöver den normala\r\ntillväxten, tack vare detta avtal. Denna tillväxt är\r\nmycket viktig för miljön. Den kan också ge ett\r\nordentligt uppsving för svenska hushåll och därmed\r\näven för den svenska bilindustrin.</pre><pre>Att detta ger positiva effekter för miljön får man\r\nklart för sig om man studerar utvecklingen i Europa\r\nunder motsvarande år. I Sverige har luften gått ur\r\nnybilsförsäljningen, dels på grund av låg ekonomisk\r\ntillväxt, dels på grund av en hög allmän beskattning\r\npå exempelvis nya bilar och bensin.</pre><pre>I andra länder har man en mer normal\r\nnybilsförsäljning. I Tyskland är den stor, men även\r\ni Österrike och Schweiz är den stor. Österrike och\r\nSchweiz är för oss mest intressanta, eftersom man\r\ndär ungefär samtidigt har infört samma regler som\r\ni Sverige när det gäller katalytisk avgasrening.</pre><pre>Låt oss se hur den i Österrike och Schweiz större\r\nnybilsförsäljningen har påverkat miljön. Vi vet att\r\nvarje katalysatorbil renar avgaserna med upp till\r\n99 %, jämfört med bilar som icke är utrustade med\r\nkatalysatorer. Denna minskning av de skadliga\r\navgasutsläppen är mycket viktig. Den dag vi har\r\nenbart nya bilar i trafik kommer utsläppen av\r\nkoloxid och kvävedioxider att vara i det närmaste\r\nmarginella, jämfört med dagsläget.</pre><pre>I Sverige finns i dag 40 % av den bilpark som består\r\nav nya katalysatorförsedda bilar. I Schweiz är hela\r\n56 % av bilparken redan utrustad med\r\nkatalysatorer, och i Österrike är andelen 52 %.\r\nUnder endast fem år har enbart den högre tillväxten\r\npå nybilsförsäljningen i Österrike och Schweiz fått\r\ntill följd att andelen ''rena'' bilar är mellan en\r\nfjärdedel och en tredjedel högre än i Sverige. Att\r\ndetta bidrar till att vi hamnar på efterkälken\r\ngentemot de övriga länderna när det gäller miljön är\r\nhelt klart, och om det inte blir någon ändring\r\nkommer Sverige, den svenska miljön och den\r\nsvenska bilindustrin fortsätta att göra det.</pre><pre>Herr talman! Jag vill föra fram litet nya funderingar\r\nkring trafik och miljö, kring sambandet mellan\r\nEES-avtalet, ekonomisk tillväxt, nybilsförsäljning\r\noch miljö. Vad jag nu har visat på är att den svenska\r\nmiljön vinner på ett EES-avtal och att den svenska\r\nbilindustrin också ges bättre förutsättningar. Vi vet\r\natt EES-avtalet ger ökad tillväxt. Miljön vinner\r\nockså på en ökad ekonomisk tillväxt.</pre><pre>Det här är några argument för att vi skall bifalla\r\nEES-avtalet. Men det finns många andra argument,\r\nsom andra ledamöter tidigare har fört fram här i\r\nkammaren.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 119  KJELL ELDENSJÖ (kds):</pre><pre>Herr talman! Jag kommer att göra ett kortare inlägg\r\nän vad som har anmälts. Låt mig först få säga att jag\r\när positivt inställd till ett fördjupat samarbete\r\nmellan Sverige och övriga Europa. Sverige är en del\r\nav Europa, därför finner jag det naturligt att\r\nSverige söker lämplig form för ett sådant framtida\r\nfördjupat samarbete.</pre><pre>För min del ser jag EES-avtalet som det alternativ\r\nsom står till buds om folkomröstningen angående ett\r\nEG-medlemskap ger ett nej som svar. EES-avtalet\r\nanses vara ett första stort steg in i ett EG-\r\nmedlemskap, men samtidigt kan EES-avtalet stå på\r\negna ben. Det kan bli så att EES-avtalet även\r\nfortsättningsvis blir den samarbetsform som Sverige\r\nhar med EG och med andra länder med samma typ\r\nav avtal.</pre><pre>Jag har hört industrimän och företagsledare uttala\r\natt EES-avtalet egentligen är tillräckligt för\r\nindustrins del. Med det avtalet i ryggen har man\r\nmöjlighet att verka och konkurrera med övriga\r\nländer inom EG- och EFTA-områdena på likvärdiga\r\nvillkor.</pre><pre>När jag nu framfört dessa positiva tongångar om ett\r\nEuropasamarbete vill jag tala något om varför jag\r\nändå känner mig tveksam och varför jag kommer\r\natt rösta för en återförvisning av ärendet.</pre><pre>En stor mängd EG-regler kommer att påverka\r\nsvenska lagar och svenska bestämmelser. Svenska\r\nregler och lagar måste alltså anpassas till EG.</pre><pre>För mig synes det tveksamt om denna anpassning\r\noch harmonisering till EG hittills har presenterats\r\ntillräckligt lättillgängligt och överskådligt såväl för\r\nriksdagsledmöter och media som för den stora\r\nallmänheten. Detta gäller naturligtvis även vad\r\nEES-avtalet ur olika aspekter kommer att betyda\r\nför folk i allmänhet. Jag vänder mig alltså mot det\r\nuppdrivna tempo som präglat hela slutfasen av EES-\r\nfrågans behandling.</pre><pre>Jag tycker att det är oerhört viktigt att det i en sådan\r\nhär omfattande och väsentlig fråga om vår framtid\r\nfinns hög kunskapsnivå hos riksdagsledamöter, men\r\nockså att beslutet är väl förankrat hos den stora\r\nallmänheten. Jag tyder olika enkäter och uttalanden\r\npå det sättet att förankringen i folkdjupet inte ännu\r\när tillräcklig. Jag menar att det är av väldigt stor\r\nbetydelse att en sådan förankring finns, med tanke\r\npå att vid ett nej i folkomröstningen om anslutning\r\ntill EG blir EES-avtalet förmodligen Sveriges\r\nframtida samarbetsform med Europa.</pre><pre>Herr talman! Med denna typ av synpunkter som\r\nbakgrund har jag efter moget övervägande beslutat\r\natt avvika från den kristdemokratiska partilinjen\r\noch i första hand rösta för en återförvisning av\r\närendet.</pre><pre>Anf. 120  KENNETH LANTZ (kds):</pre><pre>Herr talman! Katastrofer har förekommit alltsedan\r\njordens skapelse och kommer att drabba vår jord\r\näven i framtiden. Vi kan på historiens blad läsa allt\r\nfrån översvämningen på Noas tid, till\r\nTjernobylkatastrofen eller torkan i Afrika under\r\nvårt årtionde. Människan har drabbats av\r\nkatastrofer utan mänsklig påverkan, och\r\nmänniskan har själv orsakat flera stora katastrofer.\r\nSjukdomskatastrofer har svept över jorden, såsom\r\ndigerdöden på 1300-talet, som krävde över 25\r\nmiljoner dödsoffer. Men det finns också katastrofer\r\nsom man kallt har räknat med skulle kunna drabba\r\nmänskligheten.</pre><pre>Tjernobyls kärnkraftsreaktor beräknades ha en\r\nolycksrisk på ca 20 driftsår, men redan efter ett år\r\nvar katastrofen ett faktum.</pre><pre>Vårt samhälle är i dag fyllt av farliga ämnen, som vi\r\ntransporterar över Sveriges land. Även Europa och\r\növriga världen låter farligt gods transporteras i\r\nstora mängder varje dag. Det är transporter som\r\npasserar tätbebyggda områden med\r\nsannolikhetsfaktorer som närmast påminner om\r\nrysk roulett.</pre><pre>Katastrofer kan självklart också vara av personlig\r\nkaraktär och dignitet. En arbetslös person upplever\r\nsin situation som katastrofal inför framtiden. Det är\r\nav största vikt att vi förbereder oss för olyckor som\r\nkan drabba oss. Vi kan göra det genom försäkringar\r\nav olika slag. Vi kan också förbereda oss genom\r\nkunskapsinhämtning. Men, herr talman, det räcker\r\ninte att hämta in kunskaper och känna till riskerna.\r\nDet är självklart en förutsättning och en bra\r\nmotivation för fortsatt kreativt arbete. Jag tror inte\r\natt jag behöver ge flera exempel, utan jag skall i\r\nstället tala om varför vi svenskar och övriga européer\r\nmåste vara på vår vakt angående transporter av\r\nt.ex. farligt gods.</pre><pre>Herr talman! I dag har vi i Europa ett tjugotal olika\r\ndatabanker för farligt gods. Vi har många olika\r\nmyndigheter i Sverige och övriga länder som skall\r\nansvara för och kontrollera säkerheten av alla\r\ntransporter av farliga ämnen. Jag vill aktualisera\r\nbristen på en heltäckande kunskapsbank i Sverige\r\noch övriga Europa. Jag kräver att vi engagerar oss\r\noch tar vårt ansvar för att undvika en digerdöd i vår\r\ntid. Vi har en otrolig tillväxt av nya kemikalier som\r\när omöjlig att kontrollera. Detta kan vara en\r\nsprängbomb om vi inte förvaltar ansvaret på rätt\r\nsätt.</pre><pre>Jag ser i detta läge, herr talman, en möjlig hjälp i\r\nEES-avtalet. Sverige är på många sätt ett\r\nföregångsland i fråga om att ta ansvar för\r\ntransporter av farligt gods och den hanteringen över\r\nhuvud taget, likaväl som hanteringen av avfall från\r\nkemiindustrin. Detta måste vi från svenskt håll föra\r\nvidare. Detta måste vi dela med oss av till blivande\r\nkolleger inom EES. Jag vill med kraftig stämma\r\nuppmana: Se till att ansvar för och omsorg om\r\nfarligt gods och avfall efterlevs inom Europeiska\r\nEkonomiska Samarbetsavtalet!</pre><pre>Transporterna kommer att öka -- det har vi tidigare\r\nhört av Jan Sandberg -- både inom och utom\r\nEuropa. Detta ställer allt högre krav på emballage,\r\nlastning och transportsätt. Inom EES-området\r\nmåste det göras prioriteringar för fortsatt forskning\r\ninom detta område. Vi kommer att tvingas att\r\nanvända mindre engångsmaterial och i stället satsa\r\nspeciellt på återvinningsbara material. Detta är bra,\r\nmen vi kan inte acceptera en sänkning av kvaliteten\r\npå säkerheten. Tvärtom, herr talman, måste\r\nsäkerheten öka för samtliga tranportsätt. Ansvaret\r\nmåste tas av leverantör eller mottagare för hela\r\ntransportvägen. En myndighet skall övervaka hela\r\ntransportkedjan, och det skall inte vara uppdelat på\r\nen mängd olika transportrekommendationer inom\r\nSverige och i övriga Europa, som det är i dag.</pre><pre>Jag vill avslutningsvis ställa frågan vem som kan\r\növerblicka Chicagokonventionen, som ansvarar för\r\nflyget, IMDG, som handhar sjöfarten, ADR, som\r\nansvarar för vägar, och RID, som bevakar\r\njärnvägar. Listan kan göras ännu längre. Denna\r\ndjungel av regler och konventioner måste slås\r\nsamman i en myndighet, och därmed bör vi få en\r\nmöjlighet att förbereda oss och skydda oss mot en\r\neventuell men icke önskad kemisk katastrof.</pre><pre>Jag vill sluta med att vädja om att vi i det nya\r\nsamarbetet inom Europa inte skall glömma bort\r\nvårt gemensamma ansvar för miljö och människor.\r\nVi kan aldrig försäkra bort en katastrof, men vi kan\r\nförbereda oss och göra allt som står i vår makt för\r\natt minimera riskerna av en sådan katastrof som jag\r\nhar nämnt.</pre><pre>Anf. 121  INGA-BRITT JOHANSSON (s):</pre><pre>Herr talman! Arbetet med att bevara, skydda och\r\nförbättra miljön och att säkerställa ett varsamt och\r\nförnuftigt utnyttjande av naturens resurser är vår\r\nviktigaste uppgift för att våra efterkommande skall\r\nha någon framtid.</pre><pre>Många miljöförstörande aktiviteter känner inte\r\nnågra nationsgränser, och det är för miljöns skull\r\nviktigt att vi genom att godkänna EES-avtalet på ett\r\naktivt sätt tillsammans med de övriga EFTA-\r\nländerna i framtiden kan delta i det västeuropeiska\r\nmiljösamarbetet. Sverige kan inte heller ensamt\r\nklara av de insatser som behövs för att uppnå en\r\nhållbar utveckling och användning av jordens\r\nresurser.</pre><pre>Att vi fäster stor vikt vid miljöfrågorna framgår av\r\ndet faktum att en del av min inledning var hämtat\r\ndirekt ur avtalets ingress. Där står det också att\r\nparterna är fast beslutna att vid den vidare\r\nutvecklingen av regler bygga på en hög skyddsnivå\r\nnär det gäller hälsa, säkerhet och miljö.</pre><pre>En del debattörer i den svenska EES-diskussionen\r\ntycks tro att Sverige är det enda land i Europa som\r\när intresserat av att nå framgångar när det gäller\r\nmiljöfrågorna. Faktum är att vi i en del frågor får\r\nskärpa de svenska reglerna för att nå upp till EG:s.\r\nI andra frågor ligger många länder långt före oss.\r\nDet gäller inte minst avfallsfrågorna, där den\r\nsvenska regeringen verkar ha svårt att komma till\r\nskott. Jag är övertygad om att Sverige i de frågor\r\ndär vi ligger före, tillsammans med de övriga EFTA-\r\nländerna och andra progressiva länder, kan nå\r\nframgångar i den fortsatta utvecklingen.</pre><pre>Samarbetet inom EES-avtalets ram kommer att ge\r\noss möjlighet att delta i EG:s alla program och\r\nandra aktiviteter. Vi får även rätt att delta i den\r\nblivande europeiska miljöbyrån. Vi får också\r\ninitiativrätt -- något som annars är förbehållet EG-\r\nkommissionen -- och kan på så sätt få upp de frågor\r\npå dagordningen som vi tycker är viktiga.</pre><pre>Herr talman! Det är uppenbart att Sveriges\r\nmöjligheter att påverka utvecklingen av miljökrav i\r\nEG är mer begränsade med EES än vad de skulle\r\nvara om Sverige var EG-medlem tillsammans med\r\nandra EFTA-länder. Lika uppenbart är det dock att\r\nSveriges möjligheter att genom EES-avtalet påverka\r\nutvecklingen i EG är större än om Sverige står\r\nutanför EES, även om de är begränsade.</pre><pre>Debatten om miljökonsekvenserna av den interna\r\nmarknaden är för närvarande livlig inom EG. Den\r\ntog sin utgångspunkt bl.a. i The Task Force Report\r\non the Environment and the Internal Market från\r\n1990. I februari 1992 lade EG fram en grönbok som\r\nägnade transporter och miljö särskild\r\nuppmärksamhet. Detta resulterade i ett\r\ntransportavsnitt i det nyligen publicerade femte\r\nmiljöhandlingsprogrammet, på vilket EFTA-\r\nstaterna har lämnat omfattande expertsynpunkter.\r\nFör närvarande förhandlar EFTA-länderna med\r\nEG om att inkludera de viktigaste delarna i femte\r\nmiljöhandlingsprogrammet i EES-samarbetet som\r\nett särskilt samarbetsområde enligt program 31.</pre><pre>Sverige, liksom andra EFTA-länder, utnyttjar alltså\r\nde möjligheter som EES-avtalet ger att påverka den\r\nsnabba utvecklingen på miljöområdet i EG.\r\nExempelvis hölls det ett möte den 29 oktober mellan\r\nstatssekreterarna från EFTA-ländernas\r\nmiljöministerier och D G Brinkhorst från EG:s\r\nmiljödirektorat för att det kommande samarbetet i\r\nEES skulle diskuteras.</pre><pre>Jag vill ta ytterligare ett exempel. Det gäller EG-\r\nrådets beslut nyligen om gränsöverskridande\r\ntransporter av avfall. Inom ramen för EG--EFTA-\r\nsamarbetet uppvaktade den norske ordföranden\r\nEG:s ordförandeland.</pre><pre></pre><pre>EFTA-ländernas synpunkter var en del av\r\nunderlaget när rådet beslöt att ett medlemsland kan\r\nvägra import av avfall om deponering strider mot\r\nde nationella reglerna. Det var helt i linje med\r\nEFTA-staternas synpunkter. Även om, som jag\r\ntidigare nämnde, påverkansmöjligheterna\r\nsjälvfallet är mindre än EG:s medlemsländers är de\r\ninte verkningslösa. De är säkerligen också\r\nväsentligt större än vad de vore utan ett EES-avtal.\r\nDe är särskilt ändamålsenliga nu när EG-\r\nlagstiftningsaktiviteten är väldigt livlig.</pre><pre>Karl-Erik Persson tog upp lastbilstransporterna.\r\nDetta är ett exempel på ekonomiska och politiska\r\nanpassningar som kan utlösas av EES-avtalet. I\r\nförstone kan man lätt tro att ökad handel leder till\r\nökade lastbilstransporter, och därmed till\r\nförsämrad miljö. Detta är dock långt ifrån givet.\r\nEES-avtalet innebär att en nationell kvotering av\r\nlastbilstransporterna avskaffas. Det leder därmed\r\ntill effektivare transporter. Samma transportvolym\r\nkommer att kunna utföras med mindre\r\ntransportenheter. Vidare förbereder EG en\r\nlagstiftning som kommer att höja reningskraven på\r\nmotorfordon inklusive lastbilar, varför utsläppen\r\nper lastbilstransport kommer att minska. Slutligen\r\növerväger EG också åtgärder för att styra över\r\ntransporter från lastbilar till en mer miljövänlig\r\ntågtransport.</pre><pre>Ni som lyssnade på nyheterna i eftermiddags kunde\r\nkonstatera att EG har beslutat om ett program, där\r\nman enligt god svensk tradition, vill jag påstå,\r\nkommer att sätta in betydande investeringar bl.a.\r\nför tågtrafiken med bättre tåggodstransporter och\r\nmed snabbtåg. Det är så att man blir avundsjuk\r\növer att vi inte har nått längre med EES-avtalet.</pre><pre>De långa ekipagen som vi använder i Sverige, en\r\nfråga som Karl-Erik Persson tog upp, kan vi\r\nfortsätta med. Men vi måste tillåta EG:s högre\r\nboggie- och axeltryck.</pre><pre>Den ökande trafiken har tagits fram som ett skäl för\r\natt rösta emot EES-avtalet. Tvärtom ser jag frågan\r\nsom ett skäl att rösta ja. Bl.a. i Tyskland talas\r\nallmänt om att både landsvägs- och flygtrafiken\r\nhåller på att drabbas av infarkt. Det krävs alltså\r\nstora insatser för att lösa transportproblemen inför\r\nframtiden samt forskning och teknisk utveckling för\r\natt få fram nya system, nya fordon och nya\r\nbränslen. Jag vill att Sverige och svensk industri\r\nskall kunna delta med full kraft i detta arbete. Vi\r\nskall kunna vara med och ställa de krav som\r\nbehöver uppfyllas för att nå en hållbar utveckling.</pre><pre>Herr talman! Förutsättningen för att nå framgångar\r\ninom miljöarbetet kommer att begränsas av det\r\nbristande intresse som den svenska regeringen\r\nvisar. Jag tycker att det tyvärr finns tecken på att\r\nregeringen föredrar att lägga sig på EG:s\r\nminimikrav i vissa frågor. Detta är inte EES-\r\navtalets fel, utan en brist i den politiska viljan att\r\nstå fast vid våra högre krav. Jag anser dessutom att\r\ndetta skulle vara ett stort misstag av regeringen.\r\nOm man verkligen vill att svenska folket i\r\nfolkomröstningen om inträde i EG skall säga ja,\r\nmåste man redan nu visa att vi faktiskt har\r\nmöjligheter att behålla redan nådda framgångar\r\noch att uppnå nya.</pre><pre>Herr talman! Inom EES-utskottet är man enig om\r\natt det är självklart att regeringen skall utarbeta en\r\nsådan miljöstrategi som de socialdemokratiska\r\nledamöterna i jordbruksutskottet uttalade sig för\r\noch att denna skall redovisas för riksdagen senast\r\nunder våren 1993. Denna enighet är glädjande och\r\njag ser fram emot den redovisning som vi således\r\nkommer att få senast om ett halvår. Det är min\r\nförhoppning att den kommer att lugna åtminstone\r\nen del av dem som oroas av en ökad miljöförstöring\r\noch att den skall visa den svenska vägen mot ett\r\nkretsloppssamhälle med ansvar för kommande\r\ngenerationer.</pre><pre>Anf. 122  IVAR VIRGIN (m):</pre><pre>Herr talman! Jag delar Inga-Britt Johanssons\r\nuppfattning att vi med detta avtal får nya\r\nmöjligheter på miljöområdet. Det ser jag som\r\nmycket positivt.</pre><pre>Man kan också konstatera att riksdagens ledamöter\r\nin i det längsta har uppvaktats av enskilda och\r\norganisationer som vill skjuta upp detta beslut, och\r\nmotståndarna till avtalet har valt olika metoder för\r\natt åstadkomma detta. En metod har varit att\r\nifrågasätta riksdagsledamöternas kunskaper om\r\navtalet. Det kan inte ha varit en särskilt betungande\r\nuppgift att ur 1 000 sidor text leta fram detaljfrågor,\r\nsom man förstår att enskilda riksdagsledamöter\r\ninte vet något om. Skulle man använda samma\r\nteknik när det gäller att förhöra riksdagsledamöter\r\nom Svea Rikes Lag, är jag övertygad om att man\r\nskulle få ett kanske ännu mer avskräckande\r\nresultat. Men det är egentligen en meningslös\r\növning. Pinsamt dåliga kunskaper, tyckte\r\nMiljöförbundet som gjort en enkät. Jag tycker\r\nsnarare att Miljöförbundet visar ett pinsamt dåligt\r\nomdöme.</pre><pre>Man kan konstatera att riksdagens utskott, vart och\r\nett från sina utgångspunkter och med den\r\nsakkunskap som där finns, har gjort en noggrann\r\ngenomgång av EES-avtalet. De har avgivit\r\nyttranden till det särskilda EES-utskott som utfört\r\nden slutliga sammanställningen och givit förslag till\r\nbeslut att detta avtal skall godkännas av den\r\nsvenska riksdagen.</pre><pre>Avtalet kommer att ge Sverige och övriga EFTA-\r\nländer en unik möjlighet att samarbeta med EG på\r\nde flesta områden till fromma för vår framtida\r\nvälfärd, för vår fred och för vår miljö. Denna\r\navgörande funktion hos avtalet tycks en del\r\njournalister och debattörer ha glömt. När det gäller\r\nmiljöfrågan, som Miljöförbundet kanske känner\r\nsärskilt starkt för, kan man konstatera att avtalet\r\nger oss möjligheter att agera tillsammans med våra\r\nvästeuropeiska partner och därigenom öka\r\neffektiviteten i det miljöpolitiska arbetet.</pre><pre>Ett enigt jordbruksutskott slår dessutom fast att det\r\nendast är inom medlemskapets ram som en balans\r\nkan uppnås mellan åtagande i sak och motsvarande\r\ninflytande över utformning av regelverket. Detta är\r\nett viktigt och bra konstaterande. Jag gläder mig\r\növer att detta konstaterande är enigt.</pre><pre>EES-avtalet ger oss ändå nya möjligheter på\r\nmiljöområdet. I artiklarna 99 och 100 tillförsäkras\r\nEFTA-länderna rätt till samråd och\r\nexpertmedverkan. I själva verket har samråd och\r\nexpertmedverkan redan kommit till stånd, trots att\r\navtalet inte är godkänt i alla länder. Man har via\r\ninformella kontakter i stort sett uppnått denna\r\nmålsättning.</pre><pre>Vi får också möjlighet att på ett tidigt stadium\r\npåverka kommissionens förslag till gemensamma\r\nmiljöregler. EFTA-sidan har också initiativrätt till\r\nskapandet av nya EES-regler. Dessa nya regler ger\r\noss ökade möjligheter att påverka andra\r\nmedlemsländer och därmed också vår egen\r\nmiljösituation.</pre><pre>Det står numera helt klart att de fortsatta\r\nbetydande miljöframsteg, som vi behöver göra,\r\nmåste ske i internationell samverkan. Vi löser inte\r\nmiljöproblemen i Sverige ens om vi lyckas få ner\r\nvåra utsläpp till noll. Det är därför samverkan i\r\nVästeuropa är avgörande för en bättre miljö. Det\r\när också glädjande att kunna notera att\r\nmiljöintresset i EG under senare tid har ökat så\r\nkraftigt. I Maastrichtöverenskommelsen blir\r\nmiljöintressena förstärkta. Det räcker att ha\r\nmajoritet för att åstadkomma beslut. Samverkan i\r\nVästeuropa är också en förutsättning för effektiva\r\nmiljöinsatser i Central- och Östeuropa. De bördor\r\nsom en hänsynslös kommunistisk exploatering har\r\nskapat kan endast bäras av ett ekonomiskt starkt\r\nVästeuropa.</pre><pre>Herr talman! Jag vill med dessa ord verkligen\r\nunderstryka att för miljön är detta ett avtal som är\r\nmycket positivt.</pre><pre>Anf. 123  LENNART FREMLING (fp):</pre><pre>Herr talman! Redan i artikel 1 i EES-avtalet nämns\r\natt avtalet skall leda till ett närmare samarbete på\r\nmiljöområdet. Det är ett uttryck för att det finns\r\ngoda ambitioner att värna om vår gemensamma\r\nmiljö i alla avtalsslutande länder.</pre><pre>Vissa miljöproblem är till sin natur lokala, medan\r\nandra är regionala och några t.o.m. är globala.\r\nMånga lokala problem har vi redan i stor\r\nutsträckning lyckats komma till rätta med. Därför\r\nmåste våra ansträngningar nu främst inriktas mot\r\nde regionala och globala problemen.</pre><pre>För att effektivt kunna kämpa för den liberala\r\nförvaltarskapstanken måste vi alltså arbeta över\r\nnationsgränserna. Ett forum för sådant samarbete\r\nöppnas för EFTA-länderna med hjälp av EES-\r\navtalet. Detta är värdefullt.</pre><pre>En av våra bästa möjligheter att värna om miljön är\r\natt i ökande utsträckning använda olika\r\nekonomiska styrmedel. Det är då en stor fördel om\r\nkonkurrerande industri i vår omgivning har\r\nlikartade miljöskatter och miljöavgifter. I EG-\r\nkommissionens nya handlingsprogram för\r\nmiljöarbetet läggs också stor vikt vid ekonomiska\r\nstyrmedel. Här kommer Sverige säkert att kunna\r\nlämna värdefulla bidrag till Europas utveckling.</pre><pre>Trafiken är ett av våra stora miljöproblem. Allt\r\ntalar för att en ökad europeisk integration skapar\r\nytterligare behov av person- och godstransporter.\r\nDet är då av yttersta vikt att miljövänliga\r\ntransportmedel kommer till användning. Jag utgår\r\ndärför från att regeringen fortsätter att göra stora\r\nansträngningar för att få till stånd de aviserade\r\nregionala trafikkonferenser inom Förenta\r\nnationernas ram som diskuterades i somras på\r\nRiokonferensen. Vi bör samordna vår\r\njärnvägstrafik med den på kontinenten och göra\r\nkraftfulla investeringar i svensk järnväg.</pre><pre>Sammanfattningsvis, herr talman, är jag helt\r\növertygad om att miljön gagnas av ett ökat\r\nEuropasamarbete. För mig känns det därför som\r\nett stort privilegium att få delta i det viktiga beslut\r\nsom Sveriges riksdag nu skall fatta. EES-avtalet är\r\nett viktigt steg i riktning mot ett svenskt\r\nmedlemskap i EG, som skulle ge oss ännu större\r\nmöjligheter att påverka mänsklighetens utveckling.</pre><pre>Anf. 124  DAN ERICSSON i Kolmården\r\n(kds):</pre><pre>Herr talman! Det har förts en ganska omfattande\r\ndebatt både om EG och om EES. Ute i samhället\r\nställer sig många människor frågande till mycket i\r\nden debatt som förs.</pre><pre>Det är emellertid på miljöområdet som jag blir\r\nmest förvånad. När de som säger sig företräda\r\nmiljöintresset bekämpar ett utökat internationellt\r\nsamarbete som syftar till att begränsa\r\nmiljöbelastningen, menar jag att det visar en\r\nbristande dialog. Vi har inte klarat av att verkligen\r\nsamtala om vad EES och EG innebär för miljön.\r\nDet handlar också om brister i informationsarbetet.\r\nAnsvaret för detta får väl alla vi som är med i denna\r\ndebatt ta på oss och göra klart att vi måste bli bättre\r\npå detta. Vi måste föra denna diskussion.</pre><pre>Redan Romfördraget, som nedtecknades 1957,\r\nhade tydliga markeringar som rör den aktuella\r\nmiljödiskussionen i dag, detta trots att vi då\r\nsaknade direkta miljöartiklar.</pre><pre>I Romfördraget talas det i artikel 2 om vikten av att\r\nen harmonisk utveckling kommer till stånd. Man\r\ntalar vidare om balanserad expansion. Jämförelsen\r\nmed dagens bärande miljötema, hållbar utveckling,\r\ngör att man förstår att de ekologiskt riktiga\r\ngrundtankarna hos de grundande fäderna till det\r\nsom var början på det som sedan har utvecklats till\r\nEG och som nu utvecklas till ett samarbetsavtal\r\nmellan EG-  och EFTA-länderna fanns redan 1957.\r\nDenna insikt hade man redan då, trots avsaknaden\r\nav den enorma kunskap som har vuxit fram på\r\nmiljöområdet sedan dess.</pre><pre>I och med enhetsakten 1987 tillfördes s.k.\r\nmiljöartiklar. Jag vill här bara lyfta fram en av dem,\r\nden som ger enskilda länder rätt att gå längre i sina\r\nmiljöbeslut än vad som gäller för Gemenskapen\r\nsom sådan. Denna inställning har fått till följd att\r\nEG-direktiven på miljöområdet har en\r\nminimikaraktär. Det innebär att strängare regler\r\nkan bibehållas eller införas i nationell lagstiftning.\r\nDet är således en möjlighet om vi bedömer det vara\r\nnödvändigt att införa egna regler. Samtidigt skall\r\ndet understrykas att miljöfrågorna har fått ett starkt\r\ngenomslag inom EG och att vi i Sverige inte alltid\r\nligger i täten. Vi har åtskilliga saker att lära av\r\nvarandra. Detta var något som bl.a. Inga-Britt\r\nJohansson var inne på.</pre><pre>Herr talman! Jag tycker att EES-utskottet när det\r\ngäller miljöområdet på ett utmärkt sätt har\r\nredovisat flera viktiga miljöteser som gäller för oss\r\nfortsättningsvis.</pre><pre>För det första: Avtalsparternas åtgärder i fråga om\r\nmiljön skall syfta till att bevara, skydda och\r\nförbättra miljön. De skall syfta till att bidra till\r\nskyddet av människors hälsa och de skall syfta till\r\natt säkerställa ett varaktigt och förnuftigt\r\nutnyttjande av naturresurserna.</pre><pre>För det andra: Miljöåtgärderna skall grundas på tre\r\nprinciper. Den första är förebyggande åtgärder.\r\nDen andra är att miljöförstöring företrädesvis bör\r\nhejdas vid källan. Och den tredje är att den som har\r\nskadat miljön skall betala.</pre><pre>För det tredje: Utgångspunkten för vår regerings\r\nagerande fortsättningsvis bör vara att den\r\ngemensamma miljöpolitiken skall präglas av den\r\nhöga ambitionsnivå och offensiva inriktning som\r\nmiljöproblemen kräver och som kännetecknar den\r\nsvenska miljöpolitiken. Inom avtalets ram bör\r\nSverige aktivt bidra till att den tillväxt som kommer\r\natt bli följden av EFTA-ländernas anknytning till\r\nden inre marknaden också leder till en miljömässigt\r\nhållbar utveckling. Någon sänkning av de svenska\r\nmiljökraven är det definitivt inte tal om.</pre><pre>Herr talman! Det är genom internationellt\r\nsamarbete som vi tillsammans kan arbeta för och\r\nfinna lösningar på de stora globala miljöhoten. Vi\r\nhar drivhuseffekten och ett sviktande ozonlager\r\nsom exempel på för hela mänskligheten avgörande\r\nlivsfrågor. Försurningen är en annan fråga som har\r\ndrabbat just vårt land hårt. Detta är ett exempel på\r\ngränsöverskridande miljöförstöring som vi inte kan\r\nlösa på egen hand. Detta var även Ivar Virgin inne\r\npå. Oavsett om vi minskar alla utsläpp i Sverige,\r\nhjälper det inte om vi inte tillsammans med andra\r\nländer ser till att minska de totala\r\nutsläppsmängderna. Med EES-avtalet ökar\r\nförutsättningarna att finna breda lösningar på de\r\nstora miljöhoten. Det borde väl vara ett intresse för\r\nvar och en som vill se till att ha en god livsmiljö\r\nockså för våra barn och deras barn. Det handlar om\r\natt se möjligheterna och tillsammans med andra\r\nbygga ett samhälle med hållbar utveckling som\r\ngrundtes.</pre><pre>Anf. 125  LENA KLEVENÅS (s):</pre><pre>Herr talman! För några timmar sedan tog jag en\r\npromenad utanför riksdagshuset för att uträtta ett\r\närende. När jag gick i novemberdiset på\r\nDrottninggatan nåddes jag plötsligt av flöjttoner.\r\nDet var indianer från Latinamerika som stod i sina\r\nfärgglada dräkter och spelade. Då kände jag mig\r\nmed ens så lugn och lycklig och säker på att det som\r\njag nu tänker göra är rätt. Jag yrkar nämligen\r\navslag på utskottets hemställan, vilket innebär att\r\njag röstar nej till EES-avtalet. Jag gör det, inte på\r\ngrund av att vi har fått för kort tid på oss eller på\r\ngrund av några tekniska formaliteter, utan därför\r\natt EES-avtalets själ och mening är att vi skall öka\r\nden ekonomiska tillväxten på den del av jorden där\r\nmänniskor redan är rikast. Jag tror att det är helt\r\nfel.</pre><pre>500 miljoner människor med samma\r\nlevnadsstandard som vår är vad jorden tål.</pre><pre>I det här aktuella området -- som omfattar 7 % av\r\nvärldens befolkning, 380 miljoner människor --\r\nfinns redan nu nästan hälften av världshandeln för\r\nindustrivaror.</pre><pre>Det finns en mängd problem. Men kan vårt\r\nproblem verkligen vara att vi har för liten handel\r\noch för liten tillväxt? Begreppet tillväxt skulle jag\r\nönska att vi någon gång kunde diskutera och\r\ndefiniera. Jag tror att tillväxten är roten till många\r\nav de problem som vi har. Framför allt är den roten\r\ntill att klyftorna mellan jordens fattiga och rika är\r\nså stora.</pre><pre>Jag arbetar med politik därför att jag vill minska de\r\nhär klyftorna. Jag har en dröm om att alla\r\nmänniskor på jorden skall ha mat och vatten, om\r\natt själva matjorden skall vara frisk och inte full av\r\nkemikalier. Dessutom vill jag att mina barnbarn\r\noch alla andras barnbarn också i framtiden skall\r\nkunna leva på vår jord.</pre><pre>FN hade nyligen en stor konferens, Miljö och\r\nutveckling. Där konstaterade man att fattigdomen\r\när huvudorsaken till att miljön i tredje världen\r\nförstörs. Vi kan inte fortsätta med tillväxt i den\r\nrikaste delen och samtidigt tro att vi kan minska\r\nklyftorna och rädda miljön.</pre><pre>Jag skall bara ta ett exempel på vad som kommer\r\natt hända i och med EES-avtalet, även om många\r\nredan har berört det. Transporterna kommer\r\nnämligen att öka -- lastbilstransporterna med\r\nuppemot 50 %.</pre><pre>Vi i riksdagen har beslutat att bilismens utsläpp av\r\nkoldioxid och kväveoxider skall minskas. Men vi\r\nkommer inte att nå uppsatta mål. Med nuvarande\r\ntransportapparat gör vi inte det. Och nu skall vi\r\nfatta ett beslut som gör detta ännu svårare. Det blir\r\nännu värre.</pre><pre>Jag skulle vilja att vi hade en rättfärdig ekonomisk\r\nvärldsordning. Vi vet alla att det behövs en ny\r\nekonomisk teori för att det skall vara möjligt att\r\nlösa en mängd problem. Jag ser det här EES-avtalet\r\nsom slutet på en process där man haft en felaktig\r\nteori. Det är inte bara orättfärdigt utan också dumt\r\natt tro att det här ekonomiska samarbetet, som\r\nkommer att gynna oss som redan är rika, skall lösa\r\nproblemen. Inte heller för oss i Sverige kommer\r\nproblemen att lösas.</pre><pre>Jag tillhör samma utskott som Ivar Virgin, dvs.\r\njordbruksutskottet. Jag vill bara påpeka att det han\r\nsade inte är sant. Det är inte ett enigt utskott som\r\nhar konstaterat det som han citerade, utan han\r\nciterade från regeringens proposition. Vi i utskottet\r\nhar alls inte konstaterat att det är klart att Sverige\r\ninom medlemskapets ram kan göra det han talade\r\nom. Själv är jag mycket skeptisk till ett\r\nmedlemskap.</pre><pre>Jag ville peka på detta -- inte för att vara dum mot\r\nIvar Virgin utan för att rätt skall vara rätt.</pre><pre>Herr talman! Jag yrkar avslag beträffande mom. 1 i\r\nutskottets hemställan.</pre><pre>Jag skulle så gärna vilja uttrycka mig så, att den som\r\nhör mig nås av det budskap som nämnda flöjt gav\r\nmig, nämligen att vi måste börja ändra vår livsstil.\r\nVi måste tänka om. Pengar är inte allt, och\r\nekonomisk tillväxt ger inte längre välfärd. Skall\r\njorden ha en framtid, måste vi börja dela kakan. Vi\r\nskall kanske inte bara sitta vid varandras\r\nförhandlingsbord och vara med och påverka. Vi\r\nkanske faktiskt måste inse att alla människor på\r\njorden har rätt att leva precis som vi.</pre><pre>Jag vill inte att vi skall ha hjärtan av sten, utan jag\r\nvill att vi skall ha hjärtan som känner och ''tänker''\r\noch att vi inte bara skall använda det förnuft, den\r\nhjärnhalva, som kan räkna pengar. Pengar kan vi\r\nheller inte äta.</pre><pre>(Applåder)</pre><pre>Anf. 126  TREDJE VICE TALMANNEN:</pre><pre>Yttringar från läktaren är icke tillåtna.</pre><pre>Anf. 127  IVAR VIRGIN (m) replik:</pre><pre>Herr talman! Jag tror att de flesta har samma\r\nvisioner och önskningar som Lena Klevenås och\r\nvisar samma förtjusning som hon över indiansk\r\nmusik.</pre><pre>Är det inte på det sättet att det beträffande den\r\ntillväxt i i-världen av i dag som Lena Klevenås\r\nmycket negativt talar om faktiskt handlar om\r\nsatsningar på utbildning, sjukvård och kultur?\r\nVidare handlar det om att gå mot ny teknik som kan\r\nändra vår livsstil och som kan minska\r\nmiljöproblemen. Jag tycker att det är en mycket\r\npositiv utveckling. Det är en utveckling som vi skall\r\nbejaka. Genom individuella beslut skall vi se till att\r\ndet blir en utveckling i just de banor som Lena\r\nKlevenås eftersträvar.</pre><pre>Jag tycker faktiskt att det hon säger handlar om\r\nindividuella beslut och att det är varje människas\r\nmoraliska ansvar att just inrikta sin efterfrågan på\r\ndet sätt som det här talas om. Det tycker jag är en\r\nmycket viktig fråga.</pre><pre>När det sedan gäller jordbruksutskottets\r\nbetänkande och det som jag citerade är det riktigt\r\natt jag citerade från propositionstexten. Men det\r\nsägs också i majoritetsskrivningen att utskottet\r\nställer sig bakom vad jag anfört. Jag har satt\r\nlikhetstecken mellan de två sakerna.</pre><pre>Anf. 128  JAN JENNEHAG (v):</pre><pre>Herr talman! Bifallsyttringar från åhörarläktaren är\r\ninte tillåtna. Men bifallsyttringar från talarstolen är\r\ntillåtna. Jag tycker att Lena Klevenås anförande var\r\nengagerande och klokt -- detta sagt för att bemöta\r\nLena Klevenås som hoppades att vad hon här sade\r\nskulle nå fram till några. Det har det gjort.\r\nProblemet är väl bara att budskapet inte når dem\r\nsom behöver ändra uppfattning. I stället når det\r\ndem som redan från början tyckt ungefär som Lena\r\nKlevenås.</pre><pre>Frågan om den framtida världen måste naturligtvis\r\nbeaktas inte bara i belysning av individuellt\r\nagerande utan också i belysning av vad det är för\r\nkonstellationer som har makten i vårt land och i\r\nvärlden i övrigt.</pre><pre>Om vi utgår från att de närmaste decenniernas\r\nindustriella och ekonomiska aktivitet kommer att\r\ndomineras av Nordamerika, Europa och Östastien\r\nmed Japan som ledande nation, har Europa i den\r\nkonstellationen naturligtvis ett behov av att stärka\r\nsin ställning.</pre><pre>Den förändring, den utveckling, som har skett vad\r\ngäller industriellt samarbete i Europa är långsiktig\r\noch berörs inte av formella beslut i ländernas\r\nparlament. Däremot har besluten och\r\nställningstagandena, både individuella och\r\nnationella sådana, betydelse för hur vi ser på\r\nförhållandet mellan nord och syd, hur vi ser på\r\nmöjligheterna att skapa en fredlig värld där de\r\nvidgade klyftorna mellan rika och fattiga länder\r\nkommer att vara en av de ojämförligt viktigaste\r\norsakerna till väpnade konflikter framöver.</pre><pre>Också i det perspektivet måste vi betrakta dagens\r\ndebatt och vårt ja eller nej till EES-avtalet.</pre><pre>Som många har sagt måste EES-avtalet stå på egna\r\nben. Men många har också samtidigt sagt att detta\r\när första steget mot ett medlemskap i en europeisk\r\nunion -- hur den nu kommer att utformas.</pre><pre>Jag tänker uppehålla mig vid några frågor som\r\ngäller livsmedel. Reglerna om märkning och om\r\ntillsatser i livsmedel är naturligtvis ett\r\nkonsumentintresse av hög rang. Information om\r\nvarifrån livsmedel kommer, hur de har behandlats\r\npå vägen hit och vilka tillsatser de innehåller är icke\r\nnågonting som marknaden ensam kan finna\r\nlösningar för. Självklart är det vida bättre att vi\r\nsäkrar att vi får behålla det vi med sådan möda har\r\nuppnått.</pre><pre>Det finns mängder av allergiker i dag som med viss\r\nrätt betraktar en framtida europeisk standard med\r\nstor oro. Deras problem löser icke marknaden. Så\r\nlänge vi har haft möjlighet att följa den här frågan\r\nhar vi konstaterat att vinstintresset har gått i första\r\nhand. Det är genom bestämmeler som har kommit\r\nfrån beslutande organ på övergripande nivå, i\r\nparlamentet, som vi i Sverige i dag ligger relativt väl\r\nframme. Det finns ingen anledning att tro att vi\r\nmed marknadens hjälp kommer att uppnå och\r\nvidareutveckla den sidan av saken.</pre><pre>Ett annat område där vi har legat väl framme gäller,\r\noch nu skall jag citera ur tidskriften Fri Köpenskap\r\nfrån i våras, ''Ökad salmonellarisk'', ''Sverige 35 år\r\nföre Europa''. De produktionsmetoder och den\r\nkontrollapparat som vi har i Sverige har medfört att\r\nvi praktiskt taget inte har salmonella, exempelvis\r\nnär det gäller fjäderfä.</pre><pre>Men för de länder på kontinenten som vill komma\r\ntill rätta med den här sjukdomen väntar\r\nförmodligen dyra investeringar. Om\r\nmarknadskrafterna skall få råda är det naturligtvis\r\nföga troligt att dessa kommer, i vart fall särdeles\r\nsnabbt, om de kommer alls. Möjligen kan man\r\nbefara att det blir andra metoder som tar\r\növerhanden, exempelvis bestrålning. Även det\r\ninnebär säkert dyra investeringar, så det är i sig\r\ningen garanti. Dessutom finns det allvarliga\r\ninvändningar mot bestrålning som ett sätt att\r\nkomma till rätta med sådana här förhållanden.</pre><pre>Självklart är detta en sak som är vida viktigare än\r\nom vi kan behålla märkning om bakningsdag för\r\nmjukt matbröd. I sig tycker jag dock att det är ett\r\nbefogat konsumentintresse. Men det är ett exempel\r\npå att frågorna om kvalitets-  och\r\nursprungsmärkning ingalunda är enkla.</pre><pre>Ytterligare en sak av konsumentintresse är\r\nursprungsmärkningen av kläder. Detta tycker jag\r\natt utskottet i betänkandet har behandlat väl\r\nlättvindigt. Den socialdemokratiska reservationen\r\ntycker jag tar upp den här frågan på ett betydligt\r\nbättre sätt. Jag anser att det är ett stort\r\nkonsumentintresse att vi faktiskt kan ha kvar denna\r\nursprungsmärkning.</pre><pre>Herr talman! Jag yrkar bifall till Gudrun Schymans\r\nmeningsyttring till betänkandet.</pre><pre>Anf. 129  GÖRAN MAGNUSSON (s):</pre><pre>Herr talman! Riksdagen har en lång dags debatt\r\nbakom sig. Redan efter ett par timmar började en\r\ntalare sitt inlägg med att säga att ''det mesta av det\r\nsom behöver sägas i denna debatt är väl redan\r\nsagt''.</pre><pre>Jag avser att tala om alkoholpolitik. Om det har det\r\nockså sagts en del under dagen. En del av det som\r\nhar sagts borde kanske inte ha sagts. I varje fall bör\r\ndet inte få stå oemotsagt.</pre><pre>När riksdagen våren 1988 behandlade\r\npropositionen om Sverige och den västeuropeiska\r\nintegrationen var vi några socialdemokrater som\r\nmotionerade om att alkohol och tobak skulle\r\nundantas från integrationen. Motiveringen var\r\ngivetvis dessa varor negativa inverkan på\r\nmänniskors hälsa och sociala mijlö.</pre><pre>Det förtjänar att påpekas att detta var den enda\r\nmotionen som då tog upp alkoholpolitiken. Inte ens\r\nde motionerade som nu är ivriga motståndare till\r\nEES och EG, och som nu söker stärka sin\r\nståndpunkt med vaktslåendet kring\r\nalkoholpolitiken.</pre><pre>Riksdagen avslog motionen med motiveringen att\r\nalkohol- och tobaksbeskattningen inte redan i\r\ninledningsskedet av förhandlingarna skulle\r\nundantas.</pre><pre>Motionen måste ändå ses som en framgång.\r\nSamtidigt, och enhälligt, uttalade nämligen\r\nriksdagen ''att de sociala och hälsomässiga\r\nsträvanden som vägleder den svenska\r\nskattepolitiken på alkoholens och tobakens område\r\ninte bör försvagas genom ett samarbete med EG''.\r\nEnligt utskottets mening bör det vara möjligt att få\r\nförståelse för dessa synpunkter i kommande\r\nkontakter med EG, där det också finns en opinion\r\nsom alltmer uppmärksammar tobaksrökningens\r\noch alkoholbrukets skadeverkningar.</pre><pre>Det här var för fem år sedan. Nu föreligger EES-\r\navtalet. Vad betyder avtalet beträffande\r\nalkoholpolitiken? I det föreliggande betänkandet\r\nanförs, under hänvisning till propositionen</pre><pre>-- dels att avtalet inte innebär några förändringar av\r\nden svenska alkoholpolitikens mål att pressa\r\ntillbaka alkoholkonsumtion och alkoholskador,</pre><pre>-- dels att ett av medlen även fortsättningsvis måste\r\nvara att begränsa alkoholens tillgänglighet och</pre><pre>-- dels att monopolen för Vin  &amp;  Sprit och\r\nSystembolaget inte diskriminerar utländska\r\ntillverkare och partihandlare.</pre><pre>Detta är bra och jag behöver därför inte yrka bifall\r\ntill motion E5, yrkande 2.</pre><pre>Herr talman! Ingen skall emellertid förledas att tro\r\natt vare sig den svenska alkoholpolitiken eller\r\nalkoholvanorna kommer att förbli opåverkade,\r\näven om grunderna för den svenska\r\nalkoholpolitiken ligger fast. Det finns starka\r\nkommersiella och politiska krafter som med EES-\r\navtalet som hävstång vill skjuta den svenska sociala\r\nalkoholpolitiken i sank. Ny demokratis företrädare\r\nsade på förmiddagen dels att monopolen strider\r\nmot Romfördraget, dels att vi borde ha samma\r\nregler för alkohol som Europa i övrigt.</pre><pre>Vad skulle det betyda?</pre><pre>För det första innebär det en kraftig\r\nkommersialisering, alltså ett starkt privat intresse\r\nav ökad konsumtion och därmed ökad vinst. Att\r\nSverige sedan länge begränsat privatintresset i\r\nalkoholhanteringen är en av grunderna för den\r\nframgångsrika politiken.</pre><pre>För det andra skulle det betyda kraftigt stegrade\r\nskador, både sociala och medicinska, till följd av\r\nden ökning av konsumtionen som ofelbart följer av\r\nlägre priser och ökad tillgänglighet.</pre><pre>Europa har högre konsumtion och värre skador.\r\nSambandet mellan konsumtion och skador är\r\nvetenskapligt belagt. På den insikten vilar 1977 års\r\nalkoholpolitiska beslut, vilket togs under mycket\r\nbred enighet här i riksdagen.</pre><pre>Prispolitiken är ett annat viktigt medel i arbetet för\r\natt pressa tillbaka konsumtion och därmed skador.\r\nFör närvarande är det de framtida möjligheterna\r\natt använda skatterna för att reglera efterfrågan\r\nsom starkast måste ifrågasättas. EES-avtalet i sig\r\nsätter inga gränser. Emellertid medför reglerna om\r\nvilka kvantiteter som får föras över nationsgränser\r\natt det kan bli svårt att upprätthålla den önskvärda\r\nprisnivån inom landet. Då vrids det viktigaste\r\nalkoholpolitiska instrumentet ur våra händer.</pre><pre>Information och upplysning måste tillmätas allt\r\nstörre vikt. Gränserna sätts inte av något annat än\r\nav våra egna ambitioner och vår egen kreativitet.\r\nJag är ganska säker på att exempelvis Svenska\r\nBryggarföreningen kommer att hävda att ''mellis''\r\noch ''stor stark'' inte har något med alkoholskador\r\natt göra, snarare tvärtom.</pre><pre>Alkoholkommissionen skall under nästa år\r\nredovisa vilka effekter EES-avtalet kan få och vilka\r\nåtgärder som skall vidtas för att målet om 25 %\r\nminskning av konsumtionen till år 2000 skall klaras.</pre><pre>Vid ett möte för ett par månader sedan anslöt sig 43\r\neuropeiska stater till WHO:s 25-procentsmål. Alla\r\nnuvarande EG-stater deltog i mötet och anslöt sig\r\ntill detta mål. Det skall bli mycket intressant att se\r\nvilka åtgärder man inom EG vidtar för att klara\r\nmålet. Tar man inom EG saken på allvar -- och det\r\nhoppas jag att man gör -- förbättrar det\r\nmöjligheterna till en fortsatt framgångsrik\r\nalkoholpolitik i Sverige.</pre><pre>Herr talman! Jag röstade 1988 ja till att Sverige\r\nskulle uppta integrationsförhandlingar med EG.\r\nJag pekade dock på risker för ökade alkoholskador.\r\nResultatet av förhandlingarna föreligger nu.\r\nInnehållet är sådant att jag vid en sammanvägning\r\nav för- och nackdelarna inte har skäl att ändra\r\nståndpunkt.</pre><pre>Jag yrkar alltså bifall till EES-utskottets hemställan\r\noch därmed avslag på reservation 3.</pre><pre>Anf. 130  CHRISTER WINDÉN (nyd)\r\nreplik:</pre><pre>Herr talman! Det är intressant att lyssna på Göran\r\nMagnusson, för han företräder en falang i\r\nriksdagen som definitivt inte har något större stöd\r\nhos den stora massan av människor i landet. Det är\r\njag helt övertygad om.</pre><pre>Jag skall bemöta Göran Magnussons påståenden på\r\nnågra punkter. Jag vidhåller att monopolen strider\r\nmot EES-avtalet i den bemärkelsen att de är\r\ndiskriminerande. Om man inte tillåter en\r\nkonkurrens på marknaden, är det diskriminering.\r\nDet säger själva definitionen på ett monopol.</pre><pre>Vi menar att det är fullt möjligt att ha ett utbud av\r\nalkoholhaltiga varor på den svenska marknaden på\r\nett sådant sätt att man fortfarande kan upprätthålla\r\nde regler som vi har för t.ex. öppethållandetider\r\noch åldersgräns. Det finns ingenting som säger att\r\ndet är nödvändigt att företag som säljer\r\nalkoholprodukter måste drivas monopolistiskt.</pre><pre>När det gäller 25-procentsmålet har vi däremot\r\ningen avvikande uppfattning. Vi menar dock att det\r\ninte är nödvändigt att tillgripa så drastiska metoder\r\nför att komma till rätta med problemen som att\r\nsätta ett väldigt högt pris. Vi skall klara problemen\r\ngenom attitydförändringar och propaganda om\r\nspritmissbrukets baksidor.</pre><pre>Jag vill ta tillfället i akt och tala om en sak som\r\nGöran Magnusson kanske har missat, nämligen att\r\nSverige fortfarande har gränskontrollen kvar och\r\nmöjligheten att sätta de skatter som vi vill på\r\nalkoholhaltiga varor. Det är ingen begränsning i\r\nEES-avtalet därvidlag. Men vi kanske inte skall\r\ndiskutera alkoholpolitiken här. Jag vill bara\r\nunderstryka att borttagandet av diskriminerande\r\nmonopol är väldigt viktigt.</pre><pre>Anf. 131  GÖRAN MAGNUSSON (s)\r\nreplik:</pre><pre>Herr talman! För att börja med monopol- och\r\nkonkurrensfrågan är det min uppfattning att\r\nskadliga monopol naturligtvis inte skall finnas. Men\r\ndet är inte det som vi diskuterar nu. Vi har i dag\r\nmonopol för att undvika skador.</pre><pre>Det är klarlagt i betänkandet och i andra\r\nsammanhang att avtalet inte innebär att Sverige\r\nmåste avskaffa vare sig Vin  &amp;  Sprits spritmonopol\r\npå partihandeln eller Systembolagets monopol.\r\nNaturligtvis är förutsättningen att man inte med\r\nmonopolets hjälp diskriminerar den ena eller den\r\nandra handlaren eller odlaren av viner. Man får\r\nnaturligtvis vara beredd att göra vissa justeringar.\r\nMen det väsentliga är att man säljer dessa\r\nprodukter under den kontroll som Systembolagets\r\norganisation och uppläggning innebär.</pre><pre>Det är i och för sig bra att även Ny demokrati har\r\nanslutit sig till 25-procentsmålet. Vi som har arbetat\r\nmed alkoholfrågorna tvivlar naturligtvis i hög grad\r\npå, inte viljan att ansluta sig, utan de metoder som\r\nNy demokrati i realiteten vill införa, nämligen att\r\ndet skall vara möjligt att köpa alkohol på fler ställen\r\noch under längre tid och att det över huvud taget\r\nskall vara en tillåtande attityd.</pre><pre>Det skulle vara intressant att få veta om Ny\r\ndemokrati grundar sin ståndpunkt på något annat\r\nän att man snackat litet med varandra om att det\r\nvore klämmigare att ha det på ett annat sätt.\r\nAlkoholpolitiken och de frågor som det här gäller\r\när betydligt viktigare än att man bara kan snacka\r\nfram en ståndpunkt. Man måste faktiskt försöka\r\ngrunda den på något slags beprövad erfarenhet och\r\nvetenskap. Bl.a. har en finsk forskare visat att ju\r\nmer tillåtande samhället är i alkoholfrågan, desto\r\nmer ökar konsumtionen och som en följd därav\r\nökar skadorna. Jag tycker att det vore bra om\r\nChrister Windén kunde ta till sig denna kunskap.</pre><pre>Det mera populistiska inslaget i Christer Windéns\r\ninlägg var att jag och riksdagsmajoriteten skulle\r\nföreträda en uppfattning som inte har stöd hos\r\nsvenska folket. Om Christer Windén talar med\r\nandra än sina allra närmaste, kan han komma fram\r\ntill att det finns en bred uppslutning hos svenska\r\nfolket, kanske inte för varje restriktion och\r\nbokstav, för sådant kan man alltid diskutera. Men\r\nför grunderna i den svenska alkoholpolitiken finns\r\ndet enligt min uppfattning en bred uppslutning hos\r\ndet svenska folket.</pre><pre>Anf. 132  CHRISTER WINDÉN (nyd)\r\nreplik:</pre><pre>Herr talman! Jag har den absoluta uppfattningen\r\natt människor i ett högt utvecklat samhälle som\r\nSverige vilka fått lära sig att ta vara på sig själva och\r\nta ansvar för sina handlingar också är kompetenta\r\natt själva fatta beslut utan onödigt förmynderi. Jag\r\när övertygad om att man med upplysning på rätt\r\nsätt och medvetet bearbetande av attityder speciellt\r\nhos yngre människor kommer att uppnå bättre\r\nresultat än genom en restriktiv politik, som\r\nuppmanar människor till att lockas av den\r\nförbjudna fruktens sötma. Det är fel metod. Man\r\nskall ha ett positivt i stället för ett negativt sätt att\r\nse på frågan.</pre><pre>Anf. 133  GÖRAN MAGNUSSON (s)\r\nreplik:</pre><pre>Herr talman! Det skulle vara intressant om Christer\r\nWindén kunde peka på ett land som har en sådan\r\nalkoholpolitik som Christer Windén nu beskriver\r\noch som dessutom leder till färre sociala problem\r\noch medicinska skador. Det är det intressanta.</pre><pre>Ibland lyckas Christer Windén och andra framställa\r\nalkoholpolitiken som en fråga för dem som tycker\r\natt det är kul och klämmigt att lägga sig i vad folk\r\ngör och att försöka hitta på diverse regler. Men det\r\nhandlar om att försöka begränsa dels det\r\nindividuella och sociala lidandet, dels de\r\nekonomiska kostnader som alkoholvanorna\r\nfaktiskt leder till för samhället i dess helhet. Det\r\nfinns bedömningar i Sverige på att de samhälleliga\r\nkostnaderna på alkoholvanorna ligger i\r\nstorleksordningen 100 miljarder kronor. Det är\r\nfaktiskt en aktningsvärd summa, fastän knappt\r\nhälften av de drygt 200 miljarder kronor som Ny\r\ndemokrati i ett nafs skulle pruta på skatterna bara\r\nman kom in i riksdagen.</pre><pre>Anf. 134  KARIN ISRAELSSON (c):</pre><pre>Herr talman! Jag vill först deklarera att jag ställer\r\nmig positiv till ett genomförande av EES-avtalet.\r\nTrots detta finns det ett antal frågor som bekymrar\r\nmig och även andra. Hälsopolitiker i vårt land\r\nkänner en stor oro inför ett ökat inflöde av alkohol\r\noch narkotika liksom inför kravet på sänkta priser\r\npå alkohol, vilket kan bli följden av EES-avtalet.</pre><pre>Med kunskap om vilka lidanden och kostnader\r\nalkoholskadorna ger måste målet för en god hälsa\r\nligga fast, nämligen att minska dessa skador. Detta\r\när inte ett mål som bara omfattas av svensk\r\nhälsopolitik, utan det är ett mål som delas av 45\r\nländer i Europa, vilka inom ramen av WHO:s\r\nEuropamål har undertecknat ett manifest. I detta\r\nmanifest fastslås att den svenska alkoholpolitiken\r\nskall ligga som grund även för dessa länders arbete.</pre><pre>Jag har under mina resor i Europa mött företrädare\r\nför socialdepartement och motsvarigheter till vår\r\nsocialstyrelse. Alla bekräftade att deras största\r\nsjukvårdsproblem var orsakade av alkohol. Jag kan\r\nförsäkra kammarens ledamöter att det\r\ninformationsmatrial som producerats i Frankrike är\r\nminst lika konkret som det material som vi får\r\ngenom Socialstyrelsen och Folkhälsoinstitutet i vårt\r\nland. I Frankrike införs nu allt fler regler som syftar\r\ntill att begränsa alkoholkonsumtionen. Många\r\nländer kräver ökade restriktioner.</pre><pre>Vinkonsumtionen sjunker i Frankrike liksom i\r\nSpanien. Vingårdar läggs ner och alternativ odling\r\nanvisas.</pre><pre>Det finns en massiv forskning som stöder tesen om\r\natt det är den totala konsumtionen av alkohol i ett\r\nland som avgör skadornas omfattning. Jag har läst\r\nmånga forskningsrapporter, där man har visat på\r\nett tydligt samband mellan konsumtionens storlek\r\noch skadeverkningar, trafikolyckor och\r\nsjukdomsfall.</pre><pre>I skenet av detta innebär ett närmande till Europa\r\nmed billig alkohol och möjlighet till gränshandel ett\r\nhot som är verkligt. Ett bibehållande av våra\r\ninköps-  och försäljningsmonopol är då ett skydd\r\nför att minska skadorna. I vissa fall tvingas vi att\r\nbegränsa människors frihet. Ingen skulle våga\r\ndrömma om att människor fick köra som de ville på\r\nvåra vägar. Det finns skäl bakom våra trafikregler,\r\nliksom det finns hundraårig erfarenhet bakom\r\nsvensk alkoholpolitik. Sverige är snart uppe i\r\nsamma alkoholkonsumtion som under mitten av\r\n1800-talet. Den dryckeskulturen var så påtagligt\r\nfelaktig att den gav upphov till en mängd\r\nnykterhetsorganisationer som såg som sin uppgift\r\natt dämpa alkoholfloden.</pre><pre>Dagens nykterhetsorganisationer arbetar i\r\nförebyggande syfte. När alkholskadorna inträffat är\r\nmöjligheten till läkning mycket låg. Ca 35 % av\r\ndem som vårdas för sina alkoholbesvär blir\r\nrehabiliterade medan de övriga har fortsatta\r\nbesvär.</pre><pre>Vad har nu detta med dagens EES-debatt att göra?\r\nJo, monopol accepteras inte i EES-sammanhang.\r\nVi har i riksdagen flera gånger och senast i detta\r\nbetänkande slagit fast att svensk alkoholpolitik\r\nskall gälla. I denna politik ingår ett bibehållande av\r\nalkoholmonopolen. Det finns mycket som tyder på\r\natt våra krav, grundade på hälsopolitiska skäl, även\r\nfortsättningsvis kan hävdas. Absolut säkra kan vi\r\nnaturligtvis inte vara. Kommer detta att prövas i ett\r\ndomstolsförfarande, vet vi naturligtvis inte vad\r\nutslaget blir. I en sådan situation krävs det väl\r\nförberedda försvarare av svensk alkoholpolitik,\r\nsom ställer upp för att hävda Sveriges inställning i\r\nen domstolsförhandling.</pre><pre>Naturligtvis måste vi också ge ett ökat utrymme för\r\ninformationsinsatser, oavsett vad som kommer att\r\nhända med den svenska alkoholpolitiken. Europa\r\nnärmar sig en svensk inställning till alkoholen,\r\nmedan frihetssträvarna i svensk riksdag vill\r\nupprepa EG-ländernas misstag under skenet av det\r\när valfrihet som skall råda.</pre><pre>På några sidor i EES-betänkandet har man med\r\nanledning av en motion undertecknad av mig och\r\nrepresentanter för Socialdemokraterna,\r\nFolkpartiet och Kds utvecklat den svenska synen på\r\njust monopolens ställning. Övriga nordiska länder\r\nhar tillsammans med Sverige också understrukit att\r\nde svenska alkoholmonopolen grundar sig på\r\nviktiga hälso-  och socialpolitiska hänsyn.\r\nSlutsatsen även i propositionen är att dessa\r\nmonopol inte är diskriminerande i Romfördragets\r\nmening och att EES-avtalet inte innebär några\r\nförändringar härvidlag.</pre><pre>Under förmiddagens debatt ställde Ny demokratis\r\nrepresentant krav på ett upphörande av den\r\nsvenska alkoholpolitikens grundpelare, nämligen\r\nvåra monopol som innebär att vinstintresset i\r\nalkoholförsäljningen uteblir.</pre><pre>Vi kan i dag se vad detta vinstintresse leder till, när\r\nalkoholförsäljning sker i restaurangvärlden. Låt\r\nmig ge några exempel. Det billigaste lättvinet\r\nkostar genomsnittligt på svenska restauranger\r\n105:03 kr för 75 cl 33 cl starköl kostar 33:42 kr och 3\r\ncl renat brännvin kostar 35:41 kr, dvs. sammantaget\r\n885 kr för 75 cl. För den svenska\r\nrestaurangnäringen utgör alkoholförsäljning en\r\nmycket inkomstbringande verksamhet. Nu tror jag\r\ninte att en fri försäljning av alkohol skulle ge dessa\r\ngigantiska prispåslag, men medge att den s.k. fria\r\nkonkurrensen ger märkliga effekter redan i\r\nnuläget.</pre><pre>Herr talman! Min motion rörande den s.k.\r\npsykotropkonventionen har också behandlats i\r\nEES-betänkandet. Psykotropkonventionen är ett\r\nskydd för att ett land inte utan vidare skall kunna\r\nlegalisera narkotika. I FN-sammanhang har Sverige\r\nmycket starkt krävt att Nederländerna och Schweiz\r\nockså skall underteckna konventionen. Nu har\r\nSverige en ny möjlighet att kräva det i det nya\r\nförhandligsläge som uppstår när EES-avtalet\r\nnärmar länderna till varandra. Gränskontroller och\r\nsamarbete inom tullen mellan länder måste\r\nprioriteras för att förhindra en inströmning av\r\nnarkotika.</pre><pre>Jag kan försäkra kammaren att jag med stort\r\nintresse kommer att bevaka dessa frågor under de\r\nkommande åren. EES-avtalet får inte tas som\r\nintäkt för att den nuvarande drogpolitiken skall\r\nförändras, i vilken också ingår vår alkoholpolitik.</pre><pre>Jag yrkar bifall till hemställan i EES-betänkandet\r\noch ett särskilt avslag på reservation nr 3 och för\r\növrigt också på de reservationer som är fogade till\r\ndetta betänkande.</pre><pre>Anf. 135  ROLAND LÉBEN (kds):</pre><pre>Herr talman! Låt mig inleda med några ord om de\r\nalkoholpolitiska frågorna. Artiklarna 11--13 i EES-\r\navtalet förbjuder kvantitativa import-  och\r\nexportrestriktioner eller åtgärder som har\r\nmotsvarande verkan. Dessa artiklar har sin\r\nmotsvarighet i Romfördragets artikel 30, 34 och 36.\r\nArtikel 14 stadgar bl.a. förbud mot diskriminering\r\noch diskriminerande avgifter. Artikel 23 innehåller\r\nvissa regler avseende tekniska hinder i handeln med\r\nvin. EES-avtalets artikel 16 om statliga\r\nhandelsmonopol motsvaras av Romfördragets\r\nartikel 37.</pre><pre>Jag skall gärna erkänna att dessa frågor har ingett\r\nmig och många andra en viss oro under det\r\nförberedande arbetet och under den process som\r\nhar föregått detta arbete innan vi kom fram till den\r\npunkt där vi i dag står. Men ett studium av dessa\r\nartiklar ger det sammantagna intrycket att det inte\r\nkan anses oförenligt med EES-avtalet att Sverige\r\nverkligen bibehåller sin nuvarande alkoholpolitiska\r\ninriktning och målsättning. Våra styrinstrument --\r\npris och tillgänglighet -- kan även användas i\r\nfortsättningen. En förutsättning är att\r\nmonopolbolagen inte diskriminerar olika märken\r\noch grossister i sin inköpspolicy. Alltså: I framtiden\r\nkommer det att vara mycket viktigt att våra\r\nmonopolföretag ser till att det inte förekommer\r\nnågon diskriminering. Det blir alltså efterfrågan\r\nsom styr sortimentet. Under den här prövotiden\r\nmåste vi -- om vi skall gå vidare mot ett EG-\r\nsamarbete -- bevisa att detta är en framkomlig väg.</pre><pre>I motionen E5 begärs ett förstärkt uttalande om att\r\nregeringen med kraft bör hävda den svenska\r\nalkoholpolitiken. Det är ett rimligt krav som\r\nmycket väl hade kunnat tillgodoses. Men jag\r\nkonstaterar med glädje att det finns en stor enighet\r\nom huvudinriktningen. Därför kan vi motionärer\r\ngodta utskottets skrivning.</pre><pre>Vi från Kds kommer att mycket noga bevaka hur\r\nden svenska linjen fungerar i praktiken och inte\r\nbara på papperet. Inte minst för européer i gemen\r\när det viktigt att alkoholpolitiken fungerar i dessa\r\ntider, då Europas länder börjar erfara vad den\r\növerreklamerade vinkulturen kostar i form av liv,\r\nlidande och sjukvårdskostnader.</pre><pre>Egentligen är det ett stort framsteg för svensk\r\nalkoholpolitik att olika åsiktsinriktningar tack vare\r\nEES-processen talar sig varma för det värdefulla\r\nmed det svenska monopolsystemet, vilket är\r\nmycket intressant och mycket konstruktivt.</pre><pre></pre><pre>Herr talman! Något mera allmänt skulle jag vilja\r\nsäga att vi går in i EES-samarbetet genom vår\r\nrepresentativa demokrati med vidöppna ögon och\r\nsinnen. Varför gör vi det när vi nu befinner oss i ett\r\nannat extrem i pendlingen av opinionsrörelserna än\r\nvad vi var för ett par år sedan och när så många är\r\noroade? Jo, vi gör det bl.a. för att samarbetet i\r\nEuropa är värt en seriös prövotid och en praktisk\r\nutvärdering.</pre><pre>EES är inte en irreversibel process. Fortsättningen\r\nmåste inte bli ett EG-medlemskap. Vi är eniga i\r\nriksdagen om att folkomröstningen om ett\r\neventuellt kommande EG-medlemskap skall vara\r\nhelt avgörande i frågan. Det är olyckligt att många\r\ni debatten har använt begreppen EG och EU som\r\nett rött skynke och kommit med en\r\nskrämselpropaganda.</pre><pre>Det här är egentligen ett ganska lyckosamt tillfälle\r\natt ge Sverige en rejäl chans att pröva Europa innan\r\nvi går in i ett medlemskap. Man kan använda\r\nbildspråk och tala om ett slags förlovning som kan\r\nkomma att brytas innan bröllop firas. Jag får\r\nintrycket av att en del EG-motståndare vill ha ett\r\nslags samboförhållande där man vill ha så många\r\nfördelar och så litet ansvar som möjligt.</pre><pre>Herr talman! Debatten liknar ibland sagan om\r\npojken och jätten som bar hem en stor tung stock.\r\nJätten fick gå främst och göra jobbet för att ta hem\r\nbördan, medan pojken satt på bakre ändan av\r\nstocken och åkte snålskjuts.</pre><pre>Anf. 136  ROSE-MARIE FREBRAN (kds):</pre><pre>Herr talman! Den europeiska integrationen är det\r\nstörsta fredsprojekt som någonsin initierats. Gamla\r\nfiender har knutits samman i nära relationer. Fler\r\noch fler länder har involverats. Genom EES-avtalet\r\nknyts 19 länder samman. Det är positivt för freden\r\noch avspänningen i Europa.</pre><pre>Västeuropa har inte längre någon gemensam yttre\r\nfiende att hålla samman emot. I stället blir det allt\r\nviktigare att bygga sammanhållningen på egna\r\nömsesidiga relationer. Framtidsutsikterna är goda\r\nnär det gäller ytterligare utvidgning av det\r\neuropeiska samarbetet. Jag hälsar en sådan\r\nutveckling med tillfredsställelse.</pre><pre>Debatten om den europeiska integrationen\r\nfokuseras ofta kring ekonomiska intressen. Visst\r\nfinns det ett ekonomiskt motiv bakom önskan att\r\ndelta i EES-samarbetet -- men det är då rakt inte\r\növerordnat andra motiv. För mig är det viktigare att\r\ndet mellan Sverige, övriga EFTA-länder och EG-\r\nländerna finns en samhörighet och\r\nvärdegemenskap som bygger på demokrati,\r\njämlikhet, social rättvisa och respekt för mänskliga\r\nrättigheter. Denna gemenskap förstärks och\r\nfördjupas om vi knyter närmare kontakter med\r\nEG.</pre><pre>Herr talman! EES-avtalet har många fördelar för\r\nvårt land. Jag vill särskilt framhålla den fria\r\nrörligheten av personer och det samarbete på en\r\nrad viktiga områden som avtalet innefattar. Det är\r\nmycket positivt, bl.a. för kultur- och\r\nutbildningsområdena. De avtalsslutande parterna\r\nhar bl.a. godkänt två förklaringar på\r\nkulturområdet. De deklarerar sin avsikt att stärka\r\noch bredda samarbetet på kulturområdet för att\r\nbidra till bättre förståelse mellan folken i ett\r\nmångkulturellt Europa. Man vill säkerställa och\r\nvidareutveckla det nationella och regionala arv som\r\nberikar den europeiska kulturen med sin mångfald.</pre><pre>Riksdagen fastställde år 1974 åtta kulturpolitiska\r\nmål, som det rått stor enighet omkring. Ett av\r\nmålen innebär att kulturpolitiken skall främja ett\r\nutbyte av erfarenheter och idéer inom\r\nkulturområdet över språk- och nationsgränserna.\r\nEES-samarbetet ger utrymme för en fortsatt och\r\nintensifierad utveckling på kulturområdet.</pre><pre>Möjligheterna för Sverige att delta i en rad EG-\r\nprogram ökar genom EES-avtalet. Ett exempel är\r\nEG:s särskilda program för att stärka produktionen\r\nav europeiska filmer, TV- och videoprogram,\r\nbenämnt MEDIA 95. I första hand är strävan att\r\nöka programutbytet mellan de olika länderna och\r\nspråkområdena i Europa.</pre><pre>Herr talman! Ungdomsfrågorna tillhör de särskilt\r\nangivna områdena i EES-avtalet där man skall\r\nstärka och bredda samarbetet. Avtalet innebär att\r\nSverige omedelbart då avtalet träder i kraft skall\r\ndelta i programmet Ungdom för Europa. Från\r\nsamma tidpunkt kommer vi också att kunna delta i\r\ninformationsutbyte, seminarier och andra\r\nkontakter som rör ungdomsfrågor. Från den 1\r\njanuari 1995 kommer Sverige att kunna delta i alla\r\nprogram som då är påbörjade eller är beslutade.</pre><pre>Det är viktigt att människor tidigt i livet får\r\nkunskap om olika kulturer och traditioner genom\r\ninternationellt utbyte. Genom erfarenhet av andra\r\nländers kultur ökar svenska ungdomars förståelse\r\nför invandrar- och flyktingungdomar i vårt eget\r\nland. Kontakt mellan människor från olika länder\r\nkan också bidra till fred och avspänning.</pre><pre>Herr talman! Möjligheterna för Sverige att delta i\r\nen rad EG-program inom utbildningsområdet ökar\r\ngenom EES-avtalet. EG:s insatser inom\r\nforskningen genomförs i fleråriga ramprogram. Det\r\ntredje ramprogrammet för forskning och teknisk\r\nutveckling sträcker sig t.o.m. 1994. Genom EES-\r\navtalet ansluts Sverige till detta.</pre><pre>Svenska forskare, institutioner och företag får\r\nsamma rättigheter som sina motsvarigheter inom\r\nEG att ansöka om medel ur EG:s forsknings- och\r\nutvecklingsbudget för projektmedverkan. Sverige\r\nfår delta i programmens olika kommittéer. Svenska\r\nexperter får inflytande i planeringen av nya\r\nprogram. Det är inte minst viktigt när det gäller\r\nplaneringen av det fjärde ramprogrammet. I\r\nplaneringen av det programmet förutsätts stöd även\r\ntill forskning som motiveras av allmänna\r\nsamhälleliga behov, t.ex. att åstadkomma en bättre\r\nlivskvalitet.</pre><pre>Sverige är ett utvecklat industriland och som sådant\r\nmycket forskningsberoende. Internationellt\r\nsamarbete inom en mängd forskningsområden är\r\nnödvändigt. Det är därför positivt att Sveriges\r\ndeltagande i internationellt forskningssamarbete\r\nkan stärkas.</pre><pre>Sverige deltar redan i utbildningssamarbete inom\r\nEG, men möjligheterna kommer att förbättras\r\navsevärt genom EES-avtalet. Vi kommer att kunna\r\npåverka utformningen av framtida aktiviteter på\r\nutbildningsområdet. Alla de särregler som i dag\r\ngäller för EFTA-ländernas deltagande i COMETT\r\noch Erasmus kommer att försvinna.</pre><pre>I övrigt är utbildningspolitiken en nationell\r\nangelägenhet. Vi utformar själva vår skolpolitik\r\noch vår högre utbildning.</pre><pre>\r\nHerr talman! I Sverige är vi i stort sett eniga om att\r\njämställdhet mellan kvinnor och män är ett viktigt\r\npolitiskt mål. Vi har höga ambitioner när det gäller\r\njämställdhet och social välfärd. Uppenbarligen\r\nfinns en oro bland en del svenska kvinnor för att\r\nförhållanden och villkor som gäller för kvinnor i\r\nvissa EG-länder skall smitta av sig på utveckling i\r\nSverige.</pre><pre>Inom EG:s institutioner bedrivs ett omfattande\r\nsamarbete på jämställdhetsområdet. Utvecklingen\r\ngår i riktning mot höjda ambitioner inom EG-\r\nländerna. Det finns fem EG-direktiv på\r\njämställdhetsområdet. EG-domstolen har i flera\r\ndomstolsutslag tolkat direktiven till kvinnornas\r\nfördel. Det finns t.o.m. kvinnor som anser att EG:s\r\nlagstiftning är bättre än den svenska.</pre><pre>I Sverige är kvinnorna starkt beroende av den\r\noffentliga sektorn för att kunna förvärvsarbeta.\r\nMen det krävs en ekonomi i balans för att behålla\r\noch utveckla den svenska välfärden. Genom EES-\r\navtalet får Sverige sanolikt en bättre ekonomi än\r\nom vi står utanför. Avtalet är därmed snarare\r\npositivt än negativt för kvinnor. Förutom\r\nekonomins betydelse beror en fortsatt positiv\r\nutveckling av jämställdhetsarbetet i Sverige på vår\r\negen kraft och våra egna ambitioner på området.</pre><pre>Herr talman! Jag vill slutligen understryka att\r\nupprättandet av ett EES-samarbete inte innebär\r\nnågon slutenhet gentemot omvärlden i övrigt. Det\r\ninternationella samarbetet på de områden som jag\r\nhar berört kommer även fortsättningsvis att sträcka\r\nsig långt bortom Europas gränser.</pre><pre>Jag yrkar bifall till hemställan i EES-utskottets\r\nbetänkande nr 1.</pre><pre>Anf. 137  BENGT DALSTRÖM (nyd):</pre><pre>Herr talman! Jag hade tänkt att undvika de\r\nallmänna utvärderingarna som vi i positiv anda har\r\nfått lyssna på hela dagen. Jag ansluter mig till dem.\r\nJag hade tänkt att ta upp två litet specifika\r\nämnesområden, nämligen information och\r\ndatorisering och vad dessa kan betyda för\r\nsmåföretag och EES.</pre><pre>En av människans mest förankrade egenskaper är\r\noviljan mot förändringar och benägenheten att slå\r\nvakt om det bestående. En viktig faktor som\r\npåverkar den här naturliga attityden är\r\nokunskapen. Jag kan förstå att stora delar av\r\nsvenska folket i dag säger nej till både EG och EES.\r\nMånga har inte ens klart för sig skillnaden mellan\r\ndessa begrepp -- ett förhållande som främst\r\nregeringen, men även vi i riksdagen får ta på oss\r\nansvaret för. Jag och vi i Ny demokrati kritiserade\r\nemellertid redan för ett år sedan regeringen för\r\ndenna bristande information ut till familjen\r\nSvensson och allmänheten. Det skulle ha tagits\r\nfram en pedagogisk lättfattlig information som på\r\nett enkelt sätt klargör och belyser nödvändigheten\r\nav vårt deltagande i EES och den europeiska\r\ngemenskapen. Där skulle då de positiva\r\nkonsekvenserna av medlemskapet belysas men\r\näven de negativa -- om vi skulle ställt oss utanför\r\nsåväl EES som EG.</pre><pre>Dessa synpunkter har jag framfört vid upprepade\r\ntillfällen under året i kammaren och även i min\r\negenskap av medlem i EFTA-delegationen till\r\nstatsrådet Dinkelspiel. Han har då hävdat att såväl\r\npolitiker som näringsliv fått en kontinuerlig\r\ninformation under lång tid bl.a. genom hela serien\r\nav gröna böcker, seminarier etc. Det är alldeles\r\nriktigt. Med den 30-åriga erfarenhet jag har från\r\nmarknadskommunikation vågar jag påstå att\r\nregeringen faktiskt grovt har sumpat chanserna att\r\npåverka allmänhetens, familjen Svenssons,\r\nkunskaper om EG och EES-avtalet -- och därmed\r\nlåtit okunskapen medverka till den negativa\r\ninställning många i dag har och som vi upplever hos\r\nstora delar av svenska folket -- såsom det speglas i\r\nmassmedia. De har ett tungt ansvar när det gäller\r\nden negativa attityden vi får oss till del.</pre><pre>I det här läget är det inte tillräckligt med en fortsatt\r\n''rullande'' tung information till näringsliv och\r\nopinionsbildare, som vi har hört ansvarigt statsråd\r\nföra fram -- med hjälp av gröna böcker, seminarier,\r\nandra sammankomster etc. och kanske korta\r\ndebatter i TV. Nej, det behövs en populistisk\r\nutformad kampanj, uppbyggd kring en lättläst\r\nbroschyr hem i brevlådan till varje svenskt hushåll.\r\nDen är förvisso inte lätt att producera. Det är alltid\r\nsvårt att förenkla komplicerade sammanhang, som\r\ndet här är fråga om här -- men visst är det möjligt,\r\noch nödvändigt! Med en broschyr i handen har\r\nvarje människa, familj möjlighet att stämma av\r\nsakinnehållet i EG och EES-avtalet mot den många\r\ngånger osakliga skrämselpropaganda som förs fram\r\ni massmedia. Samtidigt kan den intresserade\r\nkonsumenten få kunskap om vad han eller hon kan\r\nsöka med den fördjupade information som finns\r\nsom en kunskapsbas.</pre><pre>Herr talman! Jag hoppas verkligen att regeringen är\r\nberedd att konkret medverka till att svenska folket\r\nsnarast får hem den föreslagna EES- och EG-\r\ninformationen i sin brevlåda -- som ett led i en\r\nallmän bredare populistisk kampanj kring\r\nbetydelsen av vårt deltagande i den europeiska\r\ngemenskapen. Detta är inte minst viktigt med\r\ntanke på den kommande omröstningen om vårt\r\nmedlemskap i EG.</pre><pre>Så några reflexioner i en helt annan fråga om\r\nsmåföretagen och EES. Jag är tyvärr tveksam till\r\nsmåföretagens kunskaper och inställning till att vi\r\nfr.o.m. den 1 januari har möjlighet till en\r\nframgångsrik marknadsföring i en marknad\r\nbestående av 375 miljoner människor. För de flesta\r\nföretag innebär detta en enorm omställning -- och\r\nmöjlighet. Vi måste vara positiva! Jag blir rädd när\r\nExportrådets utomordentliga\r\ninformationskampanj, som har genomförts i\r\nprincip i alla kommuner i hela landet, ''Gomorron\r\nEuropa'' på vissa orter lockar fem till tio deltagare.\r\nDet är en indikation på ett visst ointresse för vad\r\nden nya inre marknaden betyder främst för\r\nsmåföretagen, för Sverige, industrin och de\r\nmöjligheter EES erbjuder företag som är på\r\nalerten. De större företagen är redan i gång med\r\netablering av produktion och nätverk för\r\nmarknadsföring inom EES-området.</pre><pre>I ett inledningsskede hoppas jag därför att\r\nregeringen tillsammans med\r\nbranschorganisationerna är beredd att medverka\r\ntill att vi får en förstärkt information till småföretag\r\nhär hemma, men också småföretagarservice såväl\r\ncentralt i Bryssel som ute i de lokala marknaderna\r\nmed proffsigt lokalt förankrade medarbetare,\r\ngärna inom Exportrådets ram.</pre><pre>I och med vårt EES-medlemskap får vi också\r\ntillgång till de av EG uppbyggda\r\nsmåföretagarprogrammet. Som exempel kan\r\nnämnas BC-NET -- ett databaserat infosystem för\r\netablering av affärskontakter och\r\nsamarbetspartners i Europa.</pre><pre>Vi i Ny demokrati har särskilt uppmärksammat\r\ndatoriseringen av vissa affärstransaktioner inom\r\nEES-marknaden. Exempelvis att en order eller\r\nfaktura kan utbytas via affärspartnernas datorer\r\ngenom utnyttjande av systemet EDI -- Electronic\r\nData Interchange. Systemet kan kopplas direkt till\r\nproduktionen -- för just-in-time-leveranser från\r\nexempelvis en underleverantör i Grums till en\r\nfabrik i Bordeaux. Snabbheten med EDI-systemet\r\när redan en viktig konkurrensfaktor leverantörer\r\noch tillverkare emellan. Det är en viktig fråga. Det\r\nutnyttjas redan i dag av de större företagen men\r\nkommer också att kunna bli en viktig\r\nkonkurrensfördel för de svenska småföretagen.</pre><pre>I det här läget har Statskontoret på regeringens\r\nuppdrag utarbetat en rapport om Samverkan om\r\nEDI och handelsprocedurer. Där förespråkas\r\nbildandet av en förening finansierad med hjälp av\r\nmedlemsavgifter och uppdrag från UDH och\r\nNäringsdepartementet. Skulle en sådan förening\r\nkomma till stånd finns det, enligt bedömningen i\r\nrapporten, inte något behov av ett sammanhållet\r\nprogram för utvecklingen av detta viktiga EDI-\r\nsystem i Sverige.</pre><pre>Majoriteten i såväl näringsutskott som EES-utskott\r\nhar anslutit sig till ovanstående uppfattning.</pre><pre>Vi i Ny demokrati vidhåller emellertid vår\r\nuppfattning om att EDI snabbt måste utvecklas för\r\nsmåföretagen och komma i praktisk tillämpning i\r\nstörre omfattning. Detta kräver ett direkt\r\nengagemang från regeringens sida och att konkreta\r\nåtgärder omgående vidtas.</pre><pre>Riksdagen bör därför genom ett uttalande anmoda\r\nregeringen att omgående vidta konkreta åtgärder\r\nför att öka tillgängligheten till EDI-systemet för\r\nlandets småföretagare.</pre><pre>Herr talman! Jag yrkar därför på bifall till vår\r\nmotion E11 yrkande 4, dvs. vår reservation i mom.\r\n17, småföretag.</pre><pre>Herr talman! I övrigt ansluter jag mig med\r\növertygelse till riksdagens kommande beslut om ett\r\nantagande av EES-avtalet.</pre><pre>Anf. 138  Statsrådet ULF DINKELSPIEL\r\n(m):</pre><pre>Herr talman! Jag vill bara ta upp en punkt i det\r\nBengt Dalström framförde och som han har\r\nframfört också i tidigare sammanhang här i\r\nkammaren, nämligen önskemålet om ökad\r\ninformation och hans speciella synpunkter på detta.</pre><pre>Vi har arbetat vidare med tanken på både riktade\r\ninformationsinsatser och mer allmänt utformat,\r\nmer lättillgängligt material, som bl.a. tar sikte på\r\nökad information om den praktiska tillämpningen\r\nav EES. Vi har kommit långt i den planeringen, och\r\njag vill bara för kammaren och för Bengt Dalström,\r\neftersom han direkt har tagit upp frågan, säga att vi\r\nplanerar med att, så snart vi har tidpunkten klar för\r\nikraftträdande av EES-avtalet, gå ut med en\r\nbroschyr till alla hushåll.</pre><pre>Jag nämnde redan tidigare under debatten här i\r\nkammaren att det förslag som väcktes från något\r\neller kanske några håll om att ge utskottets yttrande\r\növer EES-avtalet en vid spridning skulle tjäna\r\nsamma syfte. Jag har tidigare välkomnat den\r\ntanken. Jag tycker den är utmärkt som ett\r\nkomplement.</pre><pre>Anf. 139  BENGT DALSTRÖM (nyd)\r\nreplik:</pre><pre>Herr talman! Jag tackar statsrådet för den\r\ninformationen att man äntligen kommit till insikt\r\nom att familjen Svensson också behöver den här\r\nsamlade, förenklade informationen hem till sig för\r\natt där, precis som jag framförde, med fakta i hand\r\nkunna värdera den skrämselpropaganda som\r\nmassmedia hittills har utsatt EES-avtalet för. Det\r\nglädjer mig.</pre><pre>Samtidigt skulle jag vilja fråga vad statsrådet har\r\nför synpunkter -- om det finns några så här\r\nspontant -- kring EDI-systemet och den\r\ndatorisering för småföretagens behov, som jag\r\ntidigare framförde åsikter om.</pre><pre>Anf. 140  Statsrådet ULF DINKELSPIEL\r\n(m):</pre><pre>Herr talman! Vi överväger och prövar för\r\nnärvarande de här frågorna i kanslihuset, i nära\r\nkontakt med berörda organ och med näringslivet.\r\nDet gäller frågan om hur ärendena skall hanteras\r\nliksom arbetsfördelningen mellan näringslivet och\r\nstaten och myndigheterna. Jag hoppas att relativt\r\nsnart kunna redovisa resultatet av detta, men för\r\ndagen har jag inga precisa besked att lämna på den\r\nhär punkten.</pre><pre>Anf. 141  MARGARETA VIKLUND (kds):</pre><pre>Herr talman! I modern tid har många länder på\r\nolika håll i världen varit med om krig och förföljelse\r\nmen till slut kunnat sluta fred, om än bräcklig. I\r\ndessa länder är man oerhört rädd om freden och vill\r\natt den skall bestå. Man talar om försoning,\r\nkonsensus och samverkan och gör stora\r\nansträngningar att leva upp till vad de orden\r\ninnebär i realiteten. Jag tänker bl.a. på\r\nLatinamerika, där många länder bildligt talat\r\nbalanserar på slak lina för att behålla och\r\nvidareutveckla den sköra, och då också sårbara,\r\navspänningsprocess som man är inne i.</pre><pre>Under tiden efter andra världskriget var man också\r\ni Europa angelägen om att finna konsensus och\r\nsamverkan mellan de olika nationer som stridit som\r\nfiender mot varandra. Ramen omkring EG,\r\norganisationen, ger också som jag ser det\r\nförutsättningar för just konsensus och samförstånd.\r\nDet är just det som själva organisationens\r\nuppbyggnad och verksamhet egentligen går ut på.\r\nInget av kommissionens förslag genomförs om det\r\ninte har fått enhällig eller i vissa fall kvalificerad\r\nmajoritet i Ministerrådet. Når man inte det faller\r\nförslaget. I Ministerrådet har de mindre länderna\r\nett relativt stort värde i beslutsprocessen i\r\nförhållande till de större.</pre><pre>Kristdemokraterna i Europa vill dessutom kraftigt\r\nstärka parlamentets roll, vilket överensstämmer\r\nmed andra demokratiska krafter i Europa.</pre><pre>Det är just konsensus vi behöver också i dag, när vi\r\nser hur vår värld ser ut. Naturligtvis är det viktigt\r\natt vi kommer in i det europeiska samarbetet, för\r\nvilket EES är en viktig början -- eller prövotid, som\r\nmånga uttrycker det --, så att vi kan påverka\r\nlagstiftningen i en samverkan som, vare sig vi vill\r\ndet eller inte, ändå, vare sig vi är med i den eller\r\ninte, påverkar vår nutid och vår, våra barn och\r\nbarnbarns framtid.</pre><pre>När det gäller krig är det kvinnor och barn som\r\ndrabbas värst. De är, som det visat sig, lovligt byte\r\nför dem som har skjutvapen och ammunition. I dag\r\när bilder och rapporter från f.d. Jugoslavien och\r\nSomalia på våra näthinnor och i våra sinnen. De\r\nsom inte har vapen blir utan mat och förlorar också\r\nlivet. I t.ex. Bosnien skjuts obeväpnade människor\r\nav krypskyttar och andra vapenförsedda personer.\r\nDet europeiska samarbetets arbete för fred är bra\r\nför kvinnor. Det arbetet skulle kunna vara ännu\r\nkraftfullare. Där har vi en uppgift.</pre><pre>Det sägs som ett motargument att den hårt\r\nförvärvade relativa jämställdheten i vårt land skulle\r\ngå tillbaka om vi fick ett ökat europeiskt samarbete.\r\nMånga har i dag tagit upp den frågan. Jag anser att\r\ndet påståendet är helt befängt. Att påstå detta talar\r\negentligen om att man inte riktigt har satt sig in vad\r\nsom kommer att gälla i relationerna mellan vårt\r\nland och andra länder i ett europeiskt samarbete.</pre><pre>Socialpolitiken och jämställdhetspolitiken i Sverige\r\ngäller Sverige och oss svenskar. Vid ett utökat\r\neuropeiskt samarbete har vi dessutom möjligheter\r\natt påverka och lansera vår syn på jämställdhet och\r\nvilka konsekvenser den medfört för oss i vårt land.</pre><pre>Olika länder i det europeiska samarbetet har\r\nkommit olika långt när det gäller\r\njämställdhetsfrågorna. Vilken syn man i de olika\r\nländerna har på jämställdhet beror också på vilka\r\nkulturella, historiska och sociala traditioner\r\nländerna har. Men det europeiska samarbetet har\r\nfått alla medlemsländer att mer aktivt arbeta för\r\njämställdhet. Det är bra och också nödvändigt.</pre><pre>Inom jämställdhetsområdet finns det också en del\r\nför oss svenskar att göra ute i Europa. Exempelvis\r\nkvinnor i Frankrike och England ser med glädje och\r\nförväntan på att Sverige mer aktivt skall ta del i det\r\neuropeiska samarbetet. De vill i Europasamarbetet\r\nha med vår fräscha syn på jämställdheten, eftersom\r\nde anser att vårt arbete och vår syn på jämställdhet\r\nskulle kunna ge dem en extra kick i deras situation\r\noch påskynda jämställdheten totalt i Europa.</pre><pre>Herr talman! Den främsta anledningen till att jag är\r\npositiv till ett EG- och EU-medlemskap, mot vilket\r\nEES-avtalet är ett steg på vägen, är EG:s två\r\ngrundbultar att trygga freden och att höja\r\nvälståndet, så att vi i ännu högre grad kan hjälpa u-\r\nländerna och dem som inte har det lika bra som vi\r\nhar det.</pre><pre>Sverige är ett stort biståndsgivarland. Vi har genom\r\nolika insatser exporterat solidaritet, humanism och\r\nmedmänsklighet genom bilateralt stöd förmedlat\r\ngenom insatser från engagerade människor och\r\ngenom ekonomiska medel. Vi har också i FN-\r\nsammanhang skapat oss en goodwill som är\r\nenastående. Det är viktigt att våra goda relationer,\r\ntrots ett intensifierat samarbete med Europa, inte\r\nmattas av utan också intensifieras ännu mer.</pre><pre>Sveriges profil i världen får inte suddas ut. Sveriges\r\nroll i världen måste i stället lyftas fram som en\r\nhumanismens, solidaritetens och fredens exportör.\r\nDet har vi råd med. Vi har också råd och\r\nmöjligheter att trots ett ökat europeiskt samarbete\r\nsälja eller marknadsföra vår profil för framför allt\r\nett arbete i den fattiga världen. Det är viktigt att\r\nkunna ge den tryggheten, med tanke på den oro\r\nsom finns nästan överallt på jorden och de\r\növergrepp mot mänskliga rättigheter som ständigt\r\nsker.</pre><pre>Det engagemang Sverige har visat i FN-\r\nsammanhang måste vidareutvecklas och föras in\r\nockså i ett europeiskt samarbete. Där har vi en\r\ninledande möjlighet i EES.</pre><pre>Ett ökat samarbete i och med Europa skulle ge oss\r\nen ytterligare plattform för vårt internationella\r\nengagemang vad gäller mänskliga rättigheter och\r\nutvecklingsfrågor. Jag vill i detta sammanhang\r\nunderstryka den roll som ett Europa i samverkan\r\nspelar som alternativ samarbetspartner i stället för\r\ndet tidigare stormaktsberoendet. Just den synen på\r\nett Europa i samverkan hörs ofta från\r\nkristdemokratiska kolleger i den tredje världen.</pre><pre>Herr talman! Jag yrkar bifall till hemställan i\r\nutskottets betänkande.</pre><pre>Anf. 142  TAGE PÅHLSSON (c):</pre><pre>Herr talman! Det känns utan tvivel ansvarsfullt att\r\nfå vara med om att fatta beslut i denna den kanske\r\nviktigaste politiska frågan i vårt land under\r\nefterkrigstiden -- speciellt för mig som är relativt ny\r\ni riksdagen.</pre><pre>Jag vill redan från början klarlägga att jag är i\r\ngrunden positiv till EES-avtalet som princip, men\r\natt jag trots detta känner en viss tvekan inför\r\ndagens beslut.</pre><pre>Jag har verkligen försökt att sätta mig in i EG-EU-\r\nfrågan och EES-avtalet, men jag vill inte alls påstå\r\natt jag kan det. Liksom flera talare före mig har jag\r\nvägt fördelar och nackdelar på min kunskapsnivå\r\noch funnit att fördelarna väger över. Men det finns\r\nen del frågetecken, varav vissa kommit i dagen på\r\nett ganska sent stadium.</pre><pre>I första hand tänker jag på de ifrågasättanden som\r\nkommit till allmän kännedom om avtalets\r\ngrundlagsmässiga konsekvenser. Vederhäftiga\r\nkällor hävdar t.ex. att vi för att godkänna avtalet\r\nförst måste ta separata beslut om att ändra\r\ngrundlagen.</pre><pre>Herr talman! Om det är korrekt blir ju hela avtalet\r\nförsenat eftersom ett sådant beslut måste tas två\r\ngånger med val emellan, eller genom\r\nfolkomröstning -- i princip innan vi antar EES-\r\navtalet.</pre><pre>Det gäller, som väl alla nu vet, i första hand\r\ntryckfrihetsförordningen, som inte\r\növerensstämmer med EES-avtalets regler.</pre><pre>Många av ledamöterna i kammaren har i dag\r\nuttryckt förvåning och t.o.m. förtrytelse -- ibland\r\nuttalat med spydiga kommentarer -- över det som\r\nman säger yrvakna intresset för EES-frågan hos\r\npress, organisationer och allmänhet.</pre><pre>Visst är det ett plötsligt intresse som har dykt upp.\r\nMan kan fundera över det också. Men det\r\nväsentliga är, enligt min uppfattning, att det finns\r\nett intresse och en stor törst efter information på\r\nolika håll.</pre><pre>Det tillkommer ju oss, herr talman, som folkvalda\r\nledamöter av Sveriges riksdag att se till att\r\nnödvändig information om ett så stort ärende som\r\ndet här är fråga om kommer till allmän kännedom.\r\nDet är vi som skall se till att det informeras,\r\nantingen genom att göra det själva eller anlita\r\nhjälpredor.</pre><pre>Våra väljare, skattebetalarna, har rätt att kräva\r\ndetta av oss. Det stora informationsgapet beror\r\negentligen på oss politiker -- ingen annan.</pre><pre>I dag ser det ut som om den kommande\r\nfolkomröstningen om EES-avtalet i Schweiz\r\nkommer att ge nej-resultat, vilket skulle innebära\r\natt avtalet inte kan träda i kraft vid årsskiftet, som\r\nplanerat. Efter de förhandlingar som då kommer\r\ntill stånd blir det en försening av ikraftträdandet\r\nnågon eller några månader -- dock längst till\r\nhalvårsskiftet.</pre><pre>Vi har en grundlagsutredning som arbetar för fullt\r\nmed att se över de grundlagsmässiga\r\nkonsekvenserna och ändringsbehoven inför\r\nEuropasamarbetet. Den beräknas komma med sitt\r\nbetänkande i februari 1993 -- om några månader,\r\nalltså. Vore det inte lämpligt att i det läge vi nu är --\r\nmed de oklarheter som råder beträffande\r\ngrundlagskonsekvenserna och med ett uppenbart\r\ninformationsunderskott i landet -- skjuta upp\r\nbeslutet om att anta EES-avtalet tills\r\ngrundlagsberedningens betänkande föreligger?</pre><pre>Vi skulle då få klarhet i dessa, enligt min\r\nuppfattning, mycket väsentliga formaliafrågorna.\r\nSamtidigt skulle vi få ytterligare några värdefulla\r\nmånader på oss för att informera bort det motstånd\r\nsom nu föreligger -- ett motstånd som ofta, eller\r\nkanske oftast, beror på okunnighet eller känslan av\r\natt man är oinformerad.</pre><pre>Känslan av att politikerna håller på att köra över\r\nväljarna, att man inte bryr sig om vad vanligt folk\r\ntycker är mycket utbredd i landet och det alltför\r\nvanliga uttrycket politikerförakt kan här få\r\nytterligare skjuts.</pre><pre>Herr talman! Efter moget övervägande och med\r\nförvissning om att jag ådrar mig ogillande från vissa\r\nhåll, yrkar jag bifall till de framlagda yrkandena om\r\nåterförvisning av betänkandet EU 1 till utskottet\r\nför ytterligare beredning gällande\r\ngrundlagskonsekvenserna.</pre><pre>Överläggningen var härmed avslutad.</pre><pre>Beslut</pre><pre>Återförvisningsyrkandet</pre><pre>Kammaren avslog med 304 röster mot 23 det av\r\nGudrun Schyman under överläggningen\r\nframställda yrkandet om återförvisning av ärendet\r\ntill utskottet för ytterligare beredning.</pre><pre>Mom. 1 (godkännande av EES-avtalet och EFTA-\r\navtalen)</pre><pre>Avslagsyrkandena</pre><pre>Först biträddes meningsyttringen av Gudrun\r\nSchyman (innebärande bifall till eller\r\ntillgodoseende av alla motionsyrkandena) med 13\r\nröster mot 6 för de av Birgitta Hambraeus m.fl.\r\nunder överläggningen framställda yrkanden om\r\navslag på regeringens proposition. 308 ledamöter\r\navstod från att rösta.</pre><pre>Härefter bifölls utskottets hemställan (innebärande\r\navslag på alla motionsyrkandena om avslag på\r\npropositionen) med 309 röster mot 10 för\r\nmeningsyttringen av Gudrun Schyman. 7\r\nledamöter avstod från att rösta</pre><pre>Godkännande av avtalen och antagande av\r\nlagförslaget i denna del</pre><pre>Med anledning av att EES-avtalet och ett av EFTA-\r\navtalen innehåller avtalsvillkor, som innebär\r\növerlåtelse på mellanfolklig organisation av\r\nrättskipnings- och förvaltningsuppgifter som\r\ninnefattar myndighetsutövning krävdes för bifall till\r\nutskottets hemställan i förevarande fall att tre\r\nfjärdedelar av de röstande förenade sig om\r\nbeslutet.</pre><pre>Utskottets hemställan bifölls med 308 röster mot 13\r\nför avslag, dvs. utskottets hemställan hade bifallits\r\nmed minst tre fjärdedelar av de röstande. 6\r\nledamöter avstod från att rösta.</pre><pre>Mom. 2 (konsekvensanalyser m.m.)</pre><pre>Utskottets hemställan bifölls med 307 röster mot 15\r\nför meningsyttringen av Gudrun Schyman i\r\nmotsvarande del. 3 ledamöter avstod från att rösta.</pre><pre>Mom. 4 (ursprungsmärkning av kläder)</pre><pre>Utskottets hemställan bifölls med 180 röster mot\r\n144 för reservation 1 av Mats Hellström m.fl. 2\r\nledamöter avstod från att rösta.</pre><pre>Mom. 5 (livsmedel)</pre><pre>Utskottets hemställan bifölls med 179 röster mot\r\n145 för reservation 2 av Mats Hellström m.fl. 2\r\nledamöter avstod från att rösta.</pre><pre>Mom. 7 (alkoholfrågor)</pre><pre>Utskottets hemställan med godkännande av\r\nutskottets motivering bifölls med 301 röster mot 23\r\nför utskottets hemställan med godkännande av\r\nmotiveringen i reservation 3 av Christer Windén. 3\r\nledamöter avstod från att rösta.</pre><pre>Mom. 11 (sjöfartsregister)</pre><pre>Utskottets hemställan bifölls med 176 röster mot\r\n146 för reservation 4 av Mats Hellström m.fl. 3\r\nledamöter avstod från att rösta.</pre><pre>Mom. 13 (kommunala stöd)</pre><pre>Utskottets hemställan bifölls med 307 röster mot 17\r\nför meningsyttringen av Gudrun Schyman i\r\nmotsvarande del. 1 ledamot avstod från att rösta.</pre><pre>Mom. 17 (småföretag)</pre><pre>Utskottets hemställan bifölls med 302 röster mot 24\r\nför reservation 5 av Christer Windén. 1 ledamot\r\navstod från att rösta.</pre><pre>Mom. 22 (jämställdhetsaspekter på EES-\r\nsamarbetet)</pre><pre>Utskottets hemställan bifölls med 178 röster mot\r\n144 för reservation 6 av Mats Hellström m.fl. 3\r\nledamöter avstod från att rösta.</pre><pre>Mom. 23 (kvotering)</pre><pre>Utskottets hemställan bifölls med 311 röster mot 13\r\nför meningsyttringen av Gudrun Schyman i\r\nmotsvarande del. 3 ledamöter avstod från att rösta.</pre><pre>Mom. 24 (lagvalsregel)</pre><pre>Uteslutande av 5 §</pre><pre>Utskottets hemställan bifölls med 311 röster mot 15\r\nför yrkande 2 i motion E8 av Birgitta Hambraeus.\r\n1 ledamot avstod från att rösta.</pre><pre>Bestämmelse om straffrihet</pre><pre>Utskottets hemställan -- som ställdes mot det av\r\nBjörn von der Esch under överläggningen\r\nframställda yrkandet -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>4 §  Ombildning av föreningsbankerna till ett\r\nbankaktiebolag</pre><pre>Föredrogs</pre><pre>näringsutskottets betänkande</pre><pre>1992/93:NU7 Ombildning av föreningsbankerna till\r\nett bankaktiebolag (prop. 1992/93:69).</pre><pre>Förste vice talmannen konstaterade att ingen talare\r\nvar anmäld.</pre><pre>Beslut</pre><pre>Utskottets hemställan bifölls.</pre><pre>5 §  Beslut om fortsatt ärendebehandling</pre><pre>Kammaren beslöt att ärendebehandlingen skulle\r\nfortsättas vid arbetsplenum torsdagen den 19\r\nnovember.</pre><pre>6 §  Meddelande om ändringar i kammarens\r\nsammanträdesplan</pre><pre>Anf. 143  FÖRSTE VICE TALMANNEN:</pre><pre>Jag får anmäla följande ändringar i kammarens\r\nsammanträdesplan:</pre><pre>Det blir inget arbetsplenum torsdagen den 26\r\nnovember. I stället sammanträder kammaren för\r\ninterpellationssvar kl. 12.00.</pre><pre>Inte heller hålls något arbetsplenum torsdagen den\r\n3 december. Även då sammanträder kammaren för\r\ninterpellationssvar kl. 12.00 och som tidigare\r\nangivits kl. 14.30 för muntliga frågor till regeringen.</pre><pre>Vidare är tiden för arbetsplenum måndagen den 14\r\ndecember ändrad till kl. 10.00 och för arbetsplenum\r\ntisdagen den 15 december till kl. 9.00.</pre><pre>7 §  Bordläggning</pre><pre>Anmäldes och bordlades</pre><pre>Proposition</pre><pre>1992/93:134 Förändringar i de kommunala\r\nbostadstilläggen för år 1993 m.m.</pre><pre>Motionerna</pre><pre>med anledning av prop. 1992/93:28 Ändrade\r\nbestämmelser för traktorer och motorredskap,\r\nm.m.</pre><pre>1992/93:T10 av Kurt Ove Johansson (s)</pre><pre>med anledning av prop. 1992/93:29 Vissa\r\nsocialavgiftsfrågor</pre><pre>1992/93:Sf4 av Sten Söderberg (-)</pre><pre>med anledning av prop. 1992/93:30 Ändring av\r\nbegreppet arbetsskada</pre><pre>1992/93:Sf5 av Doris Håvik m.fl. (s)</pre><pre>1992/93:Sf6 av Berith Eriksson m.fl. (v)</pre><pre>1992/93:Sf7 av Ian Wachtmeister och Leif Bergdahl\r\n(nyd)</pre><pre>1992/93:Sf8 av Sten Söderberg (-)</pre><pre>1992/93:Sf9 av Barbro Evermo Palmerlund och\r\nIréne Vestlund (s)</pre><pre>1992/93:Sf10av Monica Öhman m.fl. (s)</pre><pre>1992/93:Sf11av Anita Johansson m.fl. (s)</pre><pre>med anledning av prop. 1992/93:40\r\nSemesterlöneförsäkring för små företag</pre><pre>1992/93:A1 av Lars Biörck (m)</pre><pre>1992/93:A2 av Sten Söderberg (-)</pre><pre>med anledning av prop. 1992/93:51 Medel till AB\r\nGöta kanalbolag för upprustning och drift av\r\nkanalen budgetået 1992/93</pre><pre>1992/93:N5 av Sten Söderberg (-)</pre><pre>1992/93:N6 av Elisabeth Persson och Rolf L Nilson\r\n(v)</pre><pre>med anledning av prop. 1992/93:56 Ny\r\nkonkurrenslagstiftning</pre><pre>1992/93:N7 av Birgitta Johansson m.fl. (s)</pre><pre>1992/93:N8 av Lars Werner m.fl. (v)</pre><pre>1992/93:N9 av Ian Wachtmeister och Harriet\r\nColliander (nyd)</pre><pre>1992/93:N10 av Bengt Dalström och Bert Karlsson\r\n(nyd)</pre><pre>1992/93:N11 av Carl Olov Persson och Harry Staaf\r\n(kds)</pre><pre>1992/93:N12 av Lennart Brunander och Birgitta\r\nCarlsson (c)</pre><pre>med anledning av prop.1992/93:61 Ändrat\r\nhuvudmannaskap för vissa institutioner inom\r\nungdomsvård och missbrukarvård</pre><pre>1992/93:So12 av Sten Söderberg (-)</pre><pre>1992/93:So13 av Bo Holmberg m.fl. (s)</pre><pre>1992/93:So14 av Eva Zetterberg (v)</pre><pre>1992/93:So15 av Lena Boström (s)</pre><pre>1992/93:So16 av Inger Lundberg (s)</pre><pre>1992/93:So17 av Rune Backlund (c)</pre><pre>med anledning av prop. 1992/93:65 Upphävande av\r\nlagen (1990:750) om betalningar till och från\r\nutlandet m.m.</pre><pre>1992/93:Sk5 av Lars Bäckström m.fl. (v)</pre><pre>1992/93:Sk6 av Lars Hedfors m.fl. (s)</pre><pre>med anledning av prop. 1992/93:70 Privat\r\nlokalradio</pre><pre>1992/93:K5 av Björn von der Esch (m)</pre><pre>1992/93:K6 av Åke Gustavsson m.fl. (s)</pre><pre>1992/93:K7 av Elisabeth Persson m.fl. (v)</pre><pre>1992/93:K8 av Ian Wachtmeister m.fl. (nyd)</pre><pre>1992/93:K9 av Leo Persson och Monica Widnemark\r\n(s)</pre><pre>1992/93:K10 av Hans Stenberg m.fl. (s)</pre><pre>1992/93:K11 av Sigge Godin m.fl. (fp,c)</pre><pre>1992/93:K12 av Lotta Edholm (fp)</pre><pre>1992/93:K13 av Birger Andersson och Rose-Marie\r\nFrebran (c,kds)</pre><pre>1992/93:K14 av Lennart Fridén (m)</pre><pre>med anledning av prop. 1992/93:73 Verksamheten\r\nvid Försvarets datacenter</pre><pre>1992/93:Fö3 av Berit Oscarsson och Göran\r\nMagnusson (s)</pre><pre>med anledning av prop. 1992/93:78 Undanförsel\r\noch förstöring</pre><pre>1992/93:Fö4 av Sten Söderberg (-)</pre><pre>med anledning av prop. 1992/93:84 Organisationen\r\nav riksfärdtjänsten</pre><pre>1992/93:T11 av Sten Söderberg (-)</pre><pre>med anledning av prop. 1992/93:89 Ändrad\r\nlagstiftning för banker och andra kreditinstitut med\r\nanledning av EES-avtalet, m.m.</pre><pre>1992/93:N13 av Johan Lönnroth m.fl. (v)</pre><pre>1992/93:N14 av Birgitta Johansson m.fl. (s)</pre><pre>1992/93:N15 av Birgitta Hambraeus (c)</pre><pre>1992/93:N16 av Karin Starrin (c)</pre><pre>med anledning av prop. 1992/93:101 Den statliga\r\nstatistikens finansiering och samordning</pre><pre>1992/93:Fi76av Hans Gustafsson m.fl. (s)</pre><pre>med anledning av prop. 1992/93:102 Upphävande\r\nav lagen (1987:773) om fritidsbåtsregister, m.m.</pre><pre>1992/93:T12 av John Andersson och Karl-Erik\r\nPersson (v)</pre><pre>1992/93:T13 av Lisbeth Staaf-Igelström och\r\nKristina Svensson (s)</pre><pre>1992/93:T14 av Sven-Gösta Signell m.fl. (s)</pre><pre>1992/93:T15 av Sten Söderberg (-)</pre><pre>1992/93:T16 av Ingegerd Sahlström och Marianne\r\nCarlström (s)</pre><pre>1992/93:T17 av Lisbet Calner och Karl-Erik\r\nSvartberg (s)</pre><pre>1992/93:T18 av Nils T Svensson och Lennart\r\nNilsson (s)</pre><pre>med anledning av prop. 1992/93:107 Redovisning\r\nav vissa infrastukturkostnader med anledning av\r\navtalet om Europeiska ekonomiska\r\nsamarbetsområdet (EES) m.m.</pre><pre>1992/93:T19 av Birgitta Hambraeus (c)</pre><pre>med anledning av prop. 1992/93:109 Ändring i\r\nrättshjälpslagen m.m.</pre><pre>1992/93:Ju9 av Lars Werner m.fl. (v)</pre><pre>1992/93:Ju10 av Lars Andersson (-)</pre><pre>1992/93:Ju11 av Karl Gustaf Sjödin (nyd)</pre><pre>1992/93:Ju12 av Lars-Erik Lövdén m.fl. (s)</pre><pre>med anledning av prop. 1992/93:116\r\nErsättningsnivåer för vissa pensionsförmåner m.m.</pre><pre>1992/93:Sf12 av Johan Lönnroth m.fl. (v)</pre><pre>1992/93:Sf13 av Hugo Hegeland (m)</pre><pre>med anledning av prop. 1992/93:117\r\nLönegarantifonden m.m.</pre><pre>1992/93:A3 av Sten Söderberg (-)</pre><pre>1992/93:A4 av Claus Zaar (nyd)</pre><pre>1992/93:A5 av Ingela Thalén m.fl. (s)</pre><pre>med anledning av prop. 1992/93:120 Ändring i\r\nsekretesslagen (1980:100) med anledning av EES-\r\navtalet</pre><pre>1992/93:K15 av Bengt Hurtig m.fl. (v)</pre><pre>1992/93:K16 av Sten Söderberg (-)</pre><pre>1992/93:K17 av Birgitta Hambraeus (c)</pre><pre>1992/93:K18 av Thage G Peterson m.fl. (s)</pre><pre>med anledning av prop. 1992/93:123 Vissa\r\nekonomiska regleringar år 1993 mellan staten och\r\nkommunsketorn</pre><pre>1992/93:Fi77 av Kjell Eldensjö (kds)</pre><pre>1992/93:Fi78 av Lars Werner m.fl. (v)</pre><pre>1992/93:Fi79 av Hans Gustafsson m.fl. (s)</pre><pre>med anledning av prop. 1992/93:128 Vissa\r\nsjöfartspolitiska åtgärder</pre><pre>1992/93:T20 av Ian Wachtmeister och Kenneth\r\nAttefors (nyd)</pre><pre>1992/93:T21 av Sten Söderberg (-)</pre><pre>1992/93:T22 av Sven-Gösta Signell m.fl. (s)</pre><pre>med anledning av prop. 1992/93:129 Avgifter inom\r\näldre- och handikappomsorgen</pre><pre>1992/93:So8 av Sten Söderberg (-)</pre><pre>1992/93:So9 av Bo Holmberg m.fl. (s)</pre><pre>1992/93:So10 av Gudrun Schyman m.fl. (v)</pre><pre>1992/93:So11 av Karin Israelsson (c)</pre><pre>med anledning av prop. 1992/93:132 Vissa frågor\r\ninom Kommunikationsdepartementets område</pre><pre>1992/93:T23 av Sven-Gösta Signell m.fl. (s)</pre><pre>1992/93:T24 av Karl-Erik Persson (v)</pre><pre>1992/93:T25 av Olle Lindström (m)</pre><pre></pre><pre>8 §  Anmälan om interpellationer</pre><pre>Anmäldes att följande interpellation framställts</pre><pre>den 17 november</pre><pre>1992/93:43 av Ulrica Messing (s) till\r\nkommunikationsministern om\r\ninfrastruktursatsningen i Norrland:</pre><pre>Arbetslösheten ökar med tusentals personer varje\r\nvecka. Många blir arbetslösa fast det finns behov av\r\nderas arbete. Det beror på att det finns proppar i\r\ndet offentliga beslutsfattandet som förhindrar att\r\nbehov omvandlas till beställningar.</pre><pre>Utanför Söderhamn, förbi Enånger, skall E4:an få\r\nen ny sträckning. Det finns många arbetslösa i\r\nområdet. Samtidigt behöver SJ en dubbelspårig\r\njärnväg i samma område. Om väg och järnväg\r\nbyggs parallellt lär man spara 150 miljoner kronor\r\ngenom samutnyttjande i byggandet.</pre><pre>Riksdagen har redan beslutat om en\r\ntidigareläggning av ett snabbtåg på Ostkustbanan\r\nmellan Stockholm och Sundsvall. Men byggandet\r\nkommer inte till stånd därför att\r\nkommunikationsministern inte anslår medel till\r\nBanverket.</pre><pre>Satsningar på förbättrade kommunikationer inom\r\nvårt län är viktigt för både människor och företag\r\ninom länet, men det är också viktigt att människor\r\niövriga Norrland har möjlighet att bo och verka i sin\r\nhembygd.</pre><pre>Därför frågar jag nu kommunikationsminister Mats\r\nOdell:</pre><pre>När tar ni bort proppen så att vi får i gång\r\nbyggprojekt som kan sysselsätta tusentals\r\nmänniskor, projekt som därmed skapar goda\r\nframtidsmöjligheter för Gävleborgs län och övriga\r\nNorrland?</pre><pre>1992/93:44 av Pär Granstedt (c) till\r\nutrikesministern om Sydafrika:</pre><pre>Att många apartheidlagar avskaffats och\r\nförhandlingar inletts om införande av ett\r\ndemokratiskt icke-rasistiskt styrelseskick i\r\nSydafrika är mycket glädjande. Det är ett resultat\r\nav en bred demokratisk rörelses arbete i landet och\r\nav mycket starka påtryckningar från omvärlden.\r\nSverige har länge spelat en pådrivande roll för att\r\ninternationella sanktioner skulle användas för att\r\nförmå apartheidregimen att ge upp.</pre><pre>Tyvärr finns det dock samtidigt mycket oroande\r\ninslag i bilden. Den sydafrikanska regimen och\r\nnationalistpartiet strävar uppenbarligen efter att\r\nbehålla så mycket som möjligt av en privilegierad\r\nställning för den vita minoriteten. Detta leder till\r\nmanövrar som försvårar och rent av hotar\r\ndemokratiseringsprocessen.</pre><pre>Det största akuta problemet i Sydafrika är våldet\r\nsom har fått proportioner som för tankarna till ett\r\ninbördeskrig. Det har betydande inslag av ren\r\nkriminalitet, men det viktigaste är stridigheterna\r\nmellan företrädare för Inkhata och ANC.\r\nAllvarliga övergrepp förekommer från bägge sidor,\r\nmen oberoende bedömare i landet tycks vara\r\ntämligen ense om att huvudansvaret måste läggas\r\npå Inkhata. Till skillnad från ANC har Inkhata\r\nenligt opinionsmätningar ett mycket blygsamt\r\nväljarstöd, och våldet blir ett sätt för rörelsen och\r\ndess ledare Mangusuthu Botulezi att bibehålla en\r\nposition i den pågående processen.</pre><pre>Regimens förhållningssätt till våldet är mycket\r\ntvivelaktigt. Å ena sidan kräver president de Klerk\r\nett slut på våldet som ett villkor för en uppgörelse\r\nom en ny konstitution. Å andra sidan gör man\r\nmycket lite för att stävja våldet -- trots den stora\r\nförmåga att upprätthålla lag och ordning som den\r\nsydafrikanska polisen visat i det förflutna. Tvärtom\r\nfinns det mycket uppgifter -- varav en del också\r\nbevisats -- om aktivt stöd från den sydafrikanska\r\npolisen till Inkhatas våldsaktioner. Mycket tyder på\r\natt regimen har ett intresse av att bibehålla Inkhata\r\nsom en maktfaktor i sydafrikansk politik och ser\r\nvåldet som ett sätt att försvaga ANC och hindra\r\npartiet från att bygga upp en stark lokal\r\norganisation.</pre><pre>Förhoppningarna att sommarens förhandlingar i\r\nden s.k. Codesa 2 skulle leda till snabba resultat var\r\nstora, men sveks. En viktig orsak till detta var att\r\nregeringen frångick preliminära uppgörelser gjorda\r\nunder de förberedande förhandlingarna. Det har\r\nifrågasatts om det är en medveten taktik från\r\nregeringssidan att förhala förhandlingarna.</pre><pre>I varje fall är det uppenbart att regimen utnyttjar\r\ntiden till åtgärder som syftar till att bevara den vita\r\nminoritetens ställning. Det handlar framför allt om\r\natt överföra allmänna institutioner som sjukhus,\r\nskolor etc. från staten till enskild ägo eller till lokala\r\nkommuner. Det kan förefalla sunt allmänt sett,\r\nmen i den sydafrikanska verkligheten blir det ett\r\nsätt att bibehålla vit kontroll över verksamheten\r\noch permanenta den oerhörda standardskillnad\r\nmellan vita och svarta som finns inom områden som\r\nhälsovård och utbildning.</pre><pre>Den nuvarande utvecklingen är allvarlig för\r\nSydafrika, och det är nödvändigt att den\r\nsydafrikanska regimen förmås att stävja våldet och\r\nsnabbt medverka till en demokratisk konstitution.\r\nDe insatser som hittills gjorts har medfört att\r\nSydafrikas internationella isolering brutits och\r\nsanktionerna i stor utsträckning hävts. Det\r\nförefaller dock uppenbart att det fortfarande finns\r\nbehov av internationella påtryckningar för att\r\npåskynda processen och säkra demokratiseringen.</pre><pre>Med hänvisning till det anförda hemställer jag om\r\natt få ställa följande fråga till utrikesministern:</pre><pre>Vilka svenska och internationella insater är\r\nutrikesministern beredd att ta initiativ till för att\r\nförmå den sydafrikanska regimen att stävja våldet\r\noch påskynda utvecklingen mot demokrati och ett\r\navskaffande av apartheidsystemet?</pre><pre>9 §  Anmälan om fråga</pre><pre>Anmäldes att följande fråga framställts</pre><pre>den 17 november</pre><pre>1992/93:208 av Ulla Tillander (c) till\r\nkommunikationsministern om Swedabs\r\ninformation till barn:</pre><pre>Brobolaget Swedab har i en kampanj riktat sig till\r\nskånska 11-åringar. Vad som gör denna kampanj i\r\nhög grad tvivelaktig är att den passerar gränsen\r\nmellan information och indoktrinering. Det finns\r\nanledning att ifrågasätta omdömet hos ledningen i\r\nett statsägt bolag som i en situation där remisstiden\r\nännu inte gått ut och miljöprövningen just har\r\nbörjat inte kan skilja mellan propaganda för barn\r\noch information om argumenten för och emot en\r\nbro. I stället föregriper brobolaget den\r\ndemokratiska prövningen och spikar ett datum för\r\ninvigningen. Detta är inte information utan\r\npropaganda med statliga pengar. Att den därtill är\r\nriktad till minderåriga gör att den står på gränsen\r\nför vad som är rimligt.</pre><pre>Jag vill till statsrådet ställa följande fråga:</pre><pre>Vad avser statsrådet att vidta för åtgärder för att\r\nbolagets information skall uppfylla de rimliga krav\r\npå saklighet och allsidighet som måste kunna ställas\r\npå information från ett bolag som är statligt och\r\nskattefinansieras?</pre><pre>10 §  Kammaren åtskildes kl. 22.05.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 3 § anf. 21 (delvis),</pre><pre>av tredje vice talmannen därefter t.o.m. anf. 50\r\n(delvis),</pre><pre>av andre vice talmannen därefter t.o.m. anf. 77\r\n(delvis),</pre><pre>av förste vice talmannen därefter t.o.m. anf. 103\r\n(delvis),</pre><pre>av andre vice talmannen därefter t.o.m.\r\najourneringen kl. 18.03,</pre><pre>av tredje vice talmannen därefter t.o.m.anf. 135\r\n(delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}