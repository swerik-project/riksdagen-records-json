{"dokumentstatus":{"dokument":{"hangar_id":"2387723","dok_id":"GG0966","rm":"1992/93","beteckning":"66","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"66","slutnummer":"0","datum":"1993-02-23 00:00:00","systemdatum":"2005-10-27 13:55:18","publicerad":"1993-02-23 00:00:00","titel":"Riksdagens snabbprotokoll 1992/93:66 Tisdagen den 23 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{32EC392C-5D36-42B0-A088-E9975A0D922B}","dokument_url_text":"http://data.riksdagen.se/dokument/GG0966/text","dokument_url_html":"http://data.riksdagen.se/dokument/GG0966","dokumentstatus_url_xml":"http://data.riksdagen.se/dokumentstatus/GG0966","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:66</div>\r\n<div class=\"sidhuvud_datum\">Tisdagen den 23 februari</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Meddelande om information från\r\nregeringen</pre><pre>Anf. 1  FÖRSTE VICE TALMANNEN:</pre><pre>Vid kammarens sammanträde torsdagen den 25\r\nfebruari kl. 14.30 lämnar arbetsmarknadsminister\r\nBörje Hörnlund (c) information om aviserad\r\nproposition om företagshälsovård.</pre><pre>2 §  Anmälan om kompletteringsval till\r\nsocialutskottet</pre><pre>Förste vice talmannen meddelade att Centerns\r\nriksdagsgrupp som suppleant i socialutskottet\r\nunder Ulla Tillanders ledighet anmält hennes\r\nersättare Anna Corshammar-Bojerud (c).</pre><pre>Förste vice talmannen förklarade vald till</pre><pre>suppleant i socialutskottet</pre><pre>Anna Corshammar-Bojerud</pre><pre>3 §  Justering av protokoll</pre><pre>Justerades protokollen för den 16 och 17 februari.</pre><pre>4 §  Svar på frågorna 1992/93:396 och 399 om\r\nfärjeolyckan i Östersjön</pre><pre>Anf. 2  Utrikesminister MARGARETHA AF\r\nUGGLAS (m):</pre><pre>Herr talman! Förlisningen av den polska färjan Jan\r\nHeweliusz utanför den tyska ön Rügen den 14\r\njanuari har föranlett Alf Eriksson att fråga mig\r\nvilka åtgärder som vidtas för att de kvarvarande\r\nsvenskarna i färjan skall bli bärgade och\r\ntransporterade hem till sina anhöriga. Dessutom\r\nhar Ivar Franzén frågat vad den svenska regeringen\r\ngör för att påskynda undersökningen och bärgning\r\nav den polska färjan. Jag avser att besvara dessa\r\nbåda frågor i ett sammanhang, även om jag förstår\r\natt en av frågeställarna är sjuk i dag.</pre><pre>Ombord på det förlista fartyget fanns totalt sju\r\nsvenska medborgare. Två av dessa återfanns\r\nomkomna under det inledande räddningsarbetet.\r\nDe kvarvarande fem svenskarna har ännu inte\r\npåträffats. En särskild krisgrupp organiserades i\r\nYstad kort efter olyckan för att ge stöd åt de\r\nanhöriga. Utrikesdepartementet har också\r\nfortlöpande hållit de anhöriga orienterade om\r\nundersökningsarbetet.</pre><pre>Den polska regeringen tillsatte kort efter\r\nförlisningen två haverikommissioner. Den ena\r\nkommissionen söker genom omfattande dykningar\r\nefter de saknade och förbereder bärgning av\r\nfartyget. Den andra kommissionen har till uppgift\r\natt klarlägga orsaks- och ansvarsfrågorna.</pre><pre>Den polska marinen har med ett tjugotal dykare\r\nunder flera hundra timmar genomsökt den svårt\r\nskadade färjan med hjälp av undervattenskameror.\r\nArbetet har försvårats av att färjans inre är\r\nbelamrat med rester av sönderslitna tågvagnar,\r\nlångtradare och fartygsdelar. Undersökningarna\r\nhar också komplicerats av svåra strömförhållanden\r\noch kraftig sjögång. Färjan har dessutom drivit på\r\nbotten ungefär 15 km från den ursprungliga\r\npositionen. Under driften har de flesta av\r\nlastbilarna och tågvagnarna kastats ur färjan.\r\nFartyg med ekolod och hydrografisk utrustning\r\nförsöker lokalisera de fordon som har fallit ur\r\nfärjan.</pre><pre>Regeringen har den 4 februari hos det polska\r\ntransportministeriet lyckats utverka att en\r\nhaveriexpert från det svenska sjöfartsverket på\r\nplats kunnat följa Haverikommissionens arbete.\r\nDenne hålls kontinuerligt underrättad om\r\ndykningarna av en polsk kontaktman. Samarbetet\r\nhar enligt Sjöfartsverket fungerat mycket väl, och\r\nman har inte kunnat finna någon anledning att\r\nkritisera den polska haverikommissionens arbete.\r\nDen polska marinen har gjort bedömningen att\r\ndykarna löper stora risker vid genomsökning av\r\nfärjans innandöme. Sjöfartsverket delar helt denna\r\nuppfattning.</pre><pre>Med hänsyn till de svåra väderförhållanden som\r\nvintertid råder i södra Östersjön anser de polska\r\nmyndigheterna att bärgning först kan ske under\r\nvåren. Polsk räddningstjänst har fått i uppdrag att\r\nbärga färjan och undersöker för närvarande hur\r\nbärgningen skall ske.</pre><pre>Jag vill i detta sammanhang uttrycka min starka\r\nmedkänsla med de anhöriga. Det faktum att svåra\r\nundersökningsförhållanden fördröjer slutförandet\r\nav efterforskningarna medför att de anhörigas\r\noroliga väntan förlängs. Ovissheten innebär\r\nsjälvfallet att familjernas oro och sorg blir än\r\nsvårare att bära. Det är min förhoppning att de\r\npågående undersökningarna skall ge klarhet så\r\nsnart som möjligt.</pre><pre>Anf. 3  IVAR FRANZÉN (c):</pre><pre>Herr talman! Jag tackar utrikesministern för svaret,\r\nvilket jag upplever mycket positivt. Jag tror att det\r\när mycket viktigt att det klarläggs att stora och\r\nviktiga insatser görs för att finna de omkomna\r\nsvenskarna. Jag tror inte att någon av oss egentligen\r\nkan förstå hur smärtsamt det är för de anhöriga att\r\nförlora en anhörig och sedan inte veta när eller om\r\nman skall få begrava sin kära.</pre><pre>Det är också positivt att regeringen nu genom en\r\nhaveriexpert kan följa arbetet på nära håll, och det\r\när viktigt att allt som kan göras görs. Jag tror att det\r\när viktigt att svenska regeringens agerande framstår\r\nsom mycket kraftfullt, och att man på alla sätt\r\nförsöker påskynda arbetet med att bärga färjan.</pre><pre>Både det svenska sjöfartsverket och de polska\r\nmyndigheterna bedömer det vara oerhört riskabelt\r\natt undersöka färjan i det läge den ligger i nu. Min\r\nföljdfråga till utrikesministern blir följande: Är\r\nregeringen beredd att gå in med svenska resurser,\r\nsvensk kunskap och svensk expertis för att om\r\nmöjligt påskynda i första hand bärgningen, för att\r\ndärmed också få hem svenskarna till Sverige?</pre><pre>Anf. 4  Utrikesminister MARGARETHA AF\r\nUGGLAS (m):</pre><pre>Herr talman! Det är precis så som Ivar Franzén\r\nsäger. Även säkerhetsexperter vid det svenska\r\nsjöfartsverket säger att en bärgning under rådande\r\nväder- och strömförhållanden skulle vara mycket\r\nriskabel. Svenska ambassaden har tidigt framfört\r\natt vi från svensk sida är måna om att bärgningen\r\nsker så snart som omständigheterna tillåter. Det\r\nfinns inte någon anledning för oss att tro att detta\r\nintresse inte delas av polackerna. Vi skall komma\r\nihåg att det även i Polen finns sörjande anhöriga\r\nsom är angelägna om att vinna klarhet.</pre><pre>Det svenska sjöfartsverket framförde redan samma\r\ndag som förlisningen inträffade erbjudande om\r\nsvensk medverkan i själva utredningsarbetet. De\r\npolska myndigheterna har inte ansett sig behöva ta\r\ndenna hjälp i anspråk.</pre><pre>Anf. 5  IVAR FRANZÉN (c):</pre><pre>Herr talman! Förs det i dag konkreta diskussioner\r\nmellan svenska regeringen och polska regeringen\r\neller polska myndigheter om eventuell svensk\r\nmedverkan? Jag förmodar att vi har en del resurser\r\nsom kanske inte polackerna har.</pre><pre>Anf. 6  Utrikesminister MARGARETHA AF\r\nUGGLAS (m):</pre><pre>Herr talman! Som jag nämnde i mitt frågesvar har\r\nvi nu en man som hela tiden står i kontakt med de\r\npolska myndigheterna och som även via konsulat i\r\nStettin och via svenska ambassaden hela tiden\r\nföljer arbetet. Om den situationen skulle\r\nuppkomma att polackerna behövde någon form av\r\nteknisk hjälp från svensk sida, förutsätter jag att vi\r\nockså skall vara beredda att bistå med sådan.</pre><pre>Anf. 7  IVAR FRANZÉN (c):</pre><pre>Herr talman! Jag vill ställa en sista fråga. Kan\r\nutrikesministern försäkra de anhöriga att svenska\r\nregeringen är beredd att satsa resurser för att på\r\nsäkrare och snabbare sätt bärga denna färja om det\r\nfinns möjligheter och behov? Det gäller kanske\r\nnärmast att de anhöriga skall känna att regeringens\r\nkraft finns bakom detta.</pre><pre>Anf. 8  Utrikesminister MARGARETHA AF\r\nUGGLAS (m):</pre><pre>Herr talman! Jag kan försäkra att vi följer frågan\r\nmycket noggrant, och att vi naturligtvis om behov\r\nuppstår skall försöka stötta polackerna. Jag tror\r\nsamtidigt att vi kan hysa ganska god tillförsikt till\r\natt polackerna gör vad de kan.</pre><pre>Överläggningen var härmed avslutad.</pre><pre>5 §  Svar på fråga 1992/93:391 om skattereglerna\r\noch kultursektorn</pre><pre>Anf. 9  Statsrådet BO LUNDGREN (m):</pre><pre>Herr talman! Lennart Fridén har frågat mig vilka\r\nåtgärder jag är beredd att vidta i fråga om dels\r\nmervärdesskatt på biljetter vid kulturinstitutioner,\r\ndels beskattningen av utländska artister.</pre><pre>När det först gäller mervärdesskatten har Lennart\r\nFridén, med hänvisning dels till ett tidigare\r\nfrågesvar rörande i första hand situationen för de\r\nkommunala teatrarna, dels till EG:s\r\nmervärdeskattedirektiv, frågat mig vilka åtgärder\r\njag är beredd att vidta för att ändra de nuvarande\r\nreglerna i fråga om mervärdesbeskattning av\r\nkulturinstitutioner.</pre><pre>Teaterföreställningar och andra aktiviteter på\r\nkulturområdet skall beskattas i EG enligt det s.k.\r\nsjätte mervärdesskattedirektivet. Det finns dock en\r\nmöjlighet att beskatta dessa tjänster med en lägre\r\nskattesats än normalskattesatsen.</pre><pre>På grund av de betydande offentliga bidrag som i\r\nSverige ges till vissa institutioner inom\r\nkulturområdet skulle emellertid en skatteplikt till\r\nmervärdesskatt för dessa tjänster kunna medföra\r\nbetydande konkurrenssnedvridningar till nackdel\r\nför t.ex. privatteatrarna. Det ärende rörande den\r\nkommunala teaterverksamheten som jag har berört\r\ni ett tidigare frågesvar och till vilket Lennart Fridén\r\nhänvisar har därför överlämnats till Utredningen\r\nom vissa mervärdesskattefrågor. Utredningen, som\r\nbl.a. har att undersöka i vilken utsträckning\r\nreglerna om mervärdesskatt kan ge upphov till\r\nsnedvridningar i konkurrenshänseende, kommer\r\nenligt vad jag har erfarit att avsluta sitt arbete under\r\nvåren. Jag är därför inte beredd att nu vidta några\r\nåtgärder för att ändra gällande bestämmelser.</pre><pre>Lennart Fridén tar också upp frågan om\r\nbeskattningen av utländska artister.</pre><pre>Fr.o.m. den 1 januari 1993 har reglerna på detta\r\nområde ändrats genom att lagen om särskild\r\ninkomstskatt för utomlands bosatta artister m.fl.\r\nersatt reglerna i 1908 års lag om bevillningsavgifter\r\nför särskilda förmåner och rättigheter.</pre><pre>Enligt de tidigare gällande reglerna betalade i\r\nutlandet bosatt fysisk person, som medverkade vid\r\noffentlig föreställning m.m. här i landet,\r\nbevillningsavgift på ersättningen för\r\nframträdandet. Avgiften beräknades på hela\r\nbruttoersättningen inkl. naturaförmåner,\r\nkostnadsersättningar och omkostnader som\r\nbetalades direkt av arrangören. Skatten uppgick till\r\n30 % av ersättningen. Befrielse från\r\nbevillningsavgifter för ett framträdande kunde i\r\nvissa fall medges genom särskilt beslut av\r\nregeringen eller av Riksskatteverket.</pre><pre>Enligt de nu gällande reglerna tas särskild\r\ninkomstskatt ut av utomlands bosatta artister, som\r\nutövar artistisk verksamhet här i landet.\r\nSkattepliktig intäkt utgörs av vad som erhålls i\r\nkontant ersättning eller annat vederlag. Från\r\nskattepliktig inkomst undantas däremot vederlag\r\nför nödvändig resa eller transport samt förmån av\r\nkost och logi i samband med inkomstens\r\nförvärvande eller för styrkta kostnader härför.\r\nSkatt tas ut med 15 % av den skattepliktiga\r\ninkomsten. Någon möjlighet att medge befrielse\r\nfrån skatten föreligger inte.</pre><pre>För artister som enligt de äldre reglerna kunde få\r\nbefrielse från bevillningsavgiften kan de nya\r\nreglerna naturligtvis leda till en skärpt beskattning.\r\nDe flesta har emellertid genom gällande\r\ndubbelbeskattningsavtal möjlighet att avräkna\r\nskatten i sitt hemland. För artister som inte har\r\nkunnat bli befriade från bevillningsavgift innebär\r\nde nya reglerna påtagliga förbättringar genom att\r\nskattesatsen sänkts och genom att skatt inte längre\r\ntas ut på förmån av kost och logi eller på ersättning\r\nför resa.</pre><pre>Som jag nämnde inledningsvis trädde lagen om\r\nsärskild inkomstskatt för utomlands bosatta artister\r\ni kraft den 1 januari 1993 och har således tillämpats\r\nbara under ett par månader. Det är därför enligt\r\nmin mening för tidigt att göra en slutgiltig\r\nbedömning av om den nya lagstiftningen har\r\nmedfört några oförutsedda problem. Det finns\r\nemellertid anledning att bevaka om problem i vissa\r\nfall kan uppstå vid tillämpningen av nuvarande\r\nregler.</pre><pre>Anf. 10  LENNART FRIDÉN (m):</pre><pre>Herr talman! Jag tackar statsrådet för svaret på\r\nmina två frågor. Om den första frågan vill jag helt\r\nkort säga att jag väl får se tiden an och hoppas på\r\natt det i samband med att vårblommorna slår ut\r\nkommer ett bra förslag från utredningen om\r\nmervärdesskatten. Jag vill bara skjuta in\r\nbeträffande nackdelen för privatteatrarna, som\r\nstatsrådet nämnde, att systemet som det kom att\r\nutvecklas nog har varit till större nackdel för de\r\noffentligägda teatrarna.</pre><pre>Det är bra att gamla lagar försvinner, t.ex. 1908 års\r\nlag. Det finns ett antal gamla lagar som inte är\r\nanpassade till hur samhället ser ut i dag. Samtidigt\r\nhar det uppstått problem -- det har jag fått bekräftat\r\nunder de senaste veckorna. De är inte som\r\nstatsrådet säger oförutsedda problem, utan de har\r\nvarit något förutsedda. Man kan även hänvisa till\r\natt de nuvarande regeringspartierna enhälligt var\r\nemot förändringen såsom den kom att utformas.</pre><pre>Redan före årsskiftet har utländska artister, väl\r\nmedvetna om vad som skulle komma att hända med\r\nskatteläggningen i Sverige, trissat upp sina\r\ngageanspråk. Ändringen har redan haft de effekter\r\nsom branschen befarade.</pre><pre>Jag får väl tacka för att statsrådet säger att man\r\nskall bevaka dessa problem om reglernas\r\nnuvarande tillämpning inte är bra. Man jag kan\r\nredan nu konstatera att tillämpningen inte är bra.\r\nDå finns det som jag ser det anledning att mycket\r\nnoga följa utvecklingen och, när man får ett bättre\r\nunderlag, snabbt fatta de beslut som behövs för att\r\nvidta de förändringar som blir nödvändiga.</pre><pre>Anf. 11  Statsrådet BO LUNDGREN (m):</pre><pre>Herr talman! Jag har i olika sammanhang\r\nuppmärksammats på att det skulle föreligga\r\nproblem. Vi kan vara överens om att den nya\r\nordningen innebär en förbättring för dem som inte\r\nfick befrielse från den tidigare avgiften. Dem kan vi\r\nlämna därhän. Problemet gäller artister som\r\ntidigare kunde få en befrielse från\r\nbevillningsavgiften men som nu måste betala en\r\nskatt på 15 %. De kan uppleva den nya ordningen\r\nsåsom en skatteskärpning. Detta gör att\r\narrangörerna utsätts för större gageanspråk.</pre><pre>Om man har en rimlig dubbelbeskattningsordning,\r\nskall man vid skatteläggningen i artistens hemland\r\nta hänsyn till den skatt som betalas i Sverige. I\r\nenstaka fall kanske hemlandet inte beskattar\r\ninkomsten över huvud taget. Men i normalfallet,\r\nt.ex. i ett stort land såsom USA, beskattar man\r\ndessa inkomster, om ingenting annat är bestämt i\r\ndubbelbeskattningsavtalet.</pre><pre>Det har sagts att en del dubbelbeskattningsavtal\r\ninte kan hantera denna problematik. Jag är fullt\r\nberedd att studera i vilken mån dessa problem\r\nexisterar och, i så fall, vad man kan göra för att lösa\r\ndem. Det är detta jag menar med avslutningen på\r\nmitt frågesvar.</pre><pre>Anf. 12  LENNART FRIDÉN (m):</pre><pre>Herr talman! Det är egentligen exakt dessa saker\r\nsom jag tänker på. Flera av\r\ndubbelbeskattningsavtalen är inte riktigt bra. Vi\r\nkan också konstatera att skatteministern, fastän\r\nhan är ganska glad åt att kunna sänka skatter, har\r\nkolleger i utlandet som inte har något emot att\r\nskärpa skatter rejält. Det har drabbat också den\r\nsvenska kultursektorn. Vi kan även se -- vilket vi\r\ngemensamt har hävdat genom åren -- att ett bra\r\nskattesystem också är en väsentlig förutsättning för\r\nen bra kultursektor.</pre><pre>Anf. 13  Statsrådet BO LUNDGREN (m):</pre><pre>Herr talman! Min ambition är att sänka skatterna\r\nså mycket som det finns utrymme för med hänsyn\r\ntill den samhällsekonomiska balansen. I detta fall\r\ntalar vi om en skatt på 15 % på en nettointäkt efter\r\navdrag för kostnader och annat. Skattesatsen är\r\nalltså förhållandevis låg jämfört med vad t.ex. en\r\nnormalarbetande svensk får betala. Det är klart att\r\näven detta kan innebära ett problem, särskilt om\r\ndet inte sker någon avräkning. Då får vi fundera på\r\nom det finns sådana problem.</pre><pre>Överläggningen var härmed avslutad.</pre><pre>6 §  Svar på fråga 1992/93:397 om beskattningen\r\nav lant- och skogsbrukares insatskapital</pre><pre>Anf. 14  Statsrådet BO LUNDGREN (m):</pre><pre>Herr talman! Bertil Danielsson har frågat mig om\r\njag är beredd att föreslå ändringar i skattesystemet\r\nsåvitt gäller lant- och skogsbrukares beskattning för\r\navkastningen av insatskapital i ekonomiska\r\nföreningar.</pre><pre>Inkomst av lant- och skogsbruk beskattas i\r\ninkomstslaget näringsverksamhet. En särskild\r\nfråga i skattereformen var hur ränta och utdelning\r\npå näringsbetingade andelar i kooperativa\r\nföreningar skulle beskattas. I lagrådsremissen fanns\r\nförslaget att avkastningen på sådana andelar skulle\r\nbeskattas i inkomstslaget kapital. Efter\r\növerväganden valdes slutligen den lösningen att\r\nsådan avkastning skall utgöra inkomst av\r\nnäringsverksamhet samtidigt som andelarna ingår i\r\nunderlaget för skatteutjämningsreserv, s.k. K-surv.\r\nJag är inte beredd att föreslå några ändringar i det\r\navseendet.</pre><pre>Däremot vill jag nämna något om de planer som\r\nregeringen har att förbättra skattesituationen för\r\nföretagen och särskilt de enskilda näringsidkarna.\r\nEn enskild näringsidkare befinner sig i dag allmänt\r\nsett i en sämre skattesituation än den som driver\r\nnäringsverksamhet i ett aktiebolag. För enskilda\r\nnäringsidkare utgör hela inkomsten\r\nförvärvsinkomst. Drivs verksamheten i\r\naktiebolagsform, kan däremot en del av inkomsten\r\ntas ut som lägre beskattad kapitalinkomst.</pre><pre>Regeringen hade avsikten att fr.o.m inkomståret\r\n1993 få till stånd en mer likformig beskattning\r\ngrundad på förslagen i betänkandet (SOU\r\n1991:100) Neutral företagsbeskattning. Ett positivt\r\neget kapital i näringsverksamheten skulle ge\r\nnäringsidkaren rätt att redovisa en schablonmässigt\r\nbestämd avkastning som inkomst av kapital. Dessa\r\nplaner ändrades tillfälligt genom beslutet i\r\nkrisuppgörelsen mellan regeringen och den\r\nsocialdemokratiska oppositionen.</pre><pre>Jag vill därför erinra om att regeringen i olika\r\nsammanhang och senast i årets finansplan har\r\nförklarat att riksdagen kommer att föreläggas ett\r\nförslag, som bl.a. innebär att nya regler för enskilda\r\nnäringsidkare skall gälla fr.o.m den 1 januari 1994\r\n(prop. 1992/93:100 bil. 1 s. 46).</pre><pre>Av intresse i sammanhanget är också att en särskild\r\nutredare (Fi 1992:11) skall föreslå lättnader i\r\ndubbelbeskattningen av aktiebolagens och de\r\nekonomiska föreningarnas vinster. Arbetet väntas\r\nvara avslutat före sommaren.</pre><pre>Anf. 15  BERTIL DANIELSSON (m):</pre><pre>Herr talman! Jag ber att få tacka statsrådet för\r\nsvaret på min fråga. I flera avseenden innehöll\r\nsvaret mycket som var positivt för\r\nnäringsverksamheten, de små och medelstora\r\nföretagen och egenföretagarna rent allmänt. Det\r\ntackar jag för.</pre><pre>Däremot var svaret på min specifika fråga inte så\r\npositivt. Man kan väl säga att det var ett blankt\r\navslag.</pre><pre>Som statsrådet nämde i sitt svar fanns just det här\r\nförslaget i lagrådsremissen, men efter\r\növerväganden valdes slutligen en annan lösning.\r\nDet skulle vara intressant att höra vilka\r\növerväganden som gjordes.</pre><pre>Min utgångspunkt är att det skall vara likartad\r\nbeskattning på avkastning oavsett var kapitalet är\r\nplacerat och oavsett hur det har intjänats -- om det\r\när genom näringsverksamhet i småföretag eller i\r\njord- och skogsbruk. Nu utgör de areella\r\nnäringarna en missgynnad sektor. Det är inte riktigt\r\nbra. För att just den här sektorn inte skall\r\nmissgynnas borde också denna lilla skönhetsfläck\r\nkunna tas bort, när det ändå pågår en översyn av\r\nreglerna och när omfattande förbättringar görs för\r\nsmå och medelstora företag och egenföretagare.</pre><pre>Anf. 16  Statsrådet BO LUNDGREN (m):</pre><pre>Herr talman! Såvitt jag kan bedöma borde den\r\nproposition som jag tänker förelägga riksdagen\r\nunder detta år innebära att problemet blir löst på\r\nett bättre sätt.</pre><pre>Att ändra nuvarande regelsystem är naturligtvis\r\ntveksamt. Men om vi får en situation där\r\navkastningen på det egna kapital som man sätter in\r\ni näringsverksamheten -- av detta egna kapital är ju\r\nvärdet av insatserna i ekonomiska föreningen också\r\nen del -- skall beskattas som kapitalavkastning,\r\nvisserligen schablonberäknad, löser man\r\nproblemet, därför att då blir ju avkastningen bara\r\nenkelbeskattad med 30 %.</pre><pre>Jag har nämligen svårt att se att räntan och\r\nutdelningarna på insatskapitalet skulle vara större\r\nän statslåneräntan, med tanke på den policy som\r\nfinns vid fördelningen av efterlikvider och annat,\r\nmen det kan alltid diskuteras.</pre><pre>Anf. 17  BERTIL DANIELSSON (m):</pre><pre>Herr talman! Jag tar fasta på statsrådets uttalande\r\nom att problemet skall lösas på ett bättre sätt. Mer\r\nän så kan jag faktiskt inte begära.</pre><pre>För mig var den modell som jag föreslog den rätta\r\noch enklaste. Men om man kan lösa problemet på\r\nett lika bra och t.o.m. på ett bättre sätt är jag fullt\r\nbelåten.</pre><pre>Jag väntar med spänning på förslaget.</pre><pre>Överläggningen var härmed avslutad.</pre><pre>7 §  Svar på fråga 1992/93:404 om villkoren för\r\nallemanssparandet</pre><pre>Anf. 18  Statsrådet BO LUNDGREN (m):</pre><pre>Herr talman! Inger René har frågat mig vad jag\r\ntänker göra för att minimera vad hon ser som en\r\norättvisa mellan sparande på ett allemanssparkonto\r\noch vanligt banksparande, nämligen att det gäller\r\nen uttagsavgift för allemanssparandet trots att\r\nnumera samma skatteregler gäller för allt\r\nbanksparande.</pre><pre>Frågan har ställts mot bakgrund av att de särskilda\r\nskattelättnaderna för sparande på\r\nallemanssparkonto, som en följd av\r\növerenskommelsen i september 1992 mellan\r\nregeringen och Socialdemokraterna, har slopats\r\nfr.o.m. år 1993. Beskattning kommer därmed att\r\nske med den allmänna kapitalskattesatsen 30 %.</pre><pre>Den uttagsavgift som Inger René anser missgynnar\r\nallemansspararna infördes för att markera den\r\nlångsiktiga karaktären av sparandet (prop.\r\n1983/84:30 s. 28).</pre><pre>Uttagsavgiften uppgår till 1 % av uttaget belopp,\r\ndock minst 20 kr, och tillfaller banken.</pre><pre>På de medel som har satts in på ett\r\nallemanssparkonto utgår årlig ränta som fastställs\r\nav Riksgäldskontoret. Räntan skall motsvara lägst\r\nRiksbankens diskonto, minskat med tre\r\nprocentenheter. Räntan uppgår fr.o.m. den 15\r\nfebruari i år till 9,5 %.</pre><pre>När Riksgäldskontoret bestämmer räntenivån sker\r\ndet med utgångspunkt i att allemanssparandet skall\r\nutgöra ett konkurrenskraftigt alternativ till det\r\nlångsiktiga banksparandet. Härvid har både den\r\ntidigare skatteförmånen och uttagsavgiften\r\nbeaktats. I samband med att skattefördelen på\r\nallemanssparandet togs bort har räntan höjts som\r\nkompensation.</pre><pre>Något missgynnande av allemanssparandet i\r\nförhållande till andra långsiktiga sparformer anser\r\njag mot denna bakgrund inte att man kan tala om.\r\nFör övrigt förekommer det inte sällan olika former\r\nav uttagsbegränsningar vid annat banksparande.</pre><pre>Anf. 19  INGER RENÉ (m):</pre><pre>Herr talman! Den första försämringen i\r\nallemanssparandet kom inte med den\r\nskatteöverenskommelse som regeringen gjorde\r\nmed Socialdemokraterna i höstas, utan systemet\r\nhar försämrats successivt. Detta gör att många\r\nkänner sig lätt irriterade -- om jag skall uttrycka mig\r\nså att talmannen inte klubbar av mig -- och nästan\r\nlurade.</pre><pre>Dagens situation stämmer dåligt med de premisser\r\nsom gällde när man lockades in i detta sparande,\r\nsom från början var mycket förmånligt.</pre><pre>Att många verkligen är irriterade kan inte minst\r\npersonalen på Riksgäldskontoret och de som sitter\r\ni bankernas kassor intyga. De får åtskilliga samtal\r\nom detta.</pre><pre>Man kan flytta sina pengar till mer förmånligt\r\nsparande. Jag håller faktiskt inte med statsrådet\r\nLundgren om att det är så ypperligt förmånligt att\r\nallemansspara.</pre><pre>Jag har ringt runt till banker, och i morse på vägen\r\nhit hörde jag talas om en sparform som är den mest\r\nförmånliga som jag hittills har hört talas om -- men\r\ndet kanske dyker upp ännu bättre. Det är något\r\nsom heter Drosktrafikföreningen, DTF, som har ett\r\nsparande utan några villkor alls, med 12 % ränta.\r\nDe stora handelsbankerna har också sparformer\r\nmed en förmånligare räntesats än\r\nallemanssparandet har.</pre><pre>Då undrar jag, statsrådet Lundgren, vilka motiven\r\ni dag är för att spara i allemanssparande i stället för\r\ni annat sparande.</pre><pre>Anf. 20  Statsrådet BO LUNDGREN (m):</pre><pre>Herr talman! Man kan ha många synpunkter på om\r\nstaten skall bedriva allemanssparandet.\r\nAllemansfondssparandet har en annan betydelse\r\nför att skapa större intresse för delägande i\r\nnäringslivet via allemansfonder osv. Man kan ha\r\nmånga synpunkter på detta, men frågan gäller inte\r\ndetta. Låt oss ta detta vid ett annat tillfälle.</pre><pre>Det är klart att det går att hitta sparformer som i\r\ndag har högre förräntning än allemanssparandet.\r\nMen oftast -- inte alltid -- är de inte jämförbara\r\nsparformer.</pre><pre>Exempelvis olika former av privatobligationer har\r\nkanske en högre räntesats, men det finns också\r\nkursrisker. Det är inte samma tillgänglighet. Man\r\nkan ju vinna på en fastränteobligation när räntan i\r\növrigt går ner. Men man kan förlora när den går\r\nupp. Det finns alltså ett riskmoment i detta. Jag\r\nantar att Drosktrafikföreningens sparkassa inte\r\nfungerar med samma garantier som kan finnas i\r\nandra former av sparande, vilket i sin tur gör att\r\nriskerna kanske är större för den typen av\r\nsparande. Man kan inte riktigt jämföra de här\r\nräntesatserna.</pre><pre>Jag har själv funderat på hur man skall se på\r\nuttagsavgiften i ett läge när man ändrar reglerna.\r\nEftersom man tog hänsyn till uttagsavgiften vid den\r\nsammanvägning av olika räntesatser som man\r\ngjorde, när man bestämde vilken ränta\r\nallemanssparandet skulle ha, anser jag att det inte\r\nfinns någon anledning att nu genomföra en\r\nförändring.</pre><pre>Anf. 21  INGER RENÉ (m):</pre><pre>Herr talman! Jag tackar även för detta svar, men --\r\nhär får man väl göra reklam för olika banker antar\r\njag -- både SE-banken och Handelsbanken har\r\nsparformer som inte är bundna till sådant som\r\nhöggradigt fluktuerar, utan det är rent\r\nbanksparande.</pre><pre>Det kan möjligen vara så att pengarna är bundna\r\nunder ett år, men det kan också vara så att de inte\r\när bundna alls. Och då räntenivån mycket väl kan\r\njämföras med den som man får i allemanssparandet\r\noch t.o.m. överstiger den har man ju dessutom som\r\nlök på laxen en enprocentig uttagsavgift på\r\nallemanssparandet.</pre><pre>Det känns inte som om detta sparande kan\r\nkonkurrera med annat sparande. Jag undrar därför\r\nvarför det finns kvar.</pre><pre>Anf. 22  Statsrådet BO LUNDGREN (m):</pre><pre>Herr talman! Man kan, som jag sade tidigare, fråga\r\nsig hur man skall se på allemanssparandet, men det\r\nfår vi återkomma till i ett annat sammanhang.</pre><pre>De mycket förmånliga sparkonton som finns i olika\r\nbanker -- utan att nämna någon speciell vid namn --\r\nhar ofta krav på exempelvis ett, två eller högst fyra\r\nuttag per år. Vid uttag utöver detta tas vissa\r\nuttagsavgifter ut. Det finns den typen av konton.</pre><pre>Vissa banker har konton som är rena\r\navistakonton -- man kan göra uttag när som helst.\r\nDe har betydligt lägre ränta än 9,5 %.</pre><pre>Man får ju väga in de förmåner som man har haft\r\ntidigare på sitt sparande. Också förräntningen av\r\nett gammalt kapital som har varit förmånligt\r\nbehandlat under lång tid kan påverka bedömningen\r\nav uttagsavgiften.</pre><pre>Vad gäller nyinsättningar har ju var och en\r\nmöjligheten att bedöma var det är lämpligast att\r\nsätta in sina pengar.</pre><pre>Anf. 23  INGER RENÉ (m):</pre><pre>Herr talman! Jo, men det irriterande är att jag då\r\nfår betala 1 % uttagsavgift om jag vill flytta mina\r\nallemanssparpengar till ett förmånligare konto.</pre><pre>Anf. 24  Statsrådet BO LUNDGREN (m):</pre><pre>Herr talman! Som jag sade skall man komma ihåg\r\natt om man har sparat under litet längre tid så har\r\nman också dragit nytta av de fördelar som har\r\nfunnits i systemet.</pre><pre>Överläggningen var härmed avslutad.</pre><pre>8 §  Svar på fråga 1992/93:411 om åtgärder för\r\natt förhindra sedelförfalskning</pre><pre>Anf. 25  Statsrådet BO LUNDGREN (m):</pre><pre>Herr talman! Tage Påhlsson har frågat statsrådet\r\nHellsvik vilka åtgärder regeringen avser att vidta\r\nför att eliminera skadeverkningar som uppkommer\r\nför handeln och enskilda genom den ökande\r\nförekomsten av falska sedlar.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Det pågår ständigt ett tekniskt utvecklingsarbete\r\nför att göra det svårare att använda förfalskade\r\nsedlar som betalningsmedel. Med anledning av de\r\nsenaste förfalskningarna har Riksbanken och även\r\npolisen gått ut med information om olika sätt att\r\nskilja falska sedlar från äkta sedlar. Ytterligare\r\ninformationsinsatser planeras av Riksbanken.\r\nNågon sådan åtgärd som Tage Påhlsson angett som\r\nexempel, såsom ändring och upptryckning av nya\r\nsedelmodeller, planeras för närvarande inte med\r\nhänsyn till den mycket stora kostnad detta skulle\r\nmedföra.</pre><pre>Anf. 26  TAGE PÅHLSSON (c):</pre><pre>Herr talman! Jag får tacka statsrådet för svaret och\r\nbörja med att erkänna att det finns ett litet tryckfel\r\ni min fråga. Det står ''100- och 500-kronorssedlar''.\r\nDet skall vara ''1 000- och 500-kronorssedlar''. Det\r\när framför allt tusenlappar som är ute i cirkulation.\r\nJag vet inte om den uteblivna nollan har haft\r\nbetydelse för statsrådets svar. Svaret var litet väl\r\ntunt, om jag får säga min mening.</pre><pre>Det här är nämligen en fråga som börjar bli mycket\r\nallvarlig ute i vårt land. Det är tydligt att vi har\r\ndrabbats av en förfalskningsvåg utan motstycke i\r\nlandets historia. Det är möjligt att det är\r\norganiserad brottslighet med internationell\r\nförgrening som ligger bakom, men det vet man inte.\r\nRikspolisstyrelsen och rikskriminalen är mycket\r\noroliga. Man bedömer att det kan finnas uppemot\r\n20 miljoner kronor i falska sedlar ute i Sverige.</pre><pre>Den nya tekniken är en orsak, eller åtminstone ett\r\nmedel. Det gäller offsettryck och fyrfärgskopiering.\r\nDet är mycket svårt för handeln och framför allt för\r\ngemene man, den vanlige konsumenten, att skilja\r\npå en falsk och en äkta sedel. Jag tycker att\r\nstatsrådet har tagit litet för lätt på frågan. Det är\r\ninte bara fråga om information. Informationen till\r\nhandeln går nog an. Men man kan inte klara av\r\ndetta problem bara genom information om man\r\ninte har en särskild apparat för att lysa igenom\r\nsedlarna. Den vanlige konsumenten kan inte klara\r\nsig enbart med informationen om hur man skiljer\r\npå falska och äkta sedlar.</pre><pre>Herr talman! Jag skulle gärna vilja att statsrådet\r\nfunderade över om man inte kan ta till ytterligare\r\nåtgärder för att klara av det här problemet.</pre><pre>Anf. 27  Statsrådet BO LUNDGREN (m):</pre><pre>Herr talman! Om vi skulle trycka nya\r\nsedelmodeller skulle ett omfattande utbyte av\r\nsedlar ske. Det kommer att ta en viss tid innan det\r\ntränger igenom, och det kommer att kosta mycket\r\npengar. Det är en åtgärd som man inte tar till förrän\r\ndet finns mycket starka skäl för att göra det.</pre><pre>Låt oss se på vilka möjligheter det finns. Det är\r\nuppenbart att det är skillnad på förfalskningarna\r\noch de äkta sedlarna. De äkta sedlarna är\r\nutformade på ett sådant sätt att man kan skilja dem\r\nfrån de förfalskningar som kan vara gjorda\r\nantingen med offsettryck eller i en färgkopiator.</pre><pre>Frågan är -- vilket Tage Påhlsson tog upp -- hur\r\nsituationen är för de vanliga konsumenterna. Jag\r\ntror att det är ganska sällan som man som enskild\r\nmedborgare får den typen av stora sedlar annat än\r\nvia bank. Om man får en falsk sedel av någon har\r\nman rätt att kräva ersättning. Om man får en sådan\r\nsedel från banken, kan man också räkna med att\r\nman skall få ersättning, såvitt jag kan bedöma. I\r\nhandeln har man naturligtvis också en viss\r\nskyldighet att genomföra kontroller, lika väl som\r\nbanker som tar emot sedlar har en sådan\r\nskyldighet. Man sätter i dag in resurser för att skapa\r\nförutsättningar för att noggrant kontrollera de\r\nsedlar som är utsatta för förfalskningsförsök. Det\r\ngäller att tala om hur man skall kunna avslöja en\r\nförfalskning.</pre><pre>Anf. 28  TAGE PÅHLSSON (c):</pre><pre>Herr talman! Det är intressant att höra att\r\nstatsrådet säger att man skall kunna få ersättning av\r\nt.ex. en bank om man har fått en falsk sedel. I\r\npraktiken fungerar det inte så. Jag har själv\r\nerfarenhet av att ha fått en, visserligen utländsk,\r\nfalsk sedel i en bank, och jag hade sedan ingen\r\nmöjlighet att bevisa det.</pre><pre>Den som har fått en falsk sedel i sin hand kan känna\r\nsig blåst, som det står i en artikel i tidningen ICA-\r\nNyheter. Problemet är att förfalskningarna är så\r\noerhört välgjorda att de knappast går att avslöja\r\nannat än med den typ av genomlysningsapparater\r\nsom nu säljs.</pre><pre>Skulle man kunna tänka sig att den här typen av\r\nundersökningsapparatur skulle kunna ställas till\r\nförfogande för handel, bank och post så att även\r\nallmänheten skulle kunna gå in och belysa sina\r\nsedlar?</pre><pre>Anf. 29  Statsrådet BO LUNDGREN (m):</pre><pre>Herr talman! De som operativt sysslar med att\r\nhantera problemet med sedelförfalskning får\r\nnaturligtvis komma med förslag på åtgärder som\r\nbehöver vidtas, så får vi ta ställning till det. Detta är\r\nsvårt för mig. Jag sysslar inte med sedelförfalskning\r\noch jag sysslar inte heller dagligen med hantering\r\nav problemet med sedelförfalskning, så jag är inte\r\nså insatt i tekniken.</pre><pre>Anf. 30  TAGE PÅHLSSON (c):</pre><pre>Herr talman! Vi är i samma båt. Jag sysslar inte\r\nheller med sedelförfalskning.</pre><pre>Jag säger bara att det här är en fråga som faktiskt\r\nväcker stor oro, framför allt i handeln. Fler och fler\r\nkonsumenter läser också om problemen och börjar\r\nbli oroliga. Man frågar sig om man törs ta emot en\r\n500-kronorssedel. Problemet med tusenlappar är\r\nännu större.</pre><pre>Jag har inget konkret förslag till lösning. Jag tycker\r\nbara att det är bra om man från regeringens håll\r\nuppmärksammar problemet. Vi kanske bara är i\r\nbörjan av ett stort problem. Vi kanske bara ser\r\ntoppen på ett isberg.</pre><pre>Överläggningen var härmed avslutad.</pre><pre>9 §  Svar på fråga 1992/93:403 om\r\nprovanställning</pre><pre>Anf. 31  Arbetsmarknadsminister BÖRJE\r\nHÖRNLUND (c):</pre><pre>Herr talman! Göte Jonsson har frågat mig, med\r\nanledning av att det i dagens sysselsättningsläge är\r\nangeläget att underlätta nyanställningar, om jag är\r\nberedd att snarast öppna möjligheter till\r\nprovanställning under ett år.</pre><pre>Reglerna om provanställning är, som Göte Jonsson\r\nvet, för närvarande föremål för översyn inom\r\nramen för Arbetsrättskommittén. Av direktiven till\r\nutredningen framgår att kommittén skall föreslå\r\nlagändringar som på olika sätt vidgar möjligheten\r\ntill provanställning, t.ex. genom att tillåta längre\r\nprövotid. Kommittén avser att redovisa sina förslag\r\ni ett delbetänkande som omfattar\r\nanställningsskyddsfrågor, förslag om förbud mot\r\nblockad av enmans- eller familjeföretag samt\r\nfrågan om avskaffande av den fackliga vetorätten\r\nvid entreprenad.</pre><pre>Kommittén kommer att lägga sitt delbetänkande\r\nunder april månad. Jag vill för egen del avvakta\r\nkommitténs förslag.</pre><pre>Anf. 32  GÖTE JONSSON (m):</pre><pre>Herr talman! Jag ber att få tacka för svaret. Jag är\r\nmedveten om att Arbetsrättskommittén har ett\r\nuppdrag. Det är i och för sig fint att det kommer ett\r\nbetänkande under våren. Problemet är emellertid\r\natt vi så snabbt som möjligt behöver få till stånd\r\nförändringar som innebär möjligheter till\r\nytterligare anställningar ute i näringslivet. Därför\r\nhar jag ställt frågan om inte\r\narbetsmarknadsministern skulle kunna tänka sig att\r\ntillfälligt komma med ett förslag till riksdagen som\r\ninnebär att man under exempelvis ett år prövar\r\nmöjligheten till provanställning just i det här\r\nskedet. Jag undrar om inte\r\narbetsmarknadsministern skulle kunna överväga en\r\nsådan möjlighet, t.ex. i anslutning till\r\nkompletteringspropositionen.</pre><pre>Det finns t.ex. många ungdomar som nu behöver\r\nkomma ut på arbetsmarknaden.\r\nUngdomspraktikplatserna har visat sig vara\r\nlyckade. Men nu är det många som lämnar sin\r\nungdomspraktikplats. En sådan här möjlighet\r\nskulle kanske kunna lösa problemen för många\r\nungdomar.</pre><pre>De problem som har uppstått efter 1980-talets\r\nmisslyckanden måste lösas med okonventionella\r\nåtgärder. Jag menar att en provanställning på ett år\r\nskulle vara en sådan okonventionell lösning.</pre><pre>Jag tycker att man kan göra detta i avvaktan på\r\nArbetsrättskommitténs betänkande. Det kommer\r\natt innefatta, som arbetsmarknadsministern har\r\nsagt, en rad andra åtgärder som på sikt skall\r\nunderlätta möjligheten till anställningar.</pre><pre>Arbetsmarknadsministern och jag är överens om\r\natt vi måste försöka skapa riktiga jobb i näringslivet\r\nför att komma till rätta med\r\nsysselsättningssituationen. Jag vill därför än en\r\ngång fråga arbetsmarknadsministern om han i\r\navvaktan på kommitténs förslag inte kan tänka sig\r\natt komma med ett förslag om en möjlighet till\r\ntillfällig anställning. Om vi skall avvakta\r\nutredningen dröjer det till fram i höst innan vi har\r\nmöjlighet att fatta beslut i frågan.</pre><pre>Anf. 33  Arbetsmarknadsminister BÖRJE\r\nHÖRNLUND (c):</pre><pre>Herr talman! Denna utredning skall normalt sett\r\nvara klar i månadsskiftet mars-april. Jag hoppas att\r\nde håller den tiden så att förslaget kommer tidigt i\r\nvår. Jag har ingen annan åsikt än att det är\r\nutomordentligt angeläget att alla vår små och\r\nmindre företag börjar våga anställa ordinarie\r\narbetskraft. Jag vet att provanställningstiden\r\nbetyder en del här. Man har en trygghet ett tag\r\nframöver. Man är fortfarande osäker på om\r\nhögkonjunkturen håller på att komma tillbaka eller\r\ninte, och då finns en överförsiktighet.</pre><pre>Jag har talat med ett par arbetsmarknadsparter om\r\ndenna fråga. Jag tänker tala med ytterligare ett\r\nantal. Innan kommittén lägger fram förslaget vet\r\nman ungefär vad den kommer med och hur\r\nståndpunkterna är i kommittén. Det är detta lilla jag\r\nvill ha rätt på innan jag börjar fundera på allvar.</pre><pre>Anf. 34  GÖTE JONSSON (m):</pre><pre>Herr talman! Jag tackar statsrådet för detta\r\nytterligare klarläggande. Också jag hoppas på en\r\ntidig vår. Jag tror ändå att det finns förutsättningar\r\natt fatta ett beslut under vårriksdagen. Det ser jag\r\nsom angeläget, eftersom bl.a. våra ungdomar\r\ndärigenom kan få en ökad möjlighet att komma ut\r\npå en ordinarie arbetsmarknad.</pre><pre>Det är precis som arbetsmarknadsministern säger.\r\nVi står här i avvaktan på en högkonjunktur. Många\r\nföretag ser ljusningar. Men i stället för att\r\nnyanställa låter man i ett sådant läge den personal\r\nman har arbeta övertid just därför att man inte i en\r\nosäker situation vill dra på sig ytterligare framtida\r\nkostnader. Det är just i detta skede som jag menar\r\natt det skulle vara angeläget att få till stånd en\r\nutvidgad generell provanställningsmöjlighet.</pre><pre>Jag tolkar arbetsmarknadsministerns svar så, att\r\narbetsmarknadsministern är positiv till tanken och\r\nockså prövar möjligheten att lägga fram ett förslag\r\nredan till vårriksdagen.</pre><pre>Överläggningen var härmed avslutad.</pre><pre>10 §  Svar på fråga 1992/93:372 om beredskap\r\nmot oljeutsläpp</pre><pre>Anf. 35  Försvarsminister ANDERS BJÖRCK\r\n(m):</pre><pre>Herr talman! Kenneth Lantz har frågat mig om\r\nSverige och de övriga nordiska länderna har\r\nberedskap inför, och om det finns kapacitet att\r\nklara, ett oljeutsläpp motsvarande det som hände\r\npå Shetlandsöarna.</pre><pre>Sverige har en beredskap för insatser vid\r\noljeutsläpp till sjöss, som byggts ut i enlighet med\r\nden inriktning som har lagts fast av riksdagen.\r\nMetod och teknik har förbättrats successivt.</pre><pre>Ansvaret för insatserna till sjöss ligger på\r\nKustbevakningen. Oljebekämpningsresurserna är\r\nfördelade utmed kusten så att\r\nbegränsningsåtgärder alltid skall kunna påbörjas\r\ninom fyra timmar. Åtgärder för att ta upp oljan\r\nskall kunna vidtas inom åtta timmar.</pre><pre>Den kommunala räddningstjänsten har ansvaret\r\nför insatser på stränderna. Vid behov kan särskild\r\nutrustning snabbt tillföras kommunerna från\r\nStatens räddningsverks regionala förråd.</pre><pre>De nordiska ländernas beredskap för oljeutsläpp\r\ntill sjöss ligger på en nivå som i förhållande till\r\nriskerna kan anses rimlig. Våra länder utgör på\r\ndetta område i hög grad förebilder för andra länder\r\ni världen.</pre><pre>Internationella överenskommelser om samarbete\r\nhar träffats med de nordiska länderna och med\r\növriga Nordsjö- och Östersjöländer så att resurser\r\nkan sammanföras vid stora utsläpp. Planer för\r\ndenna samverkan har utarbetats, och ett tiotal\r\nsambands- och materielövningar genomförs varje\r\når. Samarbetet har vid de gemensamma insatser\r\nsom genomförts under senare år fungerat bra i\r\npraktiken.</pre><pre>Enligt min bedömning har vi en tillfredsställande\r\nberedskap även för stora utsläpp, inte minst genom\r\nde internationella överenskommelser som gör det\r\nmöjligt för oss att vid behov få\r\nresursförstärkningar.</pre><pre>Det är emellertid viktigt att beredskapen även i\r\nfortsättningen successivt förbättras.\r\nErfarenheterna av inträffade oljeutsläpp måste tas\r\ntill vara. Sverige deltog således i förra veckan i den\r\nutvärdering av oljeutsläppen i Spanien och på\r\nShetlandsöarna som genomfördes av de spanska\r\noch brittiska myndigheterna i samverkan med EG-\r\nkommissionen.</pre><pre>Anf. 36  KENNETH LANTZ (kds):</pre><pre>Herr talman! Jag tackar försvarsministern för det\r\nrelativt fylliga svar som nu givits här i eftermiddag.\r\nVi har debatterat sjöfart förut, i synnerhet farligt\r\ngods. Men denna fråga är viktig inte bara för oss\r\nsom bor utmed Östersjön utan för alla i regionen, i\r\nEuropa och inte minst för livet i vattnet.</pre><pre>Det känns tryggt för oss att försvarsministern ånyo\r\npåtalar att läget är under kontroll, vilket också\r\nintygas av Sjöfartsverket. Jag har i dag på\r\nförmiddagen talat med Bengt Erik Stenmark. Det\r\när viktigt att vi förebygger risken för dylika\r\nkatastrofer. Om detta bör vi vara överens, vilket\r\nockså nämndes här.</pre><pre>Jag vill ställa en fråga. Har regeringen några planer\r\npå att förekomma ytterligare risker genom\r\nexempelvis åtgärder av selektiv art, där man skulle\r\nkunna sortera bort de äldre fartygen? Det gäller här\r\nundermåliga fartyg. Man skulle också kunna tänka\r\nsig en trafikkontroll av något slag. Har regeringen\r\nnågon avsikt att se över dessa frågor?</pre><pre>Anf. 37  Försvarsminister ANDERS BJÖRCK\r\n(m):</pre><pre>Herr talman! Jag vill först säga att den fråga som\r\nhär tas upp i första hand berör\r\nkommunikationsministern. Så sent som i januari\r\nuppdrog regeringen till Sjöfartsverket att bl.a.\r\nredovisa om det föreligger behov av och\r\nförutsättningar för restriktioner för trafik med\r\nfartyg med enkel botten som transporterar olja och\r\nandra skadliga ämnen i känsliga områden på\r\nsvenskt vatten. Det är ett uppdrag som enligt\r\nregeringsbeslutet skall genomföras skyndsamt.\r\nDärigenom tror jag också att vi får en bedömning\r\nav läget när det gäller riskerna med den här typen\r\nav trafik.</pre><pre>Därutöver håller vi på att intensifiera det\r\ninternationella samarbetet på detta område. Vi är\r\nanslutna till ett antal avtal. Nu är också de baltiska\r\nländerna med. De betyder mycket för oss i\r\nsjöfartshänseende och kommer att betyda ännu\r\nmer. Den s.k Helsingforskonventionen har\r\nratificerats av Estland och Litauen, och Lettland\r\ndeltar som observatör. Detta är inte bara formalia.\r\nHär pågår också en hjälp med att bygga upp\r\nkustbevakningar, bl.a. med svenska och finländska\r\nkustbevakningsfartyg. Vi har från svensk sida\r\nskänkt ett fartyg till vardera baltiska land för att de\r\nskall kunna ha möjlighet att bygga upp en\r\növervakningskapacitet på detta område.</pre><pre>Jag vill slutligen säga att vi inom ramen för den s.k.\r\nHelsingforskonventionen har tagit initiativ till en\r\nkartläggning av transporter i Östersjön och risker i\r\nsamband med dessa. Denna kartläggning beräknas\r\nvara genomförd under nästa år.</pre><pre>Anf. 38  KENNETH LANTZ (kds):</pre><pre>Herr talman! Det som försvarsministern nämner\r\noch som vi har talat om tidigare är imponerande,\r\ndvs. den uppdelade verksamheten hos\r\nkustbevakningen och den kommunala\r\nräddningstjänsten. Jag skall inte här ta upp frågan\r\nom att den borde vara sammankopplad till en\r\nmyndighet.</pre><pre>EG:s transport- och miljöministrar har nyligen\r\nvarit samlade till ett möte med anledning av de\r\nolyckor som har skett med färjor och tankfartyg.\r\nMan tog där upp ett antal önskemål. Hur tänker vår\r\nregering och försvarsministern agera för att om\r\nmöjligt uppfylla några av dessa önskemål? Det\r\ngäller t.ex. översyn av avgifter som bestraffar de\r\nmoderna fartyg som vi har i dag och ett gemensamt\r\nspråk ombord. Man skulle också kunna se över\r\nlotsbestämmelser för dessa vatten.</pre><pre>Anf. 39  Försvarsminister ANDERS BJÖRCK\r\n(m):</pre><pre>Herr talman! Vi har ännu inte haft möjlighet att\r\nutvärdera de förslag som har förts fram i samband\r\nmed det möte som nämndes. Också här är vi delvis\r\ninne på kommunikationsministerns område.</pre><pre>Försvarsministern och Försvarsdepartementet\r\nansvarar för Räddningstjänsten inkl. oljeutsläpp,\r\nmen däremot inte för exempelvis lotsväsende och\r\nliknande även om det här råder ett nära samarbete.</pre><pre>Det har tagits initiativ bl.a. så sent som i förra\r\nveckan genom att en representant för\r\nKustbevakningen utsågs att delta i det möte där en\r\nutvärdering gjordes av vad som hade hänt i\r\nsamband med oljeutsläppet vid Shetlandsöarna.\r\nJag kan försäkra att vi skall göra vad vi kan för att\r\nfölja med i den internationella utvecklingen på\r\nområdet. Jag har som polis med ansvar för\r\nKustbevakningen haft möjlighet att följa den på\r\nnära håll, och jag måste säga att jag är imponerad\r\nav den beredskap som finns där och de resurser och\r\nkunskaper som sedan länge existerar.</pre><pre>Anf. 40  KENNETH LANTZ (kds):</pre><pre>Herr talman! Det är med ytterligare övertygelse\r\nsom jag ser fram emot en sammanslagning av de\r\nolika departementens ansvarstagande vad gäller\r\njust farligt gods och Östersjöns risker.</pre><pre>Det hade varit bra om försvarsministern eller något\r\nannat statsråd kunde säga: Jag ansvarar för hela\r\ndetta område, och jag ser fram emot att vi skall\r\nkunna mötas på den punkten också så småningom.\r\nDet skulle inte bara gagna oss som debatterar här,\r\nutan också hela det ansvar som vi har att förvalta\r\nför kommande generationer.</pre><pre>Anf. 41  Försvarsminister ANDERS BJÖRCK\r\n(m):</pre><pre>Herr talman! Här sker ändå en samordning, och jag\r\ntror inte att frågan om en sammanslagning av vissa\r\nverksamheter är det intressanta.</pre><pre>Försvarsministern är ordförande i något som heter\r\nRådet för räddningstjänst. Där ingår en lång rad\r\nmyndigheter, inte minst från\r\nKommunikationsdepartementets område, men\r\nockså från olika delar av totalförsvaret samt andra\r\nmyndigheter som t.ex. Polis och andra som kan bli\r\nberörda. Rådet för räddningstjänst har en\r\nverksamhet som just går ut på -- och jag kan\r\nförsäkra att den är effektiv -- att se till att en\r\nsamordning verkligen fungerar om något inträffar.</pre><pre>Jag tror aldrig att en sammanslagning kan motverka\r\nalla tänkbara hotbilder på det här området.</pre><pre>Överläggningen var härmed avslutad.</pre><pre>11 §  Svar på fråga 1992/93:394 om utredning om\r\nsjuk- och arbetsskadeförsäkringarna</pre><pre>Anf. 42  Statsrådet BO KÖNBERG (fp):</pre><pre>Herr talman! Nils-Olof Gustafsson har frågat mig\r\nvarför direktiven till beredningen för en ny ordning\r\nför sjuk- och arbetsskadeförsäkringar dröjer.</pre><pre>Eftersom jag uppfattar den ställda frågan så, att\r\nNils-Olof Gustafsson i grunden vill veta när\r\ndirektiven blir klara är mitt svar på den ställda\r\nfrågan att direktiven beräknas vara klara inom\r\nkort. De kommer då att redovisas för riksdagen i\r\nform av en särskild skrivelse.</pre><pre>När det gäller skälet till att direktiven har dröjt tror\r\njag att jag är lika angelägen om att direktiven skall\r\nbli klara som Nils-Olof Gustafsson är. Jag anser\r\nemellertid att det är en komplicerad uppgift för den\r\nkommande beredningen att utreda och lämna\r\nförslag till ett system där sjuk- och\r\narbetsskadeförsäkringarna har flyttats ut ur\r\nstatsbudgeten. Det är mycket angeläget att\r\ndirektiven utformas så precist och fullständigt som\r\nmöjligt.</pre><pre>Anf. 43  NILS-OLOF GUSTAFSSON (s):</pre><pre>Herr talman! Jag tackar statsrådet för svaret på min\r\nfråga. Jag anser att den överenskommelse som\r\nträffades i samband med den s.k. krisuppgörelsen\r\nom en reformering av sjuk- och\r\narbetsskadeförsäkringarna var ett av de stora och\r\nviktiga inslagen. Frågan skulle beredas och direktiv\r\nskulle skrivas. Det har nu gått fem månader, och vi\r\nhar ännu inte sett några direktiv. Jag tycker faktiskt\r\natt denna fördröjning är ganska anmärkningsvärd.</pre><pre>Statsrådet säger att direktiven skall komma inom\r\nkort. Jag har därför två följdfrågor. Är det fråga om\r\nett antal dagar eller veckor eller vilken tidsrymd\r\navser statsrådet med inom kort?</pre><pre>Då detta bygger på en överenskommelse var det\r\nunderförstått att också Socialdemokraterna skulle\r\nvara med när direktiven skulle diskuteras.\r\nEftersom direktiven skall vara klara inom kort och\r\ndet, så vitt jag vet, inte har tagits några som helst\r\nkontakter, vill jag också fråga statsrådet hur man\r\nhar tänkt att löftet om samråd skall fullföljas.</pre><pre>Anf. 44  Statsrådet BO KÖNBERG (fp):</pre><pre>Herr talman! Låt mig först, beträffande de fem\r\nmånader som har gått sedan överenskommelsen\r\nom det första krispaketet träffades i Rosenbad,\r\nändå få nämna att det förmodligen är en av de\r\nintensivaste reformperioderna i svensk\r\nsocialförsäkringshistoria. Jag skulle tro att varken\r\nNils-Olof Gustafsson eller någon annan kan finna\r\nett motsvarande halvår i svensk politisk modern\r\nhistoria då så mycket har förändrats genom förslag\r\ntill riksdagen från regeringen och genom beslut av\r\nriksdagen på detta område. Detta kan möjligen ge\r\nen antydan till varför direktiven inte har blivit klara\r\nlika snabbt som Nils-Olof Gustafsson och flera\r\nandra kan ha önskat.</pre><pre>Vad sedan gäller de två frågorna, vill jag besvara\r\ndem i omvänd ordning, eftersom den första har\r\nmed den andra att göra. Det är alldeles klart att\r\ndirektiven skall tas fram i samarbete med\r\nSocialdemokraterna. Som Nils-Olof Gustafsson\r\npåpekade ingick det ju i den uppgörelse som\r\nträffades mellan regeringen och den\r\nsocialdemokratiska oppositionen. Min\r\nförhoppning är icke desto mindre att den färdiga\r\nprodukten kommer att finnas inom kort. Men det\r\nberor litet grand på hur samtalen fungerar.</pre><pre>Vad gäller den konkreta frågan om vad jag menar\r\nmed inom kort, så är det min förhoppning att\r\nregeringen och Socialdemokraterna inom några\r\nveckor skall vara överens om direktiven. Men det\r\nberor således inte bara på regeringen.</pre><pre>Anf. 45  NILS-OLOF GUSTAFSSON (s):</pre><pre>Herr talman! Naturligtvis inser jag att det har varit\r\nen jobbig period. Jag inser också att frågan är svår,\r\noch att det är kinkigt hur man skall utforma\r\ndirektiven. Det är därför som det är så angeläget att\r\nfå statsrådets medhåll i detta sammanhang.\r\nEftersom det bygger på en överenskommelse\r\nmellan regeringen och oss socialdemokrater vill vi\r\nvara med och diskutera direktiven. Nu kvarstår\r\nändå min kritik när det gäller den långsamma\r\nhandläggningen av frågan. Men det är ju ingen\r\nmening att stå här och gneta på om det, utan jag ser\r\nmed intresse fram emot de kontakter som\r\nstatsrådet kommer att ta. Vi skall med energi ge oss\r\nin i diskussionen om direktiven.</pre><pre>Överläggningen var härmed avslutad.</pre><pre>12 §  Svar på fråga 1992/93:398 om\r\nSocialstyrelsens tillsynsverksamhet</pre><pre>Anf. 46  Statsrådet BO KÖNBERG (fp):</pre><pre>Herr talman! Ingrid Andersson har frågat mig vilka\r\nåtgärder jag kommer att vidta för att likhet inför\r\nlagen skall råda när det gäller Socialstyrelsens\r\ntillsynsverksamhet.</pre><pre>Ingrid Andersson ställer sin fråga mot bakgrund av\r\natt det i tidskriften Landstingsvärlden har\r\nredovisats att antalet anmälningar enligt lex Maria\r\nhar ökat till Socialstyrelsens regionala tillsynsenhet\r\ni Umeå, men att inget fall har anmälts till Hälso-\r\noch Sjukvårdsnämndens ansvarsnämnd för\r\nbedömning av eventuell påföljd.</pre><pre>Socialstyrelsen skall i första hand inrikta sitt arbete\r\npå tillsyn i form av uppföljning och utvärdering av\r\nden verksamhet inom socialsektorn som\r\nkommuner, landsting och enskilda huvudmän\r\nbedriver. En stor del av verkets uppgifter fullgörs\r\nvid de regionala tillsynsenheterna, som har\r\ninrättats under de senaste två åren. Ungefär\r\nsamtidigt som de regionala tillsynsenheterna har\r\ntillkommit har andra stora organisatoriska\r\nförändringar genomförts. Jag tänker främst på den\r\ns.k. ÄDEL-reform som Ingrid Andersson också tar\r\nupp i sin fråga. Denna reform har som bekant\r\ninneburit att en del av den verksamhet riktad mot\r\näldre och handikappade som tidigare bedrevs inom\r\nlandstingen nu har överförts till\r\nprimärkommunerna.</pre><pre>Stora förändringar av de slag som jag här har nämnt\r\nmedför automatiskt att nya rutiner för en rad\r\nåtgärder måste byggas upp. I samband med ÄDEL-\r\nreformen tillkom också en helt ny befattning\r\nnämligen medicinskt ansvarig sjuksköterska, som\r\nhar ansvar för att anmälningar enligt lex Maria görs\r\nför patienter inom den primärkommunala\r\nverksamheten.</pre><pre>Enligt vad jag har erfarit har det som Ingrid\r\nAndersson påtalar, skett en ökning av antalet\r\nanmälda fall enligt lex Maria de två senaste åren.\r\nEn betydande andel av ökningen avser den\r\nkommunala sjukvården. Socialstyrelsen har också\r\nnoterat att anmälningarna görs mycket ojämnt,\r\nvilket tyder på att olika kriterier tillämpas inom\r\nkommunerna.</pre><pre>I enlighet med gällande intentioner har\r\nSocialstyrelsen under senare tid alltmer inriktat sin\r\ntillsynsverksamhet mot ett förebyggande arbete.\r\nDenna ändrade tyngdpunkt i verksamheten får\r\nsjälvfallet inte hindra att ärenden som bör bli\r\nföremål för disciplinär bedömning anmäls till\r\nHälso- och sjukvårdens ansvarsnämnd. Jag vill\r\nunderstryka att det inte finns något som hindrar att\r\nen fråga tas upp direkt med ansvarsnämnden även\r\nom den anmälts till Socialstyrelsen enligt lex Maria.</pre><pre>Naturligtvis är det angeläget att samma\r\nbedömningsgrunder används i hela landet både vad\r\ngäller att göra anmälningar och att sedan vidta\r\nåtgärder med anledning av vad som har\r\nframkommit. Det är viktigt att åtgärder vidtas för\r\natt skapa en enhetlig hantering. Socialstyrelsen\r\narbetar på olika sätt för att åstadkomma en större\r\nenhetlighet över landet i dessa avseenden. Dels\r\narbetar de med aktiv uppföljning, där olika\r\ngeografiska områden penetreras ur medicinska och\r\nsociala aspekter, dels arbetar styrelsen på uppdrag\r\nav regeringen med en uppföljning av ÄDEL-\r\nreformen. Detta uppdrag genomförs i nära\r\nsamarbete med Svenska Kommunförbundet och\r\nLandstingsförbundet samt Socialvetenskapliga\r\nforskningsrådet.</pre><pre>Inom ramen för den aktiva uppföljningen som för\r\nnärvarande genomförs i Dalarna och Värmland\r\ngörs en särskild studie av den medicinskt ansvariga\r\nsjuksköterskans verksamhet. Projektet beräknas\r\nslutrapporteras i april. Med detta projekts\r\nerfarenheter som grund kommer senare en\r\nriksomfattande studie att göras. Vidare träffas\r\nregelbundet ledningen för såväl det centrala verket\r\nsom för de regionala enheterna för att diskutera\r\ngemensamma frågor bl.a. rörande policy.</pre><pre>Mot bakgrund av att det inom Socialstyrelsen redan\r\npågår flera aktiviteter för att åstadkomma en mera\r\nenhetlig och säker hantering av bl.a. lex Maria-\r\närenden anser jag inte att jag för närvarande har\r\nanledning att vidta ytterligare åtgärder.</pre><pre>Anf. 47  INGRID ANDERSSON (s):</pre><pre>Herr talman! Jag tackar statsrådet för svaret. Det\r\nvar långt och detaljerat, och jag har fått klart för\r\nmig att vi båda tycker att det är viktigt med en\r\nenhetlig hantering. I övrigt tycker jag att det är\r\ntråkigt att statsrådet inte vill göra någonting åt det\r\nhär problemet.</pre><pre>Socialstyrelsen har tydligen ändrat sin praxis, trots\r\natt så mycket förändringsarbete pågår. Det har fått\r\ntill följd att fel som begås av personal i sjukvården\r\nkan komma att få helt olika bedömning beroende\r\npå vem som anmäler. När en patient anmäler ett\r\närende direkt till Ansvarsnämnden görs det en\r\nbedömning, och en påföljd åläggs, om det är\r\nbefogat. Anmäls ett ärende till Socialstyrelsen av\r\nsjukvårdspersonalen, enligt lex Maria, kan\r\nSocialstyrelsen välja att gå in med information,\r\ninstruktion. Vi skall inte bortse från att det är en\r\nmycket viktig uppgift. Men Socialstyrelsen kan låta\r\nbli att föra ärendet vidare till Ansvarsnämnden, och\r\npåföljd kan utebli. Man är då inte säker på att en\r\nenhetlig bedömning har gjorts. Många likartade\r\närenden kan bedömas olika.</pre><pre>Det är viktigt att man, både som patient och som\r\npersonal, har förtroende för Socialstyrelsens\r\ntillsynsverkamhet. Ett sådant här förfaringssätt ger\r\ndubbla budskap. Ibland görs bedömningen att ett\r\nvisst fel ger påföljd, medan ett annat liknande fel\r\nibland bara raderas ut. Det är olyckligt. Det hoppas\r\njag att vi är överens om.</pre><pre>Socialstyrelsen har också haft en annan\r\nbedömning. Från Socialstyrelsens sida säger man\r\natt det kan vara förståeligt att det ibland begås fel\r\nvid dosering, eller vid val av rätt medicin, om man\r\nblir störd av telefonsamtal eller av någon anhörig\r\nsom rusar in. Men sjukvården är ju full av oväntade\r\nhändelser, och det är viktigt att man som patient\r\nkan förvänta sig att det går rätt till, trots att det\r\nibland är hetsigt. Jag uppmanar statsrådet att\r\nengagera sig litet mer i den här frågan än vad svaret\r\nantyder är fallet.</pre><pre>Anf. 48  Statsrådet BO KÖNBERG (fp):</pre><pre>Herr talman! Enligt min egen bedömning är jag\r\nklart engagerad i frågan att vi skall ha samma vård\r\noch regler över hela landet. I mitt konkreta svar har\r\njag försökt att peka på att Socialstyrelsen gör\r\ninsatser, framför allt inom de områden där vi har\r\nhaft den största ökningen av antalet anmälningar,\r\ndvs. det som rör det primärkommunala ansvaret för\r\nsjukvården, som trädde i kraft den 1 januari 1992.</pre><pre>I mitt svar hänvisade jag till de undersökningar som\r\nnu görs i ett par av de svenska länen,\r\nundersökningar som kommer att ligga till grund för\r\nvidare diskussioner och för riksomfattande studier\r\nför hela landet. Det arbete som bedrivs inom\r\nSocialstyrelsen är värdefull bl.a. för att få en\r\nenhetlig bedömning över landet. I mitt svar\r\nredovisade jag bara att jag först vill avvakta de\r\ngenomgångar som nu sker.</pre><pre>Anf. 49  INGRID ANDERSSON (s):</pre><pre>Herr talman! De genomgångar som nu sker tar ju\r\nen del tid, och under den tiden kan sådana här\r\nskevheter fortsätta, samma typ av fel kan bli\r\nbedömda väldigt olika.</pre><pre>Statsrådet har också påpekat att Ansvarsnämnden\r\nkan ta upp ärenden, även om de inte är anmälda\r\nenligt lex Maria. Men det förutsätter ju att en\r\nanmälan har inkommit från en patient. Om man\r\nsom patient får vetskap om att ett fel har begåtts --\r\njag förutsätter att man som patient får veta det, om\r\nfelet är anmält enligt lex Maria -- och att ärendet\r\nhar anmälts, låter man sig nog nöja. Man tycker att\r\närendet skall väga lika tungt om det är anmält till\r\nSocialstyrelsen av sjukvårdspersonalen, och därför\r\nlåter man bli att själv anmäla. I slutändan blir det\r\nlika tokigt. Jag tycker därför att det finns väldigt\r\nstarka skäl för en genomgång med Socialstyrelsen\r\nom att akta sig för att ändra praxis på en del\r\nområden innan man kommit överens om hur man\r\nskall åstadkomma en enhetlig bedömning.</pre><pre>Anf. 50  Statsrådet BO KÖNBERG (fp):</pre><pre>Herr talman! Det är förvisso sant att det tar tid med\r\nolika studier. I mitt svar nämnde jag emellertid att\r\nden första studien, vilken görs regionalt, av den nya\r\nfunktion som vi har sedan drygt ett år tillbaka i\r\nSverige, nämligen ''Medicinskt ansvar av\r\nsjuksköterskor'', kommer att finnas klar i april. Det\r\när månaden efter nästa månad! Så, i vad gäller\r\ntidsaspekten, tycker jag att Ingrid Andersson\r\nställer litet stora krav när hon anser att det skall gå\r\nsnabbare.</pre><pre>Jag skall gärna titta över frågan om anmälan och\r\nom vad den enskilde patienten har anledning att tro\r\nsig förvänta, en gång till, för att ta reda på hur\r\ninformationen till patienter är utformad. Det är\r\nviktigt att man känner till vilka regler som finns på\r\nden här punkten, så att man inte -- som Ingrid\r\nAndersson är inne på -- missuppfattar\r\nregelsystemet.</pre><pre>Anf. 51  INGRID ANDERSSON (s):</pre><pre>Herr talman! Jag har engagerat mig i denna fråga\r\ndärför att jag sitter med i Hälso- och Sjukvårdens\r\nansvarsnämnd. Jag har sett otaliga exempel på att\r\ndet finns väldiga skevheter här. Jag tycker att den\r\nhär tillsynsverksamheten är väldigt viktig för\r\nförtroendet för själva tillsynsverksamheten och för\r\npatientens förtroende för sjukvården. Men också\r\nsjukvårdspersonalen upplever det som väldigt\r\nkonstigt att olika bedömningar görs beroende på\r\nvem som anmäler.</pre><pre>Det är oerhört viktigt att förebygga. Det är vi\r\növerens om. Jag kan informera om att\r\nAnsvarsnämndens utslag följs väldigt noga av\r\nsjukvårdspersonalen. Utslagen kan ge upphov till\r\ndiskussioner, och det finns möjligheter att\r\nförebygga liknande situationer på andra ställen.</pre><pre>Överläggningen var härmed avslutad.</pre><pre>13 §  Svar på fråga 1992/93:392 om\r\nskolbetygen</pre><pre>Anf. 52  Statsrådet BEATRICE ASK (m):</pre><pre>Herr talman! Alwa Wennerlund har frågat mig om\r\njag tänker medverka till att ett betygssystem, som\r\ninte bara dokumenterar en elevs kunskap utan som\r\ntar hänsyn till elevens hela personlighet, kan\r\nkomma till stånd.</pre><pre>Regeringen kommer om några månader att lägga\r\nfram en proposition om ny läroplan och ett nytt\r\nbetygssystem för grundskolan. Vi bereder således\r\njust nu betygsfrågorna i Utbildningsdepartementet.\r\nBl.a. läser jag en mycket stor mängd remissvar med\r\nsynpunkter på betygsberedningens förslag. Jag är\r\ninte beredd att nu föregripa mina och regeringens\r\nställningstagande i propositionen, man jag kan\r\nförsäkra Alwa Wennerlund att vi noggrant kommer\r\natt gå igenom alla tänkbara aspekter på hur ett nytt\r\nbetygssystem bör se ut och fungera.</pre><pre>Anf. 53  ALWA WENNERLUND (kds):</pre><pre>Herr talman! Jag tackar statsrådet för det positiva\r\nsvaret. Jag har under de två senaste motionstiderna\r\nmotionerat i frågan om ett betyg som präglas av en\r\nhelhetssyn på eleven, dvs. att skolan skall försöka\r\nutveckla andra metoder för utvärdering som låter\r\nelevens hela personlighet komma till sin rätt.</pre><pre>I min fråga till statsrådet skrev jag att många elever\r\ninte kan uppnå de höga betygen -- eller ens\r\nmedelbetygen -- trots att de är verkligen flitiga och\r\npå alla sätt försöker klara sina skol- och\r\nhemuppgifter. Dessa elever tvingas att gång på\r\ngång konstatera att de inte är lika duktiga som de\r\növriga eleverna. Det är en av anledningarna, tror\r\njag, till att många elever slås ut, att de mister sitt\r\nsjälvförtroende och att de inte orkar med, osv.</pre><pre>Det är oerhört viktigt att skolan uppmärksammar\r\noch dokumenterar dessa elevers vilja till att vara\r\nambitiösa. Dessa egenskaper är ju oerhört viktiga\r\nmed tanke på de förväntningar som kommer att\r\nställas på dem i arbetslivet; det kan gälla\r\negenskaper som samarbetsförmåga, uppträdande,\r\nflit, framåtanda och förmåga att skapa trivsel.</pre><pre>Anf. 54  Statsrådet BEATRICE ASK (m):</pre><pre>Herr talman! Jag delar uppfattningen att det är\r\nviktigt att skolan uppmärksammar och på olika sätt\r\nförmedlar synpunkter på hur eleven utvecklas\r\nutöver det som gäller själva kunskapsförmedlingen.\r\nSkolan har också en fostrande roll. Det är ett\r\nproblem att flit och noggrannhet inte alltid\r\nuppmärksammas.</pre><pre>Numera diskuteras ju betygen ofta när det gäller de\r\nhögre årskurserna -- dess värre skulle jag vilja säga.\r\nMen det har funnits, och det finns, många olika sätt\r\natt dokumentera de här andra egenskaperna på.\r\nFöräldrar får då kunskap om situationen. Eftersom\r\nman i skolan har målsättningen att lära barnen inte\r\nbara att räkna och skriva utan också att arbeta\r\nnoggrant och vara tålmodiga, delar jag\r\nuppfattningen att också denna del behöver\r\nutvärderas. Om så kommer att ske i samband med\r\nbetygsförslaget eller inte vill jag inte uttala mig om.\r\nMen jag har samma grundinställning som Alwa\r\nWennerlund. Det råder det ingen tvekan om.</pre><pre>Anf. 55  ALWA WENNERLUND (kds):</pre><pre>Herr talman! Jag känner mycket starkt för dessa\r\nelever, eftersom jag själv under några år har haft\r\nklasser där jag har sett att det har varit problem just\r\nmed detta. Jag har tyckt synd om dessa elever som\r\nhar försökt och försökt och verkligen varit flitiga\r\noch ändå inte har kunnat klara av dessa betyg. Då\r\nhar jag stått där och i ett betyg inte kunnat visa att\r\nde har varit flitiga och duktiga.</pre><pre>Jag tycker att man som lärare skall kunna ge de\r\nambitiösa elever som visar att de vill lära sig ett\r\nslags arbetsbetyg som vi vuxna får. I ett arbetsbetyg\r\nstår det t.ex. inte att jag gör si och så många nedslag\r\nper minut på mitt tangentbord på dataterminalen\r\neller att jag gör så och så många kopior per dag,\r\nutan där står det faktiskt hur jag är som person --\r\nom jag är samarbetsvillig och ambitiös och om jag\r\när lätt att samarbeta med, osv. Även om man har\r\nkvartssamtal är detta inte någon skriftlig\r\ndokumentation som man får.</pre><pre>Anf. 56  Statsrådet BEATRICE ASK (m):</pre><pre>Herr talman! Jag skall göra en kommentar. Jag\r\ndelar uppfattningen att detta är något som behöver\r\ndokumenteras, eftersom dessa elever behöver få\r\nuppmuntran. Ett av skälen till att det råder viss\r\nosäkerhet om att man skall lägga in detta i\r\nbetygssättningen är att man vill undvika subjektiva\r\nbedömningar. Det är ibland större risk för\r\nsubjektiva bedömningar just när det gäller detta.\r\nDet är därför som dessa avvägningsfrågor är\r\nbesvärliga.</pre><pre>I direktiven till Betygsberedningen fanns det en del\r\nsynpunkter som hade att göra med ordning och\r\nuppförande, som det kallades, men det kan vara ett\r\nvitt begrepp. Dessa frågor finns alltså med i det\r\nberedningsarbete som pågår, och vi får se hur långt\r\nvi kan komma när vi så småningom lägger fram ett\r\nförslag för riksdagen.</pre><pre>Anf. 57  ALWA WNNERLUND (kds):</pre><pre>Herr talman! Jag vill tacka statsrådet för detta. Jag\r\nhoppas att man kan komma fram till något som är\r\ntill hjälp för just dessa litet svagare elever, så att de\r\nockså kan få ett betyg på att de är duktiga.</pre><pre>Överläggningen var härmed avslutad.</pre><pre>14 §  Svar på fråga 1992/93:412 om\r\nlärlingsutbildning</pre><pre>Anf. 58  Statsrådet BEATRICE ASK (m):</pre><pre>Herr talman! Robert Jousma har frågat\r\nutbildningsministern när han avser att presentera\r\nett förslag om att införa en lärlingsutbildning enligt\r\ntysk modell i Sverige. Arbetet inom regeringen är\r\nså fördelat att det är jag som skall svara på frågan.</pre><pre>Vi har, genom de förslag som lades fram i\r\nregeringens proposition om vissa gymnasie- och\r\nvuxenutbildningsfrågor m.m. (1991/92:157),\r\nöppnat möjligheterna för yrkesutbildningar där\r\nskolan och företagen delar på ansvaret på så sätt att\r\nyrkesutbildning sker i ett företags regi, inom ramen\r\nför ett anställningsförhållande, och att studier av\r\nvissa ämnen sker i gymnasieskolan.\r\nLärlingsutbildning är en samverkansmodell som\r\nmåste följas av fler. Vi kommer aldrig att kunna\r\nklara framtidens kompetenskrav om inte företagen\r\nfår ett helt annat och större ansvar än i dag.</pre><pre>Riksdagens beslut i maj 1992 med anledning av den\r\nnyss nämnda propositionen innebär således att en\r\nlärlingsutbildning redan finns i Sverige.\r\nUtbildningen har formen av ett individuellt\r\nprogram.</pre><pre>Företagen är huvudman för den företagsförlagda\r\ndelen av lärlingsutbildningen och ansvarar för\r\ngenomförandet av den. Lärlingarnas\r\nanställningsförhållanden under den tid de är i\r\nföretagen är en fråga för parterna på\r\narbetsmarknaden att komma överens om.\r\nKommunen är huvudman för skolans del i\r\nutbildningen.</pre><pre>Anf. 59  ROBERT JOUSMA (nyd):</pre><pre>Herr talman! Statsrådet Beatrice Ask! Detta\r\nhandlar inte så mycket om att öppna möjligheterna\r\nför en utbildningsform. Jag kan hålla med om att\r\nman delvis har gjort det. Detta handlar mycket om\r\natt aktivt driva igenom ett lärlingssystem i Sverige,\r\nprecis enligt den tyska modell som jag har eftersökt\r\nhär.</pre><pre>Det finns mängder av olika yrkesutbildningar. Och\r\nden tyska yrkesutbildningen är den absolut\r\nförnämsta i hela Europa. Det är nästan alla\r\nmänniskor överens om. Det handlar om en lång\r\ntradition. Trots att detta är mycket dyrt för de tyska\r\nföretagen, vill man inte överge denna modell.</pre><pre>Det är även viktigt att företagen får yrkesutbildad\r\narbetskraft, skräddarsydd efter de egna behoven.\r\nSamtidigt fyller detta en mycket viktig roll socialt,\r\nvilket även skulle behövas i Sverige.</pre><pre>I dag går många svenska ungdomar arbetslösa. De\r\nfår alla möjliga konstiga bidrag. Och det hela\r\nhandlar om att företagen i Sverige inte kan, inte vill\r\noch inte har råd att anställa lärlingar. Man måste\r\ndärför även ha differentierade löner.</pre><pre>En svensk industriarbetare i 20-årsåldern har bara\r\n7 % lägre lön än en vuxen arbetare. Om det är rätt\r\neller fel, vet jag inte, men detta är faktum. Det\r\nbetyder inte att ungdomarna kompenserar sin\r\nkortare arbetslivserfarenhet med lägre\r\nlöneanspråk.</pre><pre>Jag tycker att detta är fel, både mot industrin och\r\nmot samhället i övrigt. Regeringen måste därför\r\nmer aktivt driva denna fråga, eftersom det kommer\r\natt bli en enorm brist på arbetskraft inom industrin\r\nunder 90-talet. Det gäller därför att även höja\r\nstatusen för industriarbetare. I Tyskland är det ett\r\nhögstatusyrke att vara industriarbetare.</pre><pre>Anf. 60  Statsrådet BEATRICE ASK (m):</pre><pre>Herr talman! Jag delar uppfattningen att den tyska\r\nyrkesutbildningen håller hög kvalitet. Jag tycker\r\nändå att det är ett viktigt framsteg att vi har öppnat\r\nmöjligheterna för lärlingsutbildning. Regelverket\r\nhar tidigare varit något krångligt.</pre><pre>Något som skiljer Sverige från Tyskland är att man\r\ni Tyskland har behållit en tradition i företagen att\r\nanordna denna utbildning inom ramen för\r\nföretagets verksamhet. Den traditionen har\r\nförsvunnit i Sverige, och den tar tid att bygga upp\r\nigen. Jag tror emellertid att det är mycket viktigt att\r\nman låter arbetsmarknadens parter arbeta fram\r\ndessa modeller. Det är först då som vi får\r\nlärlingsutbildning som verkligen fungerar.</pre><pre>Vad vi från regeringens sida har försökt att göra är\r\natt undanröja de hinder som har funnits tidigare för\r\natt göra detta till en bra utbildningsväg. Det tycker\r\njag är bra att riksdagen har ställt sig bakom.</pre><pre>Jag tror att det även handlar om att sprida\r\nerfarenheter och goda idéer. Jag önskar att vi hade\r\nkommit längre än vi har gjort när det gäller\r\nmöjligheterna att ge kommunerna chans att lägga\r\nut delar av utbildningen på entreprenad i företagen.\r\nSkälet till det är att jag tror att detta är ett sätt att\r\nförbereda företagen för ett större ansvarstagande\r\nnär det gäller specifik yrkesutbildning.</pre><pre>En annan skillnad gentemot Tyskland, och som jag\r\ntycker att vi skall hålla litet grand på, är att vi har\r\nställt något högre krav än tyskarna på bredd i den\r\nteoretiska utbildningen. Detta är alltid ett\r\ndebattämne. Men det är inget tvivel om att\r\narbetsmarknaden framöver kräver bl.a. bra\r\nspråkkunskaper, åtminstone om svenska är ens\r\nmodersmål, om man skall kunna hävda sig ute på\r\nden europeiska och internationella marknaden.\r\nDet gör att den kärna av ämnen som vi helst vill att\r\nlärlingarna skall läsa kan vara något större än den\r\när i Tyskland. Men grundidén att detta är positivt,\r\ntror jag att vi är överens om.</pre><pre>Anf. 61  ROBERT JOUSMA (nyd):</pre><pre>Herr talman! Jag har själv tio års erfarenhet från\r\nverkstadsindustrin och lika lång erfarenhet från\r\nbyggnadsindustrin. I de absolut flesta fallen är det\r\nmänskliga materialet som kommer från\r\nyrkesinriktade linjer bedrövligt. Det är möjligt att\r\nde har litet större teoretiska kunskaper i vissa\r\nämnen än de tyska lärlingarna. Däremot har de\r\nmycket stora brister när det gäller yrkeskunskap,\r\npraktiskt arbete.</pre><pre>Jag tror, med min erfarenhet, att företagen själva\r\nhellre vill forma individerna efter företagets egen\r\nsjäl, efter befintlig maskinpark och efter praktiskt\r\narbete. I dagens läge är maskinparken i företagen\r\nnämligen enormt avancerad. Inget företag kan\r\ndärför i dag utbilda dålig arbetskraft med dåliga\r\nteoretiska kunskaper, eftersom de då inte har\r\nnågon nytta av dem praktiskt. Jag tror därför att\r\ndetta ger sig själv.</pre><pre>Anf. 62  Statsrådet BEATRICE ASK (m):</pre><pre>Herr talman! Jag skall inte ifrågasätta\r\nbedömningen att eleverna från yrkesinriktade\r\nlinjer inte har haft tillräcklig kompetens. Det är\r\nmöjligt att det är riktigt. Ett av skälen till att\r\nriksdagen har beslutat om att införa en ny\r\ngymnasieskola är nämligen medvetenheten om att\r\nyrkesutbildningen i Sverige har varit föråldrad.</pre><pre>Den nya gymnasieskolan och de yrkesförberedande\r\nprogrammen ger mer teori. Det låter sig sägas. Och\r\nman kan diskutera om det är bra eller dåligt. Men\r\nframför allt har man försökt att skapa ett ökat\r\nsamarbete med moduler som går att ge\r\nundervisning i även ute i företagen, därför att\r\nskolorna och kommunerna inte kan hänga med i\r\nden mycket snabba utvecklingen.</pre><pre>Det är självfallet långt kvar innan vi har gjort våra\r\nyrkesutbildningar perfekta. Jag tror att\r\nlärlingsutbildning är en utmärkt form, som vi har\r\nöppnat för. Möjligen får man tolka Robert Jousmas\r\nfråga som att det finns en önskan att regeringen inte\r\nskall ha så stort tålamod, utan driva på mer. Det får\r\njag ta med mig tillbaka till departementet och\r\nfundera över om vi kan göra något mer.</pre><pre>Anf. 63  ROBERT JOUSMA (nyd):</pre><pre>Herr talman! Det vore jag mycket tacksam för.\r\nDetta är ingenting som jag driver i eget syfte. Jag\r\ntror att detta är nödvändigt. Det är en av många\r\nsmå detaljer som behövs för att vi så sakta skall\r\nkunna jobba oss ur den ekonomiska kris som vi har\r\ni Sverige, för att vi skall få i gång industrin på ett\r\nvettigt sätt och för att den på ett billigt sätt skall\r\nkunna försörjas med rätt och framför allt\r\nkompetent arbetskraft. Jag tror att det handlar\r\nmycket om det.</pre><pre>Överläggningen var härmed avslutad.</pre><pre>15 §  Svar på fråga 1992/93:363 om den inrikes\r\nflygtrafiken</pre><pre>Anf. 64  Kommunikationsminister MATS\r\nODELL (kds):</pre><pre>Herr talman! Georg Andersson har med anledning\r\nav SAS/LIN:s uttalande om att lägga ned vissa av\r\nbolagets inrikes flyglinjer frågat mig vilka åtgärder\r\nregeringen är beredd att vidta för att bibehålla en\r\nväl fungerande flygtrafik i hela landet.</pre><pre>Den 1 juli 1992 avreglerades svensk inrikes luftfart.\r\nDet är ännu för tidigt att fastslå samtliga effekter av\r\navregleringen. De effekter som hittills framkommit\r\när dock till övervägande del positiva. Ett antal nya\r\nflygförbindelser har tillkommit, och utbudet har\r\nökat genom nya marknadsoperatörer, till gagn för\r\nkonsumenterna genom sänkta priser och förbättrad\r\nservice.</pre><pre>Den nya avreglerade marknadssituationen innebär\r\nockså att nya operatörer kan börja trafikera\r\nsträckor som andra slutar att trafikera. Detta gäller\r\nockså de linjer som SAS nu aviserat en nedläggning\r\nav på grund av lönsamhetsskäl. Det finns ingen\r\nanledning att utesluta att flygbolag med andra\r\nförutsättningar än SAS skulle kunna trafikera\r\nlinjerna utan förluster. Enligt vad jag har erfarit\r\nfinns också redan nu ett sådant intresse för flera av\r\nlinjerna.</pre><pre>Regeringen har i årets budgetproposition uttalat att\r\nett nationellt flygnät har betydelse för att nå\r\nregional balans och en tillfredsställande\r\ntrafikförsörjning i landets olika delar och att\r\nsamhällets infrastruktur förutsätter\r\nflygförbindelser mellan vissa orter. Regeringen har\r\ndärför givit Luftfartsverket i uppdrag att beskriva\r\nde förändringar i flygtrafikförsörjningen i\r\nNorrlands inland som uppkommit sedan\r\nflygmarknaden avreglerades samt lämna förslag till\r\nåtgärder för att säkerställa en god\r\ntransportförsörjning i denna del av landet. Verket\r\nskall även särskilt undersöka hur en\r\ntillfredsställande flygtrafikförsörjning mellan i\r\nförsta hand Östersund och Umeå kan upprätthållas\r\nför att även fortsättningsvis säkerställa snabba och\r\nbra kommunikationer mellan Jämtlands län och\r\nUmeå.</pre><pre>Uppdraget skall genomföras i samråd med berörda\r\nintressenter och redovisas till regeringen senast den\r\n1 juli 1993. Beträffande flygtrafikförsörjningen till\r\nregionsjukhuset i Umeå skall dock redovisning ske\r\nsenast den 15 mars 1993, och regeringen har för\r\navsikt att återkomma till riksdagen i denna fråga\r\nredan under våren 1993.</pre><pre>Mot denna bakgrund är jag nu inte beredd att vidta\r\nnågra ytterligare åtgärder i frågan.</pre><pre>Anf. 65  GEORG ANDERSSON (s):</pre><pre>Herr talman! Jag vill tacka för svaret. Det andas ett\r\nmycket stort mått av tillförsikt till att\r\nmarknadskrafterna skall lösa problemen. Min\r\nföljdfråga är egentligen: Innebär svaret att\r\nkommunikationsministern utesluter någon form av\r\nsubvention från statsmakternas sida för att\r\nupprätthålla regionalt motiverade flyglinjer som\r\ninte kan bedrivas på företagsekonomiska grunder?</pre><pre>I och med att ensamrätten för SAS/Linjeflyg\r\navskaffades har också deras trafikeringsplikt\r\nupphört. Nu har de annonserat att de inte anser sig\r\nkunna bedriva flygtrafik på ett antal\r\nNorrlandslinjer. Man har också nämnt Arlanda--\r\nHalmstad som en sådan linje som man aviserar att\r\nlägga ned. Isolerat räknat går den med förlust.</pre><pre>Detta har naturligtvis skapat stor oro på många\r\norter i landet, framför allt i Norrlands inland. Det\r\när mot den bakgrunden jag har ställt frågan.</pre><pre>Nu noterar jag att kommunikationsministern\r\nfortfarande räknar med att det finns andra som kan\r\noch vill trafikera sådana här linjer. Det förvånar\r\nmig litet grand, för det är mycket svårt att räkna\r\nmed att en del av de här linjerna någonsin kan\r\nbedrivas utifrån kriterier om företagsekonomisk\r\nlönsamhet.</pre><pre>Vi vet att en hel del av orterna i Norrlands inland\r\nredan i dag får subventionera flygtrafiken med\r\nbetydande belopp kommunala medel.\r\nKonkurrenskommittén hade ett förslag om hur man\r\nskulle kunna komma till rätta med detta genom en\r\nsolidarisk kostnadsfördelning inom flygtrafikens\r\nram. Jag har aktualiserat det i en tidigare debatt.\r\nDå avvisade kommunikationsministern förslaget.</pre><pre>Jag återkommer till frågan: Utesluter regeringen\r\nsubventioner i någon form eller solidarisk\r\nfördelning av kostnaderna inom flygsektorn?</pre><pre>Anf. 66  Kommunikationsminister MATS\r\nODELL (kds):</pre><pre>Herr talman! Man har i praktiken haft en\r\nmonopolsituation, där man har tillåtit att\r\nomotiverade vinster har uppstått på de trafikstarka\r\nlinjerna. Sedan har man fördelat de vinsterna på\r\nmer trafiksvaga linjer och på så sätt löst problemet.</pre><pre>Sverige är ett land som befinner sig i en mycket\r\nkänslig situation när det gäller transportkostnader.\r\nDet beror på att vi är ett stort, glesbefolkat land och\r\natt vi har ett perifert läge i Europa. Därför är det\r\nvitalt, för att vi skall kunna upprätthålla och öka\r\nsysselsättningen och välfärden i Sverige, att vi kan\r\nnedbringa dessa kostnader. Därför tror jag att det\r\nvar helt riktigt att genomföra avregleringen. Men\r\ndet är, som jag har sagt i alla sammanhang, också\r\nviktigt att alla avregleringar har en eftervård, att\r\nman följer upp det som händer.</pre><pre>Det som är viktigt här är att vi, vilket har utpekats\r\nav riksdagen och även i andra sammanhang, kan\r\nbibehålla en bra trafikförsörjning med flyg i\r\nexempelvis Norrlands inland. Det är vitalt för att\r\nman skall kunna upprätthålla en god service i den\r\nregionen.</pre><pre>I regeringen har vi sagt: Låt oss nu först se hur\r\navregleringen fungerar. Därefter har\r\nLuftfartsverket fått ett uppdrag, vilket jag\r\nredovisar i mitt svar. Därefter kan det finnas\r\nanledning att konstatera, om man inte får någon\r\ntrafik, att vi måste vidta någon åtgärd.</pre><pre>Där har vi möjlighet att gå in och göra en s.k.\r\nupphandling. Den kan mycket väl sluta med att\r\nman lämnar en ensamrätt utan att man behöver\r\nskjuta till någonting. Det är det ena scenariet. Det\r\nandra är att det krävs någon form av statligt eller\r\nannat tillskott för att få trafiken till stånd. Där är vi\r\nännu inte.</pre><pre>Men, för att svara på Georg Anderssons fråga, jag\r\nutesluter alltså inte att vi framöver får göra detta på\r\nflygsidan för att upprätthålla en service. Vi har, som\r\nGeorg Andersson väl vet, satsat väldigt mycket\r\nunder året på att handla upp järnvägstrafik som är\r\nolönsam. Det handlar om ca en halv miljard per år.</pre><pre>Anf. 67  GEORG ANDERSSON (s):</pre><pre>Herr talman! Jag tackar för det avslutande svaret,\r\ndär statsrådet inte utesluter -- även om det är en\r\nmycket smal springa han lämnar öppen -- statliga\r\nsubventioner eller insatser i någon form för att\r\ngarantera att flygtrafiken kan upprätthållas.</pre><pre>Problemet är ju att det i det osäkerhetsmoment som\r\nnu har skapats också uppstår en väldig otrygghet för\r\nde här orterna. Dessa orter är helt beroende av att\r\nha flyg för att kunna attrahera sitt näringsliv, för att\r\nkunna behålla sitt näringsliv. I och med att det nu\r\nhar uppstått en osäkerhet om huruvida det över\r\nhuvud taget kommer att existera flygförbindelser\r\npå de här orterna i Norrlands inland och på en del\r\nandra orter som har nämnts, är det klart att det\r\nredan nu skadar dessa orters och dessa regioners\r\nförutsättningar att hävda sig. Därför är det mycket\r\nviktigt att regeringen tidigt går ut och ger någon\r\nform av garanti, inte bara i allmänna ordalag.</pre><pre>Anf. 68  Kommunikationsminister MATS\r\nODELL (kds):</pre><pre>Herr talman! Vi har i årets budgetproposition\r\nföreslagit att bidraget till investeringar i och drift av\r\nkommunala flygplatser i skogslänen på ett tydligare\r\nsätt skall koncentreras till just Norrlands inland, av\r\nde skäl som Georg Andersson och jag är helt\r\növerens om. Vi har sagt att minst 10 av de 15,2\r\nmiljonerna bör gå till dessa flygplatser.</pre><pre>Dessutom föreslår vi att samtliga län för\r\nlänstrafikanläggningsplanen skall ha möjligheter\r\natt prioritera även investeringar i kommunala\r\nflygplatser från och med budgetåret 1993/94.</pre><pre>När det sedan gäller att SAS vill lägga ned vissa\r\nlinjer nämnde Georg Andersson Trollhättan och\r\nHalmstad. I Halmstad har Skyways redan tagit upp\r\nSAS fallna mantel och startat flygtrafik. Samma sak\r\ngäller Trollhättan, där Golden Air har tagit över.\r\nJag är övertygad om att företag med en annan\r\nkostnadsstruktur och en annan flygplansflotta, som\r\när mera anpassad för trafikvolymerna under\r\nlågkonjunkturen, har bättre förutsättningar att\r\nklara denna trafik.</pre><pre>Anf. 69  GEORG ANDERSSON (s):</pre><pre>Herr talman! Också jag utgår från att det finns olika\r\nförutsättningar mellan olika trafikföretag, men det\r\nfinns också olika kvalitet i utbudet, och det kan\r\nibland vara nog så kännbart. Om kvaliteten sänks,\r\nkan man visserligen hjälpligt upprätthålla en\r\nflyglinje, men det sänker också attraktiviteten i\r\nflygförbindelsen.</pre><pre>När det gäller bidrag till flygplatser har de 15\r\nmiljonerna varit oförändrade under ett antal år och\r\nförblir det fortfarande. Det hjälper föga att man då\r\nkoncentrerar dem till ett mindre antal orter. Då får\r\nnågra mindre eller blir utan.</pre><pre>Att man vidgar möjligheterna att använda\r\nlänstrafikanslaget är en ringa tröst, om det inte\r\ntillförs mera pengar till länstrafikanslaget, och det\r\nhar vi ännu inte sett något av.</pre><pre>Vad jag nu särskilt vill understryka är vikten av att\r\nupprätthålla linjen Östersund--Umeå, som vi\r\ntidigare har diskuterat. Jag tackar för att det\r\nmycket snart kommer ett underlag för att bedöma\r\nden och för att regeringen skall återkomma när\r\nriksdagen bedömer att det blir möjligt, kanske i\r\nkompletteringspropositionen, att återkomma till de\r\nstatliga insatser som behövs för att upprätthålla den\r\nlinjen.</pre><pre>Överläggningen var härmed avslutad.</pre><pre>16 §  Svar på fråga 1992/93:362 om säkerheten\r\npå polska färjor som trafikerar svenska hamnar</pre><pre>Anf. 70  Kommunikationsminister MATS\r\nODELL (kds):</pre><pre>Herr talman! Carl Olov Persson har frågat mig om\r\nvad jag avser att vidta för åtgärder för att få en\r\nacceptabel säkerhet på de polska färjor som\r\ntrafikerar svensk hamn.</pre><pre>Sjöfart är i huvudsak en internationell verksamhet.\r\nDärför styrs fartygs säkerhetsstandard i stor\r\nutsträckning av internationella överenskommelser.\r\nKontrollen av att fartygen håller denna standard\r\nutövas i första hand av de ansvariga myndigheterna\r\ni den stat vars flagg fartyget för.</pre><pre>Sverige deltar aktivt i FN:s internationella\r\nsjöfartsorganisation IMO, där bl.a. internationella\r\nregler avseende sjösäkerhet utformas. Vidare\r\ndeltar Sjöfartsverket, som ansvarig\r\ninspektionsmyndighet, i ett s.k.\r\nhamnstatskontrollsamarbete tillsammans med 14\r\nandra västeuropeiska stater. Hamnstatskontroll\r\ninnebär att inspektionsmyndigheten i en stat som\r\nett utländskt fartyg anlöper utför en\r\nsäkerhetskontroll för att se till att fartyget håller\r\nden överenskomna säkerhetsstandarden. I\r\npraktiken innebär detta att Sjöfartsverket\r\ngenomför noggranna kontroller av samtliga\r\npassagerarfartyg som regelbundet trafikerar\r\nsvenska hamnar. I de fall brister upptäcks skall\r\ndessa åtgärdas på lämpligt sätt. Fartyg som inte är i\r\ntillfredsställande skick kan förbjudas att avsegla.</pre><pre>Sverige lägger ner ett omfattande arbete både\r\ninternationellt och nationellt på att öka fartygs\r\nsjösäkerhet. Regeringen har nyligen också gett\r\nSjöfartsverket i uppdrag att redovisa\r\nförutsättningarna för och konsekvenserna av\r\nskärpta säkerhetsnormer för att ytterligare minska\r\nrisken för fartygsolyckor. Därvid skall verket\r\nsärskilt uppmärksamma säkerheten vid transporter\r\nmed svenska färjor eller färjor som trafikerar\r\nsvenskt vatten. Verkets bedömningar och slutsatser\r\nbör också kunna läggas till grund för det svenska\r\narbetet i IMO.</pre><pre>Jag vill avslutningsvis framhålla att arbetet med\r\nsjösäkerheten måste bedrivas med utgångspunkt i\r\nen helhetssyn. Sjösäkerheten kräver goda\r\nsäkerhetsbestämmelser och sjövärdiga fartyg, men\r\nockså säkra farleder, kompetenta lotsar och\r\nkvalificerade besättningar. Den internationella\r\nsamordningen är också viktig för att arbetet skall få\r\ngod genomslagskraft.</pre><pre>Anf. 71 CARL OLOV PERSSON (kds):t</pre><pre>Herr talman! Jag tackar kommunikationsministern\r\nför svaret. Denna fråga är mycket störande med\r\ntanke på att det gäller trafik på Sverige och att det\r\ninte bara är svenskar som har förolyckats i samband\r\nmed den aktuella olyckan. Bl.a. omkom också nio\r\nösterrikare, som var på väg till Sverige. De får alltså\r\nåka hem i kista, om de över huvud taget hittas. Det\r\ndrar ned Sveriges anseende att vi inte har bättre\r\nkontroll över denna trafik.</pre><pre>Kommunikationsministern säger att samarbetet\r\nmed de 14 andra västeuropeiska staterna i\r\npraktiken innebär att det genomförs en noggrann\r\nkontroll och att man t.o.m. kan förbjuda färjor som\r\nskall avsegla från Sverige att göra det, om\r\nsäkerheten inte är tillfredsställande.</pre><pre>Jag har kunnat konstatera genom ett telefonsamtal\r\ni går med en åkare som kör denna väg att man\r\nfortfarande inte hittar några flytvästar i hytterna,\r\nutan att de påstås ligga i livbåtarna. I hytten\r\nhänvisas till räddningsstation 2, men det ges ingen\r\nupplysning om var räddningsstation 2 finns.</pre><pre>Fordonen surras fortfarande bristfälligt, bara\r\nframtill och baktill när det gäller bil med släp. På\r\nfärjor i annan trafik surras de också mitt på. Öglor\r\nfinns på en del bilar, men det finns inget krav på att\r\nöglor skall finnas, och man sätter inte kedjorna\r\ngenom öglorna. Det kan vara brist på pengar, men\r\näven, vilket jag anser, brist på disciplin på dessa\r\nfärjor.</pre><pre>Anf. 72  Kommunikationsminister MATS\r\nODELL (kds):</pre><pre>Herr talman! De iakttagelser som Carl Olov\r\nPersson nämner är säkerligen också föremål för\r\nbedömningar hos Sjöfartsverket och dess\r\nrepresentanter som utför de här kontrollerna. Det\r\när, som jag nämnde, så att regeringen nyligen har\r\ngett verket i uppdrag att redovisa förutsättningarna\r\nför och konsekvenserna av än mera skärpta\r\nsäkerhetsnormer för att ytterligare minska risken\r\nför fartygsolyckor.</pre><pre>Jag förutsätter att denna typ av iakttagelser\r\nrapporteras till Sjöfartsverket och att de kan ligga\r\ntill grund för den rapport som skall ges till\r\nregeringen och därmed ge möjligheter till\r\nytterligare skärpning av bestämmelserna.</pre><pre>Anf. 73  CARL OLOV PERSSON (kds):</pre><pre>Herr talman! Jag tackar kommunikationsministern\r\nockså för det svaret. Det har tydligen också varit så\r\natt Sjöfartsverket har haft stora svårigheter att över\r\nhuvud taget få vara med på haveriutredningen.</pre><pre>Jag tycker att denna fråga måste följas med största\r\nnoggrannhet, och jag är tacksam för att man, som\r\ndet sägs i slutet av svaret, har gett Sjöfartsverket i\r\nuppdrag att göra en ännu effektivare kontroll i\r\nfortsättningen.</pre><pre>Överläggningen var härmed avslutad.</pre><pre>17 §  Svar på fråga 1992/93:370 om arbetsplanen\r\nför E 18 vid Köping--Arboga</pre><pre>Anf. 74  Kommunikationsminister MATS\r\nODELL (kds):</pre><pre>Herr talman! Göran Magnusson har frågat mig om\r\narbetsplanen för väg E 18 mellan Köping och\r\nArboga blir fastställd i sådan tid att objektet kan\r\ntilldelas pengar i samband med vårens\r\ninvesteringsproposition.</pre><pre>Vägverkets beslut om fastställelse av arbetsplan för\r\nobjektet Köping--Arboga har överklagats till\r\nregeringen, och ärendet är under beredning i\r\nregeringskansliet. Tidpunkten för regeringens\r\nbeslut i ärendet är inte avgörande för om medel\r\nskall avsättas för objektet. Möjligheten att anvisa\r\nmedel till objektet är främst beroende av\r\nriksdagens ställningstagande till regeringens\r\nproposition om inriktningen och finansieringen av\r\nväginvesteringarna.</pre><pre>Jag räknar dock med att ett beslut om den\r\növerklagade arbetsplanen skall kunna tas av\r\nregeringen under den allra närmaste tiden.</pre><pre>Anf. 75  GÖRAN MAGNUSSON (s):</pre><pre>Herr talman! Jag vill tacka\r\nkommunikationsministern för svaret. Jag tycker att\r\ndet i vad avser den begränsade frågeställning som\r\ndet här är fråga om är bra.</pre><pre>Den omständigheten att en arbetsplan saknades\r\nvåren 1992 har spelat detta objekt ett spratt.\r\nVägverkets plan blev klar under sommaren, och\r\nKommunikationsdepartementet har, trots att det\r\nnu haft fem månader på sig, ännu inte fastställt den.</pre><pre>Jag har i min lokala tidning vid flerfaldiga tillfällen\r\nkunnat läsa att denna plan, enligt uttalanden från\r\npressekreteraren på departementet och andra,\r\nskulle komma att fastställas inom den närmaste\r\ntiden -- kanske redan på torsdag. Jag har så\r\nsmåningom blivit litet orolig för att den\r\nomständigheten att regeringen inte slutligt\r\nfastställer planen skulle kunna spela detta\r\nbetydelsefulla objekt ett spratt, genom att det då\r\ninte kan räknas in bland de viktiga vägobjekt som\r\nkan få del av de pengar som både\r\nkommunikationsministern och jag hoppas att\r\nriksdagen kommer att så småningom på olika sätt\r\nanvisa.</pre><pre>Jag vill än en gång säga att det är bra att\r\nkommunikationsministern nu säger att bristen på\r\nen slutligen fastställd arbetsplan inte kommer att\r\nspela någon roll vid bedömningen av vägprojekt i\r\nförhållande till andra vägprojekt. Vi tycker i vår\r\nregion att det är viktigt att projektet kan komma i\r\ngång snabbt. Det skulle, enligt min uppfattning, ha\r\nvarit möjligt att få i gång projektet redan nu med\r\nhjälp av en smartare handläggning.</pre><pre>Anf. 76  Kommunikationsminister MATS\r\nODELL (kds):</pre><pre>Herr talman! Göran Magnusson och jag är helt\r\növerens om att detta är ett viktigt objekt. Däremot\r\när jag inte helt säker på att det senaste uttalandet\r\nom att projektet hade varit i gång om\r\nhandläggningen hade varit smartare är riktigt.\r\nArbetsplanen fick inte mindre än 26 olika\r\növerklaganden. Många av dem var undertecknade\r\nav flera personer. En del förordade en ombyggnad\r\nav den gamla vägen. Andra yrkade på att E 18 får\r\nen helt ny sträckning över Köping och Fellingsbro\r\ntill Örebro. Vidare har en samordning med\r\njärnvägsbyggnad osv. diskuterats.</pre><pre>Jag tror att den prövning som har gjorts av denna\r\nfråga är till gagn för rättssäkerheten för alla de\r\nmänniskor som har haft invändningar mot planen.\r\nFrågan har belysts på ett riktigt sätt.</pre><pre>Låt oss ändå konstatera att huvudfrågan är klart\r\nbesvarad. Det kommer inte att diskvalificera\r\nobjektet, även om själva fastställandet inte är klart\r\ni det ögonblick som man fattar beslut om den\r\nnationella planen för vårt vägnät.</pre><pre>Anf. 77  GÖRAN MAGNUSSON (s):</pre><pre>Herr talman! Mitt resonemang om smartare eller\r\nannorlunda handläggning kan sträckas ut i tiden till\r\nföre det att Mats Odell blev\r\nkommunikationsminister. Det är 20 år sedan det\r\ngjordes ett etappuppehåll på utbyggnaden av E 18\r\nfrån Västerås över Köping mot Arboga. Jag\r\nåsyftade närmast möjligheten att få i gång projektet\r\nrunt årsskiftet, vilket var den tidigare tanken.</pre><pre>Jag skall inte föra diskussionen om överklagandena\r\ni detalj. Låt mig konstatera att mestparten av dem\r\nsom har klagat inte bor utefter den aktuella\r\nsträckan. De använder sin rätt att överklaga och\r\nskriva till regeringen inte för att diskutera denna\r\nsträckning utan i stället den sträckning som skall\r\nkomma senare från Arboga bort mot Örebro. Jag\r\nmenar att den omständigheten saknar betydelse för\r\natt fastställa denna vägplan. Här råder egentligen\r\ningen oenighet mellan markägare och andra om var\r\nvägen skall gå.</pre><pre>Anf. 78  Kommunikationsminister MATS\r\nODELL (kds):</pre><pre>Herr talman! Det är inte alltid jag kan glädja en\r\nfrågeställare. Men jag kan säga till Göran\r\nMagnusson att enligt den gällande\r\ninvesteringsplanen skulle denna väg inte påbörjas\r\nförrän vid sekelskiftet. Om propositionen om\r\ninvesteringar i infrastruktur, som regeringen\r\nkommer att lägga fram under veckan, kommer att\r\nantas av riksdagen, ser det ljust ut för att projektet\r\nkan komma i gång tämligen snart.</pre><pre>Anf. 79  GÖRAN MAGNUSSON (s):</pre><pre>Herr talman! Jag vill uttrycka min tillfredsställelse\r\ndels över det sakliga innehållet i svaret, dels över\r\nden deklaration som Mats Odell nu har gjort. Vi\r\nskall göra vad vi kan för att lotsa igenom\r\nregeringens förslag i riksdagen utan att beslutet\r\nskall bli att en mindre mängd pengar skall anslås.</pre><pre>Överläggningen var härmed avslutad.</pre><pre>18 §  Svar på frågorna 1992/93:376 och 377 om\r\nTeli:s verksamhet i Vänersborg</pre><pre>Anf. 80  Kommunikationsminister MATS\r\nODELL (kds):</pre><pre>Herr talman! Rune Evensson har frågat mig vad jag\r\navser vidtaga för åtgärder för att stoppa\r\nnedläggningen av verksamheten vid Teli i\r\nVänersborg. Ingvar Johnsson har frågat\r\narbetsmarknadsministern om han avser att stoppa\r\nnedläggningen av verksamheten vid Teli i\r\nVänersborg. Arbetet inom regeringen är så\r\nfördelat att det är jag som skall svara på frågorna.</pre><pre>Jag har valt att svara på dessa frågor i ett\r\nsammanhang.</pre><pre>Teli Företagssystem AB är ett dotterbolag till Telia\r\nAB som ingår i Televerkets bolagsgrupp,\r\nTeleinvestkoncernen. Att bedöma den\r\naffärsmässiga strategin för Teli Företagssystem AB\r\när en sak för ledningen i bolaget och i Teli AB.\r\nYtterst är det Televerkets ledning som beslutar om\r\nstrategin för bolaget.</pre><pre>Jag har informerat mig i denna fråga på plats i\r\nVänersborg. Jag förutsätter att de bedömningar\r\noch beslut som rör Teli Företagssystem bygger på\r\nett från affärsmässig synpunkt korrekt\r\nställningstagande av Teli:s och Televerkets ledning.\r\nJag har kallat till mig generaldirektören för\r\nTeleverket i morgon för att höra vilka åtgärder han\r\navser att vidta för att mildra effekterna av den nya\r\ninriktningen.</pre><pre>Anf. 81  INGVAR JOHNSSON (s):</pre><pre>Herr talman! Jag får tacka för svaret, även om det\r\nvar ganska intetsägande. Jag hoppas att det inte\r\nskall tolkas som att regeringen tänker svika de\r\nanställda på Teli. Fyrstadsregionen håller på att\r\nförblöda. Om också Teli skall läggas ned medverkar\r\nTeleverket och regeringen till att förvärra\r\nsituationen ytterligare alldeles i onödan.</pre><pre>Att bli av med sitt jobb är naturligtvis alltid en\r\nmänsklig tragedi. Men att bli av med sitt jobb för\r\natt ett företag som går med vinst och har goda\r\nutvecklingsmöjligheter läggs ned upplevs\r\ndessutom, med all rätt, som ett övergrepp.</pre><pre>Det finns anledning att säga att ledningen för\r\nTeleverket har bedrivit ett ovärdigt spel med sina\r\nanställda i Vänersborg. Det kan aldrig frita\r\nkommunikationsministern, som ansvarig minister,\r\noch regeringen i övrigt från ansvaret för jobben på\r\nTeli.</pre><pre>Jag skall inte här beskriva alla de goda\r\nutvecklingsmöjligheter som Teli har, eftersom\r\nkommunikationsministern redan känner till dem.\r\nTeli har ett mycket brett kunnande inom modern\r\nelektronik. Men Teli måste ges rådrum för att\r\nkunna ta vara på dessa möjligheter. Staten måste\r\ndärför aktivt stödja arbetet för en ny\r\nproduktionsinriktning. Regeringen måste ta ansvar\r\nför detta.</pre><pre>De flesta är trötta på allt prat om ministerstyre och\r\nandra hinder. Man tror att ni i regeringen\r\növerdriver hindren för att kunna frita er från\r\nansvar. Vill regeringen ge de anställda på Teli en\r\nchans, kan regeringen göra det. Väljer regeringen\r\natt inte ge dem den chansen, beror det på att viljan\r\nsaknas. Då är det regeringens ansvar att de\r\nanställda lyfts ut i kylan.</pre><pre>Hela Vänersborg, hela regionen, kräver att\r\nregeringen skall stoppa nedläggningen. Jag vädjar\r\ndärför än en gång här i riksdagen till regeringen att\r\ninte svika de anställda på Teli.</pre><pre>Anf. 82  RUNE EVENSSON (s):</pre><pre>Herr talman! Även jag vill tacka för svaret.</pre><pre>Nedläggningen av Teli upprör alla i den del av\r\nVästsverige som berörs. Hur kan detta få ske?</pre><pre>I ett läge där företag har problem med lönsamhet\r\noch därmed tvingas till nedläggning av den orsaken,\r\nkan ingen acceptera att Teli:s verksamhet skall\r\nupphöra när företaget går med vinst. Det var 61\r\nmiljoner kronor förra året.</pre><pre>Det råder alltså stor upprördhet. I en region där\r\nstora problem råder inom bilindustrin finns ingen\r\nförståelse för nedläggning av lönsamma företag\r\nmed stort kunnande och bra produkter. På kort tid\r\nhar tiotusentals namn samlats in i protest. Det är en\r\nstor uppslutning i bygden mot detta upprörande\r\nbeslut av Televerket att avveckla Telekoncernens\r\ntillverkning av företagsväxlar och att ge\r\nkonkurrenten Ericsson monopol på dessa.</pre><pre>Jag vill ändå tacka kommunikationsministern för\r\natt han kom till Vänersborg och tog del av de\r\nanställdas och kommunens åsikter.\r\nKommunikationsminsterns uttalande på\r\npresskonferensen om att han skulle studera de\r\nfackliga organisationernas och kommunens förslag\r\noch att han skulle kalla till sig Televerkets\r\ngeneraldirektör ingav hopp om framtiden.</pre><pre>Bygden, kommunen och de anställda sätter nu sitt\r\nhopp till kommunikationsministern och att den\r\nkontakt som ägaren -- dvs. staten, som\r\nrepresenteras av kommunikationsministern -- skall\r\nta med Tony Hagström skall leda fram till att det\r\npreliminära beslutet ändras vid Televerkets\r\nstyrelsesammanträde den 25 februari. Alla\r\ninblandade vill att frågan bordläggs för utredning\r\nav de nya uppgifter som har kommit fram och att\r\nVänersborgsfabriken får ett rådrum på två till tre\r\når. Efter detta rådrum bör frågan slutligen avgöras.</pre><pre>Det nya som har kommit fram är att de anställda\r\nhar misstänkt att Teli:s öde i Vänersborg har varit\r\navgjort sedan länge. Detta har förnekats av\r\nTeleverket. Nu har de anställdas misstankar\r\nbekräftats av ett protokoll från 1988. Där framgår\r\ndet att Vänersborgsfabriken skall läggas ned. Detta\r\nförklarar varför nödvändiga satsningar inte har\r\ngjorts under senare år. Det förklarar också varför\r\nTeleverket inte har ansökt om de utvecklingspengar\r\nregeringen anslagit och som\r\nkommunikationsministern efterlyste vid sitt besök i\r\nVänersborg.</pre><pre>Tony Hagström har naturligtvis känt till det här\r\nnedläggningsbeslutet. Men jag vill fråga: Har\r\nkommunikationsministern haft kännedom om\r\ndetta? Om svaret är nej undrar jag hur det kan få\r\nvara så, att kommunikationsministern inte fått\r\nkännedom om det här beslutet.</pre><pre>Anf. 83  Kommunikationsminister MATS\r\nODELL (kds):</pre><pre>Herr talman! Mitt besök i Vänersborg var mycket\r\nintressant. På ett mycket konstruktivt sätt har man\r\ngripit sig an sin situation. Det effektiviseringsarbete\r\nsom genomförts inom verksamheten vittnar också\r\nom att man är beredd att vidta åtgärder i fråga om\r\nsjälva produktionen för att göra denna ännu\r\neffektivare.</pre><pre>Som jag säger i mitt svar är detta ytterst en fråga för\r\nTeleverkets styrelse. Televerkets styrelse träffas på\r\ntorsdag och skall då ta ställning till det förslag från\r\nTeleverkets ledningsgrupp som är framlagt.</pre><pre>Det är rimligt att jag först får lyssna på\r\ngeneraldirektören och höra vilka åtgärder han\r\navser att vidta för att mildra effekterna av den\r\ninriktning som Televerkets styrelse kan komma att\r\nfatta beslut om.</pre><pre>Vad det handlar om är huruvida Televerket över\r\nhuvudet taget skall vara producerande i sin\r\nverksamhet eller om man skall handla upp, i det här\r\nfallet, större företagsväxlar från olika producenter\r\npå marknaden. Det är ju inte enbart Ericsson som\r\ntillverkar företagsväxlar, utan det finns en stor\r\nmarknad för sådana växlar.</pre><pre>Sammanfattningsvis ser jag fram emot att få lyssna\r\npå vad generaldirektören har att säga i morgon i\r\ndenna fråga. Vi på departementet följer den här\r\nfrågan mycket noga.</pre><pre>Anf. 84  INGVAR JOHNSSON (s):</pre><pre>Herr talman! När jag säger att svaret är\r\nintetsägande bygger jag mitt påstående litet grand\r\npå ministerns uttalande om att han skall höra vad\r\ngeneraldirektören har att säga. Nu säger ministern\r\natt han skall lyssna på vad generaldirektören har att\r\nsäga.</pre><pre>Men vad människorna i Vänersborg vill är att Mats\r\nOdell, mot bakgrund av vad han fick höra i\r\nVänersborg, säger något till generaldirektören.\r\nRegeringen skall hävda åsikten att företaget inte får\r\nläggas ner under de omständigheter som man talat\r\nom.</pre><pre>Jag har sagt att bl.a. Mats Odell har överdrivit när\r\ndet sagts att regeringen inte kan ingripa. Jag har\r\nlyssnat på Radio Väst och har en avskrift här. Man\r\nringde upp konstitutionsutskottets kanslichef och\r\nfrågade om det verkligen är så här. Då blev svaret:\r\nSom minister har man knappast några möjligheter\r\nalls att agera.</pre><pre>Men ministern kan agera via regeringen.\r\nRegeringen har möjlighet att påverka utvecklingen\r\npå Teli och att rädda människors jobb. Det är vad\r\nman förväntar sig.</pre><pre>Anf. 85  RUNE EVENSSON (s):</pre><pre>Herr talman! De anställda på Teli känner sig\r\nnaturligtvis som brickor i ett dolt spel om pengar,\r\nmarknadsandelar, prestige och personer.</pre><pre>Sedan i höstas jobbar vi med denna fråga. Det är\r\nglädjande att vi nu till slut har fått stöd av Stig\r\nBertilsson, som är en av länets riksdagsledamöter.</pre><pre>Redan i höstas när riksdagens arbete startade\r\nställde jag en fråga till kommunikationsministern.\r\nFrågan handlade om Teli:s kvalifikationer. Det var\r\ni samband med att 150 personer varslades. Borde\r\ninte kommunikationsministern som ägare av\r\nTeleverket redan då ha informerat sig om vilka\r\nplaner för framtiden som fanns beträffande Teli?</pre><pre>Mats Odell skall ju träffa Tony Hagström i morgon.\r\nTänker kommunikationsministern då föreslå det\r\nrådrum som de anställda och Vänersborgs kommun\r\nhar begärt?</pre><pre>Anf. 86  Kommunikationsminister MATS\r\nODELL (kds):</pre><pre>Herr talman! Som Rune Evensson och Ingvar\r\nJohnsson är medvetna om skall jag i morgon träffa\r\nTeleverkets generaldirektör. Ni är också medvetna\r\nom vilka möjligheter att agera som jag som minister\r\nhar. Det är lämpligt att jag först får höra vad\r\ngeneraldirektören har att säga i de här frågorna.\r\nSedan får styrelsen ta ställning till\r\nledningsgruppens förslag. Det är den tågordning\r\nsom gäller.</pre><pre>Jag tycker att det finns all anledning att avvakta\r\nbåde morgondagen och torsdagen innan ytterligare\r\nåtgärder vidtas.</pre><pre>Anf. 87  INGVAR JOHNSSON (s):</pre><pre>Herr talman! Jag lägger mig naturligtvis inte i hur\r\nsamtalet läggs upp. Men det krav från regionen som\r\njag vill förmedla är att kommunikationsministern\r\nframför de synpunkter till Tony Hagström som man\r\nhar krävt att kommunikationsministern skall föra\r\nfram, dvs. att man skall hitta en bra lösning för Teli.</pre><pre>På tal om vad ministern kan göra och inte göra\r\nmåste jag säga att jag nästan blir rörd över att höra\r\nstatsministern, arbetsmarknadsministern,\r\nnäringsministern och kommunikationsministern i\r\nrad säga: Vi kan inte göra någonting.</pre><pre>Men så maktlösa är ni inte. Ni skall inte i den här\r\nsituationen försöka säga att det är så.</pre><pre>Dessutom skulle jag när det gäller de breda\r\nkunskaper i modern teknik som finns vilja fråga:\r\nHur kan regeringen, som i går lade fram en\r\nproposition där spjutspetsen riktas mot satsningar\r\npå forskning inom t.ex. elektronikområdet,\r\nacceptera att ett av våra högteknologiska företag\r\neventuellt läggs ner?</pre><pre>Anf. 88  RUNE EVENSSON (s):</pre><pre>Herr talman! Om man nu skall tro på allt som sägs\r\ni pressen tänker Tony Hagström i morgon inte fästa\r\nnågot större avseende vid vad\r\nkommunikationsministern har att säga. Det är klart\r\natt han för länge sedan har bestämt sig. Jag\r\nhänsyftar till ett protokoll från 1988. Han uppträder\r\nnonchalant inte bara mot de anställda och\r\nkommunen utan även mot ägaren.</pre><pre>Tänker i så fall kommunikationsministern finna sig\r\ni detta? Jag vill också säga att\r\nkommunikationsministern skall känna trycket från\r\nen hel bygd i Telifrågan. Man är våldsamt\r\nengagerad i den här frågan. Det bevisar inte minst\r\nde 10 000 namnunderskrifter som jag tidigare\r\nnämnde. Som ägare har kommunikationsministern\r\nfaktiskt stora möjligheter att agera.</pre><pre>Anf. 89  Kommunikationsminister MATS\r\nODELL (kds):</pre><pre>Herr talman! Jag har, som sagt, varit i Vänersborg.\r\nJag har informerat mig i denna fråga, och jag är väl\r\nmedveten om vad bygden, kommunen och de\r\nanställda kräver. I morgon skall jag ha ett samtal\r\nmed generaldirektören. Jag tror att det är till gagn\r\nför det samtalet att jag här inte exakt redogör för\r\nuppläggningen av mina diskussioner.</pre><pre>Jag tror ändå att Rune Evensson och Ingvar\r\nJohnsson skall avvakta utfallet av styrelsens beslut\r\ni frågan.</pre><pre>Anf. 90  INGVAR JOHNSSON (s):</pre><pre>Herr talman! Jag vill, precis som Rune Evensson\r\ngjorde, markera att jag hoppas att\r\nkommunikationsministern själv har en vilja. Det\r\nhar inte sagts särskilt mycket i det avseendet.</pre><pre>Jag utgår från att kommunikationsministern ändå\r\nhar en vilja när det gäller att få till stånd en rimlig\r\nlösning för Teli. Vi får naturligtvis avvakta det\r\nsamtal som skall föras. Sedan får vi se vilken\r\npåverkan kommunikationsministern kan ha på\r\ngeneraldirektören. Jag hoppas att det skall visa sig\r\natt en av landets regeringsledamöter har mera makt\r\nän vad generaldirektören vid ett av våra verk har.\r\nLycka till i det samtal som skall föras!</pre><pre>Anf. 91  RUNE EVENSSON (s):</pre><pre>Herr talman! Vi får lita på att Mats Odell i morgon\r\nnår resultat i sina kontakter med\r\ngeneraldirektören. Vi liksom övriga i Vänersborg\r\noch alltså också de anställda har nu förhoppningar\r\nom att Mats Odell skall kunna göra något i den här\r\nsituationen.</pre><pre>Det positiva intryck som kommunikationsministern\r\nändå lämnade efter sig i Vänersborg förtjänar att\r\ndet blir en bra lösning i denna fråga.</pre><pre>Anf. 92  Kommunikationsminister MATS\r\nODELL (kds):</pre><pre>Herr talman! Jag vill trots allt erinra Ingvar\r\nJohnsson om att det är denna riksdag som har\r\ndelegerat ansvaret till Televerkets styrelse och\r\ngeneraldirektör när det gäller att handlägga den här\r\ntypen av frågor.</pre><pre>Men om riksdagen bestämmer att enskilda statsråd\r\nframöver skall ta över det mera direkta ansvaret får\r\nväl motioner väckas i den delen. Sedan får dessa\r\nbehandlas framöver. Men i dag är det alltså\r\nTeleverkets styrelse som har ansvaret, och det är\r\ngeneraldirektören i den organisationen som har att\r\nlägga fram förslag till styrelsen.</pre><pre>Överläggningen var härmed avslutad.</pre><pre>Kammaren beslöt kl. 15.59 på förslag av förste vice\r\ntalmannen att ajournera förhandlingarna till\r\nkl. 18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>19 §  Svar på fråga 1992/93:379 om barn som\r\nförsvunnit från flyktingförläggningar</pre><pre>Anf. 93  Kulturminister BIRGIT FRIGGEBO\r\n(fp):</pre><pre>Herr talman! Ingbritt Irhammar har, mot bakgrund\r\nav uppgifter i massmedier om att barn försvinner\r\nfrån Invandrarverkets anläggningar, frågat mig\r\nvilka åtgärder regeringen avser att vidta för att\r\nförhindra att så sker.</pre><pre>Under senare tid har i allt ökande omfattning barn\r\noch ungdomar under 18 år kommit till Sverige utan\r\nföräldrar eller annan vårdnadshavare. I slutet av år\r\n1992 var 1 165 ungdomar eller barn utan\r\nvårdnadshavare inskrivna i Invandrarverkets\r\nförläggningssystem.</pre><pre>Många ungdomar har visserligen kommit\r\ntillsammans med släktingar eller bekanta till\r\nfamiljen men andra förefaller ha kommit helt\r\nensamma. Gemensamt för dessa ungdomar och\r\nbarn är att deras situation är otrygg och kräver\r\nsärskild uppmärksamhet från såväl\r\nInvandrarverkets som socialnämndernas sida. De\r\nbehöver någon som kan ta till vara dess rättigheter\r\noch ge dem stöd. Därför förordnas en god man så\r\nsnart som möjligt efter ankomsten.</pre><pre>Enligt Invandrarverket har ungefär 75 ungdomar\r\nutan vårdnadshavare avvikit från förläggning eller\r\nsluss under tiden den 1 januari 1991 fram till i dag.\r\nDet rör sig med något undantag om ungdomar över\r\n15 år. Invandrarverket följer regelmässigt\r\nutvecklingen och har en särskild person avdelad för\r\ndetta. Ingen av dessa ungdomar har lämnat\r\nförläggningen under mystiska omständigheter.</pre><pre>Vistelsen på förläggning är i grunden frivillig för\r\nsåväl vuxna som underåriga asylsökande, och det\r\nfinns därför under normala omständigheter ingen\r\ngrund för polisanmälan från Invandrarverkets sida\r\nnär någon avviker. Om det finns misstanke om att\r\nden underårige lämnat förläggningen under hot\r\neller att något annat brott begåtts i samband med\r\nförsvinnandet, skall detta självfallet anmälas till\r\npolisen.</pre><pre>En anmälan enligt socialtjänstlagen till\r\nsocialnämnden görs alltid när en underårig avviker\r\nfrån en förläggning eller sluss. Det är sedan\r\nsocialnämnden som har att besluta om erforderliga\r\nåtgärder om den befarar att den underårige far illa.</pre><pre>Jag delar Ingbritt Irhammars oro för att underåriga\r\navviker från förläggningar. Mot bakgrund av den\r\nlägesredovisning jag nyss lämnat och det intresse\r\nsom frågan för närvarande ägnas av ansvariga\r\nmyndigheter anser jag emellertid inte att några\r\nsärskilda åtgärder från regeringens sida nu\r\nerfordras.</pre><pre>Jag vill avslutningsvis understryka att det hittills\r\ninte har framkommit något som tyder på att det\r\nskulle finnas ett samband mellan de barn och\r\nungdomar som avvikit från Invandrarverkets\r\nanläggningar och den pågående polisutredningen\r\nom barnprostitution eller uppgifter om att barn\r\nskulle ha mördats och blivit nedgrävda.</pre><pre>Anf. 94  INGBRITT IRHAMMAR (c):</pre><pre>Herr talman! Jag vill tacka Birgit Friggebo för\r\nsvaret. Jag ställde frågan av olika skäl -- dels därför\r\natt jag kände oro när jag läste om detta i\r\ntidningsartiklarna, dels därför att jag kände att jag\r\nbehövde upplysning i dessa frågor. Svaret syftar\r\nfaktiskt till att upplysa, och jag är tacksam för\r\nsvaret, där många av de frågor klargörs som också\r\nställts i pressen.</pre><pre>Det är självklart att vi upplever oro, för vi känner\r\nett ansvar för de flyktingbarn som kommer hit utan\r\nnågon förälder eller någon annan som tar hand om\r\ndem. Vi får då uppträda i föräldrarnas ställe och ta\r\nhand om dem. Det är bra att det i svaret upplyses\r\nom att det utses en god man. Det är oerhört viktigt.</pre><pre>Man kan fråga sig hur dessa goda män har lyckats.\r\nHar ändå 75 barn försvunnit av visserligen ett\r\nväldigt stort antal barn som har kommit hit, frågar\r\nman sig om kontakten är god nog, om det inte kan\r\ngöras någonting för att förbättra kontakterna. Nu\r\nhar man i efterhand undersökt av vilka skäl barnen\r\nhar försvunnit och kommit fram till att vi i dag inte\r\nbehöver känna oro för att de har utsatts för något\r\nvåld, sexuellt ofredande eller i allra värsta fall\r\nmord. Det är möjligt att de ändå har utsatts för\r\ndåliga miljöer när de har avvikit från\r\nflyktingförläggningarna utan att vi har vetat vart de\r\nhar tagit vägen.</pre><pre>Finns det inga tankar på att förbättra kontrollen,\r\nförbättra den hjälp som en god man ändå skulle\r\nkunna vara?</pre><pre>Anf. 95  Kulturminister BIRGIT FRIGGEBO\r\n(fp):</pre><pre>Herr talman! Jag tror att man ger en litet felaktig\r\nbild av vad det handlar om när man säger att\r\nungdomar -- oftast är det fråga om barn över 15 år --\r\nförsvinner. De avviker från förläggningarna. Ibland\r\nhar det varit fråga om ungdomar som frivilligt har\r\nåkt hem. Det har gällt väldigt många av\r\nkosovoungdomarna. De har packat sina väskor, de\r\nhar talat med sina kompisar men inte meddelat\r\nförläggningsledningen. Det har då varit ganska lätt\r\natt kunna konstatera att de alltså åkt hem och\r\ndärmed avvikit från förläggningen.</pre><pre>Genom ett nytt samarbete mellan de nordiska\r\nländerna har det också visat sig att några ungdomar\r\nhar gett sig i väg till Finland och Norge och där sökt\r\nasyl. Det finns nu upprättade kontakter mellan\r\nsvenska och andra nordiska länders myndigheter.</pre><pre>Godmannen har naturligtvis en viktig uppgift. Det\r\när ofta människor som är djupt engagerade för\r\ndessa ungdomar. Jag skulle tro att de gör så gott de\r\nkan, men det är också viktigt att Invandrarverkets\r\npersonal bevakar det här. De olika redovisningar\r\nsom gjorts från Invandrarverkets sida visar ändå att\r\nman har situationen under ganska bra kontroll.</pre><pre>Anf. 96  INGBRITT IRHAMMAR (c):</pre><pre>Herr talman! Det låter ganska betryggande.</pre><pre>Det kan också bero på otillräcklig information till\r\nde barn som kommit hit. De har kanske inte förstått\r\nhur viktigt det är att myndigheterna får veta vart de\r\ntar vägen. Det är möjligt att sådan information\r\nskulle kunna förbättras.</pre><pre>När jag först läste om detta i tidningarna tänkte jag\r\natt nu får vi väl snart en fråga från brasilianska\r\nparlamentet, där man oroar sig för hur barn\r\nförsvinner i Sverige, eftersom vi tidigare har visat\r\noro för hur barn försvinner i Brasilien. Men detta\r\när ett problem i mycket mindre skala. När jag nu\r\nfår veta att det finns vetskap om vart dessa barn har\r\ntagit vägen, är jag nöjd med svaret.</pre><pre>Anf. 97  Kulturminister BIRGIT FRIGGEBO\r\n(fp):</pre><pre>Herr talman! Eftersom Ingbritt Irhammar tar upp\r\ndetta med information, vill jag bara komplettera\r\nmed att säga att Invandrarverket nu tar fram\r\ninformation för att ge till ungdomarna, så att de blir\r\nmedvetna om att de självklart bör meddela vart de\r\ntar vägen när de avviker från förläggningarna.</pre><pre>Anf.98  INGBRITT IRHAMMAR (c):</pre><pre>Herr talman! Det var väldigt positivt. Det finns\r\nmånga svenskar som undrat om det verkligen inte\r\när nödvändigt för dem som kommer till vårt land\r\noch söker asyl eller uppehållstillstånd att tala om\r\nvar de finns, när svenska medborgare måste vara\r\nmantalsskrivna och tala om vart man flyttar. Det är\r\nlika viktigt, och ändå viktigare, i dessa fall för att vi\r\nskall kunna stödja och hjälpa.</pre><pre>Överläggningen var härmed avslutad.</pre><pre>20 §  Svar på fråga 1992/93:389 om regler för\r\nhandel med kulturellt värdefulla föremål</pre><pre>Anf. 99  Kulturminister BIRGIT FRIGGEBO\r\n(fp):</pre><pre>Herr talman! Åke Gustavsson har frågat mig om\r\nvilka åtgärder regeringen vidtar i anledning av EG-\r\nkommissionens förslag till regler för handeln med\r\nkulturellt värdefulla föremål.</pre><pre>Artikel 36 i Romfördraget ger EG:s\r\nmedlemsländer rätt att upprätthålla nationella\r\nlagar om skydd mot utförsel av kulturföremål. De\r\nflesta av medlemsländerna har liksom Sverige\r\nsådan lagstiftning. Samtidigt medför avskaffandet\r\nav tullkontrollerna inom EG att efterlevnaden av\r\nde nationella skyddsreglerna inte som nu kan\r\nkontrolleras vid de inre gränserna. Därför har EG:s\r\nministerråd nu beslutat om kompensatoriska\r\nskyddsregler i form av dels en förordning om\r\nexportlicens vid utförsel av kulturföremål till tredje\r\nland, dels ett direktiv om återlämnande av\r\nkulturföremål som olovligen förts från ett\r\nmedlemsland till ett annat. Förordningen\r\nutfärdades den 1 januari 1993. Direktivet kommer\r\natt behandlas i EG-parlamentet under denna vår.</pre><pre>Förordningen och direktivet är tillämpliga på de\r\nföremålkategorier med värdegränser, som finns\r\nupptagna i en till reglerna fogad förteckning. För en\r\nrad föremålsslag, t.ex. äldre trä- och textilföremål,\r\ngäller sådana värdegränser att föremål som för\r\nnärvarande är skyddade enligt svensk lag i vissa fall\r\nskulle falla utanför EG:s skydd.</pre><pre>Under de nu inledda medlemskapsförhandlingarna\r\nfinns således anledning att markera Sveriges\r\nintressen på ifrågavarande områden. Frågan\r\nbevakas av bl.a. den arbetsgrupp inom\r\nregeringskansliet som har regeringens uppdrag att\r\nutreda frågor om gränskontroller inför Sveriges\r\ninträde i EG. Arbetsgruppens konsekvensstudie\r\nutförs, vad gäller kulturföremål, under medverkan\r\nav Kulturdepartementet och i nära samråd med\r\nberörda kulturmyndigheter.</pre><pre>Självfallet kommer man från svensk sida att\r\nkraftfullt verka för en modifiering av EG:s\r\nskyddsvillkor. Jag vill också erinra om att den\r\nsvenska lagstiftningen kommer att finnas kvar även\r\nvid ett svenskt medlemskap i EG och att det finns\r\nmöjligheter att säkra efterlevnaden med andra\r\nmetoder än gränskontroll, t.ex. ökade\r\ninformationsåtgärder och bilaterala\r\növerenskommelser med de största importländerna.</pre><pre>Anf. 100  ÅKE GUSTAVSSON (s):</pre><pre>Herr talman! Jag tackar för svaret.</pre><pre>I svensk lagstiftning sägs att föremål från\r\nbildkonstområdet som är 100 år gamla och\r\nrepresenterar ett värde av 50 000 kronor eller mer\r\nbara får utföras om man har särskilt tillstånd. I EG-\r\nkommissionens förslag är motsvarande summa 1,3\r\nmiljoner kronor, och här skall det inte gälla någon\r\ntidsgräns.</pre><pre>När det gäller föremål som är 100 år gamla, såsom\r\nfolkdräkter, möbler och musikinstrument, skall det\r\ninte finnas något förbud. Här har det enbart\r\nfastställts en penningsumma på 440 000 kronor.\r\nSamisk konst skyddas i Sverige till ett värde av\r\n2 000 kronor. I det här sammanhanget har det inte\r\nföreslagits något skydd över huvud taget.</pre><pre>Det är ett understatement när kulturministern\r\nsäger att en rad föremålsslag i vissa fall skulle falla\r\nutanför EG:s skyddsregler. Det innebär alltså att\r\nEG:s skydd är mycket dåligt.</pre><pre>Jag ser naturligtvis allvarligt på detta. Det kan vara\r\nett hot mot det folkliga materialet av historiskt\r\nvärde, alltifrån allmogemiljö, arbetarmiljö till en\r\nlågborgerlig miljö. Däremot kommer dyrbara\r\nhögreståndsartiklar att skyddas.</pre><pre>Statsrådet Ulf Dinkelspiel sade den 21 januari här i\r\nkammaren när en liknande fråga diskuterades att\r\n''vi argumenterar för revidering av reglerna, så att\r\nhänsyn tas till våra svenska bestämmelser''. I dag\r\nerinrar kulturministern om att den svenska\r\nlagstiftningen kommer att finnas kvar vid ett\r\nsvenskt medlemskap i EG. Vilket av beskeden är\r\ndet som gäller? Behöver vi argumentera eller kan\r\nvi ha lagstiftningen kvar?</pre><pre>Vidare sade kulturutskottet i sitt yttrande över\r\nEES-avtalet att regeringen skulle kartlägga\r\nkonsekvenserna på kulturområdet och att denna\r\nkartläggning skulle vara klar innan årsskiftet. Jag\r\nhar inte fått någon information om huruvida denna\r\nkartläggning är slutförd. Min fråga till\r\nkulturministern är: När är regeringens kartläggning\r\nklar?</pre><pre>Anf. 101  Kulturminister BIRGIT FRIGGEBO\r\n(fp):</pre><pre>Herr talman! Det finns ingenting som är skiljaktigt\r\ni Ulf Dinkelspiels besked och mina besked. Som jag\r\nsäger i mitt svar kommer vi självfallet att kraftfullt\r\nverka för en modifiering av EG:s skyddsvillkor. Vi\r\nkommer att argumentera för att försöka\r\nåstadkomma en förändring. Det bästa vore\r\nnaturligtvis om man hade bra gemensamma regler\r\növer Europa. Men så länge det inte finns några\r\ngemensamma regler är det givetvis viktigt att vi\r\nbehåller den svenska lagstiftningen och försöker att\r\ni avsaknad av en gränskontroll med andra metoder,\r\ns.k. kompensatoriska metoder, upprätthålla en\r\nsådan.</pre><pre>Jag kan inte exakt svara på frågan om när\r\nkonsekvensstudien är klar. Men det kommer den\r\natt bli ganska snart, eftersom dessa frågor\r\nförmodligen kommer upp på förhandlingsbordet\r\nredan under denna vår.</pre><pre>Anf. 102  ÅKE GUSTAVSSON (s):</pre><pre>Herr talman! Statsrådet förespråkar en skärpt\r\ngränskontroll i avvaktan på att vi skall få gehör för\r\nvåra bestämmelser. Men i det skrivna svaret säger\r\nstatsrådet att svensk lagstiftning kommer att finnas\r\nkvar även vid ett svenskt medlemskap i EG. Det\r\nvore bra om man kunde klara det. Ulf Dinkelspiel\r\nsäger däremot att han argumenterar för en\r\nrevidering av EG:s regler för att man inom EG skall\r\nta hänsyn till de svenska bestämmelserna. Därmed\r\nkan det ifrågasättas vilket som gäller i detta\r\nsammanhang.</pre><pre>Jag är positiv till öppenhet och till att utveckla\r\nsamarbetet i Europa. En annan sida av detta är att\r\ndet är oerhört viktigt att slå vakt om det svenska\r\nkulturarvet. Det är en tillgång för Sverige, och jag\r\ntror faktiskt att det är en tillgång också för Europa.\r\nDärför är det viktigt att denna fråga bevakas.</pre><pre>Slutligen vill jag tacka för att man nu äntligen\r\nkommer att redovisa kartläggningen av\r\nkonsekvenserna på kulturområdet, något som\r\nskulle ha skett innan årsskiftet.</pre><pre>Överläggningen var härmed avslutad.</pre><pre>21 §  Svar på fråga 1992/93:366 om\r\nskolundervisningen för asylsökande barn</pre><pre>Anf. 103  Kulturminister BIRGIT FRIGGEBO\r\n(fp):</pre><pre>Herr talman! Inger Lundberg har mot bakgrund av\r\nuppgifter i massmedier frågat mig om\r\nKulturdepartementet avser att föreslå regeringen\r\natt asylsökande barn inte längre skall erbjudas en\r\nfullgod skolundervisning.</pre><pre>Regeringen har den 17 december 1992 uppdragit åt\r\nSkolverket och Invandrarverket att undersöka hur\r\nkostnaden för undervisningen för asylsökande barn\r\npå förläggningar skall gå att minska med bibehållen\r\ntillfredsställande kvalitet.</pre><pre>Bakgrunden till uppdraget är statens principiella\r\nansvar för kostnader i samband med mottagande av\r\nasylsökande, införandet av ett nytt generellt\r\nstatsbidragssystem till kommunerna samt det\r\ndrastiskt ökade antalet asylsökande skolbarn och\r\nde ökade kostnader som detta medfört.</pre><pre>Det nya statsbidraget till kommunerna som\r\ninfördes den 1 januari 1993 påverkas inte av antalet\r\nbarn i skolan, vilket medfört att kommuner med\r\nmånga asylsökande barn inte får samma täckning\r\nav skolkostnaderna som genom tidigare\r\nstatsbidragssystem.</pre><pre>Därför har regeringen beslutat att Invandrarverket\r\nunder vårterminen 1993 skall ersätta sådana\r\nskolkostnader för asylsökande barn på förläggning\r\nsom kommunerna tidigare fick ersättning för av\r\nstaten i annan ordning.</pre><pre>Avsikten är att förläggningskommunen också\r\ndärefter skall få ersättning från Invandrarverket för\r\nsina kostnader för asylsökande barn. Samtidigt är\r\nambitionen att söka nedbringa dessa kostnader\r\nutan att det går ut över kvaliteten i undervisningen.</pre><pre>Uppdraget tar sikte på att det bör gå att hitta\r\nflexibla lösningar och andra former för\r\nundervisningen av barnen. Med de stora och\r\nenhetliga språkgrupper vi har i dag bör det finnas\r\nmöjligheter att effektivisera och anpassa\r\nundervisningen utifrån barnens behov. I uppdraget\r\nligger också att särskilt överväga i vilken\r\nutsträckning man kan engagera kompetenta lärare\r\nbland de asylsökande för viss undervisning och på\r\nså sätt ersätta eller biträda annan skolpersonal.</pre><pre>Om utredningen inte skulle lyckas med ambitionen\r\natt åstadkomma besparingar i skolverksamheten\r\nutan att det går ut över kvaliteten i undervisningen\r\nskall besparingsmöjligheter sökas inom andra delar\r\nav förläggningsverksamheten.</pre><pre>Svaret på frågan är följaktligen nej.</pre><pre>Anf. 104  INGER LUNDBERG (s):</pre><pre>Herr talman! Vi har ett alldeles speciellt ansvar för\r\nbarnen på flyktingförläggningarna. Dessa barn far\r\noerhört illa. Deras föräldrar känner väldigt stor\r\noro. Barnen befinner sig i en mycket osäker och\r\novan situation.</pre><pre>Precis som alla andra barn har barnen på\r\nflyktingförläggningarna rätt till en god skolgång.\r\nDet förs nu en diskussion om invandrarpolitiken\r\noch dess kostnader. Riksdagens revisorer har krävt\r\nen översyn av invandrarpolitiken. Men man blir\r\nväldigt bekymrad när den första besparingsinsatsen\r\ngäller barnen. Det glöms bort att det är de som är\r\nmest utsatta. Dessa barn måste ha samma rätt till\r\nstöd som andra barn har.</pre><pre>I svaret säger kulturministern att kostnaderna skall\r\nnedbringas utan att det går ut över kvaliteten.\r\nEnligt tidningsuppgifter skall kostnaderna skäras\r\nned emot 60 %. Det vore naturligtvis önskvärt om\r\nman kunde skapa denna tulipanaros. Men hur skall\r\ndet gå till? De stora flyktingförläggningarna är ofta\r\nbelägna i kommuner med svag ekonomi. Är det\r\ndessa kommuner som skall subventionera statens\r\nåtaganden på asylområdet?</pre><pre>Invandrarministern talade om barn från stora\r\nspråkgrupper. Men det är ändå fråga om barn som\r\nlever i en mer pressad situation än barn från den\r\nstörsta språkgruppen i Sverige, nämligen de\r\nsvenska barnen. Man talar om enkla lösningar.\r\nMåste barnen hela tiden vara kvar på\r\nförläggningarna med den press som det innebär?\r\nDet har ryktats om att barnen inte skall få ha\r\ngymnastik och slöjd. Är det den typen av\r\nbesparingar som innebär en bibehållen kvalitet?</pre><pre>Anf. 105  Kulturminister BIRGIT FRIGGEBO\r\n(fp):</pre><pre>Herr talman! Det är bra att Inger Lundberg har\r\nställt den här frågan eftersom det har förekommit\r\nså många missförstånd, bl.a. i massmedierna.</pre><pre>Detta är inte den första besparingsåtgärden, och\r\ndet kan väl inte vara något fel att man använder\r\npengarna på allra bästa sätt. Vi har dragit ner\r\ndagbidragen och det har skett förändringar när det\r\ngäller hälsoundersökningarna.</pre><pre>Det är inte heller sant att utredningen skall minska\r\nkostnaderna med 60 %. Deras uppdrag är att se\r\nefter om det går att dra ner kostnaderna så att de\r\nblir 60 % av den genomsnittliga kostnaden i de\r\nsvenska skolorna. Vi skall vara medvetna om att\r\ndet i dag finns många kommuner som har\r\nskolkostnader som ligger ungefär på den nivån. Det\r\när ofta kommuner där man inte har skolskjutsar.\r\nDet finns inget behov av skolskjutsar.</pre><pre>Det kan t.ex. bli fallet när det gäller asylsökande\r\nbarn. Det är en homogen grupp som ibland får sin\r\nskolundervisning på förläggningarna, men det kan\r\nockså bli fråga om att ha skolundervisning i lokaler\r\nutanför förläggningarna. Så är det ju redan i dag.</pre><pre>Inger Lundberg undrar om det är frågan om att\r\nfattiga kommuner skall subventionera staten.\r\nUtgångspunkten för den här utredningen är ju att\r\nnär den kommunala påsen bildades avskaffades det\r\nriktade statliga stödet till kommunerna. Det är\r\ndetta vi nu skall åtgärda och se till att kommunerna\r\nfår pengar. Vad kan det då bli frågan om för\r\nbesparingsförslag?</pre><pre>Jag var i Kroatien för några veckor sedan. Där\r\nskötte flyktingarna själva hela skolundervisningen,\r\nhela hälsovården och matlagningen på ett alldeles\r\nutmärkt sätt. Det kan inte vara fel att undersöka\r\nom det bland de asylsökande föräldrarna finns\r\nsådana som är lärare och som på ett utmärkt sätt\r\nskulle kunna stödja i undervisningen.</pre><pre>Det är ett exempel på en tänkbar besparingsåtgärd.\r\nDet skulle också innebära att de asylsökande fick\r\nen meningsfull sysselsättning.</pre><pre>Anf. 106  INGER LUNDBERG (s):</pre><pre>Herr talman! Jag konstaterar att när regeringen\r\ntalar om kostnader för skolorna säger man att 85 %\r\nav genomsnittskostnaden är ett absolut minimum\r\nför privatskolorna utan att de har några speciella\r\nbehov för att stödja utsatta barn och inga behov av\r\nskolskjutsar m.m.</pre><pre>Jag vill i alla fall tacka kulturministern för\r\nuttalandet om att de kommuner som gör insatserna\r\nskall få full kostnadstäckning för detta. Det är\r\nviktigt att det slås fast. Men än viktigare är att de\r\nbarn som vi har ett ansvar för får full trygghet.</pre><pre>Jag skulle vilja fråga om invandrarministern har\r\nvarit ute och besökt de skolor där de asylsökande\r\nbarnen går och sett vilken oerhört stor betydelse\r\nskolgången i den svenska skolan har. Detta sker\r\nmånga gånger i samarbete med asylsökande som\r\nbiträder i jobbet.</pre><pre>Anf. 107  Kulturminister BIRGIT FRIGGEBO\r\n(fp):</pre><pre>Herr talman! Vi har precis samma uppfattning i\r\ngrundfrågan. Det är oerhört viktigt att dessa barn\r\nfår en bra skolgång. Det är naturligtvis särskilt\r\nviktigt med den bakgrund som många av de här\r\nbarnen har. Det finns ingen som helst skillnad där.</pre><pre>Detta handlar om den undervisning som sker på\r\nflyktingförläggningarna. Det finns också\r\nasylsökande barn från flyktingförläggningarna som\r\ngår i de svenska skolorna. Dessa berörs över huvud\r\ntaget inte av det här.</pre><pre>Jag vill också svara på ytterligare några av de frågor\r\nsom Inger Lundberg ställde i inledningen. Det\r\ngällde frågan om gymnastik m.m. Där kan man\r\ntänka sig att den kan ske inom ramen för den\r\nfritidsverksamhet som i övrigt finns på\r\nförläggningen. Då behöver man inte dubblera den.\r\nAntingen kan den fritidsaktivitet som nu finns\r\nminska ner eller också kan barnen delta i den\r\nvanliga fritidsverksamheten.</pre><pre>Det finns alltså en rad sådana saker som Skolverket\r\noch Invandrarverket tillsammans skall titta på för\r\natt lägga fram ett förslag som ger oss en god kvalitet\r\noch använder de resurser vi har på bästa sätt.</pre><pre>Anf. 108  INGER LUNDBERG (s):</pre><pre>Herr talman! Vid flera av flyktingförläggningarna i\r\nolika kommuner runt om i landet bedrivs\r\nskolundervisningen vid grundskolor. Det är alltså\r\nen del av flyktingförläggningarnas verksamhet. Om\r\njag uppfattade kulturministern rätt menar Birgit\r\nFriggebo att den verksamheten skall finns kvar och\r\ndet enda som kommer att beröras är den\r\nverksamhet som sker i lokaler på\r\nflyktingförläggningarna.</pre><pre>Det är naturligtvis mycket skönt att få ett sådant\r\nbesked för de barn som går i grundskolorna, men\r\nman kan undra om vi skall ha så olika standard för\r\nbarn från olika flyktingförläggningar i landet.</pre><pre>Överläggningen var härmed avslutad.</pre><pre>22 §  Svar på fråga 1992/93:390 om\r\nbudgetramarna och de nationella\r\nkulturinstitutionerna</pre><pre>Anf. 109  Kulturminister BIRGIT FRIGGEBO\r\n(fp):</pre><pre>Herr talman! Lennart Fridén har frågat mig om\r\nvilka åtgärder jag är beredd att vidta så att de stora\r\nnationella kulturinstitutionerna sköter sin ekonomi\r\nså att ramöverskridanden inte sker.</pre><pre>När det gäller Dramaten delar jag Lennart Fridéns\r\nuppfattning att signalen om Dramatens ekonomi är\r\noroande. Det är därför som regeringen har tagit\r\nupp frågan i årets budgetproposition och redovisat\r\natt den utgår från att Dramaten vidtar de åtgärder\r\nsom är nödvändiga för att successivt uppnå balans.\r\nDet kan heller inte bli fråga om att en tillfällig\r\nobalans i Dramatens ekonomi skall gå ut över\r\nbidragen till övriga landet.</pre><pre>Jag har också haft anledning att tala med chefen för\r\nDramaten i den här delen och vill uttala mitt\r\nförtroende för teaterns ambition och förmåga att\r\nbemästra svårigheterna. Under våren kommer\r\nockså ett delårsbokslut att redovisas.</pre><pre>Jag vill i det här sammanhanget påpeka att statens\r\nkulturpolitiska ambitioner på teaterområdet under\r\nmånga år har varit starkt koncentrerade på att\r\nfrämja uppbyggnaden av ett nätverk av länsteatrar\r\ni hela landet. Det har bl.a. inneburit att det\r\nregionala teaterstödet under den senaste\r\nfemårsperioden ökat realt med ca 200 grundbelopp\r\neller ca 10 %. Ambitionen att förstärka nätverket\r\nav länsinstitutioner har också kommit till klart\r\nuttryck i de två budgetförslag som jag har haft\r\nansvaret för. Denna reformverksamhet i fråga om\r\nlänsteaterstödet har ingen motsvarighet på de\r\nnationella institutionerna. Där har ambitionen\r\nfrämst gällt formerna för priskompensation.</pre><pre>Grundbeloppssystemet är en stödform som i\r\njämförelse med andra stöd inom kulturområdet har\r\ninneburit en mycket god kompensation för\r\nprisökningar. Grundbeloppen har inte heller varit\r\nföremål för de tvåprocentiga rationaliseringskrav\r\nsom i övrigt har tillämpats på institutioner inom\r\nhela statsförvaltningen. Det finns således ingen\r\ngrund för påståenden om en orättvis behandling av\r\nlänsteatrarna -- snarare tvärtom.</pre><pre>Anf. 110  LENNART FRIDÉN (m):</pre><pre>Herr talman! Jag vill tacka kulturministern för\r\nsvaret på min fråga. När man läser i tidningar och\r\näven får påringningar där det talas om att de på\r\nDramaten ägnar sig åt vad som kallas kreativ\r\nbokföring, att revisorerna varken har velat\r\ntillstyrka eller avstyrka ansvarsfrihet och där det\r\nkonstateras att resultatutjämningsfonden i princip\r\när borta, är det litet lustigt att läsa årets\r\nbudgetproposition där ministern utgår från att man\r\nhanterar den här fonden på ett riktigt sätt. Den\r\nförsta fråga som man då ställer sig är: Vilken fond?\r\nDetta med tanke på att större delen av den har\r\nförsvunnit.</pre><pre>Det är riktigt som statsrådet påpekar att det har\r\nskett en otrolig uppbyggnad av länsteatrarna. Men\r\näven innan dessa reformer trädde till fanns det ett\r\nantal etablerade teatrar. Jag tänker då på\r\nstadsteatrarna i Helsingborg, Göteborg, Borås och\r\nMalmö. De kan inte sägas ha blivit särskilt väl\r\ngynnade sedan grundbeloppssystemet infördes.</pre><pre>Jag upplever det ganska starkt som ordförande i det\r\nsom vi kanske skulle kunna kalla västkustens\r\nDramaten, nämligen Göteborgs stadsteater. Där\r\nhar man inte fått ett enda grundbelopp till under\r\nåren sedan det systemet infördes. Det är inte utan\r\natt man förstår dem som arbetar vi dessa teatrar. De\r\nupplever en viss orättvisa när de ser hur mycket\r\nsom har satsats centralt på olika institutioner.</pre><pre>Det allra viktigaste är kanske det som fastslås i\r\nstatsrådets svar, att detta inte kommer att gå ut över\r\nnågon annan. Det är bra att få det fastställt. Man\r\nfår tydligen ha piskan på Dramaten för att de skall\r\nkunna klara av sina ekonomiska problem. Jag tror\r\natt många med spänd förväntan ser fram emot\r\ndelårsbokslutet, inte för att man vill illa åt\r\nDramaten, utan därför att man vill ha kultur för\r\npengarna. Då är det viktigt att de hanteras på ett\r\nriktigt sätt.</pre><pre>Anf. 111  Kulturminister BIRGIT FRIGGEBO\r\n(fp):</pre><pre>Herr talman! Jag delar naturligtvis Lennart Fridéns\r\nuppfattning att vi skall ha kultur för pengarna. Det\r\när också bakgrunden till behandlingen i\r\nbudgetpropositionen, när vi säger att Dramaten\r\nmåste vidta åtgärder för att komma i balans och att\r\ndet måste finnas en resultatutjämningsfond.</pre><pre>Detta är en fråga. Men när man med den\r\nutgångspunkten går ut och påstår att scenerna i\r\nandra delar av landet får en orättvis behandling\r\njämfört med nationalscenerna i Stockholm, finns\r\ndet anledning att reagera.</pre><pre>Lennart Fridén nämnde t.ex. Göteborgs stadsteater\r\noch Malmö stadsteater. Göteborgs stadsteater fick\r\n20 nya grundbelopp budgetåret 1990/91 och Malmö\r\nstadsteater 35 nya grundbelopp. Varje grundbelopp\r\när värt ungefär 200 000 kronor. Någon motsvarande\r\nuppräkning beträffande nationalscenerna har över\r\nhuvud taget inte skett. Där har diskussionen rört\r\nurgröpningen på grund av priskompensationen,\r\nsom nationalscenerna under en rad av år inte fick\r\noch där vi förra året gjorde ett krafttag. Samtidigt\r\nfick länsteatrarna reformutrymme genom ett realt\r\ntillskott, som medförde att de kunde anställa mer\r\npersonal.</pre><pre>Anf. 112  LENNART FRIDÉN (m):</pre><pre>Herr talman! Jag missunnar inte på något sätt\r\nlänsteatrarna vad de har fått. Men faktum kvarstår.\r\nDet är inte svårt att förstå att man blir rädd ute på\r\nlänsteatrarna, när man för några år sedan kunde\r\ndölja flera tiotals miljoner på Operan. Vi kan nu se\r\nhur man på Dramaten skjuter ett stort underskott\r\nframför sig. Teatrarna ute i landet anser att de inte\r\nhar fått vad de borde ha fått, och det är då inte\r\nkonstigt att de reagerar.</pre><pre>Vi kan ganska länge diskutera vad som har hänt\r\nmed de regionala resp. centrala institutionerna. Vi\r\nkan konstatera att Europarådet ju har hävdat att vi\r\nbör göra mycket mer för de alternativa centrum\r\nsom vi har i Sverige, t.ex. Malmö, Umeå och\r\nGöteborg. Vi kan återkomma till detta vid ett\r\nsenare tillfälle. Det viktigaste för mig var att få svar\r\npå att man inte på något sätt skall belasta\r\nkulturinstitutionerna ute i landet och att Dramaten\r\nhar fått i uppdrag att klara sitt. Det ser vi fram\r\nemot.</pre><pre>Överläggningen var härmed avslutad.</pre><pre>23 §  Svar på fråga 1992/93:375 om Sveriges\r\nRadios sjövädersrapporter</pre><pre>Anf. 113  Kulturminister BIRGIT FRIGGEBO\r\n(fp):</pre><pre>Herr talman! Carl Olov Persson har frågat mig om\r\njag avser att vidta några åtgärder för att Sveriges\r\nRadio, som public service-företag, skall uppfylla\r\nsin uppgift att sända sjövädersrapporter på för\r\nfiskarna lämpliga tider. Bakgrunden är, enligt Carl\r\nOlov Persson, att Sveriges Radio har ändrat tiderna\r\nför sjövädersrapporteringen.</pre><pre>Enligt vad jag under hand har erfarit har\r\nsändningstiden för sjövädersrapporteringen i P1\r\nflyttats från kl. 16.35 dagligen till kl. 19.05 vardagar\r\noch till kl. 18.55 på lördagar och söndagar. Övriga\r\ndagliga sändningstider kvarstår, dvs. kl. 08.05, kl.\r\n13.00 och kl. 21.50. Sveriges Radio uppger att man\r\nhar flyttat sändningstiden kl. 16.35 bl.a. på grund\r\nav relativt sett lågt lyssnarintresse. Sveriges Radio\r\nutreder för närvarande om de lokala P4-kanalerna\r\nkan komplettera P1:s sjövädersrapportering.</pre><pre>Varje programföretag bestämmer enligt radiolagen\r\nensamt vad som skall förekomma i dess sändningar.\r\nFöretagen skall då iaktta bestämmelserna i\r\nradiolagen och i resp. företags avtal med staten.\r\nRadionämnden granskar i efterhand om\r\nprogramföretagen utövat sin sändningsrätt i\r\nenlighet med radiolag och avtal.</pre><pre>Det avtal mellan staten och Sveriges Radio som\r\nträdde i kraft den 1 januari 1993 och som gäller för\r\nperioden 1993--1996 innehåller endast allmänna\r\nbestämmelser om Sveriges Radios\r\nprogramverksamhet. I övrigt har företaget\r\nsjälvbestämmanderätt vad gäller programinnehåll,\r\nsändningstider m.m. Någon särskild uppgift att\r\nsända sjövädersrapporter finns inte.</pre><pre>Jag förutsätter givetvis att programbolagen följer\r\navtalen. Som statsråd kan jag däremot inte på annat\r\nsätt än via avtalens innehåll påverka\r\nprogramverksamhetens inriktning.</pre><pre>Anf. 114  CARL OLOV PERSSON (kds):</pre><pre>Herr talman! Detta är en enkel men mycket viktig\r\nfråga. Att det är ett lågt lyssnarintresse tyder ju på\r\natt det inte finns så många fiskare längre. Men de\r\nförsörjer oss trots allt med fisk. För dessa\r\nyrkesutövare är det viktigt att få\r\nsjövädersrapporter så att de kan ta upp sina nät i\r\nrätt tid, om det blir hårt väder.</pre><pre>Jag skulle vilja veta om avtalet mellan staten och\r\nSveriges Radio innehåller något om att Sveriges\r\nRadio skall svara för viss nyhetsförmedling,\r\nväderrapportering, ekonomisk rapportering osv.</pre><pre>Anf. 115  Kulturminister BIRGIT FRIGGEBO\r\n(fp):</pre><pre>Herr talman! Någon specifikation av vad\r\nnyhetsrapporteringen skall innehålla finns inte.\r\nT.ex. sjövädersrapporter nämns inte. Jag delar\r\nnaturligtvis Carl Olov Perssons uppfattning att\r\ndetta är en viktig säkerhetsfråga för fiskare. Men\r\nCarl Olov Persson skall notera vad som sägs i svaret\r\nom att Sveriges Radio utreder om de lokala P4-\r\nkanalerna kan komplettera P1:s\r\nsjövädersrapportering. Jag har erfarit att det finns\r\nett visst intresse från lokalradion på Gotland att\r\ndelta i ett sådant programarbete. Om det kommer\r\ntill stånd, tror jag att det blir en väsentlig\r\nförbättring på denna punkt. Det skulle t.o.m.\r\nkunna bli fler sändningar än man har i dag.</pre><pre>Anf. 116  CARL OLOV PERSSON (kds):</pre><pre>Herr talman! Jag har med tacksamhet noterat dessa\r\nrader. Det gäller bara för oss att se till att det\r\nverkligen blir en bra service för fiskare.</pre><pre>Överläggningen var härmed avslutad.</pre><pre>24 §  Svar på fråga 1992/93:387 om principer\r\nsom kan medföra att flyktingar från Peru utvisas</pre><pre>Anf. 117  Kulturminister BIRGIT FRIGGEBO\r\n(fp):</pre><pre>Herr talman! Carl Olov Persson har frågat mig\r\nenligt vilka principer peruanska flyktingar kan\r\nkomma att avvisas från Sverige.</pre><pre>Samtliga asylärenden bedöms individuellt, sett\r\nbl.a. mot bakgrund av läget i det land den\r\nasylsökande kommer ifrån. Naturligtvis gäller\r\nsamma regler för peruanska asylsökande som för\r\nalla andra. Gruppbeslut fattas aldrig i asylärenden,\r\noch frågeställarens uppgift att alla asylsökande\r\nperuaner kommer att avvisas är alltså grundlös.\r\nRegeringen har under 1992 och hittills under 1993\r\nfattat beslut i 28 ärenden rörande peruanska\r\nasylsökande. Av dessa beviljades uppehållstillstånd\r\ni sex fall.</pre><pre>Peruanska asylsökande utgör en relativt stor grupp\r\nav de asylsökande i Sverige, och inströmningen har\r\nökat under senare år. Såväl regeringen som\r\nmyndigheterna följer utvecklingen i Peru mycket\r\nnoga och har tillgång till omfattande material om\r\nsituationen där.</pre><pre>Invandrarverket och Utlänningsnämnden anser\r\ninte att det mot bakgrund av läget i Peru finns\r\nanledning att anta att samtliga asylsökande har\r\nskyddsbehov. Regeringen har inte funnit anledning\r\natt göra någon annan bedömning i de ärenden som\r\növerlämnats till regeringen för beslut.</pre><pre>Jag vill också upplysa om att den europeiska\r\nkommissionen för mänskliga rättigheter nyligen har\r\nfattat beslut i två ärenden, i vilka peruanska\r\nasylsökande, som enligt beslut av regeringen skall\r\navvisas från Sverige, hade klagat till kommissionen.\r\nDe hade anfört att de skulle löpa risk att torteras\r\nom de avvisades till Peru. I båda fallen fann\r\nkommissionen att ärendena inte skulle tas upp till\r\nprövning, då klagandenas påståenden bedömdes\r\nvara uppenbart ogrundade.</pre><pre>Kommissionen anförde att svenska myndigheter\r\nhar omfattande erfarenhet av att bedöma\r\nasylansökningar från peruanska medborgare och\r\natt regeringen noggrant prövat omständigheterna i\r\närendena. Prövningen enligt svensk lag om en\r\navvisning kan verkställas med hänsyn till risken för\r\ntortyr överensstämmer enligt kommissionen väl\r\nmed de krav som ställs enligt den europeiska\r\nkonventionen om mänskliga rättigheter.\r\nKommissionen fann därför att det inte fanns\r\nanledning att anta att klagandena riskerar tortyr\r\neller annan behandling som strider mot den\r\neuropeiska konventionen om mänskliga rättigheter\r\nvid återsändande till Peru.</pre><pre>Anf. 118  CARL OLOV PERSSON (kds):</pre><pre>Herr talman! Jag fick ägna en hel del av julhelgen\r\ntill att åka till Fagersta och prata med dessa\r\nperuaner, som hade gått in för att hungerstrejka.\r\nFlera politiker från vårt län, bl.a. Hugo Bergdahl\r\nfrån Folkpartiet, var där. Vi förde flera intressanta\r\nsamtal med peruanerna och människor omkring\r\ndem.</pre><pre>Där påstods att statsministern hade sagt att alla\r\nperuaner var terrorister och att de är utvisade i\r\ngrupp. Jag har analyserat detta och konstaterat att\r\ndet är fel. Man kan inte säga på ett sådant sätt som\r\nstatsminister i Sverige och få fortsätta att vara\r\nstatsminister. Jag meddelade detta till flyktingarna\r\noch till pressen i Fagersta.</pre><pre>Vi vet dock att läget i Peru inte är helt lätt att tyda.\r\nEfter det att ledaren för Sendero Luminoso hade\r\ngripits har det närmast uppstått en häxjakt. Man\r\nhar det utsagda målet att gerillan skall var utplånad\r\ntill 1995, antagligen genom arresteringar eller strid.\r\nAtt i det här läget göra politiska bedömningar som\r\nskall ligga till grund för flyende människors rätt att\r\nfå politisk eller humanitär asyl i Sverige är en\r\ngrannlaga uppgift. Varje regering måste rimligen ha\r\nrätt att agera mot den typ av verksamhet som\r\nSendera Luminoso har bedrivit. Det sägs att man\r\nlämnat travar av civila lik efter sig. Samtidigt måste\r\nvaksamheten vara stor när ett visst mått av\r\noundvikligt våld från regeringens sida börjar visa\r\ntecken på att övergå i statsterrorism. Jag vill därför\r\nuppmana kultur- och invandrarministern att i detta\r\nläge mycket noga överväga peruanska flyktingars\r\nrätt till politisk asyl.</pre><pre>Anf. 119  Kulturminister BIRGIT FRIGGEBO\r\n(fp):</pre><pre>Herr talman! Jag kan försäkra Carl Olov Persson\r\nom att det görs mycket noggranna överväganden.\r\nVarken regeringen, Invandrarverket eller\r\nUtlänningsnämnden är okunniga om situationen i\r\nPeru. Jag tycker att det är bra att Carl Olov Persson\r\nhar ställt även denna fråga, eftersom det finns så\r\nmånga missförstånd. Ett exempel är att man säger\r\natt alla skall avvisas. Det är inte sant. Jag\r\nredovisade här regeringens beslut, men även efter\r\nUtlänningsnämndens och Invandrarverkets beslut\r\nhar många peruaner fått stanna, t.o.m. som\r\nflyktingar och de facto-flyktingar.</pre><pre>Ett annat exempel är att man säger att alla stämplas\r\nsom terrorister. Det är också helt fel. Det finns en\r\ndel personer som har en lös anknytning till Sendero\r\nLuminoso, och själva åberopar de inte\r\nterroristhandlingar. Det finns många peruaner som\r\növer huvud taget inte har någon koppling till\r\nSendero Luminoso, och många av dem har helt\r\nöppet kunnat resa ut ur Peru utan användande av\r\nfalska handlingar och liknande.</pre><pre>Däremot är det riktigt att Sverige naturligtvis inte\r\nvill bli en bas för anhängare till Sendero Luminoso.\r\nI våra beslut har vi beskrivit att vi inte tycker om\r\nden här organisationen. Jag tror inte att det finns\r\nnågon som egentligen gör det i Sverige. Men det\r\nhindrar inte att man ibland naturligtvis skall ta\r\nhumanitära hänsyn.</pre><pre>I ett visst avseende har vi gjort markeringar. Det\r\ngäller när personer från Peru, som har anknytning\r\ntill Sendero Luminoso, har väntat länge här i\r\nSverige. I sådana fall har anknytningen ansetts vara\r\nett särskilt skäl för att de inte skall få\r\nuppehållstillstånd enligt de generella,\r\nschabloniserade väntetidsreglerna.</pre><pre>Anf. 120  CARL OLOV PERSSON (kds):</pre><pre>Herr talman! Jag tackar kulturministern för det\r\nmycket gedigna svar jag har fått.</pre><pre>Överläggningen var härmed avslutad.</pre><pre>25 §  Svar på fråga 1992/93:400 om möjlighet till\r\ngymnasiestudier för asylsökande barn</pre><pre>Anf. 121  Kulturminister BIRGIT FRIGGEBO\r\n(fp):</pre><pre>Herr talman! Berith Eriksson har frågat mig vilka\r\nåtgärder regeringen tänker vidta för att garantera\r\natt reglerna i FN:s barnkonvention om rätt till\r\nundervisning efter grundutbildning skall uppfyllas\r\nbeträffande barn som sökt skydd i Sverige.</pre><pre>Asylsökande barn i åldern 7--16 år skall enligt\r\ngrundskoleförordningen tas emot i grundskolan i\r\nden kommun där de vistas.</pre><pre>Någon motsvarande skyldighet för kommuner att\r\nerbjuda gymnasieplats för asylsökande ungdomar\r\nfinns inte.</pre><pre>Under normala betingelser kan ansökningar om\r\nuppehållstillstånd prövas inom en så kort tid att\r\nasylsökande ungdomar inte hinner få så goda\r\nsvenskkunskaper att de kan tillgodogöra sig\r\nundervisningen i den reguljära gymnasieskolan,\r\ndvs. på de nationella programmen och deras\r\nmotsvarigheter. Den fråga, som Berith Eriksson\r\nberör, är då av begränsad praktisk betydelse.</pre><pre>För närvarande meddelas på grund av kriget inga\r\nbeslut rörande asylansökningar av bosnier. Barn\r\nfrån Bosnien kan därför tvingas vänta på beslut om\r\nuppehållstillstånd under avsevärd tid och i vissa fall\r\nmöjligen hinna tillägna sig tillräckliga\r\nsvenskkunskaper.</pre><pre>Berith Erikssons uppgift att det krävs permanent\r\nuppehållstillstånd för att tas in i gymnasieskolan är\r\ninte riktig. Enligt gymnasieförordningen får en\r\nsökande som inte är bosatt i Sverige tas emot som\r\nelev i gymnasieskolan om den sökande bl.a. har\r\nerforderliga förkunskaper och om det finns plats på\r\nden sökta utbildningen.</pre><pre>Inom ramen för det som numera kallas individuella\r\nprogram i gymnasieskolan kan ges bl.a.\r\nundervisning som syftar till att stimulera eleverna\r\natt senare gå över till ett nationellt eller\r\nspecialutformat program. Här finns utrymme för\r\nmotsvarighet till de tidigare s.k.\r\nintroduktionskurserna för invandrarelever. Kortare\r\nkurser av liknande karaktär kan anordnas för\r\nungdomar i gymnasieåldern, t.ex. inom ramen för\r\ninsatserna för Meningsfull Vistelse på förläggning.</pre><pre>Regeringen kommer att under året förelägga\r\nriksdagen en proposition om mottagandet av\r\nasylsökande och flyktingar. Syftet är att\r\nåstadkomma ökad flexibilitet, bl.a. vad avser\r\nvistelse på förläggning. I det sammanhanget\r\nkommer frågan om ansvaret för barn som bor\r\nutanför förläggning att tas upp.</pre><pre>Vad jag nu har redovisat ligger väl i linje med FN:s\r\nbarnkonvention.</pre><pre>Anf. 122  BERITH ERIKSSON (v):</pre><pre>Herr talman! Jag tackar kulturministern för svaret.\r\nDet är positivt att det inte stämmer att man måste\r\nha permanent uppehållstillstånd. I min fråga berör\r\njag ett fall med två barn. När pojkens god man\r\nansökte till gymnasieskolan för pojkens räkning\r\nfick han nämligen svaret att det krävs permanent\r\nuppehållstillstånd. Det är konstaterat att pojken\r\nhar tillräckliga förkunskaper. Han bor inte på\r\nförläggning. Man kan fråga sig varför han fick det\r\nhär svaret och om rektorn för gymnasiet var\r\nokunnig.</pre><pre>Barnkonventionen stadgar att vi skall göra vårt\r\nyttersta för att söka efter barns föräldrar. Det gäller\r\nensamma barn. Jag dristar mig till att berätta om\r\ndet här speciella fallet, även om jag inte har lyckats\r\nfå en skriftlig bekräftelse på att det från\r\nInvandrarverket har gått ut till ambassaden att man\r\nskulle sluta att söka efter de här barnens föräldrar.\r\nBarnen har inte haft kontakt med sina föräldrar på\r\nett halvår. Det uppstår problem även om de skall\r\nsändas tillbaka. Vart skall de sändas? Modern är\r\nfrån Serbien och fadern från Kroatien, och de är\r\nbosatta i Bosnien. Vem skall bestämma över de här\r\nbarnens medborgarskap i framtiden?</pre><pre>När det gäller ensamma barn anser jag verkligen --\r\nbortsett från problemet med skolgången -- att man\r\ninte kan hålla på och lägga fallen på hög hur länge\r\nsom helst.</pre><pre>Anf. 123  Kulturminister BIRGIT FRIGGEBO\r\n(fp):</pre><pre>Herr talman! Låt mig informera om ett samtal som\r\njag hade i Zagreb för några veckor sedan då jag\r\nträffade internationella Röda korset, som är\r\nnärvarande inne i Bosnien på olika platser. Man\r\nsade att det bästa sättet att underlätta återfinnandet\r\nav anhöriga är att kontakta svenska Röda korset,\r\nsom då kontaktar Genève. Sedan förs ärendet ned\r\ntill Jugoslavien. Det är förmodligen det allra bästa\r\nsättet att försöka få kontakt med sina anhöriga.</pre><pre>Anf. 124  BERITH ERIKSSON (v):</pre><pre>Herr talman! Den vägen har god man i de här fallen\r\nanvänt för att försöka få tag i föräldrarna utan att\r\nlyckas.</pre><pre>Även om en kommun inte har skyldighet att ta\r\nemot en gymnasieelev hoppas jag att den här\r\ndebatten har gjort det lättare för den här pojken att\r\nfå fortsätta i gymnasieskolan. Han hade\r\nutomordentliga avgångsbetyg, och det finns\r\nuttalanden från hans lärare i grundskolan om att\r\nhan bör få fortsätta i skolan.</pre><pre>Överläggningen var härmed avslutad.</pre><pre>26 §  Svar på fråga 1992/93:406 om utvisning till\r\ntredje land</pre><pre>Anf. 125   Kulturminister BIRGIT\r\nFRIGGEBO (fp):</pre><pre>Herr talman! Berith Eriksson har frågat mig om\r\nman, i det fall då det inte är möjligt att sända\r\ntillbaka personer till deras hemland, kan\r\nkonstruera och påtvinga personerna ett annat\r\nhemland.</pre><pre>Svaret är nej. Däremot kan det finnas fler än ett\r\nland till vilket asylsökande har sådan anknytning att\r\nde kan avvisas.</pre><pre>Huvudregeln är att en asylsökande som skall\r\navvisas skall återvända till sitt hemland, dvs. det\r\nland i vilket han eller hon är medborgare eller varit\r\npermanent bosatt, eller till det land från vilket han\r\neller hon kom till Sverige enligt principen om första\r\nasylland. Den asylsökande har rätt att själv välja att\r\nåka till vilket land som helst om han eller hon kan\r\nvisa att han eller hon tas emot där.</pre><pre>Om det finns särskilda skäl kan en avvisning\r\nverkställas till ett annat land än hemlandet eller\r\nförsta asylland. Men avvisning till ett sådant land\r\nkan endast verkställas om den avvisade har någon\r\nanknytning till landet, t.ex. genom tidigare boende\r\neller det faktum att personen har uppehållstillstånd\r\ni landet eller familj där.</pre><pre>Som Berith Eriksson väl vet kan jag inte\r\nkommentera enskilda beslut i asylärenden.</pre><pre>Anf. 126  BERITH ERIKSSON (v):</pre><pre>Herr talman! Jag tackar även för detta svar. Inget\r\nav de skäl som kulturministern här har nämnt\r\nstämmer på detta fall. Det är mycket tragiskt. Man\r\nfår en känsla av att man nu till varje pris försöker\r\natt slänga ut människor.</pre><pre>Om man skall anse att en människa har anknytning\r\ntill ett land måste man se till när hon befann sig där,\r\nunder vilka omständigheter och hur länge samt om\r\nhon själv anser att hon har anknytning till detta\r\nland. I detta fall har de varit här i Sverige i tre år.</pre><pre>Den andra frågan i det här fallet gäller inlåsning.\r\nEn mamma och hennes sextonårige son har nu varit\r\ninlåsta i fyra veckor, när det på alla sätt borde ha\r\nräckt med uppsikt. Också detta ger signalen att man\r\ntar till inlåsning i mycket större utsträckning än\r\ntidigare. Barnförvaret minskade exempelvis när\r\npolisen trodde att det skulle bli ett förbud, men\r\nunder december månad fördubblades det. Denna\r\nsextonårige pojke är att betrakta som ett barn.</pre><pre>Anf. 127  Kulturminister BIRGIT FRIGGEBO\r\n(fp):</pre><pre>Herr talman! Jag är tyvärr förhindrad att diskutera\r\nett enskilt fall. Det kan finnas andra\r\nomständigheter som det inte går att peka på i ett\r\nfrågesvar.</pre><pre>När det gäller frågan om förvar har Berith Eriksson\r\noch jag precis samma uppfattning. Riksdagen har\r\ndär, i varje fall när det gäller förvar av barn, en\r\nannan uppfattning, vilket jag beklagar.</pre><pre>Anf. 128  BERITH ERIKSSON (v):</pre><pre>Herr talman! Jag ser fram emot de utredningar som\r\nnu är på gång. Det behövs en annan\r\növerklagningsmyndighet i stället för den rundgång\r\nvi har i dag.</pre><pre>Överläggningen var härmed avslutad.</pre><pre>27 §  Svar på frågorna 1992/93:405 och 409 om\r\nnödutfodring av renar</pre><pre>Anf. 129  Jordbruksminister KARL ERIK\r\nOLSSON (c):</pre><pre>Herr talman! Åke Selberg har frågat mig vilka\r\nåtgärder jag avser att vidta för att lindra effekterna\r\nav den svåra betessituationen för renarna i\r\nVästerbotten och Norrbotten. Berith Eriksson har\r\nfrågat mig om regeringen kommer att tillföra\r\nytterligare medel för nödutfodringen.</pre><pre>Jag besvarar frågorna i ett sammanhang.</pre><pre>Riksdagen har beslutat att användningen av de\r\nmedel som anvisas under anslaget Främjande av\r\nrennäringen skall fördelas på användningsområden\r\nefter överläggningar mellan Statens jordbruksverk\r\noch Svenska samernas riksförbund. I beslutet\r\nframhölls att det är viktigt, om så befinnes\r\nangeläget, att parterna fortlöpande reserverar\r\nönskade medel för katastrofskadeskyddet. Under\r\nde åtta år detta system har tillämpats har\r\növerläggningarna omfattat drygt 100 miljoner\r\nkronor. För katastrofskadeskyddet har under\r\ndenna tid, på samernas begäran, reserverats endast\r\nnio miljoner kronor, medan utgifterna för staten\r\nvarit närmare 45 miljoner kronor. De senaste sex\r\nåren har kostnaderna varje år vida överstigit de\r\nmedel som har reserverats enligt samernas\r\nönskemål.</pre><pre>Den nu uppkomna situationen är således en\r\nkombination av regelbundet återkommande\r\nbetesproblem och en för låg avsättning av medel till\r\nkatastrofskadeskyddet. Det var mot den nu\r\nangivna bakgrunden som regeringen den 11\r\nfebruari avslog en ansökan från Svenska samernas\r\nriksförbund om ytterligare medel till rennäringens\r\nkatastrofskadeskydd.</pre><pre>Förbundet har begärt att beslutet omprövas med\r\nhänsyn till den allvarliga betessituationen.\r\nRegeringen kommer att ta ställning till denna\r\nbegäran på torsdag.</pre><pre>Anf. 130  BERITH ERIKSSON (v):</pre><pre>Herr talman! Jag tackar jordbruksministern för\r\nsvaret. Den första fråga man ställer sig är vad som\r\nhar hänt med den fond som inrättades 1973 för\r\nkatastrofskadeskyddet och som åren 1973--1983\r\nårligen tillfördes pengar. Om man sedan ser till den\r\nnya ordningen upptäcker man allt som skall\r\nrymmas inom denna budgetpost Främjande av\r\nrennäringen. Tittar man i årets budgetproposition\r\nser man att nästan halva potten på 11 miljoner skall\r\ngå till att upprätthålla stängsel mot Norge. Sedan\r\nskall den räcka till betesinventeringar och en rad\r\nandra budgetposter.</pre><pre>Jag hörde att jordbruksministern vid den förra\r\nuppvaktningen sade att samerna har katastrof varje\r\når. En orsak till att det blir så är att det har varit\r\nspeciella vintrar. Men det beror också på att det inte\r\nlängre finns skogar med hänglav. Det gör att det\r\ninte fungerar som det har gjort förut, dvs. att det\r\nfinns bete för renarna i sådana situationer som vi\r\nhar i dag.</pre><pre>Nu säger jordbruksministern att regeringen skall ta\r\nställning till detta på torsdag. Jag förutsätter att vi\r\ninte återigen skall låta en massa renar svälta ihjäl.\r\nOm man ser till vad som har hänt enbart i\r\nLainovuoma kan man räkna ut att det skiljer\r\nungefär 4 000 renar mellan fjolårets och årets\r\nrenräkning.</pre><pre>Anf. 131  ÅKE SELBERG (s):</pre><pre>Herr talman! Också jag får tacka\r\njordbruksministern för svaret. Anledningen till att\r\njag ställt frågan är att vi både i Norrbotten och i\r\nVästerbotten upplever att läget för närvarande är\r\nallvarligt i vissa områden. Det gäller inte alla\r\nområden.</pre><pre>Den uppvaktning som SSR gjorde den 2 februari\r\nledde till ett avslag från regeringen. Vi tycker att\r\ndetta var felaktigt i den situation som man nu\r\nbefinner sig i. Man säger att det är katastrof varje\r\når. Jordbruksverket säger i sin skrivelse att det inte\r\när någon extraordinär situation just nu, men det är\r\nfelaktigt. Det kan jag vittna om, eftersom jag bor\r\nmitt i ett område där det verkligen är\r\nbekymmersamt. Renarna dör redan i dag i mycket\r\nstor utsträckning. Det hade därför varit välgörande\r\nom hjälpen hade kommit vid det tillfälle då man\r\nuppvaktade regeringen. Då hade den gjort största\r\nverkan, och man hade säkert heller inte behövt lika\r\nstora resurser.</pre><pre>Jag tycker att det svar som jordbruksministern gav\r\nändå inger vissa förhoppningar om en omprövning.\r\nOm summorna som nu har presenterats stämmer\r\nhar jag ingen kompetens att verifiera. Men att det\r\nbehövs hjälp är helt klart, och jag hoppas att det\r\nblir en positiv bedömning nästa gång.</pre><pre>Anf. 132  Jordbruksminister KARL ERIK\r\nOLSSON (c):</pre><pre>Herr talman! Låt mig först besvara Berith\r\nErikssons fråga om 1973 års fond. Under den tiden\r\navsattes varje år 330 000 kronor som en särskild\r\ndelpost i budgeten. Men utbetalningarna uppgick i\r\ngenomsnitt till ungefär 800 000 kronor per år. Det\r\ninnebar att någon fond aldrig bildades, utan\r\nmöjligen skapades i stället något slags hål med brist\r\npå pengar som finansierades över statsbudgeten.\r\nDet var därför beslutet 1985--1986 kom till och som\r\ninnebär att av de medel som ställs till rennäringens\r\nförfogande för främjande av rennäringen skall man\r\navsätta pengar och vara beredd på vad som\r\neventuellt kan inträffa. Som jag tidigare nämnde\r\nhar effekten av detta nu blivit att man också här har\r\nbehövt mycket mer pengar än vad som har avsatts.</pre><pre>Jag har förståelse för synpunkten att det inte är lätt\r\natt rymma in allting i de 11 miljoner kronor som\r\nden här posten i budgeten innehåller. Det är dock\r\ninget isolerat problem i just detta sammanhang.\r\nDet finns väldigt många poster i budgeten som det\r\ninte är lätt att rymma in allting i.</pre><pre>Sedan är det fråga om hur fallet är. Man kan\r\nkonstatera att det varje år har behövts och även har\r\nbeviljats ersättningar för katastrofskador. Det är\r\nnaturligtvis angeläget att fundera över om det är\r\nfråga om en katastrof eller om situationen har\r\nförändrats, vilket kanske är beroende av det som\r\nBerith Eriksson påpekade, nämligen att skogarna\r\nser annorlunda ut i dag, att vissa renhjordar i viss\r\nmån är något för talrika eller att klimatet t.o.m. har\r\nförändrats så att mildväder har blivit oftare\r\nförekommande, vilket gör att det blir en hårdare\r\nskare som försvårar renarnas bete. Detta är ett\r\nbekymmer.</pre><pre>Jag vill gärna referera till en uppvaktning av samer\r\nsom gjordes före beslutet den 11 februari. Jag sade\r\ndå att jag inser att det är nödvändigt att renarna\r\nstödutfodras, men frågan är bara vem som skall\r\nbetala detta. Generellt är det djurägarna som har\r\nhuvudansvaret för att djuren får ett foder, vilket\r\nockså gäller för renägarna. Å andra sidan är det,\r\nvilket Åke Selberg säger, bekymmersamt. Det är\r\ndärför ärendet på nytt har tagits upp till prövning.</pre><pre>Anf. 133  BERITH ERIKSSON (v):</pre><pre>Herr talman! Då hoppas jag också att\r\njordbruksministern inser att det behövs\r\nforskningspengar för att få klarhet i dessa frågor.\r\nDels behövs en översikt över vad som har hänt\r\nunder ett antal år, dels en beredskapsplan med stöd\r\nför förebyggande åtgärder och stöd för inträffade\r\nskador. Detta bör göras klart för att man inte med\r\nförvåning år efter år skall ta emot meddelanden om\r\natt nödutfodring behövs. Man bör då också beakta\r\nexempelvis aktuella extrema väderförhållanden\r\neller andra förhållanden som har förändrats.</pre><pre>Anf. 134  ÅKE SELBERG (s):</pre><pre>Herr talman! Jag är naturligtvis medveten om det\r\nsom jordbruksministern säger, nämligen att det är\r\nen kärv budget och att det gäller att vända på\r\nslantarna. När beslut fattades om en ny\r\ndjurskyddslag var vi helt överens. Djurskyddslagen\r\nhar också ett gott anseende. Därför kan det\r\nknappast vara i linje med den att låta renarna gå\r\nmot en massdöd. Visst, det finns naturligtvis också\r\nett ansvar som ligger hos djurägarna.</pre><pre>Det är riktigt som Berith Eriksson här säger, att det\r\ni högsta grad är nödvändigt med forskning och\r\növersyn för att inte samma situation skall dyka upp\r\nvarje år -- det är ju inte katastrof varje år. Men med\r\nlitet längre framförhållning går nog problemen att\r\nklara på ett bättre sätt. Jag syftar då på utfodringen.</pre><pre>Anf. 135  Jordbruksminister KARL ERIK\r\nOLSSON (c):</pre><pre>Herr talman! Det finns medel anslagna för\r\nrenforskning. Det är viktigt att vi försöker få\r\nklarhet i vad som är normalt resp. onormalt. Det är\r\nockså viktigt att ta reda på och bestämma sig för\r\nvem som har ansvaret i de olika situationerna. Det\r\nkan naturligtvis vara så att regeringen, när den\r\nfattade sitt förra beslut, inte uppskattade att\r\nproblemen var så stora som de verkligen var. Men\r\nvi får se om det blir någon ändring nästa gång\r\nregeringen tar ställning.</pre><pre>Överläggningen var härmed avslutad.</pre><pre>28 §  Svar på fråga 1992/93:407 om offentligt\r\nägande av mark</pre><pre>Anf. 136  Jordbruksminister KARL ERIK\r\nOLSSON (c):</pre><pre>Herr talman! Carl Olov Persson har frågat mig vilka\r\nåtgärder jag avser vidta för att förhindra att det\r\noffentliga ägandet av mark ökar.</pre><pre>Carl Olov Persson hänvisar till att det har skett en\r\nförändring av policyn så att Svenska kyrkan och\r\nAkademin inte längre behöver förvärvstillstånd för\r\nförvärv av jord och skog.</pre><pre>Såvitt jag har erfarit finns det i dag inga tecken som\r\ntyder på att det offentliga ägandet av mark skulle\r\nöka. Tvärtom minskar det t.ex. genom\r\nDomänverkets pågående utförsäljningar. Vid\r\ninförandet av den nya jordförvärvslagstiftningen\r\n1979 eftersträvades en utvidgning av lagens\r\ntillämpningsområde i fråga om statliga förvärv.\r\nDessa bestämmelser har sedan dess inte ändrats\r\nutan gäller alltjämt. Tillämpningen av\r\njordförvärvslagstiftningen indikerar inte heller\r\nnågon ökning av offentligt ägande av mark.</pre><pre>Mot bakgrund av det anförda anser jag att de\r\nfarhågor som Carl Olov Persson framför i sin fråga\r\nsaknar grund. Jag har därför i dagsläget inte för\r\navsikt att vidta några åtgärder.</pre><pre>Anf. 137  CARL OLOV PERSSON (kds):</pre><pre>Herr talman! Jag tackar jordbruksministern för\r\nsvaret. Det här är en ganska viktig principfråga.\r\nBonden har tillståndsplikt vid köp medan staten\r\ninte har det. Om man då utsträcker statens ägande\r\ntill offentliga organisationer över huvud taget\r\nsåsom exempelvis kyrkan, högskolan eller annan\r\noffentlig förvaltning, kan det hända att man ganska\r\nsnabbt får en ändring i ägarstrukturen. I dag är ca\r\n50 % privatägt, 25 % är bolagsägt och 25 % ägs av\r\noffentlig sektor. Jag har trott att nuvarande\r\nregering skulle se positivt på privat ägande, och det\r\nkan jag nog fortsätta att tro.</pre><pre>Tidigare fattade Lantbruksstyrelsen dessa beslut,\r\noch där ingick fackmänniskor såsom jägmästare\r\noch agronomer som hade känsla för näringen. I dag\r\när det jurister vid Jordbruksverket som tolkar\r\nlagen. Man anser där att staten, oberoende av hur\r\nlångt ifrån ägandet organisationerna finns, inte\r\nbehöver få något förvärvstillstånd prövat. Det\r\nhandlade tidigare bara om statliga köp där man\r\nanvände äskade anslagsmedel. Jag tror att man nu\r\nmåste hålla ögonen på detta och verkligen se till att\r\ndet inte sker en förändring. Jag är tacksam för att\r\ndet finns en viss utförsäljning av Domän, och den\r\nkanske kan medverka positivt till ett ökat privat\r\nägande, vilket är viktigt för bibehållandet av en\r\nlevande landsbygd, för möjligheten att skapa\r\nförsörjning i glesbygd och för en satsning på\r\nsmåföretag över huvud taget.</pre><pre>Anf. 138  Jordbruksminister KARL ERIK\r\nOLSSON (c):</pre><pre>Herr talman! Carl Olov Persson och jag är överens\r\nom den grundläggande principen, dvs. att privat\r\nägande av mark är att föredra framför statligt\r\nägande. Det har funnits en praxis sedan länge när\r\ndet gäller frågan om hur man skall betrakta kyrkan\r\noch universiteten, nämligen som juridiska\r\npersoner.</pre><pre>Som Carl Olov Persson vet skedde det förändringar\r\ni jordförvärslagen 1987 och 1991. På den punkten\r\nhar i och för sig inte lagtexten ändrats. Men\r\nsamtidigt har det skett lättnader i jordförvärvslagen\r\nnär det gäller fysiska personer. Det står i\r\njordförvärvslagen att lagen gäller inte om\r\negendomen förvärvas av staten genom annan\r\nmyndighet än statens affärsdrivande verk. Vid de\r\nprincipiella överväganden som har gjorts i\r\ndepartementet, och som inte rör det specifika fall\r\nsom har åsyftats, har det framkommit att man inte\r\nkan betrakta kyrka och universitet som juridiska\r\npersoner. Därför skulle det inte behövas ett\r\nförvärstillstånd i dessa fall.</pre><pre>Men det här förändrar inte min grundläggande\r\ninställning, nämligen att man skall vara restriktiv\r\nmed det statliga ägandet.</pre><pre>Anf. 139  CARL OLOV PERSSON (kds):</pre><pre>Herr talman! Det här gäller inte bara privat ägande\r\ni relation till statligt ägande utan även bolagssidan.\r\nFör att få en levande landsbygd är det bra om det\r\ngår att få mer privat ägande.</pre><pre>I samband med att propositionen om Domänverket\r\nantogs, skrev jag en liten artikel som publicerades i\r\nLand och en del andra tidningar. Jag har fått ett otal\r\ntelefonsamtal och brev från folk som vill förvärva\r\nmark av Domän. Det har inte varit helt lätt att\r\nförvärva mark. Jag kan inte tänka mig att det har\r\nvarit några större förändringar när det gäller ägare\r\nav mark på den kanten. Men jag bevakar den\r\nfrågan på annat sätt.</pre><pre>Anf. 140  Jordbruksminister KARL ERIK\r\nOLSSON (c):</pre><pre>Herr talman! Det som nu är viktigt i den gällande\r\njordförvärvslagen är att fysiska personer har en\r\nfavör jämfört med juridiska personer. Om man\r\nhade betraktat staten som en juridisk person skulle\r\ndet utgöra en skillnad som är till nackdel för staten\r\ni det här sammanhanget.</pre><pre>Om man inte betraktar staten som juridisk person\r\nutan bara som staten, kan det innebära att staten\r\ninte på samma sätt har hinder i jordförvärvslagen.\r\nÅ andra sidan finns det inga ambitioner från statens\r\nsida att för närvarande öka sitt innehav av mark.\r\nJag tror att det löser problemet i det här\r\nsammanhanget.</pre><pre>Anf. 141  CARL OLOV PERSSON (kds):</pre><pre>Herr talman! Jag tackar för svaret. Jag hoppas att\r\nvi tillsammans kan bevaka att det sker en positiv\r\nutveckling på den här fronten.</pre><pre>Överläggningen var härmed avslutad.</pre><pre>29 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1992/93:169 till utbildningsutskottet</pre><pre>Förslag</pre><pre>1992/93:RFK3 till konstitutionsutskottet</pre><pre>30 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1992/93:KU15</pre><pre>Lagutskottets betänkanden 1992/93:LU23, LU26\r\noch LU28</pre><pre>Socialutskottets betänkanden 1992/93:SfU10 och\r\nSfU11</pre><pre>Näringsutskottets betänkande 1992/93:NU18</pre><pre>Arbetsmarknadsutskottets betänkande\r\n1992/93:AU6</pre><pre>31 §  Bordläggning</pre><pre>Anmäldes och bordlades</pre><pre>Propositionerna</pre><pre>1992/93:115 Ändringar i jordabalkens hyresregler</pre><pre>1992/93:137 Gränsdragningen mellan handels bolag\r\noch enkla bolag</pre><pre>1992/93:166 Vissa punktskattefrågor</pre><pre>1992/93:170 Forskning för kunskap och framsteg</pre><pre>1992/93:171 Forskning i frontlinjen</pre><pre></pre><pre>32 § Anmälan om interpellationer</pre><pre>Anmäldes att följande interpellationer framställts</pre><pre>den 19 februari</pre><pre>1992/93:88 av Ulf Kristersson (m) till\r\nkommunikationsministern om det planerade tredje\r\njärnvägsspåret genom Stockholm:</pre><pre>I likhet med många andra stockholmare blir jag arg\r\noch besviken vid tanken på hur mycket av vår\r\ngemensamma stadsmiljö som har gått förlorad\r\nunder de senaste decennierna. 1950-, 60- och 70-\r\ntalen innebar på sina håll i Stockholm en\r\nbesinningslös rovdrift på kulturmiljöer som aldrig\r\ngår att ersätta eller återställa.</pre><pre>För snart ett år sedan visades några av de\r\nallvarligaste missgreppen på nytt i TV-programmet\r\n''Staden i mitt hjärta'', som blev mycket\r\nuppmärksammat. Programmet öppnade ögonen\r\nför en ny generation stockholmare -- vi som var för\r\nunga för att ha upplevt det själva. Många -- inte\r\nminst just unga människor -- blev chockade av vad\r\nde såg, och av vad de ser i staden i dag. Det fattades\r\nbeslut i stad och stat under de här decennierna som\r\nbyggde på en ofattbar tro att man kunde riva, bygga\r\noch göra om helt utan respekt för vare sig historia\r\neller framtid.</pre><pre>Det finns exempel på kvarter, byggnader och\r\ntrafikleder som närmast har karaktären av politisk\r\nkriminalitet i sin totala brist på respekt för harmoni,\r\nhistoria och stadsmiljö. Klarakvarteren, ''plattan''\r\noch Centralbron är bara tre exempel på\r\nstadsmiljöbrott som kommande generationer aldrig\r\nkommer att förlåta.</pre><pre>Stadsmiljö är inte en privatsak. Det är en politisk\r\nangelägenhet -- ibland på gott, ibland på ont. Det\r\nmanifesteras inte minst i alla de regler, påbud,\r\nförbud, lagar och föreskrifter som varje villaägare\r\nmöter när han vill bygga till, eller när\r\nsommarstugeägare vill bygga uthus eller bastu. Då\r\ntycks politikens skyddsmekanismer fungera med en\r\nnästan löjeväckande noggrannhet. Ingen hänsyn\r\ntycks vara för liten för att stoppa ett bygge vid\r\nnågon av våra sjöar eller andra projekt som vi vill\r\ngenomföra som privatpersoner.</pre><pre>Men att stadsmiljö inte är en privatsak -- utan en i\r\ngrunden mycket gemensam upplevelse -- borde\r\ninnebära att inte heller politiker har rätt att göra\r\nsom de vill. Mycket vackert och oersättligt har gått\r\nförlorat i de demokratiska politiska beslutens namn\r\ni Sverige. Det gör dock inte kommande\r\ngenerationer lyckligare att det rådde enighet i en\r\neller annan politisk församling.</pre><pre>En av de allra fulaste och mest störande\r\nskapelserna är just Centralbron och den sexfiliga\r\ntrafikleden genom Gamla stan/Riddarholmen. I en\r\nav Sveriges mest unika stadsmiljöer -- som varenda\r\nsvensk någon gång stolt har berättat om -- har ett\r\nbrutalt ingrepp lämnat sår efter sig som mänskligt\r\natt döma ingen enda person längre vill försvara.</pre><pre>Landshövdingen Ulf Adelsohn sade t.ex. i en\r\nintervju att ''om jag hade haft något inflytande då\r\nden (trafikleden på Centralbron) projekterades på\r\n50-talet hade jag med all kraft verkat för en tunnel.\r\nSå ser jag det i varje fall i dag. Nu med facit i hand\r\nförfasas vi och ser vad som gick snett.''</pre><pre>Så visst finns det inslag av ''retroaktiv ilska'' över\r\nde protester vi nu möter mot tanken på att kanske\r\nförvärra eländet genom ett tredje spår bredvid de\r\ngamla spåren tvärs genom Riddarholmen. Och jag\r\nförstår dem som protesterar. Man måste inte ha\r\nbott i Gamla stan för att dela oron över vad som\r\nkommer att hända om vi nu går vidare i den gamla\r\ndåliga traditionen att göra ingreppen först och\r\nångra oss sedan. Blir ilskan mindre värd för att den\r\när retroaktiv? Är det inte tvärtom just detta man\r\nalltid har sagt i de här sammanhangen: ''Det är ju\r\nen sådan liten försämring. Om det nu ändå ser ut\r\nsom det gör, kan väl inte detta vara så farligt . . .''\r\nVar går gränsen? frågar jag mig.</pre><pre>Jag är moderat. Jag brukar -- i likhet med många\r\nandra moderater -- vara för utveckling, för att\r\nbygga nytt, inte vara så rädd för det nya. Jag brukar\r\ntänka att varje generation måste kunna få sätta sina\r\ngoda spår i en ständig utveckling av staden. Jag vill\r\nalltså inte konservera Stockholm eller göra om\r\nstaden till något slags hembygdsmuseum. Jag är\r\ninte bekymrad över Stockholms ''horisontlinje''\r\nefter Globen. Jag tycker att man gott kan bygga en\r\nvacker ''Japan-skrapa'' på den tråkiga tomten vid\r\nNorrtull, bara några hundra meter från mitt hem.\r\nJag tillhör alltså inte dem som i största allmänhet\r\nvill protestera mot det nya eller är rädd för vad\r\ntekniken har att erbjuda.</pre><pre>Men jag har blivit betänksam av att sätta mig in i\r\nfrågan om tredje spåret i Stockholm.</pre><pre>De argument som brukar föras fram för att bygga\r\ndet tredje spåret i ytläge är följande:</pre><pre>1.  Tredje spåret i ytläge kostar ca 1,5 miljarder\r\nkronor, medan en tunnel kostar mellan 4 och 6\r\nmiljarder. Dessutom tar en tunnel längre tid att\r\nbygga och vi har bråttom.</pre><pre>2.  Det är så små ingrepp som görs på\r\nRiddarholmen. Det handlar om litet grand av\r\nNordstedtska huset och ett antal 1600-talskällare.\r\nSådana finns det väl egentligen ganska gott om i\r\nStockholm.</pre><pre>3.  Byggs inte tredje spåret så krånglar vi till hela\r\ntrafiksituationen i Stockholm. Staten kommer att\r\nprioritera fjärrtågen om det blir trångt.\r\nDennisöverenskommelsen kräver att vi nu blundar\r\noch sväljer.</pre><pre>Det ligger naturligtvis en del sanningar i detta. Men\r\ndet finns också mycket seriösa invändningar mot\r\ntredje spåret:</pre><pre>För det första:</pre><pre>Gör inte ont värre i Gamla stan/Riddarholmen. Det\r\nhandlar om vatten och hus i en miljö som\r\nbokstavligt talat är oersättlig. Gamla synder går\r\ninte att göra ogjorda, men motiverar inte heller att\r\nvi fortsätter på den inslagna vägen. Eller är\r\nByggnadsstyrelsens och Riksantikvarieämbetets\r\nkritik helt grundlös?</pre><pre>För det andra:</pre><pre>Tredje spåret är kortsiktigt. Redan en liten bit in på\r\n2000-talet vet vi att det kan komma att krävas ett\r\nfjärde spår, och ett femte är inte osannolikt om\r\nutvecklingen inom spårbunden trafik går vidare i\r\nden riktningen. Ska vi då -- i början av 2000-talet --\r\nsäga att det är en sådan liten ytterligare försämring\r\natt bygga vidare nu när vi ändå har börjat? Det\r\nfjärde och femte spåret tar ju bara några hus,\r\nkommer man att säga, och de allra flesta husen\r\nförblir ju ostörda . . . Eller skall vi säga redan nu att\r\nen tunnel för tågtrafiken nog blir oundviklig, och\r\ndärför i dag ta den extrakostnad det innebär att\r\nbygga en tunnel? På köpet får vi då utrymme för två\r\nnya spår på en gång.</pre><pre>För det tredje:</pre><pre>Måste all trafik utgå från Stockholms central? Kan\r\nvi inte likt andra huvud- och storstäder ha flera\r\nresecentrum? All godstrafik t.ex. måste väl\r\nrimligen inte slussas in via en getingmidja som\r\nredan i dag är en trång passage? Med tunnelbana\r\nsom anslutning måste det gå att förlägga en växande\r\ndel av trafiken till en annan central än den på\r\nVasagatan.</pre><pre>För det fjärde:</pre><pre>Det är inte tider att vara släpphänt med pengar just\r\nnu. Men det är faktiskt inte heller tider att låta\r\nförhållandevis små summor locka oss att göra\r\ningrepp som vi -- och framför allt kommande\r\ngenerationer -- senare får ångra. Ytterligare några\r\nmiljarder för att bygga en tunnel i stället för ett\r\ntredje ytspår är mycket pengar, men kan komma att\r\nlöna sig i längden -- även ekonomiskt. Tågtrafik är\r\nbra, men även tåget måste bära sina kostnader. Och\r\nen fundamental del av de kostnaderna är att\r\ninvesteringarna i infrastruktur som görs, måste ta\r\nhänsyn till vår gemensamma kulturhistoria. Om\r\nman inte gjorde det skulle förvisso många projekt\r\nbli billigare i pengar än vad de blir i dag. På det\r\n''billigare'' viset tänkte vi möjligen i samband med\r\nde stora rivningarna för länge sedan. Är inte det\r\nskäl nog att tänka annorlunda i dag ?</pre><pre>Jag tycker alltså att det finns seriösa skäl att\r\nifrågasätta tredje spåret i den form som nu är\r\nhuvudalternativet. Samtidigt begriper jag att det\r\ninte är en lätt fråga. Bollen ligger nu hos regeringen\r\nsom har fått tillbaka den från Stockholms stad.\r\nRegeringen har deklarerat att det råkar finnas\r\nprecis så mycket pengar som krävs för ett ytspår,\r\noch inte mer. Staden har sagt att man helst vill se en\r\ntunnel. Dennis vilar ovanpå alltihop.</pre><pre>Jag medger att detta inte är en helt enkel fråga.\r\nMen om begreppet ''försiktighetsprincip'' någon\r\ngång är giltigt, så är det väl i frågan om hur vi gör\r\nfortsatta ingrepp i Stockholm -- och Gamla stan.\r\nLåt oss därför tänka en gång till.</pre><pre>Jag har sex frågor till kommunikationsministern:</pre><pre>1.  Har statsrådet försäkrat sig om att det inte får\r\nnågra miljöeffekter alls att förlägga ett tredje spår\r\nbredvid de två tidigare på Riddarholmen?</pre><pre>2.  Regeringen ville inte göra den noggrannare\r\nmiljöprövning av tredje spåret som hade begärts.\r\nVarför?</pre><pre>3.  På vilka grunder har statsrådet kommit fram till\r\natt det finns ekonomiskt utrymme för ett spår i\r\nytläge, men inte i tunnel?</pre><pre>4.  Vilket ekonomiskt värde har statsrådet åsatt\r\ntredje spårets miljöpåverkan på Riddarholmen?</pre><pre>5.  Vilka omständigheter skulle få statsrådet att\r\nompröva beslutet att inte ställa medel till\r\nförfogande för ett tunnelbygge redan nu?</pre><pre>6.  Av vilken anledning kan inte Banverket få i\r\nuppdrag att skjuta byggandet av tredje spåret på\r\nframtiden, tills en tunnellösning kan finansieras?</pre><pre>1992/93:89 av Åke Selberg (s) till miljöministern\r\nom miljösituationen på Kolahalvön:</pre><pre>Miljökatastrofen på Kolahalvön blir alltmer\r\nuppenbar i takt med att information som tidigare\r\nvarit sekretessbelagd blir offentlig.</pre><pre>Det rör den stora koncentrationen av\r\nkärnreaktorer och den bristande säkerheten både\r\nnär det gäller reaktorernas tillstånd och avfallets\r\nhantering.</pre><pre>Det rör industrierna som släpper ut ofattbara\r\nmängder svavel och tungmetaller.</pre><pre>Det rör orenat avloppsvatten från halvmiljonstaden\r\nMurmansk.</pre><pre>Det rör sjön Imandra som är vattentäkt trots att\r\nden tar emot stora mängder giftigt avfall.</pre><pre>Den ekologiska katastrofen som vi nu ser på\r\nKolahalvön sträcker sig långt utanför Rysslands\r\ngränser. Som exempel kan nämnas att en\r\nkärnkraftsolycka kommer att inverka på ett\r\nområde på 1 000 km radie, dvs. till i höjd med\r\nSundsvall.</pre><pre>Ryssland kommer inte att klara av att lösa\r\nproblemen på egen hand, bistånd från bl.a. vårt\r\nland måste till.</pre><pre>Mot bakgrund av ovanstående vill jag fråga\r\nmiljöminister Olof Johansson följande:</pre><pre>Vilka åtgärder är miljöministern beredd att vidta\r\nför att medverka till en förbättring av\r\nmiljösituationen på Kolahalvön?</pre><pre>33 § Anmälan om fråga</pre><pre>Anmäldes att följande fråga framställts</pre><pre>den 19 februari</pre><pre>1992/93:413 av Margareta Israelsson (s) till\r\nsocialministern om äldrereformen:</pre><pre>Tidningen Kommun-Aktuellt har i en enkät i\r\nMalmöhus län sökt svar på frågan: ''Vart tog\r\nÄDEL-pengarna vägen?'' Svaren ger en\r\nskrämmande inblick i hur ekonomiskt pressade\r\nkommuner använder pengar, som var tänkta för\r\nriktade insatser på äldrevården, till att täppa igen\r\nhål i den egna kassan. ÄDEL-pengarna täcker\r\nminusposten socialbidrag eller hjälper till att klara\r\nextra sparbeting.</pre><pre>Mycket talar för att den statliga\r\nbetalningsansvarskommittén får liknande svar när\r\nde skickar ut sin enkät för att följa upp ÄDEL-\r\nreformen.</pre><pre>Jag vill mot denna bakgrund fråga socialministern:</pre><pre>Vilka åtgärder avser socialministern vidta för att\r\ngarantera de äldre den vård och omsorg de skulle\r\ngaranteras genom ÄDEL-reformen?</pre><pre>34 §  Kammaren åtskildes kl. 19.14.</pre><pre>Förhandlingarna leddes av förste vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}