{"dokumentstatus":{"dokument":{"hangar_id":"2387713","dok_id":"GG0961","rm":"1992/93","beteckning":"61","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"61","slutnummer":"0","datum":"1993-02-12 00:00:00","systemdatum":"2005-10-27 13:54:58","publicerad":"1993-02-12 00:00:00","titel":"Riksdagens snabbprotokoll 1992/93:61 Fredagen den 12 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{92DC74DA-6866-40FD-8C77-5C1DB4148870}","dokument_url_text":"http://data.riksdagen.se/dokument/GG0961/text","dokument_url_html":"http://data.riksdagen.se/dokument/GG0961","dokumentstatus_url_xml":"http://data.riksdagen.se/dokumentstatus/GG0961","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:61</div>\r\n<div class=\"sidhuvud_datum\">Fredagen den 12 februari</div>\r\n<div class=\"sidhuvud_klockslag\">Kl.9.00</div>\r\n<hr class=\"sidhuvud_linje\">\r\n<pre>1 §  Meddelande om information från\r\nregeringen</pre><pre>Anf. 1  TREDJE VICE TALMANNEN:</pre><pre>Jag får meddela att vid kammarens sammanträde\r\nonsdagen den 17 februari kl. 9.00 lämnar statsrådet\r\nBo Lundgren (m) information om finanskrisen.</pre><pre>2 §  Ny riksdagsledamot m.m.</pre><pre>Upplästes och lades till handlingarna följande från\r\nValprövningsnämnden inkomna</pre><pre>Berättelse om granskning av bevis för\r\nriksdagsledamot och ersättare för\r\nriksdagsledamöter</pre><pre>Till Valprövningsnämnden har från\r\nRiksskatteverket inkommit bevis om att Per Erik\r\nGranström (s), Ludvika, utsetts till ny ledamot av\r\nriksdagen fr.o.m. den 10 februari 1993 sedan Odd\r\nEngström (s) avsagt sig sitt uppdrag som\r\nriksdagsledamot. Till ersättare har utsetts Arne\r\nMellqvist, Falun, Angelica Beyer, Borlänge, Carin\r\nPalmcrantz Leksand, och Gunnar Magnusson,\r\nVansbro (alla s).</pre><pre>Valprövningsnämnden har denna dag granskat\r\nbevisen och därvid funnit att de blivit utfärdade i\r\nenlighet med 15 kap. 1 § vallagen.</pre><pre>Stockholm den 11 februari 1993</pre><pre>Lars Tottie</pre><pre>Sven-Georg Grahn</pre><pre>3 §  Återkallelse av motion</pre><pre>Tredje vice talmannen meddelade att Hans\r\nGustafsson m.fl. (s) i skrivelse den 10 februari 1993\r\nåterkallat den av dem väckta motionen\r\n1992/93:N259 Kooperationen som förnyelsekraft i\r\nsamhällsekonomin.</pre><pre>Tredje vice talmannen anmälde att han hade\r\navskrivit denna motion.</pre><pre>Skrivelsen lades till handlingarna.</pre><pre>4 §  Allmänpolitisk debatt</pre><pre>(forts. från prot. 60)</pre><pre>Rättsfrågor</pre><pre>Anf. 2  LARS-ERIK LÖVDÉN (s):</pre><pre>Herr talman! Ett verkligt rättssamhälle måste\r\npräglas av att människor kan känna trygghet till liv,\r\nhälsa, integritet och personlig egendom. För att\r\nuppnå detta är det viktigt att slå vakt om det\r\ngenerella välfärdssystemet. All erfarenhet visar att\r\nstora sociala klyftor, hög arbetslöshet och\r\nförslummade bostadsområden föder våld och\r\nannan kriminalitet. Därför är det nödvändigt att ha\r\nen helhetssyn på kriminalpolitik.</pre><pre>Mot denna bakgrund är kampen mot den\r\ngalopperande arbetslösheten av stor betydelse för\r\nett framgångsrikt brottsförebyggande och\r\nbrottsbekämpande arbete. Visst kan det vara\r\nmotiverat med skärpta lagar och hårdare straff för\r\nvissa brott. Visst kan polis och övrigt rättsväsende\r\nbehöva bättre resurser. Utan ett brett\r\nbrottsförebyggande arbete i vid bemärkelse uppnås\r\ndock inga varaktiga resultat när det gäller\r\nbrottsutveckling.</pre><pre>För oss socialdemokrater står det helt klart att den\r\nekonomiska politiken och välfärdspolitiken i stort\r\nutgör den första försvarslinjen i en framgångsrik\r\npolitik mot våld och brottslighet och för ett tryggare\r\noch mjukare samhälle.</pre><pre>Herr talman! Socialdemokraterna har redovisat sin\r\nsyn på kriminalpolitiken i en särskild motion under\r\nden allmänna motionstiden. Vi föreslår att det\r\nkriminalpolitiska reformarbetet inriktas mot vissa\r\nområden.</pre><pre>Vi vill ha en satsning på ett brett\r\nbrottsförebyggande arbete. Vi har föreslagit att\r\nBrottsförebyggande rådet skall få ytterligare 6\r\nmiljoner kronor till sitt förfogande för projektstöd\r\ntill lokalt brottsförebyggande arbete ute i landets\r\nkommuner.</pre><pre>Vi vill att reformarbetet skall inriktas på ett\r\nreformerat straff- och påföljdssystem med ett\r\nutvecklande av alternativ till frihetsstraff.</pre><pre>Vi vill ha en human kriminalvård med förbättrat\r\ninnehåll. Beläggningen på anstalterna är nu mycket\r\nhög, och det omöjliggör ett väl utvecklat\r\nbehandlingsinnehåll. Regeringen bör snarast\r\nkomma med förslag till åtgärder som förbättrar\r\nsituationen inom anstaltsorganisationen.</pre><pre>Vi vill ha ett utökat stöd till brottsoffren.</pre><pre>Vi vill ha snabbare och tydligare reaktioner\r\ngentemot unga lagöverträdare.</pre><pre>Vi vill ha effektivare polisiära arbetsmetoder.</pre><pre>Vi vill ha ett rättsväsende med hög rättssäkerhet,\r\nkorta handläggningstider och välutbildad personal.</pre><pre>Vi vill ha en prioritering av vålds- och\r\nnarkotikabrottsligheten samt den ekonomiska\r\nbrottsligheten i det direkta brottsbekämpande\r\narbetet.</pre><pre>Herr talman! För en tid sedan anordnade vi\r\nsocialdemokrater ett seminarium om den\r\nekonomiska brottsligheten. De inlägg som då\r\ngjordes av bl.a. åklagare, poliser och fackliga\r\nföreträdare klargjorde på ett skrämmande sätt hur\r\nallvarlig situationen är. Det är ingen överdrift att\r\npåstå att vi håller på att förlora kampen mot den\r\nekonomiska brottsligheten.</pre><pre>En person verksam inom\r\nbrottsbekämpningssektorn sade på vårt\r\nseminarium att rättsväsendet har kollapsat.\r\nRiksåklagaren har kallat situationen för\r\nlöjeväckande. Bedrägerierna håller på att bli en\r\naffärsidé. Omfattande skalbolagsaffärer har visat sig\r\nrymma mycket avancerad ekonomisk brottslighet.\r\nI över hälften av konkurserna under 1992 beräknas\r\ndet förekomma ekonomisk kriminalitet. Vi vet alla\r\natt det i bank- och finanskrisens spår upptäcks\r\nomfattande ekonomisk brottslighet inom den\r\nfinansiella sektorn.</pre><pre>Den ekonomiska brottsligheten har sammantaget\r\nen mycket stor omfattning. Det finns naturligtvis\r\nolika beräkningar. Brottsförebyggande rådet har\r\nkommit fram till att den ekonomiska kriminaliteten\r\nkan beräknas omfatta 100 miljarder kronor, och det\r\när naturligtvis svindlande belopp. Det motsvarar\r\nstatens utgifter för hela rättsväsendet,\r\nutbildningsväsendet och arbetsmarknadspolitiken\r\nsammantaget.</pre><pre>Mot denna bakgrund tycker vi att den passivitet\r\nsom regeringen visat när det gäller bekämpandet av\r\nden ekonomiska brottsligheten är helt obegriplig.</pre><pre>Herr talman! Vi socialdemokrater har i en motion\r\nom åtgärder mot den ekonomiska brottsligheten\r\nlagt fram ett program som omfattar 100 miljoner\r\nkronor. Om våra förslag genomförs kan kampen\r\nmot den ekonomiska brottsligheten bli betydligt\r\nmer effektiv än i dag.</pre><pre>Vi föreslår åtgärder över ett brett fält. Polis,\r\nåklagare, skatterevisorer, kronofogdar och tull får\r\ngenom våra förslag förbättrade möjligheter att\r\nbekämpa denna form av kriminalitet.</pre><pre>Vi föreslår en rad lagstiftningsåtgärder för att\r\nytterligare effektivisera våra möjligheter att\r\nkomma åt den ekonomiska brottsligheten. Vi\r\nföreslår en annan organisation än den vi har för\r\nnärvarande för att effektivisera kampen mot den\r\nhär kriminaliteten.</pre><pre>Herr talman! Jag har kort tid till mitt förfogande,\r\nmen jag vill ändå beröra ett annat allvarligt\r\nproblem. Det gäller den mycket bekymmersamma\r\nsituationen med överbeläggning på våra fängelser\r\noch häkten.</pre><pre>Inom den slutna anstaltsvården är beläggningen nu\r\nsådan, att det i stort sett är omöjligt att\r\nåstadkomma den önskvärda differentiering som\r\nkrävs för att man skall uppnå bra\r\nbehandlingsresultat. Det leder till svårigheter i\r\narbetet med att skapa narkotikafria fängelser och\r\natt skilja förstagångsbrottslingar från de mer tungt\r\nbelastade brottslingarna.</pre><pre>Jag skulle vilja fråga justitieministern vilka\r\nåtgärder regeringen planerar för att åstadkomma\r\nen bättre situation på våra anstalter -- en situation\r\nsom skulle medge ett bättre behandlingsinnehåll i\r\nverksamheten än det vi för närvarande når med\r\növerbeläggning i anstaltsorganisationen.</pre><pre>Anf. 3  KARL GUSTAF SJÖDIN (nyd):</pre><pre>Herr talman! Statens uppgift är bl.a. att ge\r\nmedborgarna fysisk trygghet och säkerhet.\r\nBrottsligheten ökar och blir allt grövre och\r\nvåldsammare.</pre><pre>Tyngdpunkten i kriminalpolitiken måste vara att\r\nupprätthålla lag och ordning i samhället.\r\nRättsordningen blir meningslös, om den inte kan\r\nskydda kvinnor och barn från övergrepp och brutal\r\ndöd eller ge brottsoffren ett rimligt stöd.\r\nOordningen går att bryta.</pre><pre>Brottsoffret, målsäganden, måste ges en starkare\r\nställning under utredningen och i\r\ndomstolsprocessen.</pre><pre>Det är tid att lämna ogrundade vårdtankar som\r\nändå aldrig kan leda till något positivt resultat. De\r\nlyckade resultaten inom kriminalvården beror mera\r\npå enskilda initiativ och personligt ansvar än på\r\nkriminalvårdsapparaten som sådan.</pre><pre>Medborgarna har mycket svagt förtroende för\r\nrättsmaskineriet. Det visar flera undersökningar.\r\nDet handlar nu om att återvinna medborgarnas\r\nförtroende. Rättstryggheten och rättssäkerheten är\r\nviktiga välfärdsyttringar.</pre><pre>Ny demokrati för fram ett flertal förslag och\r\nmotioner som syftar till att effektivt bryta\r\nbrottsutvecklingen och återskapa trygghet och\r\nrättssäkerhet i vårt rättssamhälle, men också till att\r\nåtervinna medborgarnas förtroende för\r\nrättsmaskineriet.</pre><pre>Herr talman! Jag vill här i kammaren särskilt fästa\r\nuppmärksamheten på att vi har en kris som många\r\naktade jurister anser vara mer djupgående än en\r\nekonomisk kris, nämligen en moralisk-etisk\r\nrättvisekris. Vi måste ta tag i denna nu. Under de\r\nsenaste decennierna har vi över huvud taget inte\r\ndiskuterat grundläggande etiska rättviseproblem.\r\nAlla diskussioner har haft sin utgångspunkt i\r\nallmänpolitiska maktpositioner.</pre><pre>Jag vill i justitieministerns närvaro rikta en vädjan\r\ntill regeringen att ta initiativ till diskussioner om\r\ndetta.</pre><pre>Konsekvensen av vad som händer i ett land som har\r\ntappat förtroendet för rättssystemet är alldeles\r\nförödande, mycket mer förödande än en\r\nekonomisk kris.</pre><pre>Som justitieministern säkert känner till har det i\r\nhemlighet uppstått alternativa rättssystem, där man\r\nhelt enkelt tagit lagen i egna händer, därför att man\r\ntycker att samhället inte handlar i medborgarnas\r\nintresse.</pre><pre>Det finns en annan angelägen sak som staten och\r\nregeringen uppmärksammar för litet och där man\r\nhelt enkelt tappat greppet om utvecklingen. Det är\r\nden växande narkotikaliberalismen.</pre><pre>Narkotika strömmar uppenbart in i vårt land från\r\nmånga håll. Trots krisen är Sverige ju fortfarande\r\nett land där ungdomar har förhållandevis gott om\r\npengar. Genom att Sverige i internationell\r\njämförelse varit lyckosamt när det gällt att hålla\r\ntillbaka narkotikan uppfattas Sverige som en\r\nmarknad där det finns utrymme för nyetableringar.</pre><pre>De strömmar man kan se kommer dels från\r\nÖsteuropa, som både är transitväg och har egna\r\ndroger, som t.ex. anabola steroider, dels från\r\nAfrika, dels från västvärlden. Dock räcker det inte\r\nmed tillgång på narkotika för att det skall bli en\r\nepidemi. Det krävs också reklam, att drogandet\r\nuppfattas av ungdomarna som en attraktiv livsstil --\r\nen livsstil förbunden med framgång i livet eller med\r\nett bohemiskt, konstnärligt exklusivt utanförskap.</pre><pre>När det gäller att få drogmissbruket att framstå som\r\nattraktivt handlar det nästan enbart om västlig\r\npåverkan. Från USA och England och delvis från\r\nen del andra EG-stater får vi en massiv drogreklam,\r\ndär olika droger förknippas med framgång\r\n(yuppien -- kokainet) eller intellektuellt och\r\nkonstnärligt bohemeri (rave--ecstacy, LSD).\r\nDenna västvärldsreklam gör ju att\r\nnarkotikaprofitörerna från andra håll i världen får\r\navsättning för sina produkter utan att ha någon stor\r\nreklamapparat.</pre><pre>Vid sidan om de insatser som tull och polis gör för\r\natt stoppa inflödet, varifrån det än kommer, måste\r\nman slå hårt mot den reklam för drogerna som\r\nsprids genom västliga massmedia och genom\r\nvulgärpropagande som förts i EG:s kölvatten. Det\r\när ju inte EG:s sociala problem som vi skall ta över,\r\nutan dess kultur.</pre><pre>Nu i arbetslöshetstider riskerar ju livsstilar som går\r\nut på att vara utanför samhället att bli en lösning för\r\nungdomar som inte känner att det finns en framtid\r\nför dem. Kan man inte vara bäst på att vara bäst,\r\nkan man kanske vara bäst på att vara sämst!</pre><pre>Herr talman! Ungdomar är experter på att uppfatta\r\nvarje tvetydighet i de vuxnas agerande. Och\r\ntvetydigheterna har blivit allt fler. I Stockholm\r\nfinns det gott om svartklubbar som mer eller\r\nmindre är narkotikaindränkta. På dessa klubbar\r\nfinns en del av nöjesvärldens etablissemang. När\r\ndet sedan ges underfundigt formulerad\r\nnarkotikareklam i diverse lokalradioutsändningar\r\nuppfattas lätt restriktionerna när det gäller\r\nnarkotikan som ett påfund av tråkiga\r\nförbudsmakare.</pre><pre>Ny demokrati, som är ett parti som i övrigt är emot\r\nReglerings- och förbudssverige, vill här klart\r\nmarkera att här skall det minsann vara förbud och\r\nregler.</pre><pre>Jag vill få bort den maktlöshet som nu råder mot\r\nsvartklubbarna och den förtäckta\r\nnarkotikareklamen. En svårighet är givetvis att det\r\när så få som öppet säljer narkotika. På t.ex.\r\nFrihetsfrontens klubb har det gjorts\r\nnarkotikabeslag upprepade gånger, utan att det gått\r\natt bevisa att klubben uppmuntrar till försäljning.\r\nPå Maria Ungdom har man flera gånger tagit hand\r\nom unga flickor i 15--16-årsåldern, som fått sin\r\necstacy hos Frihetsfrontens klubb.</pre><pre>Jag skulle vilja att den moderata justitieministern\r\ntog initiativ till att hitta former för att polisen skall\r\nkunna stänga en klubb för gott. Anledningen till att\r\njag riktar mig just till justitieministern är att\r\nModeraterna under valrörelsen lade fram ett 20-\r\npunktsprogram för ett narkotikafritt samhälle, där\r\nman talade mycket om vad man skall göra åt\r\nnarkotikaproblemet. Det är många med mig som\r\nundrar vart dessa ambitioner tog vägen.</pre><pre>Anf. 4  Justitieminister GUN HELLSVIK\r\n(m):</pre><pre>Herr talman! Vi kan inte undgå att beröras av de\r\nrapporter om grova brott som vi nästan dagligen\r\nmöts av i massmedia. Samtidigt konstaterar vi att\r\ndet totala antalet anmälda brott ligger på en\r\noacceptabelt hög nivå. I flera uppmärksammade\r\nfall har dessutom ifrågasatts om rättsordningens\r\nsätt att bedöma vissa gärningar står i\r\növerensstämmelse med det allmänna\r\nrättsmedvetandet.</pre><pre>Regeringen ser med stort allvar på denna situation.\r\nDet får inte råda någon tvekan om att det allmänna\r\nhar både vilja och kraft att skydda enskilda\r\nmänniskor mot brottsliga angrepp.</pre><pre>Brottsligheten måste bemötas med ett brett register\r\nav åtgärder. Regeringen har redan lagt fram förslag\r\nom att skärpa straffet för ett flertal brott där den\r\nnuvarande straffskalan inte kan anses vara\r\ntillräcklig för de allvarligaste fallen. Vidare har\r\nregeringen presenterat ett första förslag om\r\navskaffande av den obligatoriska\r\nhalvtidsfrigivningen. Ett ytterligare område där ett\r\nkonkret förslag till lagändring lagts fram är\r\nbekämpningen av narkotikamissbruket. Det skall\r\nbli möjligt att med större kraft ingripa mot sådan\r\nbefattning med narkotika som består i eget bruk.</pre><pre>För närvarande remissbehandlas ett förslag till\r\nsänkt promillegräns och skärpning av påföljden för\r\ngrovt rattfylleri. Så snart remisstiden löpt ut\r\nkommer regeringen att skyndsamt bereda frågan\r\nom ändrad lagstiftning på området.</pre><pre>En viktig del i kriminalpolitiken består i att utforma\r\npåföljdssystemet på sådant sätt att ett utdömt straff\r\nbåde kan utgöra en i allmänhetens ögon rimlig\r\nreaktion på ett brott och samtidigt förmå den\r\ndömde att ändra sin livshållning, så att risken för\r\nfortsatt kriminalitet minimeras. Det finns i detta\r\nsammanhang anledning att överväga om villkorligt\r\nfängelse skall införas och hur samhällstjänst kan bli\r\nett permanent inslag i påföljdssystemet. En annan\r\nfråga som måste övervägas är införande av\r\nelektronisk övervakning som ett element i\r\npåföljderna.</pre><pre>Vi vet att ett kriminellt beteende ofta grundläggs i\r\ntidig ålder. Det är därför särskilt viktigt att brott\r\nsom begås av ungdomar möts med fasthet. Bland\r\nde frågor som vi måste ta ställning till -- och som\r\nkommer att behandlas i ett betänkande från\r\nUngdomsbrottskommittén senare i vår -- kan\r\nnämnas fördelningen av uppgifter mellan\r\nsocialtjänsten och rättsväsendet, vilka reaktioner\r\nsom kan vara lämpliga för att motverka fortsatt\r\nbrottslighet hos ungdomar och om särskilda regler\r\nbör gälla för ungdomsbrottmål. Utgångspunkten\r\nhär bör vara att reaktionerna kommer tidigt och är\r\nfasta och tydliga.</pre><pre>En typ av brottslighet som berör oss alla särskilt illa\r\när sexuella och andra övergrepp mot barn. För de\r\nallra flesta människor framstår det som\r\nmotbjudande och helt främmande att låta ett barn\r\nta del i en vuxens sexuella handlingar. Likväl vet vi\r\natt detta förekommer i inte obetydlig omfattning.\r\nSamhällets inställning till sådana övergrepp måste\r\nvara alldeles klar -- dessa kan inte under några\r\nförhållanden accepteras, och det är alltid den vuxne\r\nsom bär hela ansvaret för dem.</pre><pre>I brottsbalkens regler om sexualbrott har för inte så\r\nlänge sedan genomförts ändringar för att särskilt\r\nmarkera allvaret i övergrepp mot barn. För\r\nnärvarande sker inom Justitiedepartementet en\r\növersyn av reglerna om preskription av sexualbrott.\r\nDet finns också anledning att överväga såväl\r\nrubriceringen som straffskalan för sådana sexuella\r\növergrepp mot barn som inte omfattas av\r\nvåldtäktsparagrafen.</pre><pre>För att straffbestämmelserna och påföljdssystemet\r\nskall kunna fylla sin funktion i kampen mot\r\nbrottsligheten måste andelen uppklarade brott öka\r\nväsentligt i förhållande till i dag. Detta är framför\r\nallt en uppgift för polisen. Regeringen har redan\r\nvidtagit åtgärder för att undvika brist på utbildade\r\npolismän. Det uppsatta målet för antalet poliser\r\nkommer att vara uppnått redan efter nästa\r\nbudgetår. Polisens resurser måste nu i större\r\nutsträckning inriktas på att utreda och förebygga\r\nbrott. Det är viktigt att polisen i detta sammanhang\r\nblir mer synlig i samhället och därmed tydlig i sin\r\nroll att skydda allmänheten mot brott. Det är också\r\nviktigt att polisen utvecklas vad gäller metoder och\r\norganisation för att kunna hålla jämna steg med den\r\nkvalificerade brottsligheten.</pre><pre>Ett område som kräver särskilda insatser från\r\npolisens sida är bekämpningen av den ekonomiska\r\nbrottsligheten. Jag har tidigare här i kammaren\r\nredovisat vilka åtgärder som regeringen vidtagit\r\noch avser att vidta för att förstärka de rättsvårdande\r\nmyndigheternas förutsättningar i detta avseende.\r\nEn bärande tanke här är att ta till vara den\r\nkompetens som finns hos skilda myndigheter och\r\nandra på ett bättre och mera rationellt sätt än för\r\nnärvarande. Arbetet med att komma till rätta med\r\nden ekonomiska brottsligheten är emellertid inte\r\nbegränsat till kriminalpolitikens område. En stor\r\ndel av den ekonomiska brottslighet som utreds i dag\r\nhar sin grund i tidigare förd felaktig ekonomisk\r\npolitik och ett alltför högt skattetryck. Den ändrade\r\ninriktning som regeringen står för på detta område\r\nbör minska förutsättningarna för ekonomisk\r\nbrottslighet av den typ som har blivit vanlig under\r\nsenare år.</pre><pre>Strävandena att bekämpa brottsligheten får dock\r\ninte ges en sådan inriktning att rättssäkerheten\r\näventyras. I debatten har ibland gjorts gällande att\r\nman allmänt sett bör sänka de beviskrav som gäller\r\nför fällande dom i brottmål. Jag ställer mig helt\r\navvisande till en sådan tanke. Möjligheten att låta\r\nen person undergå straff utgör samhällets yttersta\r\nmaktmedel. Det utgör en fundamental princip i alla\r\nrättssamhällen att detta medel inte tillgrips i andra\r\nfall än då det med tillräcklig säkerhet kan\r\nkonstateras att den misstänkte har gjort sig skyldig\r\ntill det brott som han är misstänkt för. Att frånträda\r\ndenna princip skulle förfela strafflagstiftningens\r\nsyfte och leda till att oskyldiga skulle straffas.</pre><pre>En bättre väg är att komma till rätta med sådana\r\nsituationer där beviskraven i dag kan ge resultat\r\nsom rimmar illa med det allmänna\r\nrättsmedvetandet kan vara att införa vissa nya\r\nstraffbud. Jag har nyligen mottagit en rapport som\r\ntar upp vissa frågor med anledning av det s.k.\r\nLindome-fallet. I rapporten föreslås att även\r\nunderlåtenhet att ingripa mot ett grovt brott samt\r\nvissa former av efterföljande medhjälp till ett brott\r\nstraffbeläggs. Jag kommer att noggrant överväga\r\ndessa förslag. Tanken att påbjuda en rimlig\r\nhandlingsplikt rimmar väl med det ansvar som vi\r\nvill ge enskilda medborgare i ett fritt samhälle.</pre><pre>Det kommer emellertid dess värre alltid att kunna\r\nuppstå fall då en gärningsman blir frikänd i domstol\r\neftersom det inte går att bevisa hans skuld. Vad som\r\ndå är viktigt att komma ihåg är att domstolen\r\nendast konstaterat att bevisningen inte är tillräcklig\r\nför att ett straffrättsligt ingripande skall vara\r\nförsvarbart. Det innebär inte att det inte finns något\r\nbrottsoffer.</pre><pre>Ett brottsoffer skall alltid behandlas med respekt\r\noch medkänsla. Offret skall kunna få stöd och hjälp\r\näven om det i ett enskilt fall inte går att fälla någon\r\ngärningsman till ansvar. För att stödja och hjälpa\r\nbehöver man inte ställa några höga beviskrav.</pre><pre>Brottsofferfrågorna bereds inom en särskild\r\narbetsgrupp inom Justitiedepartementet. Bland de\r\nförslag som för närvarande är aktuella på området\r\nkan nämnas en utvidgad rätt till målsägandebiträde\r\noch förbättrat rättsligt bistånd vid brott som begåtts\r\nutomlands. En försöksverksamhet med livvakt för\r\nhotade kvinnor pågår.</pre><pre>Men hänsyn till vad jag inledningsvis har anfört, har\r\njag förståelse för att det finns en otålighet när det\r\ngäller det allmännas insatser för att bekämpa\r\nbrottsligheten. Regeringens arbete på detta\r\nområdet sker emellertid målmedvetet. Liksomn\r\nnär det gäller annan lagstiftning måste lagändringar\r\ninom straffrätten beredas noggrant. Det är viktigt\r\natt den lagstiftning som antas på området är väl\r\ngenomtänkt och väl förankrad i rättsmedvetandet.\r\nEndast på detta sätt kan den långsiktigt bidra till att\r\nminska brottsligheten.</pre><pre>Slutligen vill jag framhålla att många av de åtgärder\r\nsom har betydelse för att nedbringa brottslighet och\r\nskapa rättstrygghet ligger utanför\r\nstrafflagstiftningens område. Det är främst inom\r\nfamiljen och i skolan som människor fostras till\r\nansvarskännande individer. Lagstiftningen kan\r\naldrig ersätta den normbildning som måste ske hos\r\nindividen. Lagen kan endast utgöra ett stöd. Ökad\r\nmedvetenhet kring de problem som ligger till grund\r\nför brottsligheten och uppmuntran till engagemang\r\noch ansvarstagande hos enskilda utgör\r\noundgängliga komplement till en fast och\r\nkonsekvent genomförd kriminalpolitik.</pre><pre>Anf. 5  KARL GUSTAF SJÖDIN (nyd)\r\nreplik:</pre><pre>Herr talman! Det är riktigt som justitieministern\r\nsäger att förslag har lagts fram om att skärpa\r\nlagstiftningen på narkotikaområdet. Fängelse läggs\r\nin i straffskalan för konsumtion av narkotika.</pre><pre>För cirka tio år sedan förklarade\r\nSocialdemokraterna, via Ingvar Carlsson, krig mot\r\nknarket. Det gick sedan fem år innan bruket av\r\nnarkotika kriminaliserades. Efter ytterligare fem år\r\ninförs fängelse i straffskalan. Skall det gå fem år\r\nmellan varje sådan åtgärd? Med hänsyn till de\r\nliberala tongångarna om narkotikan måste det ske\r\nen starkare markering från regeringens sida.</pre><pre>Jag har även noterat att justitieministern har tagit\r\ninitiativ till att diskutera godtrosförvärvslagen. Jag\r\nhar i tidigare debatter sagt att åklagarens\r\nbevisbörda är stor. Just på detta område sätter\r\ndomstolarna större tilltro till den misstänkte än till\r\nframlagda bevis av åklagaren och vad vittnen har\r\nvidimerat. Det är stötande.</pre><pre>Jag lovordar det initiativ justitieministern har tagit\r\npå det här området. Men jag efterlyser också en\r\nstarkare markering när det gäller narkotika och den\r\nliberalisering som genomsyrar landet. Jag noterar\r\ntyvärr att moderata ungdomsförbundets\r\nordförande i Norrbotten har väckt motioner om att\r\nsläppa cannabis och marijuana fritt. Det är just\r\nsådana tendenser jag är orolig för.</pre><pre>Anf. 6  Justitieminister GUN HELLSVIK\r\n(m):</pre><pre>Herr talman! Karl Gustaf Sjödin påpekar att det\r\nhar tagit fem år mellan att åtgärder har vidtagits.\r\nJag får påpeka att den borgerliga regeringen har\r\nsuttit vid makten ett år och har redan lagt fram ett\r\nfärdigt förslag om förändringar. Det är inte första\r\ngången vi agerar. Från den moderata\r\nriksdagsgruppens sida har det ständigt väckts\r\nmotioner om skärpt syn på narkotika. Men först i\r\noch med att vi har kommit i regeringsställning\r\ntillsammans med likasinnade har vi haft den\r\nformella möjligheten att lägga fram en proposition.</pre><pre>Anf. 7  KARL GUSTAF SJÖDIN (nyd)\r\nreplik:</pre><pre>Herr talman! Jag glömde inledningsvis att hälsa\r\njustitieministern välkommen till denna debatt. Jag\r\ntror att det är första gången hon deltar i den\r\nallmänpolitiska debatten. Det är trevligt att ha en\r\nfackminister att debattera med.</pre><pre>Visst! Jag har noterat att moderater har väckt\r\nmånga motioner i ärendet, bl.a. om 20-\r\npunktsprogrammet.</pre><pre>Vill justitieministern ta initiativ till att ge polisen\r\nmöjligheter att stänga svartklubbarna?\r\nFastighetsägarna skulle t.ex. kunna ges rätt att\r\nomedelbart vräka svartklubbarna eller bli skyldiga\r\natt avhysa dem. Det finns en del åtgärder som kan\r\ndiskuteras. Det är klart otillfredsställande att\r\nsvartklubbarna finns och att man där under\r\ntäckmanteln av att ha trevligt och roligt bjuder ut\r\nnarkotika till våra ungdomar, främst flickor, som\r\nsedan hamnar på Maria ungdomsklinik.</pre><pre>Anf. 8  Justitieminister GUN HELLSVIK\r\n(m):</pre><pre>Herr talman! Jag hoppas att Karl Gustaf Sjödin har\r\nnoterat att vi från Justitiedepartementets sida just\r\nhar lagt fram ett förslag som skall öka\r\nmöjligheterna för fastighetsägare att vräka bl.a.\r\ndenna typ av hyresgäster. Jag hoppas också att Karl\r\nGustaf Sjödin inte i andra sammanhang stämmer in\r\ni den kör som gör allt för att kritisera detta förslag\r\noch peka enbart på problem.</pre><pre>Anf. 9  LARS-ERIK LÖVDÉN (s) replik:</pre><pre>Herr talman! Jag noterade att Karl Gustaf Sjödin\r\noch justitieministern förde en diskussion om\r\nnarkotikapolitiken. Vi har sedan en lång tid tillbaka\r\ni Sverige fört en mycket restriktiv narkotikapolitik.\r\nDet har också lett till en utveckling i Sverige som\r\nklart avviker från vår omvärld i fråga om\r\nnarkotikamissbruket. Vi har haft en bättre\r\nsituation i Sverige.</pre><pre>Jag känner samma oro som K G Sjödin för de allt\r\nstarkare röster som gör sig gällande i debatten och\r\nsom kräver legalisering av vissa typer av\r\nnarkotikapreparat. Jag tycker att det är välgörande\r\natt justitieministern tar avstånd från sådana tankar\r\nsom förekommer framför allt inom hennes eget\r\npartis ungdomsförbund. Jag tycker att vi som\r\nkänner ansvar för narkotikasituationen måste\r\ntydligt markera att vi inte accepterar en sådan\r\nutveckling. Vi får ta den debatten på ett hårt, tufft\r\noch fränt sätt mot dem som kräver legalisering.</pre><pre>Justitieministern berörde i sitt anförande den\r\nekonomiska brottsligheten. Jag konstaterar att\r\näven om justitieministern säger sig ha ett\r\nengagemang i kampen mot den ekonomiska\r\nbrottsligheten, har det tyvärr inte tagit sig uttryck i\r\nform av åtgärder.</pre><pre>Det finns i dag 16 700 poliser. 200 av dem sysslar\r\nmed bekämpandet av den ekonomiska\r\nkriminaliteten. Riksåklagaren säger att situationen\r\när löjeväckande. Rolf Åbjörnsson,\r\nkonkursförvaltaren, säger att hela systemet har\r\nkollapsat. Vad gör då justitieministern? Jo, hon\r\navsätter 5 miljoner kronor till Riksåklagaren för att\r\ntillskapa en särskild utredningsgrupp.</pre><pre>Här sätter samhället in miljard efter miljard för att\r\nrädda bankerna. Men vi har inte råd att sätta in mer\r\nän 5 miljoner kronor mera i ökade resurser för att\r\nbekämpa den ekonomiska kriminaliteten. Jag\r\ntycker att det är ynkedom. Socialdemokraterna har\r\npresenterat ett omfattande program som mycket\r\nsnabbt skulle få effekter i form av en bättre\r\nbrottsbekämpning. Jag skulle gärna se att\r\njustitieministern inför\r\nkompletteringspropositionen tar upp ett\r\nresonemang med finansministern om att få litet\r\nstörre utrymme i sin budget för ett kraftfullt\r\nprogram i det avseendet.</pre><pre>Jag ställde i mitt inledningsanförande en fråga till\r\njustitieministern om beläggningssituationen på\r\nanstalterna. Jag skulle gärna vilja att hon\r\nkommenterade den frågan i hennes nästa replik. Vi\r\nhar nu en överbeläggning på\r\nkriminalvårdsanstalterna. Det kan leda till en\r\nmycket brutalare miljö på anstalterna, som i sin tur\r\nföder ny kriminalitet med ökad\r\nåterfallsbenägenhet. Jag tycker att justitieministern\r\nmycket snabbt bör återkomma till riksdagen med\r\nen redogörelse för vad hon tänker göra för att\r\nåstadkomma en bättre situation på anstalterna och\r\nsom möjliggör en ökad differentiering av de\r\nintagna.</pre><pre>Anf. 10  Justitieminister GUN HELLSVIK\r\n(m):</pre><pre>Herr talman! Lars-Erik Lövdén känner säkerligen,\r\nprecis som han säger, ett stort ansvar för\r\nnarkotikaproblemen. Jag tror inte att Lars-Erik\r\nLövdén och Socialdemokraterna i allmänhet riktigt\r\nhar förstått allvaret. Även om Sverige inte är lika\r\nilla ute som många andra länder är, tycker jag de\r\nproblem Sverige har är stora.</pre><pre>Det var många som på 60-talet varnade för\r\nutvecklingen i Sverige. Etablissemanget trodde inte\r\npå varningarna. Men det de varnade för är just den\r\nsituation som råder i dag. Det är regeringen som nu\r\nlägger fram ett förslag som skall ge möjlighet att få\r\ntag i unga människor på väg in i missbruk. Detta\r\nkrav har vi moderater ställt år efter år. Men den\r\ndåvarande socialdemokratiska majoriteten ville\r\ninte ställa sig bakom kravet. Jag utgår från att ni\r\nsocialdemokrater, när ni nu är i opposition,\r\nkommer att ställa er bakom vårt förslag till ändrad\r\nnarkotikastrafflag.</pre><pre>Jag tror aldrig att Lövdén och jag kommer att bli\r\növerens i debatten när det gäller den ekonomiska\r\nbrottsligheten. Jag vill gärna påpeka att i\r\nSocialdemokraternas egen ekonomiska motion\r\ntalas det om vad som hände under de\r\nsocialdemokratiska åren 1986--1991. Antalet\r\nanmälda ekonomiska brott ökade med 28 %, och\r\nandelen ärenden som gick från polis till åklagare\r\nminskade från 51 % till 35 %. Vad som inte står i\r\nmotionen är att under de socialdemokratiska åren\r\nminskades polisens resurser för\r\nekobrottsbekämpning med 7 %. Vad som inte\r\nheller står i motionen är att den överenskommelse\r\nsom träffades i höstas på grund av den ekonomiska\r\nkrisen innehöll ett sparbeting för\r\nJustitiedepartementet på 500 miljoner kronor. Det\r\nvar inte regeringens önskemål. Det var ett\r\nsocialdemokratiskt önskemål som vi accepterade\r\nför att få en överenskommelse. Jag kan inte se att\r\nSocialdemokraternas krav om att lägga på 100\r\nmiljoner kronor är något annat än ett spel för\r\ngallerierna. Det är inte seriöst.</pre><pre>Riksåklagaren har begärt exakt 6 miljoner kronor\r\nextra i anslag.</pre><pre>Anf. 11  LARS-ERIK LÖVDÉN (s) replik:</pre><pre>Herr talman! Våldsbrottsligheten ökade kraftigt i\r\nfjol. Vi fick en 20-procentig ökning av mord, dråp\r\noch misshandel med dödlig utgång. Antalet\r\nvåldtäkter ökade med 21 %. Misshandelsbrotten\r\nökade med 12 %.</pre><pre>Jag tänker inte lägga den moderate\r\njustitieministern till last för att denna ökning har\r\nskett. Jag säger inte att det är regeringens fel att det\r\nunder 1992 blev en dramatisk ökning av\r\nvåldsbrottsligheten. Därför vill jag inte heller höra\r\natt det är Socialdemokraternas fel att den\r\nekonomiska brottsligheten ökade så kraftigt under\r\nnågra år på 80-talet.</pre><pre>Däremot tar jag på mig ansvaret att resurserna för\r\natt bekämpa den ekonomiska kriminaliteten gick\r\nner i slutet av 80-talet. Det var en följd av att vi\r\ndecentraliserade resursanvändningen inom\r\npolisväsendet och överlät till de lokala\r\npolisdistrikten att själva disponera över sina\r\nresurser. Det ledde till en omprioritering ute i\r\nlandet. De lokala polisdistrikten följde inte\r\nstatsmakternas intentioner.</pre><pre>Det är därför vi nu motionerar om ett samlat tag\r\nmed en central ledning, en särskild organisation,\r\nför denna typ av brottsbekämpning. Vi har lagt\r\nfram ett förslag om ett ökat utrymme om 100\r\nmiljoner kronor för att effektivisera kampen mot\r\nekobrottslighet. Men vi konstaterar att regeringen\r\ninte tycks vara intresserad av att på någon punkt gå\r\noss till mötes i det avseendet. Jag tycker att det är\r\nbeklagligt.</pre><pre>Så till frågan om narkotikasituationen. Vi tar det\r\nproblemet på utomordentligt stort allvar. Det har vi\r\ngjort även under vår regeringstid. Jag tror att\r\njustitieministern är litet blåögd. Hon tror att man\r\nmed en enkel lagstiftningsåtgärd kan komma åt\r\nnarkotikamissbruket. Det vore väl för bra. Men\r\nproblemen är mycket större än så.</pre><pre>Justitieministern måste när det gäller\r\nnarkomanvården sätta sig in i vad som för\r\nnärvarande händer ute i landets kommuner.\r\nNarkomanvården är på väg att raseras. I Stockholm\r\nhalveras resurserna. I Malmö har narkomanvården\r\ntotalt splittrats upp. Runt om i landets kommuner\r\npågår en successiv nedrustning av samhällets\r\ninsatser gentemot narkotikamissbruket.</pre><pre>Narkotikapolitiken står på två ben. Vi har en\r\nrestriktiv narkotikapolitik med polisiära medel och\r\nrättsväsendets medel, men också med en väl\r\nutbyggd vård och behandling för dem som är\r\nnarkotikamissbrukare. Om det ene benet faller,\r\nfaller också hela upplägget av narkotikapolitiken.\r\nDå riskerar vi att få samma utveckling som i vår\r\nomvärld.</pre><pre>Jag tror inte att justitieministern skall göra det så\r\nenkelt för sig att hon tror att införandet av fängelse\r\ni straffskalan för eget bruk skall lösa problemen i\r\ndet här avseendet.</pre><pre>Anf. 12  Justitieminister GUN HELLSVIK\r\n(m):</pre><pre>Herr talman! Rent fysiskt är jag, precis som Lövdén\r\nsäger, blåögd, men jag tror inte att jag är speciellt\r\nblåögd mentalt.</pre><pre>Jag är väl medveten om att man inte skall tro att\r\nman bara kan lagstifta bort problem i samhället.\r\nDet säger jag i alla sammanhang. Det är helt andra\r\nåtgärder som är av störst betydelse. Jag sade också\r\ni mitt anförande här i dag att lagstiftningen bara kan\r\nbli ett komplement.</pre><pre>När det sedan gäller narkomanvården, är vi väl\r\nmedvetna om de påståenden som nu också kommer\r\nfrån Lars-Erik Lövdén om nedrustningen i\r\nkommunerna. Därför är också vår socialminister\r\nBengt Westerberg mycket angelägen om att följa\r\nupp utvecklingen. Den följs ständigt. Det är\r\nfaktiskt en missuppfattning att vi har en egentlig\r\nnedrustning.</pre><pre>Det har vuxit upp en mängd olika vårdhem av alla\r\nde slag. Detta har skapat en överkapacitet. När\r\nman inte fyller alla dessa hem ger det intrycket av\r\nen nedrustning, men i praktiken är det inte så. Om\r\ndet skulle visa sig att det blir en nedrustning måste\r\nvi från centralt håll se vilka åtgärder som kan\r\nvidtas. Det är helt rätt att utan vård kommer vi inte\r\nsärskilt långt i kampen mot narkotika.</pre><pre>När det gäller vårt förslag till skärpning av\r\nnarkotikastrafflagen, är det viktigt för mig att\r\npåpeka att skälet till att vi för in fängelse i\r\nstraffskalan är att vi skall få en laglig möjlighet att\r\nfå bevis för narkotikabruk. Det är särskilt\r\nintressant hos unga människor. Det är också för att\r\nvi skall få en laglig möjlighet att döma till vård. Den\r\nmöjligheten finns inte med dagens system. Den\r\nborde ha funnits för länge sedan. Då hade vi säkert\r\ninte kunnat rädda alla, men vi hade säkerligen\r\nkunnat hindra åtskilliga unga människor från att\r\nfastna i ett narkotikaberoende.</pre><pre>Anf. 13  BRITTA BJELLE (fp):</pre><pre>Herr talman! Kriminalpolitiken under 1970-talet\r\noch början av 1980-talet har till stor del präglats av\r\nreformer inom kriminalvården som främst tagit\r\nsikte på gärningsmannen. Brottsoffrens situation\r\nhar därigenom kommit i skuggan av\r\ngärningsmannens. De senaste årens debatt har\r\nemellertid medfört ett starkt ökat intresse för\r\nbrottsoffrens situation.</pre><pre>Ett antal åtgärder i syfte att förbättra brottsoffrens\r\nställning har också vidtagits. Folkpartiet har varit\r\npådrivande till många av dessa reformer. Jag skulle\r\nvilja nämna några.</pre><pre>Besöksförbudet ger en trakasserad kvinna skydd så\r\ntill vida att den som förbudet avser inte får\r\nuppehålla sig i närheten av kvinnans bostad eller\r\narbetsplats.</pre><pre>Ett annat exempel är rätten till målsägandebiträde.\r\nMålsägandebiträdet ger i princip vid alla\r\nsexualbrott och vid vissa misshandelsbrott stöd och\r\nhjälp till det utsatta brottsoffret vid\r\nförundersökning och rättegång. Men även sådana\r\nadministrativa regler som rätt till kvarskrivning och\r\nidentitetsbyte är viktiga reformer för utsatta\r\nkvinnor.</pre><pre>Införandet av försöksverksamhet med\r\nlivvaktsskydd för hotade kvinnor är ytterligare en\r\nreform där vi tagit ett stort steg framåt. Som en\r\nföljd av införandet av livvaktsskydd har polisen\r\ndessutom tagit fram en väska med skyddsutrustning\r\nsom bl.a. innehåller en bärbar telefon och larm.\r\nPolisen lånar ut dessa väskor till de hotade kvinnor\r\nsom så önskar.</pre><pre>Utöver det som redovisats finns naturligtvis mycket\r\nmer att göra. När det gäller målsägandebiträde,\r\nborde det vara möjligt att ha rätt till sådant även när\r\nbrotten har förövats utomlands. Den kvinna som\r\nblir utsatt för sexualbrott utomlands har en mycket\r\nsvår situation. Allt är främmande, från språk till\r\nsjälva rättsförfarandet. Det borde vara rimligt att\r\nen kvinna från vårt land som råkar ut för\r\nsexualbrott utomlands har möjlighet att erhålla\r\nsamma stöd som den som utsätts för motsvarande\r\nbrott i Sverige.</pre><pre>När det gäller sexualbrotten finns det ett område\r\nsom också är angeläget att förändra. Det är\r\npreskriptionstiderna.</pre><pre>Många barn utsätts för övergrepp under hela sin\r\nbarndom och kan inte komma ur sin svåra situation.\r\nFörst när de blir äldre vågar och orkar de ta itu med\r\nde problem som övergreppen orsakat. När de väl\r\ngör det är det viktigt att de får samhällets stöd som\r\nbekräftar att samhället inte accepterar övergrepp\r\npå barn.</pre><pre>I många fall kan emellertid brotten ha hunnit\r\npreskriberas. Eftersom sexuella övergrepp på barn\r\när en så speciell typ av brottslighet, kan det vara\r\nrimligt att preskriptionstiderna för dessa brott\r\nförlängs.</pre><pre>Det är också känt att barn som utsätts för sexuella\r\növergrepp lätt kan glida över till prostitution i\r\nvuxen ålder. Det är därför angeläget att frågan om\r\nprostitutionen på nytt blir föremål för utredning\r\noch att frågan om kriminalisering prövas i det\r\nsammanhanget.</pre><pre>När det gäller sexuella övergrepp på barn, har\r\nmassmedia vid flera tillfällen på senare tid lyft fram\r\nmål som för det stora flertalet medborgare framstår\r\nsom stötande. Jag tänker nämna ett par exempel.</pre><pre>Vi har den trettonåriga flickan som våldtogs och\r\nsom blev gravid av våldtäkten. Där menar\r\nTrollhättans tingsrätt att trettonåringens vuxna\r\nutseende gjorde att våldtäkten inte kunde bedömas\r\nsom grov.</pre><pre>Ett annat exempel är när en sextiofemårig man\r\nhåller fast en åttaårig flickas armar, lägger sig på\r\nhenne och har samlag med henne. Domstolen anser\r\ninte att det är våldtäkt, utan sexuellt umgänge med\r\nbarn.</pre><pre>Vad är det som gör att vi gång på gång undrar om\r\nbarn är tillräckligt skyddade enligt vår lagstiftning?\r\nJag tror att det delvis beror på att sexuella\r\növergrepp på barn länge varit ett sådant tabubelagt\r\nområde i Sverige, och att målen därmed varit så få\r\natt hållbarheten i vår lagstiftning sällan har satts på\r\nsin spets.</pre><pre>När nu allt fler kvinnor offentligt törs tala om vad\r\nde själva och deras barn varit utsatta för ökar\r\nantalet mål och lagstiftningens hållbarhet prövas.\r\nDärför är det särskilt angeläget att vi noga följer\r\nupp om lagstiftningen ger tillräckligt skydd för\r\nbarn.</pre><pre>När det gäller den trettonåriga flickan, har\r\nlagstiftningen för våldtäkt nyligen ändrats. Genom\r\nen lagändring som trädde i kraft den 1 juli 1992 har\r\nvåldtäktsoffrets låga ålder förts in som en\r\nomständighet som skall eaktas särskilt vid\r\nbedömandet av om ett sådant brott är grovt.</pre><pre>När det gäller åttaåringen, ansåg domstolen inte att\r\nbrottet var våldtäkt, utan sexuellt umgänge med\r\nbarn. Även här menar jag att lagstiftningen borde\r\nförändras så att små barn som utsätt för sexuella\r\növergrepp och där våldtäkt inte kan styrkas, i vilket\r\nfall som helst har samma skydd som våldtäktsoffer\r\neller små barn som utsätts för incest.</pre><pre>Nu i februari kommer för första gången en\r\nbrottsofferriksdag att äga rum här i Sverige. Den\r\nskall genomföras här i riksdagshuset. I och med den\r\nmanifestationen har brottsoffrens situation för lång\r\ntid framåt blivit en självskriven del av svensk\r\nkriminalpolitik.</pre><pre>Anf. 14  KJELL ELDENSJÖ (kds):</pre><pre>Herr talman! I mitt anförande vill jag\r\nhuvudsakligen uppehålla mig vid allmänhetens\r\nförtroende för rättsväsendet och samspelet mellan\r\nallmänheten och rättsväsendet.</pre><pre>Ett gott samhälle är, om man bortser från\r\nmateriella ting, präglat av omsorg, såväl kollektiv\r\nsom individuell, av gemenskap, hjälpsamhet,\r\nkärlek och överhuvud taget alla de goda\r\negenskaper som inte kan mätas i prylar, ledighet\r\noch liknande.</pre><pre>Det goda samhället får vi då vi alla tillsammans\r\narbetar för det goda samhället. Därför är det också\r\nviktigt att vi för samhällsbygget har en god\r\nsammanhållen etisk grund att bygga på.</pre><pre>För oss i Sverige är det naturligt att bygga på vårt\r\nvästerländska kristna kulturarv som etisk bas.\r\nDetta är inte att påtvinga någon en viss religion,\r\nutan ett naturligt sätt att lära ut, ta till sig och föra\r\nvidare enkla levnadsregler. Det är regler som gör\r\natt vi, om de efterlevs, får ett fast men ändå\r\nharmoniskt samhälle att leva i.</pre><pre>Principer som ''Du skall icke stjäla!'', ''Du skall icke\r\nbära falskt vittnesbörd!'', ''Du skall icke begå\r\näktenskapsbrott!'' eller en ansats som ''Allt vad ni\r\nvill att människorna skall göra er, det skall ni också\r\ngöra dem!'' är goda regler i samhällsbyggandet.</pre><pre>Med tanke på brottsutvecklingen i vårt land är det\r\nviktigt att ytterligare aktualisera sådana goda\r\ninsatser och regler som jag nämnt, att få till stånd en\r\nuppryckning i etiskt och moraliskt hänseende. Det\r\nmåste ske i hemmen, i daghem och i skola.</pre><pre>Vi måste fostra våra barn och ungdomar till ansvar\r\noch ett bra levnadsmönster och givetvis själva vara\r\nföredömen. Detta skulle på sikt bidra till att pressa\r\ntillbaka brottsligheten. Om detta misslyckas, är jag\r\nrädd för att vi får ett moraliskt budgetunderskott\r\nsom är minst lika allvarligt som det ekonomiska.</pre><pre>Herr talman! Den brottslighetsutveckling som vi\r\nhaft och har i Sverige tror jag i mycket hänger\r\nsamman med en förslappad uppfostran, felaktig\r\nidealbildning och etisk vilsenhet. Tills vi får\r\neffekter av positiva förändringar i dessa avseenden\r\när det viktigt att vi på ett effektivare sätt bekämpar\r\nbrottsligheten i den situation där vi nu befinner oss.</pre><pre>Allmänhetens förtroende för rättsväsendet får inte\r\nsjunka mer än det redan gjort! Detta skulle i så fall\r\nkunna få mycket farliga följder.</pre><pre>För att klara detta måste ansvariga politiker,\r\nrättsansvariga och rättsväsendet i övrigt på ett\r\nmarkerat sätt ta tag i sådana saker som folk i\r\nallmänhet, inte utan anledning, tycker är uppåt\r\nväggarna i det svenska rättssamhället. Några\r\nexempel:</pre><pre>1. Sexuella övergrepp mot barn måste alltid\r\nföranleda markerade och hårda straff. Något annat\r\när ur allmänhetens synpunkt inte acceptabelt.</pre><pre>2. Att två eller flera kan vara inblandade i mord och\r\nsedan skylla på varandra, så att ingen blir dömd, är\r\nnaturligtvis oerhört stötande. Även i sådana fall\r\nmåste rättsväsendet komma fram till lösningar som\r\ngör att den eller de skyldiga straffas.</pre><pre>3. Att inte butiksägare genom videokameror\r\npassivt skall få skydda sina affärer mot brottslighet,\r\nutan då riskerar att själva bli straffade, är givetvis\r\ninte tillfredsställande.</pre><pre>4. Att rattfyllerist som orsakar annans död skall\r\nslippa undan med annan dom än den som motsvarar\r\ndråp, är inte heller tillfredsställande och känns\r\nnaturligtvis mycket cyniskt för de anhöriga till den\r\nomkomna.</pre><pre>I detta sammanhang vill jag också framhålla att\r\nalkohol och bilkörning över huvud taget inte hör\r\nihop. Enligt min mening är det därför dags att\r\npröva nollpromillegräns för rattonykterhet.\r\nSignalerna måste vara mycket tydliga, och därför är\r\nnollgräns egentligen det enda riktiga, anser jag.</pre><pre>En annan sak i rattfyllerisammanhang är att\r\nbeslagtagande av bilen egentligen borde vara regel\r\nvid ertappande för rattfylleri! Brottslingen måste\r\nhelt enkelt fråntas sitt farliga vapen.</pre><pre>Herr talman! Det finns många exempel på\r\nrättssituationer som folk i allmänhet upplever som\r\nupprörande, men det får här räcka med dem jag\r\nrelaterat. Jag vet att Justitiedepartementet\r\nverkligen har tagit tag i en del av de saker som jag\r\nhar räknat upp. Det tycker jag är bra, och det är\r\nnödvändigt. Det är viktigt att rättsmaskineriet på\r\nallvar fortsätter med detta, så att man kan\r\nupprätthålla en god relation till allmänheten och att\r\nallmänheten har förtroende för rättsväsendet.</pre><pre>Herr talman! När det gäller att skydda mot eller\r\nförebygga brott bör samhället i än större\r\nutsträckning än i dag ta till vara möjlig hjälp från\r\nallmänheten. Folk bör uppmuntras till att vid brott\r\neller misstanke om brott: Larma -- Iaktta -- Vittna!</pre><pre>Jag tror att om vanligt folk förmås bli mera\r\nuppmärksamma och villiga att hjälpa polisen i dess\r\nsvåra uppgift att spåra brottslingar, kan\r\nallmänheten bli polisens bästa vapen mot den allt\r\nmer ökande och grymmare brottsligheten.</pre><pre>En organisation, Riksorganisationen mot brott --\r\nVåga Värna Varandra, har under senare år vuxit\r\nfram och utgör en växande förebyggande kraft mot\r\nbrottslighet. Inte minst genom sitt projekt\r\n''Grannsamverkan mot brott'' håller denna\r\norganisation på att växa upp till en folkrörelse. Det\r\när angeläget att ta till vara den ideella\r\nbrottsförebyggande resurs som denna\r\nickevåldsorganisation innebär. Det är därför viktigt\r\natt denna rörelses utveckling inte hämmas på grund\r\nav medelsbrist i sin målsättning att\r\nbrottsförebyggande aktivera medborgarna och\r\ndärigenom skapa ett tryggare samhälle.</pre><pre>Om alla goda krafter samverkar, kan vi vända\r\nbrottsutvecklingen.</pre><pre>Anf. 15  ULF ERIKSSON (nyd):</pre><pre>Herr talman! I riksdagen finns representanter för\r\nalla delar av vårt avlånga land, men när jag tittar ut\r\növer lokalen kan jag inte undgå att lägga märke till\r\natt väldigt många här råkar vara från Lund, och det\r\ntycker jag är trevligt. Norrlänningar, hallänningar,\r\nmalmöbor och andra är självfallet också välkomna,\r\nmen jag känner det nästan som om jag befann mig\r\nhos fullmäktige i Lund.</pre><pre>Nu har Karl Gustaf Sjödin redovisat våra allmänna\r\nståndpunkter i frågor som har att göra med\r\nrättsmedvetandet. Men en punkt som jag tycker\r\nhör hemma på socialförsäkringsområdet har också\r\nhamnat här, och jag förmodar att det är rätt att jag\r\ntar upp den nu.</pre><pre>Jag anser att pensionsförmåner i vissa fall skall\r\nförverkas då någon har dömts för grova brott och i\r\nsamband därmed till utvisning.</pre><pre>I ett fall, som jag inte skall gå in på i detalj,\r\neftersom jag inte får lov att göra det här i\r\nkammaren, blev en tioårig flicka mördad, och\r\nbrottslingen, som inte var svensk medborgare,\r\ndömdes för mord, i två instanser, till sluten\r\npsykiatrisk vård och därefter till utvisning.</pre><pre>Vad hände då? Jo, enligt uppgift från\r\nFörsäkringskassan, som jag har varit i kontakt med,\r\nfår mördaren behålla en stor del av sina\r\npensionsförmåner, däribland ATP. Jag tycker att\r\ndet är direkt stötande ur rättsmedvetandesynpunkt.\r\nJag tror att allmänheten tycker det också, och jag\r\nanser att här måste det ske en förändring.\r\nFörhoppningsvis kommer min motion i frågan att\r\nbehandlas välvilligt här i kammaren.</pre><pre>Det finns också andra fall av grova brott som\r\nföranlett utvisning. Vi i Ny demokrati tycker att\r\nbrottslingarna i många fall skall utvisas direkt, men\r\nom vederbörande, som i det fall jag nämnde, döms\r\ntill sluten psykiatrisk vård, innebär det att han efter\r\nett eller ett och ett halvt år är friskförklarad, åker\r\nhem till sitt hemland och där uppbär svensk pension\r\nunder resten av sitt liv. Detta tycker vi är mycket\r\nstötande.</pre><pre>Jag hoppas som sagt på en positiv behandling av\r\nmin motion i detta ärende.</pre><pre>Anf. 16  JOHN BOUVIN (nyd):</pre><pre>Herr talman, fru justitieminister och alla andra!\r\nDet är ganska bedrövligt att behöva stå här faktiskt,\r\nför jag kan informera hela församlingen om att\r\nJohn Bouvin har fått nog av detta.</pre><pre>Till att börja med måste jag läsa i Sveriges\r\ngrundlagar, för där står någonting om att all\r\noffentlig makt utgår från folket. Det måste vi ju\r\nrespektera.</pre><pre>För att vara på den säkra sidan -- jag är gammal\r\ngrävmaskinist, så jag är van vid att alltid gardera\r\nmig -- skall jag läsa upp vad som står i\r\nregeringsformens andra kapitel om grundläggande\r\nfri- och rättigheter, första paragrafen, första\r\npunkten, som är väldigt viktig. Jag vill inte att herr\r\ntalmannen klubbar av mig, om det visar sig att herr\r\ntalmannen tycker att jag är oförskämd. Jag\r\nkommer kanske att vara det.</pre><pre>Det står i alla fall så här: ''-- -- -- yttrandefrihet:\r\nfrihet att i tal, skrift eller bild eller på annat sätt\r\nmeddela upplysningar samt uttrycka tankar, åsikter\r\noch känslor, -- -- --.'' Det är vad jag kommer att\r\ngöra nu.</pre><pre></pre><pre>När man hoppar in i detta spel -- det är ett spel och\r\ningenting annat -- är det bäst att man har en ordbok\r\nmed sig. Man måste slå upp alla konstiga ord som\r\nkommer härifrån. Jag slog bl.a. upp ordet politik,\r\noch då fann jag något mycket intressant. Det står:\r\n''Politiken är konsten att hindra människorna från\r\natt lägga sig i det som angår dem.'' Det var en\r\nfemetta direkt. Det är vad vi politiker har gjort. Vi\r\nhar förhindrat alla människor från att lägga sig i vad\r\nsom angår dem, inte minst på lagområdet. Den som\r\nyttrade detta var fransmannen Paul Valéry, som\r\nlevde på 1800-talet.</pre><pre>Till min glädje hörde jag att fru justitieministern\r\nsade att den vuxne bär hela ansvaret. Det tycker jag\r\när bra. Det sades vidare att den som tittar på också\r\nskall straffas. Det tycker jag också är bra. Jag\r\ntycker att alla som sitter här skall straffas. Vad har\r\nvi stökat till i Sverige? Socialdemokraterna med\r\nLidbom och Palme i spetsen använde på sin tid\r\nlagboken för att förhindra att all makt utgick från\r\nfolket. Vi har tagit patent på det. Den saken är klar.\r\nHur skall jag nu göra för att vi i denna sal, det är\r\ninte så många här, skall rycka upp oss? Jag bara\r\nundrar. Jag tycker att det är stor skandal. Mellan\r\n1900 och 1950 begicks det 32 mord i Sverige. Mellan\r\n1981 och 1992 begicks det i genomsnitt över 160\r\nmord per år. Det är stötande, och det vi som sitter\r\nhär som bär skulden till detta.</pre><pre>År 1991 kom det in över hundra nya\r\nriksdagsledamöter. Jag trodde i min enfald att det\r\ndå skulle hända någonting. Men nej, vi bara\r\nacklimatiserade oss och ställde in oss i ledet. Vi är\r\nalla röstboskap mer eller mindre. Så illa är det. Hur\r\nskall jag då kunna påverka så att det blir litet fart\r\nhär? Jag vet inte.</pre><pre>Jag är gammal grävmaskinist. Som ni kanske vet är\r\ndet väldigt ruttet i denna riksdag, både under och i.\r\nHur gör man då? Jo, man går till botten. Vi måste\r\ndå gå till botten i denna församling och titta på alla\r\noegentligheter som har försiggått här. Det vet jag\r\nom, men man bara nonchalerar allt. Vilka bär det\r\nstörsta ansvaret? Jo, det är egentligen de som tittar\r\npå. Därför kan man inte säga att det bara är\r\nsocialdemokraterna utan det är även de borgerliga.\r\nDet är vi alla som bär ansvaret. Det är hög tid att vi\r\nrycker upp oss.</pre><pre>Jag skall ge alla som kom in i riksdagen år 1991 en\r\nliten respit. Vi var över hundra stycken. Men jag\r\nuppmanar alla som har suttit i risdagen före 1991:\r\nHoppa rätt ut i Strömmen. Varför? Jo, det är kallt\r\ni vattnet. Men ta litet hänsyn till fisken. Fisken\r\nskulle bli så förskrämd att den skulle hoppa rätt upp\r\npå land. Varför? Jo, jag säger -- upp till bevis var\r\noch en, och alla ni andra som inte finns här -- att så\r\nmycket dynga som kommer ner i Strömmen på en\r\ngång har de aldrig skådat. Upp till bevis!</pre><pre>Jag har nu ungefär en minut kvar av min taletid. Vi\r\nhar ett budgetunderskott. Det kostar er alla\r\nskattebetalare 160 000 kr per minut, för att betala\r\nräntor, bara räntor. Kom ihåg detta! Fr.o.m. nu och\r\ntills jag slutar tala -- 160 000 kr. Detta har de olika\r\nregeringarna slarvat bort. Så enkelt är det. Skall\r\nman börja städa, så måste man städa uppifrån. Och\r\ndet är härifrån. Vi måste börja titta på och granska\r\noss själva. Jag är trött på detta spelet. Vi hör i\r\npartiledardebatter och debatter hit och dit hur man\r\nkastar skit och dynga på varandra. Det går bl.a. ut\r\npå att var och en är så duktig. Det är dags att lägga\r\nkorten på bordet, kasta prestigen över bord och\r\nglömma partitillhörigheten.</pre><pre>Man måste inse att de senaste 20--30 åren har gått\r\nfel, för det har de gjort. Gå ut på gator och torg och\r\nhör vad folket säger. Det har gått långt. På\r\nKarolinska sjukhuset slog två invandrare ihjäl en\r\nkvinna på 61 år. Dessförinnan slog fyra invandrare\r\nihjäl en norrman. Jag hoppar inte på invandrarna,\r\nmen jag tycker att det är stor skandal att vi gör\r\nskillnad på människor. Var har vi\r\ndemonstrationerna? Nej, det är ju bara svenskar\r\noch norrmän som slås ihjäl. Skärpning, allmän\r\nskärpning! Tack skall ni ha. Nu kör vi på. Jag\r\nhoppas att det blir någonting av, exempelvis nästa\r\nvecka.</pre><pre>(Applåder)</pre><pre>Anf. 17  Justitieminister GUN HELLSVIK\r\n(m):</pre><pre>Herr talman! Jag blir beklämd när jag lyssnar till\r\nJohn Bouvin. Han gör precis samma sak som han\r\nbeskyller alla andra för att göra. Han talar om att\r\nkammarens ledamöter och politiker över huvud\r\ntaget kastar skit och dynga på varandra, men han\r\ngör själv precis samma sak.</pre><pre>Eftersom det hör ihop med detta vill jag ta fasta på\r\nvad Kjell Eldensjö sade tidigare, nämligen att vi\r\nbehöver moral och etik. Det innebär bl.a. att vi\r\ngemensamt måste försöka vara konstruktiva. Man\r\nskall alltid lära av misstagen, men man skall inte\r\nbara sätta sig ner och beklaga allt som har varit. Att\r\nlära av misstagen innebär också att man försöker se\r\nframåt och är konstruktiv. Om vi bara ägnar oss åt\r\natt klaga i Sverige blir det aldrig bra. Men om vi kan\r\nse den kraft som finns i varje människa, även i\r\npolitiker, och föra upp den kraften, kan vi få en god\r\nutveckling.</pre><pre>Anf. 18  JOHN BOUVIN (nyd):</pre><pre>Herr talman! Oscar Wilde sade en gång att man lär\r\nav historien att man inget lär av historien. Tala då\r\nom för mig hur jag skall göra för att få er att vakna,\r\neftersom ni inte gör det. Lyft på mattan någon gång\r\noch titta hur det ser ut. Skall det vara så krångligt?\r\nSkall det behöva hända saker och ting här? Som jag\r\nsade tidigare är jag gammal grävmaskinist. Skall jag\r\nbehöva åka hit med grävmaskin och riva detta hus\r\nför att det skall hända någonting? Sverige blöder.\r\nHar vi inte fattat detta? Jag anklagar er alla, inkl.\r\nmig själv. Men jag försöker göra något åt detta.</pre><pre>Jag har fått nog, och det borde vi alla få som sitter\r\nhär. Det har gått långt. Vi kan ta domare som\r\nexempel. Man säger att mänskligt har vi gjort fel,\r\nmen formellt riktigt. Ta hela den grupp av\r\nmänniskor som råkar illa ut i vårt rättssystem. De\r\nblir fler och fler. Jag blir mer och mer förtvivlad när\r\njag träffar alla dessa människor. JO, JK och hela\r\nhögen är ett stort skämt. Det har bara blivit en\r\nskyddsfaktor.</pre><pre>Det finns en grupp till som är ena riktiga, riktiga\r\nbovar i Sverige. Det är samtliga chefredaktörer. De\r\nspelar med i detta spel, och sedan jagar de oss\r\nNydemokrater. Det är jättebra. De hoppar på oss.\r\nMen tänk om de skulle börja titta på alla er andra\r\nockså, då min själ.</pre><pre>Vi får väl se. Jag tänker driva på. Det skall ni ha\r\nklart för er. All makt kommer ifrån folket. Vi ser\r\nhur det mullrar ute i buskarna men det händer\r\ntyvärr inte så mycket. Men jag skall göra mitt för\r\natt det skall mullra ännu mer.</pre><pre>Törnman försökte. Han åkte hit ner till Stockholm.\r\nMen facket behandlade honom bara, pang, så lade\r\nhan sig på ryggen direkt. Så är det.</pre><pre>Det är allmän skärpning som behövs och\r\nsamarbete, det skriver jag under på. Men gör något\r\nnu! Men det går inte.</pre><pre>Jämställdhetsfrågor</pre><pre>Anf. 19  BERIT ANDNOR (s):</pre><pre>Herr talman! Att vi kommit långt här i Sverige när\r\ndet gäller jämställdheten mellan kvinnor och män\r\njämfört med hur det är i andra länder kan vi nog\r\nvara överens om.</pre><pre>Men varför har vi nått så långt när det\r\njämställdheten? Vad är det som har gjort att vi\r\ninom samhällets olika områden har en hygglig\r\njämställdhet mellan könen?</pre><pre>Den helt avgörande anledningen till detta är\r\nnaturligtvis att vi kvinnor deltar i arbetslivet i så hög\r\nutsträckning som vi gör, jämfört med hur det är i\r\nandra länder.</pre><pre>Insikten om att det egna arbetet, den egna lönen är\r\ngrunden för frihet och oberoende, medförde under\r\n60--70-talen att det tidigare oavlönade hemarbetet\r\nmed barn och gamla, som kvinnor ägnat sig åt,\r\nmåste organiseras som betalda arbeten.</pre><pre>För att det skulle bli möjligt att förena barn och\r\nförvärvsarbete måste barnomsorg och äldreomsorg\r\nbyggas ut i en gemensam sektor. Detta var också en\r\nnödvändighet för att industri, handel och privata\r\ntjänstesektorn skulle kunna anställa kvinnor och\r\ntillfredställa arbetskraftsbehovet i samhället.</pre><pre>Kvinnors höga förvärvsfrekvens, som blev en följd\r\nav att den gemensamma sektorn byggdes upp, har\r\nhaft en avgörande betydelse för Sveriges ekonomi\r\noch uppbyggnaden av vårt välstånd.</pre><pre>I de ekonomiskt och sysselsättningsmässigt svåra\r\ntider vi nu befinner oss i, finns det reaktionära\r\nkrafter som förespråkar kvinnornas återgång till\r\nhemmen. Och därmed också en återgång till ett\r\nsamhälle där vård- och omsorgsarbetet skall skötas\r\noavlönat av de till hemmen ''återbördade''\r\nkvinnorna.</pre><pre>Därför är den avgörande frågan för välfärden och\r\nför jämställdheten mellan kvinnor och män,\r\nkvinnors möjligheter till arbete.</pre><pre>Alltsedan den borgerliga regeringen tillträdde\r\nhösten 1991 har vi socialdemokrater varnat för den\r\npolitik som förts och dess konsekvenser för\r\nsysselsättningen. Tyvärr har våra värsta farhågor\r\nbesannats.</pre><pre>Över 330 000 människor är nu öppet arbetslösa\r\nenligt AMS senaste siffror. Hittills har kvinnorna\r\nhaft lägre arbetslöshetstal än männen. Men\r\nutvecklingen tyder på att de närmar sig männen\r\nunder de kommande åren.</pre><pre>Kampen för den fulla sysselsättningen har därför\r\nstörst betydelse för kvinnorna.</pre><pre>Den borgerliga regeringens handlingsförlamning\r\noch inkompetens inom det\r\narbetsmarknadspolitiska området måste brytas. De\r\ntill intet förpliktande skrivningarna från regeringen\r\nom kvinnors betydelse för Sveriges välfärd och\r\nbetydelsen av jämställdhet mellan könen måste\r\nersättas med beslut där dessa formuleringar ges ett\r\nkonkret innehåll.</pre><pre>För att inte situationen nu skall försämras\r\nytterligare krävs därför ett snabbt genomförande av\r\ndet socialdemokratiska handlingsprogrammet för\r\ntillväxt och arbete.</pre><pre>För det första måste vi nu bryta ökningen av\r\narbetslösheten och se till att arbetslöshetstalen\r\nsuccessivt nedbringas. Det kan vi göra genom att\r\nsatsa på utbildning och investeringar i\r\ninfrastrukturen.</pre><pre>Vår strategi för ökad jämställdhet mellan könen\r\nutgår ifrån att kvinnornas deltagande i arbetslivet,\r\nförvärvsfrekvensen, inte sjunker i förhållande till\r\nmännens. Och att kvinnornas andel av landets\r\narbetsinkomster bör öka och därmed också deras\r\nekonomiska makt.</pre><pre>En avgörande förutsättning för att nå detta är att vi\r\nså fort som möjligt återvänder till den fulla\r\nsysselsättningen. Det ger också förutsättningar för\r\natt behålla våra offentliga välfärdssystem, som är så\r\nviktiga för kvinnors rätt till arbete.</pre><pre>För det andra måste kvinnornas andel av de\r\nplanerade utbildningsinsatserna vara lika stor som\r\nmännens. Utöver detta krävs särskilda satsningar\r\nför kvinnor när det gäller vidareutbildning och\r\nspecialisering inom vård- och omsorgsområdet.\r\nSärskilda tekniska och ekonomiska\r\nutbildningsinsatser behövs också för administrativt\r\nanställda kvinnor.</pre><pre>För det tredje måste det ofrivilliga\r\ndeltidsarbetandet upphöra. Deltidsarbetande\r\nkvinnor måste ges möjligheter till förtursrätt till\r\nheltidstjänster. Dessutom måste regeringen snarast\r\nse till att 150-dagarsregeln i\r\narbetslöshetsförordningen ändras. Den indirekta\r\ndiskriminering av kvinnor som denna regel innebär\r\nmåste upphöra.</pre><pre>För det fjärde måste en särskild satsning göras för\r\natt stödja kvinnligt företagande. Här måste\r\nregeringen återkomma till riksdagen med ett samlat\r\nförslag baserat på NUTEK:s och de kvinnliga\r\nnätverkens konstruktiva förslag. I avvaktan på\r\ndetta vill vi socialdemokrater att det på varje\r\nlänsstyrelse inrättas ett kunskapscentrum för att\r\nstödja olika former av sysselsättningsskapande\r\naktiviteter riktade till kvinnor. Dessutom anser vi\r\natt det skall inrättas ett nationellt kunskapscentrum\r\nför stöd åt dessa regionala centra.</pre><pre>Slutligen, men inte minst, måste regeringen genom\r\nen rad olika åtgärder kraftfullt verka för att\r\narbetsgivarna ökar sitt engagemang och ansvar för\r\natt uppnå jämställdhet på arbetsplatserna.</pre><pre>Lågkonjunkturen får inte tas till intäkt för att\r\nnedprioritera jämställdhetsfrågorna och behovet av\r\natt utveckla och förbättra arbetsorganisation och\r\narbetsmiljöer.</pre><pre>En kraftfull satsning för att på nytt nå den fulla\r\nsysselsättningen har en avgörande betydelse för\r\nkvinnors liv och ställning i samhället. Därmed är\r\nden fulla sysselsättningen också av helt avgörande\r\nbetydelse för jämställdheten mellan kvinnor och\r\nmän och bevarandet av vårt välstånd.</pre><pre>Anf. 20  ULF KRISTERSSON (m):</pre><pre>Herr talman! Häromdagen gick Claire Wikholm till\r\ngeneralangrepp mot en 20-årig tjej som sitter i\r\nStockholms kulturnämnd. Den här tjejen hade på\r\nen kulturdebatt sagt att hon tyckte att Kulturhuset\r\npå Sergels torg är fult. Det borde inte ha byggts,\r\noch det borde rivas och ge plats åt någonting som är\r\nvackrare.</pre><pre>Detta gillade inte Claire Wikholm. Hennes\r\nomdöme kom i Aftonbladet bara några dagar\r\nsenare. Där kallar hon tjejen för ''fjompa'',\r\n''korkskalle''. Hon är -- säger Clarie Wikholm -- ''en\r\nskamfläck för vårt kvinnliga kön'' och slutomdömet\r\när inte sämre. Flickan är kort och gott ''ett levande\r\ntjafs''.</pre><pre>Säger detta något mer än att Claire Wiholm har ett\r\nallmänt dåligt omdöme och inte står ut med tanken\r\npå att det har kommit en generation efter henne --\r\nmänniskor som är yngre, som har andra\r\nvärderingar? Människor som trots -- eller kanske\r\ntack vare? -- att de har uppfostrats med Claire\r\nWikholms vedervärdiga barnprogram i TV-rutan är\r\notacksamma nog att nu slå tillbaka?</pre><pre>Ja, det säger en sak till. Det säger att 1970-talet nu\r\när slut. Med 70-talet hoppas jag att även 70-talets\r\ninskränkta jämställdhetsdebatt tar slut. Rätt\r\nmycket tyder faktiskt på det.</pre><pre>När det gäller jämställdigheten tror jag att\r\nmänniskor som Claire Wikholm har gjort mer\r\nskada än nytta. Den intoleranta Vänstern, som\r\nunder så många år dominerade debatten, gjorde\r\nfrågan faktiskt en otjänst. Vad Wikholm och många\r\nandra lyckades med var att förstöra frågan för en\r\nhel ung generation och göra en hel generation\r\nimmun. ''Vilse i pannkakan'' och ''den\r\nkapitalistiska storpotäten'' var inte bara trista\r\nbarnprogram. De reserverade viktiga politiska\r\nfrågor för den extrema Vänstern.\r\nJämställdhetsfrågan hade förtjänat ett bättre öde.</pre><pre>I den meningen tror jag att vi nu har tagit stora kliv\r\nframåt. I dag finns det en mer begåvad, mer\r\nnyanserad och mer tolerant jämställdhetsdebatt.\r\nDet är en av de goda saker som 80-talets renässans\r\nför marknadsekonomi, individualism och\r\npersonligt ansvar faktiskt har lett till. Inte så att\r\nproblemen är lösta, tvärtom, men det meningslösa\r\nklasskamps- och könskampsperspektivet är nu\r\nborta. Då kan också fler människor tala, och fler\r\nmänniskor är beredda att lyssna.</pre><pre>Just nu läser många människor Susan Faludis bok\r\nBacklash, som handlar om jämställdhetsdebatten i\r\nUSA. Man behöver inte dela alla bokens slutsatser\r\nför att tycka att diskussionen faktiskt är ganska\r\nintressant. Maria-Pia Boethius har som landets\r\nledande kvinnouttolkare skrivit förordet till den\r\nhär boken. Det är faktiskt litet synd.</pre><pre>Det räcker inte längre med litet traditionell\r\nvänsterretorik och några artiga hyllningsfraser till\r\nfacket, om man nu vill komma längre än man\r\ngjorde på 1970-talet. ''Nu håller grabbar på att i\r\nrasande fart montera ner folkhemmet som\r\nkvinnorna byggt upp'', säger Boethius och\r\nfortsätter: ''LO är ett av världens största kvinnliga\r\nnätverk.'' Jag blir så trött. Detta är inte ens i\r\nnärheten av en seriös 90-talsdebatt om\r\njämställdheten.</pre><pre>Jag tror att det är dags att nu börja om med en\r\nseriös debatt. Claire Wikholm och Mia-Pia\r\nBoethius i all ära, men jag tror de har missat de\r\nlångsiktiga problem vi nu står inför. De krafsar på\r\nytan och tror kanske att ett nytt parti kommer att\r\nlösa problemen. Men problemen ligger mycket\r\ndjupare än så, och politiken är ju en del av\r\nproblemen.</pre><pre>I tidskriften Moderna Tider kunde man för några\r\nmånader sedan läsa om ''jämställdhetsdebattens\r\ntredje fas'', som sätter mäns och kvinnors\r\nindividualitet i förgrunden och som inte i första\r\nhand delar in mänskligheten i de minst sagt\r\ntrubbiga kollektiven män och kvinnor, där var och\r\nen antas kunna ha en åsikt som individ och inte som\r\nen delmängd (som det hette i mina matte-böcker).</pre><pre>Detta ställer krav på företag, på politik och inte\r\nminst på ett ledarskap som anpassar sig efter\r\nenskilda människor. Och detta påverkar oss som\r\nfamiljemedlemmar.</pre><pre>Jag och min hustru Birgitta är naturligtvis olika\r\nvarandra, men vi har definitivt mer gemensamt i\r\nalla avseende än vad jag och Claire Wikholms\r\ngenerationskompis och barnprogramskollega\r\nStaffan Westerberg har. Och det är väl tur.</pre><pre>Det 70-talistiska grupptänkandet är inte bara\r\ngammalt, det är ofta direkt korkat. Mia-Pia\r\nBoethius säger att kvinnorna minsann ''inte skräms\r\nav Marknaden, utan nu ställer sig på framtidens\r\nsida''. Och centerkvinnorna angriper män som\r\nkollektiv för att ha skapat krisen och föreslår nu att\r\nkvinnor skall ta över och ''städa upp efter 80-talet''.</pre><pre>Vad är det här för trams? Detta är bara dumt. Stora\r\nproblem eller fantastiska lösningar skapas inte av\r\nkollektiv, vare sig de kallas raser, kön eller\r\npolitiker. De skapas av enskilda, vanliga\r\nmänniskor. Om vi inte kan förmå oss att släppa på\r\njantelagen och låta enskilda människor pröva sina\r\nvingar, lyckas och ibland misslyckas, uppmuntra\r\nvarandras försök att göra något stort och kräva att\r\nalla tar sitt personliga ansvar, då blir det aldrig mer\r\nän en massa prat om jämställdhet.</pre><pre>Jag tror att vi har några centrala problem inom\r\npolitiken. Alla kan de exemplifieras med att allt fler\r\nunga kvinnor flyr från partipolitiken. Det handlar\r\ninte främst om vanlig jämställdhet, för det är inte i\r\nlängden synd om kvinnorna som vänder politiken\r\nryggen. Det är partierna och politiken som borde\r\nvara bekymrade. Många -- de allra flesta vågar jag\r\npåstå -- av de kvinnor jag känner som börjar i\r\npolitiken och sedan slutar, de gör inte det i brist på\r\njämställdhet, utan i brist på intresse för\r\nspelreglerna.</pre><pre>Våra traditionella folkrörelser är ett avgörande\r\nhinder för att locka fler kvinnor till politiken. Så\r\nlänge politiskt ledarskap bygger på att man skall\r\nslåss i hierarkin och säga ''jag är bäst, rösta på mig''\r\nså tror jag vi kommer att ha gott om maktsugna\r\ngrabbar och ont om förtroendesökande kvinnor.\r\nDet är ju som bekant inte alltid så att de bästa\r\npolitiska ledargestalterna slåss för att få de finaste\r\nledarposterna.</pre><pre>Om vi inte kan ändra spelreglerna inom politiken,\r\nså tycker jag att det är magstarkt av politiker att tala\r\nom hur resten av samhället borde fungera. Våra\r\nsvenska partier är inte dirket några föredömen --\r\nvare sig för resten av Sverige eller resten av\r\nvärlden. Så en smula ödmjukhet kanske inte\r\nskadar.</pre><pre>Anf. 21  BERIT ANDNOR (s) replik:</pre><pre>Herr talman! Det var ju ett måste jag säga faktiskt\r\nganska intressant inlägg Ulf Kristersson höll, och\r\ndessutom väldigt avslöjande. Att ställa sig så högt\r\novanför alla oss kvinnor och bedöma utifrån sitt\r\nperspektiv hur långt vi har kommit med\r\njämställdheten tyder ju, Ulf Kristersson, på en\r\nmycket stor brist på ödmjukhet -- just det Ulf\r\nKristersson faktiskt efterlyste i sina sista ord.</pre><pre>Kampen för jämställdheten och dit vi har nått har\r\nju inte gått av sig själv. Den har varit beroende av\r\nett långsiktigt, tålmodigt arbete, där rätten till\r\narbete för alla kvinnor har varit grunden. Det hotas\r\nnu genom den borgerliga regeringens passivitet\r\ninom det arbetsmarknadspolitiska området.</pre><pre>En annan förutsättning för jämställdheten mellan\r\nkönen har varit uppbyggnaden av den offentliga\r\nsektorn. Att kunna förena barn och hem med ett\r\narbete har möjliggjorts genom utbyggnaden av\r\nbarnomsorgen och genom föräldraförsäkringen.\r\nDetta har varit en förutsättning för att vi har nått så\r\nlångt som vi har gjort.</pre><pre>Att sedan ställa sig och nedvärdera och göra sig\r\nlustig på det sätt Ulf Kristensson gör över detta\r\nmycket tålmodiga och långsiktiga arbete som\r\nmånga kvinnor och män har ägnat sig åt under 20-\r\n30 år är bedrövligt.</pre><pre>Jag tycker att den brist på ödmjukhet som Ulf\r\nKristersson visar i sitt inlägg är förfärlig. Tror Ulf\r\nKristersson verkligen att individuella, egna tag i\r\nden här frågan verkligen skulle ge det som vi\r\ntillsammans, vi kvinnor i detta land och det\r\nSocialdemokratiska partiet har byggt upp? För mig\r\nkrävs det faktiskt att vi går samman och ser till att\r\nvi har en struktur på de gemensamma åtgärderna.\r\nDet är en förutsättning. Individuellt och var och en\r\nklarar vi ingenting i den kampen.</pre><pre>Anf. 22  ULF KRISTERSSON (m) replik:</pre><pre>Herr talman! Det handlar inte om strukturer och\r\nallt det där gamla längre. Det handlar om någonting\r\nannat.</pre><pre>I julas -- sent omsider, det medges -- läste jag boken\r\nAtt lägga livet till rätta av Yvonne Hedman som är\r\nkvinnoforskare. Det är en oerhört bra bok. Hon\r\noch jag har säkert olika åsikter i många olika frågor\r\nmen hon visar en sak väldigt tydligt: Tron på att\r\npolitiken kunde lösa alla stora problem var det\r\nfundamentalt felaktiga i uppbyggnaden av den\r\nsvenska välfärdsstaten.</pre><pre>Jag tror vi har gjort någonting väldigt fel: Vi tror att\r\npolitik kan styra människors liv. Att politiken kan\r\ntala om för människor hur de skall leva sina liv, hur\r\nde skall ta hand om varandra, hur jämställda de kan\r\nvara. Vi kan fatta hur många politiska beslut som\r\nhelst -- så länge detta inte är förankrat i hur vanliga\r\nmänniskor lever är det ganska poänglöst. Det blir\r\nen liten terapisysselsättning för kvinnor som tror att\r\ndet här leder till resultat. Jag tror att det är fel.</pre><pre>I Umeå har man infört en lokal regel, med\r\ninnebörden att hälften av alla rektorstjänster skall\r\nkvoteras för kvinnor. Jag förstår naturligtvis\r\ntanken. Den är utmärkt god. Det finns garanterat\r\nminst lika många duktiga kvinnor för Umeås\r\nrektorstjänster, som det finns män. Men jag tror\r\ninte att det handlar om statistik. Det finns en\r\ngrundläggande orsak till att färre kvinnor söker den\r\ntypen av jobb. Det beror inte på att kvinnorna är\r\nmindre lämpade, utan därför att de inte\r\nuppmuntras till det.</pre><pre>Rekryteringen inom offentlig sektor och inom\r\npolitik ser ju lika bedrövlig ut överallt. Vi kan då\r\ninte nöja oss med att fatta beslut i riksdagen och tro\r\natt människors uppfattningar och beteenden\r\nkommer att ändras.</pre><pre>Det handlar inte om statistik -- att 50 % är bättre\r\nän 45 %. Det handlar om att respektera människors\r\nindividualitet. Det handlar om att uppmuntra\r\nmänniskor. Det handlar om ledarskap och om att,\r\nsom politiker, våga hjälpa de människor som inte\r\nställer sig upp och säger: Jag är bäst! Det gäller att\r\nhjälpa fram de andra människorna. Men detta går\r\ninte att göra, hur många program det än fattas\r\nbeslut om. Förändringarna är mer grundläggande\r\nän så.</pre><pre>I det svenska samhället börjar man nu komma till\r\ninsikt om att politiken inte löser alla problem och\r\natt politiken inte är lösningen på det jämställda\r\nsamhället.</pre><pre>Anf. 23  BERIT ANDNOR (s) replik:</pre><pre>Herr talman! Politiken ger förutsättningar och\r\nmöjligheter för människor att skapa sig ett bra liv.\r\nOm vi inte hade en utbyggd barnomsorg och\r\nföräldraförsäkring skulle vi inte heller ha 86 % av\r\nde svenska kvinnorna i förvärvsarbete -- det skulle\r\nvara en omöjlighet. Men detta har vi gjort möjligt\r\ngenom att fatta politiska beslut.</pre><pre>Visst har politik en avgörande betydelse för\r\nmänniskors liv och leverne i detta land. Att påstå\r\nnågot annat tyder på en djup okunnighet om\r\nsamhällsstrukturen och om hur samhället är\r\nuppbyggt.</pre><pre>Visst beror kvinnors, traditionellt sett,\r\nunderordnade ställning på strukturer. Det är ingen\r\ntillfällighet att kvinnorna hittills har haft svårt att nå\r\nfram till poster i beslutande ställning. De värsta\r\nexemplen på detta kan vi se inom näringslivet. Där\r\nbestämmer män vilka förutsättningar och\r\nmöjligheter kvinnor skall ha för att komma fram till\r\nsådana poster.</pre><pre>Det handlar om strukturer. Vi kan påverka det här,\r\ndels genom att fatta politiska beslut, dels genom att\r\nvi alla tillsammans uppmärksammar detta genom\r\nolika attitydpåverkande insatser. Så här är det, Ulf\r\nKristersson! Politiken betyder faktiskt det mesta\r\nför människors liv i detta land.</pre><pre>Ulf Kristersson borde faktiskt litet närmare studera\r\nhur jämställdheten i det svenska samhället har\r\nutvecklats. Att ha ett eget arbete är otvivelaktigt\r\ngrunden för jämställdhet mellan könen. Eget\r\narbete ger frihet och oberoende, något som nu i\r\ngrunden är hotat. Ulf Kristersson borde ägna sig\r\nlitet mer åt att fundera över det.</pre><pre>Om vi inte klarar den fulla sysselsättningen, är det\r\nkvinnorna som drabbas hårdast. Hur ser Ulf\r\nKristersson på det som uttalats i\r\nregeringsförklaringen -- och som jag också ställer\r\nupp på -- nämligen att Sveriges ekonomi är\r\nberoende av att vi har en hög kvinnlig\r\nförvärvsfrekvens? Ställer Ulf Kristersson inte upp\r\npå det?</pre><pre>Genom politiska beslut kan man förändra. Om den\r\npolitiska viljan finns, kan vi se till att skapa fler\r\narbeten och fler utbildningsplatser. Det är genom\r\npolitiska beslut, Ulf Kristersson, som vi kan\r\npåverka människors liv i detta samhälle.</pre><pre>Anf. 24  ULF KRISTERSSON (m) replik:</pre><pre>Herr talman! Om det vore så att politiska beslut\r\nkan förändra allt i världen, så skulle vi inte ha några\r\nproblem i Sverige över huvud taget, eftersom vi har\r\nmer politik här än i något annat land i den fria\r\nvärlden.</pre><pre>Självfallet är jobbet viktigt. Men 2000-talets jobb\r\nkommer inte att se ut som på 1950-talets. Alla\r\nkommer inte att ha vanliga 9--5-jobb. Fler och fler\r\nmänniskor kommer att söka individuella lösningar,\r\noch fler och fler människor kommer att jobba\r\nhemifrån. Tekniken ger oss helt nya möjligheter för\r\nmän och kvinnor. Det är därför dumt att fixera sig\r\nså fullständigt på det vanliga jobbet.</pre><pre>Den offentliga sektorn är ju mycket bra i Sverige.\r\nMen problemet med den offentliga sektorn, något\r\nsom inte ens Berit Andnor kan förneka, är att en\r\noerhört stor andel kvinnor i Sverige bokstavligt\r\ntalat sitter inlåsta med en enda arbetsgivare. När\r\nproblem uppstår och kvinnorna är missnöjda finns\r\ndet ingenstans att gå.</pre><pre>Alla andra människor kan välja mellan och\r\nförhandla med olika arbetsgivare, och de kan tycka\r\nolika om olika arbetsgivare. Men i den offentliga\r\nsektorn riskerar man faktiskt att människor låses in\r\ni ett enda system.</pre><pre>Jag återgår till själva politiken. Politiken är ett\r\ndåligt föredöme och inte ett gott, som Berit Andnor\r\nsäger. Väldigt många unga tjejer ställer sig den\r\nkritiska frågan när de ombeds att ställa upp till ett\r\nförtroendeuppdrag i politiken: Är jag verkligen\r\nkvalificerad för detta? Det är antagligen motsatsen\r\nsom gäller för grabbarna. Få grabbar -- alltför få --\r\nställer sig den nyttiga frågan: Vad har jag att ge på\r\ndenna post? Fler män än kvinnor tycks ju tycka att\r\nhöjden av lycka är att hänga ännu ett fint uppdrag\r\nrunt halsen.</pre><pre>Jag tror att det är här som vi måste börja. Om vi,\r\nsom politiker, inte lyckas med att i politiken ta det\r\nledarskapsansvar som behövs -- utan låter\r\nmänniskor stånga sig blodiga, låter människor bli\r\nbesvikna, för att sedan sluta -- då skall vi inte\r\nkomma och tro att vi har så mycket att lära dem\r\nsom står utanför politiken. Därför menar jag att vi\r\npolitiker kanske någon gång skulle vara litet\r\nödmjuka och inte tro att vi har lösningen på alla\r\njordens problem.</pre><pre>Tredje vice talman anmälde att Berit Andner\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 25  ISA HALVARSSON (fp):</pre><pre>Herr talman! Just ju pågår ett kvinnokonvent på\r\nGloben, med en mängd kvinnor från alla partier.\r\nDe diskuterar och försöker ''peppa upp'' varandra\r\ntill att göra kvinnors röster hörda.</pre><pre>Man har inte hört många kvinnor som ställer sig\r\nupp och säger: Jag är bäst! Däremot är det väldigt\r\nmånga, framför allt unga manliga politiker, som\r\nglatt påstår att de är bäst och vet bäst -- t.o.m. vet\r\natt politiken inte behövs.</pre><pre>Varför är kvinnor så arga? I den amerikanska\r\nvalkampanjen talades det, framför allt från\r\nrepublikanskt håll, mycket om att stärka familjen\r\noch om de viktiga familjevärdena. Debatten där\r\nvisar att man kan mena mycket olika saker med\r\norden: att stärka familjen. I republikanernas\r\ntappning betyder det ingenting annat än att driva\r\ntillbaka kvinnorna från arbetslivet till hemmen.</pre><pre>Samma tongångar hörs även här i Sverige från\r\nkonservativt håll. Talet om att stärka familjen, eller\r\nden lilla världen -- som det också heter -- har i regel\r\njust den innebörden. Liksom i USA är det ofta ett\r\nstridsrop i kampen mot välfärdsstaten och ett\r\nstridsrop för en återgång till ett samhälle där\r\nomvårdnads- och omsorgsuppgifter sköttes av\r\nkvinnor utan betalning.</pre><pre>Familjen betyder mycket för de flesta av oss. Också\r\nvi folkpartister vill stärka familjen. Men med det\r\nmenar vi något helt annat än att gå tillbaka till det\r\ngamla mönstret, med en familjeförsörjande man\r\noch en hemmavarande kvinna, utan egen inkomst\r\noch ekonomiskt beroende av mannen.</pre><pre>Att stärka familjen är att skapa ett barnvänligare\r\nsamhälle. Det är att inte tvinga mammor att göra\r\nvalet mellan yrkesarbete och barn. Det är att få\r\nmännen att ta ett större ansvar för hem och barn.\r\nDet är att sprida insikten om att barnen också\r\nbehöver sina pappor och att papporna därför skall\r\nta vara på sin pappaledighet.</pre><pre>Jämställdheten måste börja i hemmen. I varje\r\nfamilj kan man hitta goda skäl för att\r\narbetsfördelningen ser ut som den gör. Men när vi\r\nser det totala mönstret anar vi att det inte precis är\r\nslumpen som ligger bakom. Det finns ofta\r\nkonventioner, förväntningar från omgivningen och\r\nmycket annat som betyder mer än individernas\r\negen längtan och egna intressen.</pre><pre>Situationen i hemmen fortplantar sig på olika sätt\r\ntill arbetsmarknaden. Genom att kvinnorna har\r\nhuvudansvaret för hemmen minskar deras\r\nmöjligheter på arbetsmarknaden. De är ofta\r\nhänvisade till arbetsuppgifter som inte kräver så\r\nmycket flexibilitet. Kvinnorna måste ju lämna och\r\nhämta sina barn. Det skulle inte behöva vara en\r\nnackdel om samma villkor också gällde för\r\nmännen, men så är det ju inte.</pre><pre>Kvinnor i karriärjobb upptäcker ofta att de\r\nkonkurrerar med män på mycket ojämlika villkor.\r\nKvinnan har i bästa fall hittat en man som hon delar\r\nlika med. Men hon tävlar ofta med män som inte\r\ngör särskilt mycket hemma och som därför ständigt\r\när beredda till övertid och utlandsresor. Vi måste få\r\nen större förståelse för att även småbarnspappor\r\nhar små barn.</pre><pre>Det finns en del, både män och kvinnor, som\r\nbetraktar allt tal om ökad jämställdhet som något\r\nganska oviktigt. Ofta förekommer argument i\r\njämställdhetsdebatten som att ''kvinnorna får\r\nskylla sig själva''. Att kvinnor är de som avviker\r\nfrån normen och skall ''rättas till'' är en utbredd\r\nföreställning i samhället. Underförstått är, att om\r\ndet mest är män som får de högre tjänsterna måste\r\ndet bero på att de är bäst.</pre><pre>Så tror inte jag att det är. I likhet med en av de\r\nstörsta liberala tänkarna, engelsmannen John\r\nStuart Mill, som levde under andra hälften av 1800-\r\ntalet, är jag övertygad om att hälften av den\r\nsamlade totala intelligensen är kvinnlig. Det\r\nbetyder att tillbakahållandet av kvinnorna innebär\r\nen stor kompetensförlust. Bl.a. därför är\r\njämställdheten mellan kvinnor och män så\r\nangelägen.</pre><pre>En fråga som många i dag känner stor osäkerhet\r\ninför -- det tycks särskilt gälla kvinnor -- är Sveriges\r\nrelationer till EG/EU. Osäkerheten gäller bl.a. vad\r\nett medlemskap kan komma att innebära för\r\nvälfärdens omfattning och innehåll och därmed\r\nockså för kvinnorna och jämställdheten.</pre><pre>Denna osäkerhet beror på att Europas länder på de\r\nhär områdena ser väsentligt annorlunda ut än\r\nSverige. Välfärdspolitiken är på viktiga områden,\r\nt.ex. barn- och äldreomsorgen, långt mindre\r\nutvecklad än i Sverige. Jämställdheten har i regel\r\ninte alls kommit så långt. Den kvinnliga\r\nförvärvsfrekvensen är betydligt lägre, och\r\nkvinnorepresentationen i politiska församlingar är\r\nmycket sämre.</pre><pre>Mot den bakgrunden frågar sig många om ett\r\nsvenskt EG-medlemskap kommer att innebära att\r\ndet blir likadant här. Jag är övertygad om att det\r\ninte är så. Ett viktigt skäl är att det inte finns någon\r\nEG-norm på detta område. Skillnaderna mellan\r\nEG-länderna är mycket stora. Ingenting har t.ex.\r\nhindrat Danmark från att föra en politik som\r\npåminner mycket om den svenska och därmed\r\navvika kraftigt från många andra länder.</pre><pre>Till det kommer att Europeiska gemenskapens\r\ninstitutioner -- kommissionen, EG-domstolen och\r\nparlamentet -- är starkt pådrivande i\r\njämställdhetsfrågorna. Flera länder har genom\r\nEG:s påtryckningar fått en mer radikal\r\njämställdhetslagstiftning än vad annars skulle ha\r\nvarit fallet.</pre><pre>Anf. 26  CHRISTINA LINDERHOLM (c):</pre><pre>Herr talman! Vad är Ulf Kristersson rädd för? Är\r\nhan rädd för kvinnors gemenskap och kvinnliga\r\nnätverk? Är han rädd för att ödmjukhet är lika med\r\nsvaghet? Mest rädd verkar han vara för\r\ncenterkvinnor. Kan det bero på att vi har hittat en\r\nöm punkt i manssamhället, det manssamhälle som\r\ninte fungerar längre? Bevisen på det är ju så\r\ntydliga.</pre><pre>Det är inga svårigheter att konstatera att det var\r\nmän som ledde utvecklingen under det glada 80-\r\ntalet. Det resulterade i den katastrofala situation\r\nsom vi nu lever i. Det kan väl Ulf Kristersson inte\r\nskylla på 70-talets kvinnogrupper! Så långt ögat\r\nnår, när man ser och läser om dem som ansvarade\r\nför banker och finansinstitut, som satt i styrelserum\r\noch i maktens boningar, är det män. Skulle kvinnor\r\nha agerat på samma sätt?</pre><pre>Till Ulf Kristersson och till er andra tvekar jag inte\r\natt säga att jag är feminist -- men inte 70-\r\ntalsfeminist. För mig innebär det att kämpa för att\r\nbevara och förstärka det kvinnliga, att kämpa för\r\natt kvinnors värderingar och kvinnors lika rätt ges\r\nlika utrymme i att ta ansvar och få inflytande.\r\nMaktlöshet leder bara till frustration och\r\nmindervärdighetskänslor och lägger inte grunden\r\nför ett konstruktivt samarbete. Det är det som vi\r\nbehöver nu, i den situation som vi lever i.</pre><pre>Det är dags att sätta kraft bakom orden och se till\r\natt det blir 50 % kvinnor i de beslutande\r\nförsamlingarna senast efter nästa val. Då måste vi\r\nockså se till att arbetsformerna blir sådana att det\r\när möjligt för både kvinnor och män att delta på lika\r\nvillkor.</pre><pre>Det är väl inte underligt att kvinnor flyr politiken,\r\nsom sammanträdesformer och beslutsfattande ser\r\nut i dag. Det finns inte utrymme för att sköta barn\r\noch gamla, att engagera sig politiskt och ha\r\nfritidsintressen. Hur många män behöver ha alla de\r\nhär uppgifterna? Det är det som vi måste rätta till\r\noch hjälpas åt med, både kvinnor och män.</pre><pre>Det är också dags att företa en\r\njämställdhetsrevision. Inom alla områden där\r\nallmänna medel stöder verksamheten bör en\r\ngranskning ske av hur medlen fördelas och kommer\r\nbåde kvinnor och män till del. Det kan gälla\r\nområden som idrott, kultur, utbildning och\r\narbetsmarknadsåtgärder, men också i förändringen\r\nav socialförsäkringssystemen. En sådan revision\r\nskulle sedan ligga till grund för en förändring av\r\nmedelsfördelningen, så att kvinnor fortsättningsvis\r\ninte drar det kortaste strået.</pre><pre>För mig som centerkvinna är rätten till trygghet i\r\nalla livets skeden grundläggande -- inte en inlindad-\r\ni-bomull-trygghet, utan en trygghet baserad på\r\nrättvisa. För att nå dit krävs förändringar. Jag är\r\nglad att vi nu har en regering som tar\r\nattitydförändring på allvar och också har insett att\r\ndet krävs åtgärder för att förändra och inte bara\r\nförlita sig på viljeyttringar. Den nämnd för\r\njämställdhet som regeringen utsett är ett led i\r\narbetet, och den grupp som nu tillsätts av\r\nskolministern för att se till att flickors rätt till en\r\nlikvärdig utbildning blir verklighet, är en annan\r\nviktig del. Förändringar i lagstiftningen och\r\ntillämpning av befintliga lagar är också\r\nbetydelsefulla åtgärder.</pre><pre>I utbildningssamhället måste förändringar ske och\r\nbörja tidigt. Förskolan och skolan måste ta sitt\r\nansvar även för flickorna. Det görs inte i dag.\r\nFlickorna kommer på efterkälken redan från\r\nbörjan, eftersom deras engagemang och\r\nvärderingar inte tas på samma allvar som\r\nmålmedvetna, talföra pojkar, som med\r\n''killerinstinkt'' ser till att de får utrymme.</pre><pre>Flickorna väljer traditionellt gymnasieskolan och\r\nkortare utbildningar i den högre utbildningen.\r\nFortfarande har vi den mest könsuppdelade\r\narbetsmarknaden av jämförbara länder. Kvinnor\r\nforskar i betydligt mindre utsträckning än män, och\r\nendast 3 % av landets professorer är kvinnor.\r\nNyligen kom en departementspromemoria från\r\nUtbildningsdepartementet som handlade om\r\njämställdhet i högre utbildning och forskning.\r\nBeskrivningen av nuläget var en bedrövlig läsning,\r\nmen förslagen till åtgärder hoppas jag tas till vara i\r\nden kommande forskningspropositionen.</pre><pre>Sammanfattningsvis, herr talman, skulle jag vilja\r\nkonstatera, att om inte kvinnor igen skall halka\r\nefter ännu mer är det dags att tänka om, nu. Både\r\nkvinnor och män behövs för att få Sverige på fötter\r\nigen. Både kvinnor och män behövs i\r\nsamhällsarbetet, på arbetsmarknaden och i\r\nbeslutande församlingar. Det är dags att handla nu.\r\nFörslagen och lösningarna finns i Centerns\r\nkvinnliga ledamöters gemensamma motion. Jag\r\nrekommenderar den för läsning och åtgärder.</pre><pre>Anf. 27  ULF KRISTERSSON (m) replik:</pre><pre>Herr talman! Det är typiskt, om man någon gång\r\nförsöker ifrågasätta det gamla sättet att lösa ett\r\nproblem och säger att det kanske finns något annat\r\nsätt att göra det på, att man omedelbart anklagas\r\nför att i stort sett vara emot det man talar om.</pre><pre>Ta mig på mitt ord: Jag är inte ointresserad av\r\njämställdhet -- tvärtom. Om jag inte hade varit det,\r\nskulle jag inte ha stått här just nu. Jag tycker att det\r\när ett allför seriöst problem för att schabblas bort i\r\ntraditionell politik.</pre><pre>Någon sade för en tid sedan att ''Sony Walkman''\r\nhar gjort mera för att sprida kultur bland unga\r\nmänniskor än vad någonsin Statens kulturråd har\r\ngjort. Jag tror att det ligger något i det.</pre><pre>Jag tror att det är samma sak här, om jag skall vara\r\nhelt uppriktig. Jag tror inte att politiken kommer\r\natt kunna lösa de stora, framtidsinriktade\r\njämställdhetsproblem som vi står inför. Unga\r\nmänniskor kommer inte ens att lyssna på\r\npolitikerna. Vill man påverka den generation som\r\nnu växer upp att skaffa sig jämställda\r\nförutsättningar, kommer det att krävas andra saker.</pre><pre>Vad jag försökte säga var att någonting håller på att\r\nhända just nu. Det är en bra sak att vi har kommit\r\nbort från den gamla 70-talsdebatten, som var\r\ndestruktiv, som fick människor att sluta lyssna i\r\nstället för att börja lyssna. Det är en bra sak att det\r\nnu förs en ny, mer individuell och mer nyanserad\r\njämställdhetsdebatt, som också respekterar att\r\nmänniskor är olika.</pre><pre>Det vi vill uppnå är inte att alla kvinnor skall vara\r\nlika, lika litet som vi vill att män skall vara lika. Det\r\när att var och en känner sig tillfredsställd, genom att\r\nman får leva sitt eget liv, efter egna förutsättningar\r\noch som man själv har styrt.</pre><pre>Där nöjer sig aldrig politiken. Politiken vill gå\r\nlängre och vill att människor skall vara lika.</pre><pre>Jag vill varna: Sluta att tro att ett politiskt program\r\nkommer att lösa jämställdhetsproblemen i Sverige!\r\nBörja titta på enskilda människor i stället! Vi skall\r\nbörja inrikta oss på ledarskap, det som ligger\r\nutanför politikens makt att påverka, men som vi\r\nsom enskilda människor kan påverka.</pre><pre>Jag vill tala om för Christina Linderholm att min\r\nhustru också är feminist. Jag tror inte att begreppet\r\nfeminism och intresset för att kvinnor skall ha\r\nsamma möjligheter att göra saker som män är\r\nnågonting som är begränsat till tron att män är\r\norsaken till bankkrisen. Det är ett av de mest\r\nkorkade argument som jag någonsin har hört.</pre><pre>Anf. 28  CHRISTINA LINDERHOLM (c)\r\nreplik:</pre><pre>Herr talman! Det sista får står för Ulf Kristersson\r\nsjälv. Jag tror att han har svårt att finna någon som\r\ndelar den uppfattningen, dvs. att bankkrisen inte\r\nskulle vara något som män har en skuld till.</pre><pre>Ulf Kristersson tog upp en massa saker, men till att\r\nbörja med skulle jag vilja säga att jag betackar mig\r\nför ''Sony Walkman''-kulturen. Det borde Ulf\r\nKristersson också göra, eftersom han tror på\r\nvalfrihet och att man skall ha möjlighet att välja\r\nolika former av kulturyttringar. Om inte det krävde\r\nbl.a. kulturpolitiska insatser, tror jag att vi skulle få\r\nen betydligt andefattigare kultur i Sverige.</pre><pre>Den unga generationen reagerar på ett helt annat\r\nsätt, säger Ulf Kristersson. Den unga generation\r\nsom jag möter, som inte alltid delar mina\r\ncenterpartistiska värderingar, är engagerad i\r\nmiljöfrågor, i stora internationella frågor och i\r\nfrågor om hur deras framtid skall bli, vilka\r\nmöjligheter de kommer att få till utbildning, till\r\negen ekonomi och till valfrihet i arbete och\r\nbostadsort.</pre><pre>Om inte det handlar om politik, om vi inte kan\r\nsamarbeta politiskt, t.ex. inom EG och andra\r\norganisationer, Ulf Kristersson, hur skall vi då lösa\r\nmiljöfrågorna?</pre><pre>Jag vill inte hålla med om att 70-talsdebatten var\r\ndestruktiv. Jag delar inte alla värderingar i den,\r\nmen den förde många frågor framåt för både\r\nkvinnor och män.</pre><pre>Anf. 29  ROSE-MARIE FREBRAN (kds):</pre><pre>Herr talman! Visst har vi nått en bra bit på vägen\r\nmot ett jämställt samhälle, men många fortsatta\r\nsteg framåt behöver tas av kvinnor och män\r\ntillsammans. Jämställdhet är bra för alla:\r\nkvinnorna, männen och inte minst barnen. Det\r\njämställda samhället är en förutsättning för det\r\nmjukare, varmare samhälle vi strävar mot.</pre><pre>Till landvinningarna hör att kvinnorollen påtagligt\r\nförändrats, men det har tyvärr inte åtföljts av en\r\nmotsvarande förändring av mansrollen. Därför är\r\ndet mycket som är skevt. Det är positivt att många\r\nmän själva börjar inse detta och vill arbeta för en\r\nförändrad mansroll, med bl.a. större ansvar för\r\nhem och barn. Alla parter i familjen blir vinnare\r\nmed en sådan förändring.</pre><pre>Herr talman! Även arbetsmarknaden behöver\r\nförändras. Den flexibilitet som behövs för\r\nsmåbarnsföräldrar i förvärvslivet finns inte överallt.\r\nMer flexibla arbetstider och större frihet för de\r\nanställda behövs. Men även ansvaret för barnen\r\nmåste värderas högre för både kvinnor och män.</pre><pre>I ett jämställt samhälle är valfriheten och\r\nvariationen i lösningar stor. Familjepolitiken är då\r\nmer neutral än i dag och styr inte ensidigt mot\r\nförvärvsarbete i alla lägen. Den som under en tid\r\nvill ta ansvar för vården av de egna barnen får del\r\nav det offentliga stödet till barnomsorgen. Låt mig\r\nslå fast att föräldrars omsorg om barnen i det egna\r\nhemmet är barnomsorg. Egentligen borde de som\r\nvårdar sina barn i hemmet inte behöva vänta en dag\r\nlängre på en vårdlön. Den måste komma så snart\r\nsom möjligt.</pre><pre>Herr talman! Jag vill beröra ett annat mycket\r\nviktigt område att förändra, nämligen kvinnors\r\nlönesituation. Vi är många som ivrigt väntar på\r\nLöneskillnadsutredningens betänkande, som lär nå\r\noss vilken dag som helst. Vi har ju redan fått\r\nmöjlighet att beställa betänkandet via våra\r\nterminaler. Den 24 denna månad kan vi delta i en\r\npejling och kanske få svar på en del av våra frågor\r\nkring löneskillnader mellan kvinnor och män.\r\nViktigast är naturligtvis att vi kan finna svar på\r\nfrågan om hur vi får rättvisare löner.</pre><pre>Utan att invänta utredningsbetänkandet är det\r\nmotiverat att man betonar fackets ansvar i årets\r\navtalsrörelse. Det lilla löneökningsutrymme som\r\nmöjligen finns borde inte användas till vanliga\r\nlönehöjningar utan till löneutjämning.\r\nKvinnoyrkena måste uppvärderas. Det skall bli\r\nintressant att se om tidigare uttalanden från LO och\r\nTCO, såväl muntliga som skriftliga, nu kommer att\r\nresultera i en satsning på kvinnolöner. Kvinnorna\r\nhar väntat länge nog på rättvisa löner. Det är dags\r\natt det omedelbart börjar tas steg i rätt riktning.</pre><pre>Herr talman! Jag vill också plädera för en\r\nförstärkning på Jämställdhetsombudsmannens\r\nkompetensområde. Det är inte på det sättet att jag\r\ni dagsläget kräver några förändringar i\r\njämställdhetslagen. Lagen har ändrats så sent att\r\nytterligare förändringar till det bättre får vänta\r\nännu en tid. Men JämO:s ämbete kan förstärkas på\r\nannat sätt.</pre><pre>I de fall JämO driver ett ärende till domstol är\r\nJämO begränsad till att åberopa\r\njämställdhetslagen. Detta trots att ett ärende kan\r\ninnehålla en kombination av brott mot olika lagar\r\noch avtal. I flera fall kan det föreligga brott såväl\r\nmot jämställdhetslagen som föräldraledighetslagen\r\noch lagen om anställningsskydd. JämO bör därför\r\nha rätt att använda sig även av annan lagstiftning än\r\njämställdhetslagen.</pre><pre>Jämställdhetslagen är begränsad till arbetslivet.\r\nMen frågan är om jämställdhetsombudsmannen\r\negentligen måste begränsas till att verka enbart\r\ninom arbetslivets område.</pre><pre>Allmänheten har redan i dag den föreställningen att\r\nJämO bevakar jämställdhetssträvanden inom hela\r\nsamhällslivet. Varje år får JämO in en mängd\r\nförfrågningar om sådant som står utanför\r\narbetslivets område. Dessa kan exempelvis röra\r\nutbildningsväsendet, idrottsrörelsen, familjelivet,\r\nskatte- och bidragsregler och försäkringsvillkor.\r\nJämO blir även kontaktad i frågor med\r\njämställdhetsanknytning som rör annan\r\nlagstiftning, särskilt i frågor som rör\r\nföräldraledighetslagen.</pre><pre>Även om lagens utformning inte ändras till att avse\r\nområden utanför arbetslivet borde JämO:s\r\nuppgifter utvidgas till att avse bevakning av\r\njämställdhetsfrågor inom samhällslivet i dess\r\nhelhet. Med eventuellt negativa uttalanden som\r\nenda sanktion är det svårt att se några närmare\r\nbetänkligheter mot en sådan ordning.</pre><pre>Herr talman! Det är min förhoppning att vi i den\r\nhär kammaren så småningom skall kunna enas om\r\nen förstärkning av jämställdhetsombudsmannens\r\nämbete.</pre><pre>Anf. 30  BERIT ANDNOR (s) replik:</pre><pre>Herr talman! Rose-Marie Frebran sade väldigt\r\nmånga bra och tänkvärda ord. Jag har bara några\r\nkommentarer.</pre><pre>Först vill jag ta upp Rose-Marie Frebrans\r\ndiskussion kring vårdnadsbidraget. Det sades att vi\r\ni det här samhället har en politik som i alla lägen\r\nstyr mot förvärvsarbete.</pre><pre>Det vårdnadsbidrag som nu diskuteras är inte\r\nrättvist. Det ger inte heller valfrihet, frihet eller\r\njämställdhet mellan könen. Vi kommer aldrig att\r\nha råd att ge ett vårdnadsbidrag på en nivå som gör\r\ndet möjligt för ensamstående, för lågavlönade, att\r\nvara hemma.</pre><pre>Detta kommer att kosta mycket, och pengarna\r\nmåste tas någonstans. Priset för vårdnadsbidraget\r\när en försämrad föräldraförsäkring, en neddragning\r\nav bidragen till barnomsorgen och högre\r\nbarnomsorgsavgifter. Det priset tror jag inte att vi\r\nkvinnor är beredda att betala.</pre><pre>Dessutom är det samhällsekonomiskt lönsamt --\r\ndet ger vinster för samhället -- att kvinnor arbetar.\r\nKvinnors arbete behövs för att vi skall kunna\r\nbevara det välstånd och de offentliga\r\nvälfärdssystem som vi har i det här landet.\r\nVårdnadsbidragen ger ingenting.</pre><pre>Det är viktigt att man kan förvärvsarbeta, och att\r\nman kan förena ett förvärvsarbete med att ha barn.\r\nDet är en stor frihetsfråga för kvinnorna. Ett\r\nvårdnadsbidrag skulle begränsa detta i en mycket\r\nstor omfattning.</pre><pre>Rose-Marie Frebran sade också att hon med\r\nspänning väntar på vad som kommer att hända i de\r\nkommande löneförhandlingarna. Hon undrar om\r\nLO och TCO verkligen är beredda att leva upp till\r\nsina tal om att kvinnolönerna måste uppvärderas.</pre><pre>Det tror jag att de är. Men de som inte ställer upp\r\npå någon låglönesatsning är arbetsgivarna, som vill\r\növerge den solidariska lönepolitiken och i stället\r\növergå till lokala förhandlingar på det lokala\r\nplanet. Vi vet att det är kvinnorna som förlorar på\r\ndetta. Det är kvinnorna med de låga lönerna som\r\nkommer att förlora på den inriktningen, det\r\nmarknadstänkandet. Det visar statistik. Det visar\r\nall erfarenhet. Problemet är, Rose-Marie Frebran,\r\natt arbetsgivarna inte står på kvinnornas sida.</pre><pre>Det vore intressant att höra på vilken sida Rose-\r\nMarie Frebran står, eftersom de borgerliga\r\npartierna hittills konsekvent har följt arbetsgivarna\r\noch ställt upp på deras sida.</pre><pre>Anf. 31  ROSE-MARIE FREBRAN (kds)\r\nreplik:</pre><pre>Herr talman! Berit Andnor talar om priset för\r\nvårdnadsbidraget och om att kvinnor inte skulle\r\nvara beredda att betala det.</pre><pre>I samtliga regeringspartier finns en vilja att\r\nprioritera ett vårdnadsbidrag, som skall vara lika\r\nför alla barn. Det är ganska meningslöst att\r\ndiskutera priset för detta med en företrädare för\r\nSocialdemokraterna, eftersom det inte är\r\nkostnaden som är Socialdemokraternas problem.</pre><pre>Socialdemokraterna säger nej av ideologiska skäl.\r\nDärför är det vi övriga som måste komma överens\r\nom hur detta skall införas och hur det skall\r\nfinansieras.</pre><pre>Berit Andnor uttrycker i vissa ord ett stöd för\r\nvalfriheten, men med andra ord och uttryck stöder\r\nhon inte att människor själv skall få välja i olika\r\nsituationer.</pre><pre>Många unga kvinnor är i dag inte beredda att i alla\r\nlägen, under alla år, betala det pris för ett\r\nförvärvsarbete som en del kvinnor tidigare har varit\r\nberedda till. Man vill faktiskt kunna ägna sig åt\r\nolika saker under olika perioder i livet.</pre><pre>Berit Andnor talade om låglönesatsning. Där kom\r\nordet som är så förrädiskt. Fram till i somras talade\r\nman från fackets sida om kvinnosatsningar. Sedan\r\nhar man i stället börjat tala om låglönesatsning. Det\r\när därför som jag tvivlar på att facket verkligen\r\nkommer att satsa just på en löneutjämning i\r\navtalsrörelsen.</pre><pre>Berit Andnor undrade vilken sida jag står på. Jag\r\ntycker att en löneutjämning skall ske, att det är\r\nkvinnoyrkena som skall uppvärderas, och att det är\r\nen kvinnosatsning som skall göras. Då skall vi inte\r\nanvända det förrädiska ordet låglönesatsning.</pre><pre>Anf. 32  BERIT ANDNOR (s) replik:</pre><pre>Herr talman! Det vore intressant om Rose-Marie\r\nFrebran kunde ge exempel på i vilken mån\r\nvårdnadsbidraget ger rättvisa och valfrihet till\r\nkvinnor. På vilket vis skulle vårdnadsbidraget ge\r\ndet?</pre><pre>Enligt min uppfattning, efter att ha studerat de\r\nförslag som lagts fram om vårdnadsbidrag, ger det\r\ninte det. Grunden för valfrihet är att man har ett\r\narbete. Ett eget arbete ger oberoende och frihet.\r\nAtt kunna förena vården av barn med ett\r\nförvärvsarbete är grunden för jämställdheten\r\nmellan män och kvinnor. Genom ett\r\nvårdnadsbidrag förändras förutsättningarna i\r\ngrunden. Vi kommer aldrig att ha råd att ge ett\r\nvårdnadsbidrag som ger alla kvinnor valfrihet.\r\nTvärtom kommer det att bli en valfrihet för de bäst\r\nställda i samhället. Det är den valfriheten som de\r\nborgerliga partierna talar sig varma för.</pre><pre>Låglönesatsning är, Rose-Marie Frebran,\r\ndetsamma som kvinnosatsning, om vi nu skall\r\nanvända det ordet. Det är tyvärr så att det är\r\nkvinnorna som vi återfinner i de lågt avlönade\r\nyrkena. Det är inom de traditionellt kvinnliga\r\nområdena som vi har de låga lönerna. För att vi\r\nskall kunna uppvärdera dem kommer det att krävas\r\nen gemensam strategi både från den fackliga sidan\r\noch från arbetsgivarsidan, en gemensam\r\nuppfattning om att det är de lågt betalda grupperna\r\ni samhället som skall få en lönehöjning i de\r\nkommande löneförhandlingarna. Där finns det\r\nabsolut ingen uppställning från arbetsgivarsidan,\r\ndet vet vi.</pre><pre>Att satsa på de lågt betalda är detsamma som att\r\nsatsa på kvinnors löner. Om man påstår att så inte\r\nskulle vara fallet, Rose-Marie Frebran, tycker jag\r\natt ett närmare studium av lönestatistiken vore på\r\nsin plats.</pre><pre>I den här diskussionen har jag tidigare här i\r\nriksdagen fått klart för mig att de borgerliga\r\npartierna -- det är tydligen så även i dag -- inte\r\nställer upp för en solidarisk lönepolitik, som skulle\r\ninnebära bättre löner, högre löner och rättvisare\r\nlöner för det traditionella kvinnoarbetet.</pre><pre>Anf. 33  ROSE-MARIE FREBRAN (kds)\r\nreplik:</pre><pre>Herr talman! På vilket sätt innebär\r\nvårdnadsbidraget rättvisa och valfrihet? Det\r\ninnebär i allra högsta grad rättvisa på så sätt att de\r\nsom i dag av olika anledningar vårdar sina egna\r\nbarn i hemmet -- 14 % av förskolebarnen får sin\r\nomsorg på det sättet -- skulle få ett erkännande för\r\nsitt arbete. Det är i allra högsta grad fråga om att\r\nrättvisa då skulle skapas mellan olika typer av\r\nfamiljer, tvåförsörjarfamiljer och\r\nenförsörjarfamiljer.</pre><pre>Valfriheten skulle förbättras på det sättet att de som\r\när starkt övertygade om att de under några år själva\r\nvill ge omsorg till sina barn skulle få större\r\nmöjlighet till det. Att det finns de som redan i dag\r\nutan någon ersättning gör det visar att det hos en\r\ndel finns stark övertygelse för det. En del kvinnor\r\ngår till sitt förvärvsarbete i dag utan någon större\r\nglädje. De skulle hellre vilja vara hemma medan\r\nbarnen är små, vilket de flesta faktiskt tycker att\r\nbarnen även är när de fyller ett eller två år.</pre><pre>Jag håller inte med om att låglönesatsning och\r\nkvinnosatsning är en och samma sak. Om vi vill\r\nuppvärdera kvinnoyrkena är det väldigt viktigt att\r\nvi håller oss till att det som behövs är en\r\nlöneutjämning. Det är kvinnoyrkena som skall\r\nuppvärderas, som skall få en högre status.\r\nSolidarisk lönepolitik för mig är i det här läget att\r\nmännen skulle avstå och att kvinnorna ensidigt\r\nskulle få del av det lilla löneökningsutrymme som\r\nfinns. Det är en löneutjämning som behövs. Jag\r\ntycker att det är förrädiskt att använda ordet\r\nlåglönesatsning.</pre><pre>Anf. 34  ISA HALVARSSON (fp) replik:</pre><pre>Fru talman! Det finns många hypoteser om varför\r\nkvinnorna nästan generellt har lägre löner än\r\nmännen. Man kommer ofta fram till att en av\r\nmekanismerna bakom är det faktum att det är\r\nkvinnorna som föder barn. Det drabbar så att säga\r\näven de kvinnor som inte föder barn, för de\r\nförväntas att föda barn.</pre><pre>I förslaget till förändringen av stödet till\r\nbarnfamiljerna finns faktiskt en konflikt, Rose-\r\nMarie Frebran. Det finns en konflikt mellan att\r\nman kräver och arbetar för lika lön för alla kvinnor,\r\nmen man gör inte detta möjligt. Man utformar\r\nbarnfamiljestödet så att det inte lönar sig för\r\nsmåbarnsmammor att arbeta. Småbarnsmammor\r\nmåste ha samma möjligheter som andra kvinnor\r\noch män att arbeta, för den delen också\r\nsmåbarnspappor som ställer upp för sina familjer.</pre><pre>Det är därför som vi från Folkpartiets sida tycker\r\natt det är viktigt att man utformar stödet så att det\r\nlönar sig för småbarnsmammorna att arbeta och\r\nsom gör det möjligt för dem att minska arbetstiden,\r\natt valet inte skall stå mellan att arbeta heltid eller\r\natt inte arbeta alls. Skall kvinnorna kunna arbeta\r\nkrävs en utbyggd barnomsorg så att alla får\r\nmöjlighet till barnomsorg. Stödet till\r\nbarnfamiljerna måste vara väldigt flexibelt, så att\r\ndet verkligen kan användas av bägge föräldrarna,\r\natt inte bara den med lägre lön utnyttjar stödet.</pre><pre>Som jag sade i mitt huvudanförande är det otroligt\r\nviktigt för jämställdheten att vi får en familjepolitik\r\nsom gör att också papporna känns vid att de har\r\nbarn. Det innebär både skyldigheter och glädje.\r\nMånga pappor önskar verkligen att få vara hemma\r\nhos sina barn under småbarnstiden. Inser Rose-\r\nMarie Frebran att det finns en konflikt i förslaget\r\ntill hur stödet skall utformas?</pre><pre>Anf. 35  ROSE-MARIE FREBRAN (kds)\r\nreplik:</pre><pre>Fru talman! Det skall löna sig att arbeta, och det\r\nskall det göra för alla. Det är den här regeringens\r\ninställning att det i alla lägen ekonomiskt skall löna\r\nsig att arbeta. Det är detta som på olika sätt skall\r\npremieras. Därför är det överenskommet att det\r\nskall införas ett vårdnadsbidrag lika för alla barn på\r\nett sätt som gör att det skall löna sig att\r\nförvärvsarbeta. Självklart skall alla få möjlighet till\r\nbarnomsorg. Den här regeringen är t.o.m. beredd\r\natt lägga fram ett förslag om en barnomsorgslag.\r\nDet måste självfallet följas upp för valfrihetens\r\nskull. Barnomsorg innebär faktiskt också att ha\r\nomsorg om sina barn i det egna hemmet.</pre><pre>Jag betonade på samma sätt som Isa Halvarsson\r\nbetydelsen av pappornas roll, att mansrollen\r\nförändras. Det är det stora som ännu inte skett när\r\ndet gäller jämställdhetsarbetet. Kvinnorollen har\r\nförändrats, och det är bra. Men det negativa i\r\nsammanhanget är att mansrollen inte i samma\r\nutsträckning har förändrats. Det är ett stort arbete\r\nsom ligger framför oss tillsammans, kvinnor och\r\nmän.</pre><pre>Anf. 36  ISA HALVARSSON (fp) replik:</pre><pre>Fru talman! Jag konstaterar att Rose-Marie\r\nFrebran och jag är ense i många frågor. Det är\r\nglädjande att också Rose-Marie Frebran ställer sig\r\nbakom införande av en barnomsorgslag.</pre><pre>Demokratifrågor</pre><pre>Anf. 37  SONIA KARLSSON (s):</pre><pre>Fru talman! Den kommunala demokratin håller i\r\nmånga kommuner på att monteras ner. I namn av\r\n''systemskifte'' eller ''kommunal förnyelse'' sker\r\nstora förändringar. Den dåliga ekonomin används\r\nsom förevändning för betydande nedskärningar i\r\nden kommunala verksamheten.</pre><pre>Antalet nämnder och styrelser minskas. Allt färre\r\nmedborgare kan nu vara med i de beslutande\r\nförsamlingarna. Nya organisationsmodeller införs,\r\nexempelvis beställar--utförar-modeller eller\r\nchecksystem, vilket innebär att inflytandet för de\r\nåterstående politikerna drastiskt minskas.</pre><pre>Det är drygt ett år sedan den nya kommunallagen\r\nträdde i kraft. Under detta år har stora\r\norganisatoriska förändringar skett i kommunerna.\r\nDet beräknas att ca 8 500 kommunala\r\nförtroendeuppdrag samt ca 600 styrelser och\r\nnämnder har försvunnit. Färre politiker och ett\r\nmindre antal styrelser och nämnder behöver inte\r\nautomatiskt betyda mindre demokrati. Det handlar\r\nockså om hur de förtroendevalda utövar politiken.\r\nDet som är mycket viktigt och behöver utökas är\r\nkontakten mellan politikerna och medborgarna.</pre><pre>En av de nya organisationsmodeller som många\r\nkommuner infört är beställar--utförar-\r\norganisationer, som enligt mitt förmenande bl.a.\r\nhar inneburit att kontakten mellan medborgare och\r\npolitiker minskat. I mitt hemlän har de tre största\r\nkommunerna samt landstinget infört denna\r\norganisation.</pre><pre>Denna modell innebär att man skiljer den\r\nproducerande verksamheten från den styrande\r\nbeställardelen av organisationen. De\r\nförtroendevalda blir beställare, som skall göra upp\r\nkontrakt med den egna administrationen.\r\nBeställar--utförar-organisationen innebär i\r\npraktiken att tjänstemannagrupper förhandlar med\r\nvarandra. Politikerna blir sämre informerade på\r\ngrund av flera vattentäta skott mellan politiker och\r\nutförare. Kontakten mellan verksamheten och\r\npolitikerna är bruten. Därmed bryts effektivt den\r\nenligt min mening nödvändiga dialogen mellan de\r\nförtroendevalda och förvaltningen.</pre><pre>Risken med denna organisation är att det politiska\r\nansvaret blir otydligare. Det är svårare för\r\nallmänheten att få besked, att hitta rätt person att\r\ntala med eller att få tala med en politiker. Det finns\r\nockså en risk för brist på helhetssyn; varje\r\nresultatenhet ser till sitt eget bästa. Dessutom är\r\norganisationen så uppdelad att det krävs dubbel\r\nkompetens, vilket gör att organisationen varken\r\nblir billigare eller effektivare. Därutöver skapas\r\nadministration på vägen, med andra ord ökad\r\nbyråkrati.</pre><pre>För att kontrollera utfallet av verksamheten och\r\nhur den enskilde medborgarens situation påverkas\r\nfordras en noggrann utvärdering. Tyvärr tyder de\r\nmånga försöken som dras i gång över landet på att\r\nytterst små resurser avsätts för denna politiska\r\nuppföljning -- kanske i storleksklassen en promille\r\neller mindre av den totala budgeten.</pre><pre>Det som är mest allvarligt och bekymmersamt är\r\nden minskande kontakten mellan politikerna och\r\nmedborgarna. Inte minst i ekonomiskt besvärliga\r\ntider är det viktigt att allmänheten och politikerna\r\nser samma verklighet. Medborgarna ställer krav på\r\natt politikerna både känner till och kan prata om de\r\nproblem som finns.</pre><pre>På senare tid har antalet kommuner som har infört\r\neller som vill införa någon form av kundvalssystem\r\nökat. Vanligast är skolpeng, barnomsorgspeng,\r\nvårdcheck eller kuponger. Därmed skall\r\nanpassningen till marknadens sätt att fungera\r\nfullföljas.</pre><pre>Utifrån utgångspunkten att alla hade samma\r\nköpkraft och att alla vore lika välinformerade om\r\nmarknadens möjligheter skulle det kanske kunna\r\nfungera. Men så är det inte i verkligheten. Denna\r\njämlikhet finns inte. Dessutom är inte bara\r\nköpkraften olika, utan behoven är också olika. Hur\r\nskall detta hanteras i ett system med peng eller\r\ncheck?</pre><pre>Riskerna för ökad segregation vid exempelvis\r\ninförande av skolpeng är betydande. En skolpeng,\r\nsom är lika för alla barn, tar inte hänsyn till barnens\r\nmycket olika behov för att kunna få en likvärdig\r\nutbildning. Många barn har handikapp av olika\r\nslag. Vissa av barnen kan behöva resurser som vida\r\növerstiger andra barns behov osv.</pre><pre>Fru talman! Kommunförbundet har i januari i år\r\nredovisat en enkät som har besvarats av 197 av\r\nlandets 286 kommuner. Den visar att minst 50 000\r\njobb i kommunerna försvinner till slutet av 1994.\r\nDe största besparingarna drabbar skolan,\r\nbarnomsorgen, gator och fritidsverksamhet.</pre><pre>Minskade skatteinkomster, indragningen av de\r\n7,5 miljarder kronor som den borgerliga\r\nmajoriteten har beslutat för 1993 samt det\r\nlagstadgade skattestoppet tvingar fram\r\nbesparingarna.</pre><pre>Den kommunala självstyrelsen med det lokala\r\nansvaret för verksamhet och ekonomi är mycket\r\nviktig. Ett lagstadgat kommunalt skattestopp är\r\ndärför på principiella grunder ett ingrepp i den\r\nkommunala självstyrelsen. Att genom lagstiftning\r\nupprätthålla långvariga kommunala skattestopp är\r\ninte förenligt med den kommunala självstyrelsen.\r\nEn sådan åtgärd bör endast tillgripas temporärt och\r\nunder korta perioder.</pre><pre>Nuvarande lagstadgade skattestopp har redan\r\npasserat en sådan kortare period. Ett fortsatt\r\nlagstadgat kommunalt skattestopp strider därför\r\nmot regeringsformen.</pre><pre>Jag har under den allmänna motionstiden lämnat in\r\nen motion som tar upp de frågor som jag nu har\r\nredovisat. Jag ser med förtröstan an\r\nkonstitutionsutskottets kommande behandling av\r\nmin motion.</pre><pre>Anf. 38  HARRIET COLLIANDER (nyd):</pre><pre>Fru talman! Rubriken på mitt anförande lyder:\r\nAvpolitisera de statliga styrelserna!</pre><pre>När man tittar i Sveriges statskalender för 1992 kan\r\nman börja fundera över vad för slags demokrati vi\r\nhar i Sverige. I den finns många statliga styrelser,\r\nnämnder och råd uppräknade, och i dessa finner\r\nman att en eller flera riksdagsledamöter sitter i\r\nmånga av styrelserna för de uppräknade\r\nverksamheterna.</pre><pre>Det finns anledning att fråga sig om det är rimligt\r\natt ha politiskt tillsatta styrelseledamöter. Det kan i\r\nvissa verksamheter vara det, men det är tveksamt\r\nom ledamöter skall sitta i sådana styrelser där\r\nverksamheterna är beroende av statliga medel och\r\ndärför får sina medel genom riksdagsbeslut -- beslut\r\nsom de folkvalda själva är med om att fatta.</pre><pre>Jag är mycket tveksam till den ordning som råder\r\nnu, därför att den riksdagsledamot som går in i en\r\nstyrelse går in i en annan roll än den folkvaldes och\r\ntar med sig den rollen in i riksdagen. Detta\r\nförhållande kan rubba tilltron till riksdagens oväld.</pre><pre>Nu finns det de som invänder och säger att det är\r\nklart att folket måste ha insyn i de statliga\r\nverksamheterna, och att den här insynen skall\r\nutövas av politiker och fackliga förtroendemän\r\noch -kvinnor. Men så enkelt är det ju inte. Det finns\r\nockså en annan sida. Verksamheten får en till synes\r\nkompetent styrelse. Den ges ett sken av kompetens\r\nsom de politiskt och fackligt tillsatta tar till sig. De\r\ntillsatta lever i myten om sin egen kompetens, och\r\nde tror mer på sin förmåga än vad det finns täckning\r\nför i verkligheten. Föreställningen om den folkliga\r\ninsynen blir en chimär och folket lever i tron att de\r\nfolkvalda företräder deras intressen.</pre><pre>Det som har hänt i den statliga Nordbanken och\r\nden rörelsetyngda Sparbanken är otäcka\r\nillustrationer till vad som händer när\r\nstyrelseledamöter tillsätts på politiska och fackliga\r\nmeriter och inte efter kriterier som\r\nprofessionalism, kompetens och förmåga. Vad har\r\nriksdagsledamöter och fackbasar i bankernas\r\nstyrelser att göra? En nyligen gjord uppskattning\r\npekar på att 70--80 % av de statligt tillsatta\r\nstyrelseledamöterna har socialdemokratisk eller\r\nfacklig bakgrund. Det är förvisso hyggligt folk, men\r\nde har inget i en bankstyrelse att göra. Detta gäller\r\nnaturligtvis också för andra verksamheter än\r\nbanker.</pre><pre>Nu ursäktar sig de politiskt och fackligt tillsatta\r\nledamöterna i de här bankstyrelserna med att de ju\r\negentligen inte begrep något eller i alla fall inte så\r\nmycket. Man kan bara dra slutsatsen att de måste\r\nha känt sig mycket smickrade över att få tillträde till\r\nmaktens höjder, börjat leva i myten om sin\r\nkompetens och inte förstått allvaret i sin syssla. När\r\nman sedan vet att styrelsearvodena ligger i\r\nstorleksordningen 40 000--70 000 kronor frågar\r\nman sig om det är den snöda vinningen som har\r\nvarit drivkraften.</pre><pre>De som har drabbats är det folk vars intressen de\r\nfolkvalda var satta att tillvarata. I intervjuer med de\r\nnu aktuella bankstyrelseledamöterna, har de\r\nenstämmigt uttryckt att de inte är beredda att ta\r\nnågot juridiskt ansvar för sina\r\nstyrelseledamotsuppdrag. Det är därför bra att\r\nregeringen har tillsatt en utredning om\r\nansvarsfrågan.</pre><pre>Nu hoppas jag att bankkrisen skall föra något gott\r\nmed sig i ett längre perspektiv, i det att den så\r\nobarmhärtigt har riktat strålkastarna på det\r\nsystemfel i det svenska samhället som det\r\nlångvariga socialdemokratiska, korporativistiska\r\ntänkandet har gett upphov till, och som har lett till\r\natt professionalism och kompetens inte har\r\nprioriterats i samhällsstyret.</pre><pre>Min tanke leds vidare till vad som händer när\r\nriksdagsledamöter engagerar sig i organisationer.\r\nVem sätter sig över vem? Det är klart att det är\r\norganisationerna som sätter sig över\r\nriksdagsledamöterna. Vems intressen företräder\r\nden folkvalde i riksdagen -- särintressenas eller\r\nväljaropinionens? Många här riskerar att inte hålla\r\ni tydligt medvetande att de är folkets valda ombud.\r\nMan behöver bara erinra sig LO:s makt över de\r\nfolkvalda, en makt som drev Sverige in i 80-talets\r\npolitik och in i den värsta ekonomiska krisen i\r\nmodern tid. Nu har man från LO mage att hota med\r\npolitisk strejk.</pre><pre>Det är dags att kasta de av socialdemokratin så\r\nomhuldade korporativistiska idéerna på\r\nskräphögen. Tar man den borgerliga regeringens\r\nstyrelseutnämningar i betraktande, finner man att\r\näven den har svårt att göra upp räkningen med det\r\nsocialdemokratiska tänkesättet. Det kanske inte är\r\nså konstigt, därför att vid det här laget är det ju\r\nflera generationer svenskar som har indoktrinerats\r\ni den socialdemokratiska enhetsskolan.</pre><pre>Med tanke på vad som har diskuterats beträffande\r\ntillsättning av statliga styrelser, vill jag starta en\r\noffentlig och öppen debatt om detta. Diskussionen\r\nhandlar bl.a. om huruvida vi skall ha tilltro till\r\nprofessionalism och kompetens i samhällsstyret\r\neller om politiska och fackliga meriter är viktigare.\r\nDetta leder också till en diskussion om vad\r\nriksdagsledamotskapet innebär.</pre><pre>Fru talman! Det är kanske dags för de folkvalda att\r\nbli just folkvalda och företräda just väljarnas\r\nintressen i riksdagen.</pre><pre>Anf. 39  HUGO HEGELAND (m):</pre><pre>Fru talman! Och det vart tredje dagen där talandet\r\nfortsatte -- för att något travestera en passus i\r\nMatteus 16:21. En av dem som bidrar till detta är\r\nuppenbarligen jag. Före mig har nämligen enligt\r\ntalarlistan, om inga ytterligare ändringar skett, 146\r\nledamöter redan talat och ytterligare 15 kommer\r\nefter mig. Är detta meningsfullt? Svaret beror dels\r\npå om vi säger något nytt, dels på om någon över\r\nhuvud taget är intresserad av vad vi säger, förutom\r\ntalmän och stenografer.</pre><pre>Jag tänker ta upp en fråga som särskilt berör\r\nriksdagen, nämligen antalet ledamöter. Här finns\r\nnämligen en motion om att antalet bör halveras,\r\noch enligt två andra motioner att det bör minskas\r\nmed 98. Mitt eget parti kräver redan i gällande\r\npartiprogram en minskning med 100, vilket\r\nupprepas i vårt nyss avlämnade förslag till nytt\r\npartiprogram, Allsidighetens samhälle.</pre><pre>Jag är mycket kritisk till dessa förslag.\r\nHuvudargumentet är att vi är för många. Men på\r\nvilket sätt? frågar jag. Finns det någon utredning\r\nsom visar att vi skulle arbeta effektivare om vi vore\r\nfärre? Nej, det gör det inte.</pre><pre>Det första argumentet är att vi är för många med\r\nhänsyn till befolkningens storlek. Det finns dock\r\ningen utredning som gör detta sannolikt. I stället\r\njämför man med andra länder som i förhållande till\r\nsin folkmängd har ett färre antal, t.ex.\r\nStorbritannien, Tyskland, Frankrike och Italien.\r\nMen beträffande dessa länder, där t.ex. Italien har\r\n91 300 invånare per ledamot och Frankrike 97 300,\r\nså har Frankrikes parlament 577 ledamöter och\r\nItaliens 630 ledamöter. Är inte det för många?</pre><pre>Dessa parlament borde då arbeta dubbelt så\r\nineffektivt som vårt, när man åberopar antalet\r\nledamöter som grund för effektivitet i arbetet,\r\nmedan exempelvis Danmark med blott l79\r\nledamöter i Folketinget och Norge med l65 borde\r\narbeta dubbelt så effektivt.</pre><pre>Men om man i stället jämför befolkningstalen, så\r\nhar Danmark 29 200 invånare per ledamot och\r\nNorge 25 600. Finland har ännu färre, nämligen\r\n24 900. Sedan kommmer Schweiz med 22 700\r\ninvånare per ledamot, Ständerrat och Nationalrat\r\ninräknade, och sist Sverige med 22 300.</pre><pre>Om vår riksdag halverades skulle i dagens läge\r\nFolkpartiet liberalerna reduceras till l6,5\r\nledamöter, Centerpartiet till l5,5,\r\nKristdemokraterna till l3, Ny demokrati till l2,5 och\r\nVänsterpartiet till 8. Om vi fortfarande har l6\r\nutskott -- jag bortser från EES-utskottet -- skulle\r\ndessa partier inte ha ledamöter till alla utskott. Är\r\ndet önskvärt? Även om vi i framtiden har slagit\r\nihop finansutskottet och skatteutskottet räcker inte\r\ndetta för att rädda situationen, inte heller om vi\r\navskaffade jordbruksutskottet och i stället fick ett\r\nmiljöutskott. Men vilket är det optimala antalet\r\nledamöter i ett utskott?</pre><pre>En halvering av riksdagen utifrån dagens läge\r\nskulle också innebära att Moderaterna,\r\nFolkpartiet, Centern, kds och Vänsterpartiet skulle\r\nbli orepresenterade för Norrbotten liksom för\r\nVästerbotten. För Jämtlands del skulle\r\nModeraterna och Centern bli utan ledamöter i\r\nkammaren -- Folkpartiet är redan orepresenterat.\r\nOch för Västernorrland skulle både Moderaterna,\r\nFolkpartiet, Centern, kds, Ny demokrati och\r\nVänsterpartiet bli utan riksdagsledamöter.</pre><pre>Det var för att undvika liknande effekter som\r\nriksdagen höjde Författningsutredningens förslag\r\nom 290 ledamöter till 350 ledamöter. Detta\r\nargument har fortfarande relevans, särskilt som vi\r\nriksdagsledamöter så ofta sägs ha för liten kontakt\r\nmed invånarna i den valkrets som vi representerar.</pre><pre>Om vi har för många riksdagsledamöter, måste\r\nhuvudargumentet bli att vi utnyttjar denna\r\narbetskraft felaktigt. Då är det detta problem som\r\nman bör ta upp till diskussion.</pre><pre>Ännu ett argument i dessa besparingstider: Den\r\nungefärliga driftskostnaden per riksdagsledamot är\r\n750 000 kr. Jag bortser alltså från fasta kostnader.\r\nl00 färre ledamöter skulle då innebära en besparing\r\npå omkring 75 miljoner kronor. Men det tycks inte\r\nvara motionärernas avsikt. I stället vill man höja\r\nservicen, t.ex. en halv sekreterartjänst åt varje\r\nledamot.</pre><pre>Jag beklagar ändå att riksdagen inte antog\r\nFörfattningsutredningens förslag om 290\r\nledamöter. Då hade gamla andrakammarsalen\r\nkunnat byggas om och väl rymma detta antal. Nu\r\ntvingades man bygga en ny plenisal med plats för\r\n350 ledamöter plus statsråd. Därmed är loppet\r\nkört, enligt min uppfattning. Motioner om att\r\nminska antalet ledamöter betraktar jag därför som\r\ndemonstrationer i popularitetssyfte.</pre><pre>Denna plenisal gjordes på tok för stor. Man trodde\r\nnämligen att varje ledamot behövde en plats stor\r\nsom en skolbänk. Men samtidigt fick varje ledamot\r\nett eget arbetsrum, vilket rymde mångdubbelt mer\r\nav riksdagstryck och andra officiella handlingar och\r\ngjorde därigenom de voluminösa skolbänkarna helt\r\nonödiga.</pre><pre>Se på andra parlament. Plenisalen i USA:s\r\nrepresentanthus med 435 ledamöter är betydligt\r\nmindre än vår liksom den franska\r\ndeputeradekammaren. För att inta tala om\r\nbritterna, som nöjer sig med en plenisal för blott\r\n230 ledamöter trots att det totala antalet är 65l.</pre><pre>Till råga på eländet har man hängt upp denna\r\ndystra triptyk, som hänger på väggen bakom mig.\r\nDen kan vi i varje fall ta bort och hänga upp något\r\nljusare, gladare och inspirerande. Då kanske även\r\nekonomin vänder.</pre><pre>Anf. 40  OLLE SCHMIDT (fp):</pre><pre>Fru talman! Man vet inte om man skall våga yttra\r\nsig efter Hugo Hegelands anförande. Jag kommer\r\ninte ihåg vilken i ordningen som jag skulle vara.\r\nMen jag tror att jag gör det ändå, eftersom det\r\nfaktiskt tillhör demokratins spelregler, Hugo\r\nHegeland, att vi får leva efter de regler som vi har.</pre><pre>Hur vår demokrati fungerar är något som berör oss\r\nalla. Det märks också i hög grad på den intensiva\r\ndebatten om hur riksdagen skall arbeta och om hur\r\nvalsystemet skall se ut.</pre><pre>En levande debatt om demokratin och dess former\r\när alltid lika nyttig och nödvändig, i synnerhet som\r\ndet så traditionella svenska samhället genomgår så\r\nstora förändringar.</pre><pre>Just nu vet vi att det pågår täta kontakter mellan\r\npartierna här i riksdagen i syfte att hitta lösningar\r\npå en rad viktiga konstitutionella frågor --\r\nmandatperiodens längd, den gemensamma\r\nvaldagen, personvalsinslaget, valkretsarnas storlek\r\noch riksdagens ställning.</pre><pre>Fru talman! Låt mig beröra några områden som jag\r\nanser är viktiga -- personval, bättre regional och\r\nkommunal demokrati.</pre><pre>Under decennier har frågan om personval\r\ndiskuterats. Flera utredningar har inte lett till\r\nnågonting. Varje gång man skulle komma till skott\r\nuppstod tvekan och rädsla. Nu verkar det äntligen\r\nsom om någonting håller på att hända och att vi får\r\nen förlösning av frågan.</pre><pre>Från Folkpartiets sida har vi länge hävdat vikten av\r\natt öka människors möjligheter att välja mellan\r\nolika personer -- i stället för att som nu i praktiken\r\nbara kunna rösta på ett parti. Man kan nog med fog\r\nsäga att det svenska valsystemet är ett av de mest\r\npartidominerade valsystemen bland världens\r\ndemokratier.</pre><pre>Jag hoppas att Personvalskommittén skall kunna\r\nena sig om ett valsystem, som ger väljaren verkliga\r\nmöjligheter att också välja mellan personer. Den\r\nmodell som nu diskuteras är ganska modest. Den\r\nger fortfarande partierna ett ganska stort\r\ninflytande.</pre><pre>I debatten om personval har det ibland sagts att\r\nentusiasmen över mer av personval är mycket\r\nbegränsad i det här huset. Det är säkert sant. Och\r\ngår vi ut i partiorganisationerna möter vi säkert\r\nockså betydande skepsis.</pre><pre>Men det viktiga måste rimligen vara att skapa ett\r\nvalsystem som ger ökad legitimitet bland\r\nmedborgarna och som stärker demokratin. Jag är\r\növertygad om att mer av personval faktiskt kommer\r\natt göra oss i det här huset bättre. Vi får en\r\npartiprocedur som innebär att vi inte enbart är\r\nvalda av våra egna partier och medlemmar utan\r\nfaktiskt också har blivit dömda och bedömda av\r\nvåra väljare.</pre><pre>Fru talman! Ett väsentligt problem i dagens Sverige\r\när koncentrationen av politisk, ekonomisk och\r\nmassmedial makt till Stockholm. Ett sätt att luckra\r\nupp denna maktcentrering är att mer radikalt\r\ndecentralisera och minska den offentliga makten.\r\nJag tror att vi härigenom får utrymme för både\r\nstarkare regioner och självständigare kommuner.\r\nJag vet att dessa tankar föder rädsla, inte minst här\r\ni Stockholm. Sverige har ju traditionellt en ganska\r\ncentral modell.</pre><pre>När nationalstat och parlament förlorar i makt och\r\ninflytande till överstatlig nivå, är det naturligt att\r\nbåde den lokala och den regionala nivån blir\r\nstarkare. Det ligger helt i linje med den s.k.\r\nnärhetsprincipen, dvs. att besluten skall fattas på\r\nlägsta möjliga effektiva nivå.</pre><pre>Genom att inrätta direktvalda regionala parlament\r\nuppnås bättre samordning, större effektivitet och\r\nökad demokrati. Om beslutskompetensen och\r\nansvaret skall bli reellt bör de framtida regionala\r\norganen också få egen beskattningsrätt.</pre><pre>Hur många regioner Sverige skall innehålla och hur\r\ndessa geografiskt skall se ut är grannlaga frågor. Jag\r\nvill inte ge mig in på att dra några gränser i detta\r\nsammanhang. Jag tror att det låser diskussionen\r\nalldeles för tidigt.</pre><pre>En sak tycker jag dock att man kan vara överens\r\nom, nämligen att de nuvarande länen är för små och\r\nföråldrade, och de behöver förändras. Också\r\nsvenska regioner bör kunna marknadsföras på ett\r\nmer kraftfullt sätt jämfört med de regioner som\r\nfinns i Europa.</pre><pre>Fru talman! Det är i kommunerna som\r\nmedborgarna har de största möjligheterna att\r\npåverka. Från Folkpartiets sida har vi i deccennier\r\ntalat om närdemokrati och framhållit hur viktigt det\r\när att människor har direkta möjligheter att\r\npåverka sin närmiljö -- närhet till beslutsfattarna,\r\nnärhet till politikerna. Någon uttryckte saken på\r\nföljande sätt: För ett duktigt kommunalråd tar det\r\nen timme att gå över torget. Jag vet inte vilken tid\r\nsom gäller för en duktig riksdagsledamot. Mina\r\nerfarenheter i det fallet är inte så positiva.</pre><pre>Kommunalpolitikerna har kommit allt längre bort\r\nfrån medborgarna -- heltidsengagerade politiker\r\noch tjänstemän dominerar även i de mindre\r\nkommunerna. Jag vill i detta sammanhang komma\r\nin på det som Sonia Karlsson berörde tidigare.</pre><pre>Den kommunala ekonomin har också gjort att man\r\nhar genomfört olika organisationsförändringar, där\r\nden kommunala demokratin inte satts i förgrunden,\r\nutan det har mest handlat om att öka effektiviteten.\r\nDe nya köp--sälj-systemen, eller beställare--\r\nutförare, och det s.k. koncerntänkandet, riskerar\r\nenligt min mening att urgröpa den kommunala\r\ndemokratin och försvåra det kommunala\r\nförtroendeuppdraget, dvs. fritidspolitikerns.\r\nFullmäktigemöten har ställts in, som vi hörde\r\ntidigare, och antalet fritidspolitiker har blivit färre.</pre><pre>Koncerntänkandet leder också till att kommunerna\r\nskall få konkurrera med det privata näringslivet och\r\nsig själva på ett egenartat sätt. Kommunerna\r\nsnedvrider konkurrensen och ger sig in i gråzonen\r\nmellan vad näringslivet och kommunen skall syssla\r\nmed. Planerna på att tillåta s.k. kommunal\r\nuppdragsverksamhet, dvs. försäljning av en\r\nkommunal tjänst till köpare utanför kommunens\r\ngeografiska område, bör därför avvisas redan nu.</pre><pre>Om kommunerna skall klara 90-talets förändringar,\r\noch de kommer att bli stora, behövs både aktiva\r\nmedborgare och engagerade fritidspolitiker.</pre><pre>Fru talman! Demokratin står i dag inför stora\r\nutmaningar. En av dem är det växande folkliga\r\nmisstroendet. Med mer av personval och med\r\nmindre av centralt beslutsfattande, tror jag att\r\ndemokratin kommer att vitaliseras i vårt land.</pre><pre>Anf. 41  Tredje vice talman BERTIL\r\nFISKESJÖ (c):</pre><pre>Fru talman! Denna rubrik täcker ett mycket stort\r\nämne. Vad vi kan göra här är naturligtvis bara att\r\nnafsa i utkanterna av den stora demokratidebatten.</pre><pre>Vi har kunnat glädjas åt att demokratin,\r\nåtminstone i princip, har gjort stora landvinningar i\r\nvärlden under de senaste åren. Ett antal stater har\r\növergått från mer eller mindre auktoritära eller\r\ndiktatoriska styrelseskick till demokratiska. Det är\r\nnaturligtvis bra.</pre><pre>Vi får då komma ihåg att många av dessa stater är\r\nsköra. De är ofullbordade i sin demokratiska stil,\r\noch de är utsatta för många faror. Korruption,\r\nsvågervälde och eländiga förhållanden inom polis,\r\ndomarväsende och förvaltningar är ett stort hot mot\r\ndessa nya demokratiers fortbestånd.</pre><pre>Jag tycker för min del att det är oerhört viktigt, när\r\ndet gäller användningen av vårt u-landsbistånd, att\r\nvi tar upp dessa frågor och ger stöd till reformer och\r\ntill utbildning. Jag har föreslagit att man skall\r\nkoncentrera sig på polisväsende, rättsväsende och\r\nförvaltning.</pre><pre>Jag tror att det på litet längre sikt är nyckelområden\r\nnär det gäller möjligheterna för nya demokratier att\r\növerleva. Jag har väckt en motion om detta.</pre><pre>Det är klart att det också i vårt eget land finns\r\nmånga demokratiproblem att ta itu med. Det\r\nallvarligaste demokratiproblemet tycker jag för\r\nmin del är det vikande intresset från medborgarnas\r\nsida att åta sig uppdrag. Jag tror att det hänger\r\nsamman med den väldigt egendomliga vulgärdebatt\r\nom politiker och politikers ställning i vårt\r\nsamhällssystem som varit. Jag tycker att den\r\ndebatten borde vara avslutad.</pre><pre>Det är hedervärt att vara politiker. Att bli invald i\r\ndenna riksdag är det finaste som finns i vårt land.</pre><pre>Vi måste ha en motdebatt på principiella grunder,\r\nen debatt mot denna vulgärpropaganda. Ingen\r\ndemokrati kan överleva utan politiker. Politiska\r\npartier är ett fundament i varje demokrati som man\r\ninte kan klara sig utan.</pre><pre>Det är en stor fara att Folkrörelsesverige håller på\r\natt vittra sönder, att alla möjliga folkrörelser har\r\nstora svårigheter att rekrytera folk till den viktiga\r\nskolningsverksamhet som där bedrivs. Jag ser inte\r\nmed någon större förtjusning den senaste\r\nkommunallagen och dess tillämpning. Både Sonia\r\nKarlsson och Olle Schmidt har här tidigare varit\r\ninne på den saken.</pre><pre>Vad innebär detta i praktiken såsom tillämpningen\r\nvarit? Ja, det innebär att man avskaffar folkets\r\nvalda representanter. Allt färre får möjligheter att\r\nskaffa sig erfarenheter i nämnder och styrelser. Den\r\ndemokratiska kompetensen minskar, och det\r\ntycker jag är allvarligt. Vi kan inte säga att vi inte\r\nskall fatta så många politiska beslut. Det är bara en\r\nlek med ord. Politiska beslut fattas alltid. Frågan är\r\nbara vem som fattar dem.</pre><pre>Här har på Centerns initiativ en utvärdering av den\r\nnya kommunallagens tillämpning kommit till. Vi\r\nvar väldigt ivriga att få till stånd denna utvärdering\r\nså snabbt som möjligt. Den är nu på gång. Vi får väl\r\nse hur vi så småningom kan hantera resultaten.</pre><pre>I samband med detta kan den fråga ställas som\r\nHugo Hegeland tog upp. Det gäller antalet\r\nledamöter i denna församling. Här förs också enligt\r\nmin mening en vulgärdebatt. Det är som vore det\r\nfult att ha riksdagsledamöter. I själva verket är ju\r\nriksdagsledamöterna folkets förtroendemän och\r\nförtroendekvinnor. Ju färre vi riksdagsledamöter\r\nblir, desto svårare kommer det att bli för oss att\r\nfullgöra uppgifterna på ett tillfredsställande sätt.\r\nVad blir resultatet? Jo, de politiska besluten fattas\r\ni ännu större utsträckning än nu av andra, inte av\r\nde folkvalda politikerna. Det fåtal som skulle vara\r\nkvar skulle bli ännu mer beroende av tjänstemän\r\noch anställda och få mindre möjligheter att själva\r\nagera.</pre><pre>Frågan om den regionala nivån tog Olle Schmidt\r\nupp på ett berömvärt sätt. Jag instämmer med\r\nhonom. Det här är en gammal centerfråga. Vi har\r\nnyligen tagit fram ett nytt program för att få till\r\nstånd vad vi kallar länsdemokrati och som gärna\r\nkan kallas regiondemokrati. Jag tror att detta är en\r\nväldigt viktig fråga och ett sätt att vidga\r\ndemokratin. Men det finns starka krafter som vill\r\nslopa landstinget -- t.ex. Ny demokrati, om jag\r\nförstått saken rätt. Det gäller också en del\r\nmoderater. Man skall alltså ta bort en politisk\r\ndemokratisk instans och ersätta den med\r\ntjänstemannavälde.</pre><pre>Så ett par ord om EG och demokratin. Det sägs ju\r\natt EG innebär en inskränkning av demokratin. På\r\nsätt och vis kan man säga att det blir så med den\r\ndirekta demokratin i vårt land. Men jag vill vända\r\npå det hela och säga att genom ett inträde i EG\r\nåtererövrar vi en del av den politiska makten och\r\ndemokratin som vi redan har förlorat -- dvs. de\r\ndelar av den suveränitet som vi tvingas avstå har vi\r\negentligen redan förlorat. Men genom att få\r\ninflytande i europeiska organ kan vi återvinna en\r\ndel av detta politiska demokratiska inflytande.</pre><pre>Anf. 42  OLLE SCHMIDT (fp) replik:</pre><pre>Fru talman! Först vill jag säga att jag håller med\r\nBertil Fiskesjö om att det är hedervärt att vara\r\npolitiker. Det är säkert bra att vi säger det. Men det\r\nmåste också vara så, att vi visar att andra kan tycka\r\natt vi är hedervärda. Understundom tycker jag\r\nkanske att det både på den kommunala och på den\r\ncentrala nivån har varit litet si och så med den\r\nsaken.</pre><pre>Ett förtroende -- begreppet förtroendeman fanns ju\r\nen gång i världen -- är någonting som man får och\r\nnågonting som man förtjänar. Men det är lätt att det\r\nförtroendet förloras, och då är det svårt att\r\nåterställa det. En viss form av självkritik, Bertil\r\nFiskesjö, tror jag att också vi som har sysslat med\r\npolitik några år har anledning att visa.</pre><pre>Det var dock inte det som jag egentligen ville\r\nkommentera, utan vad jag ville ta upp var frågan\r\nom antalet riksdagsledamöter.</pre><pre>Det är möjligt att skälen, som både Bertil Fiskesjö\r\noch Hugo Hegeland sade, är populära, eller kanske\r\nt.o.m. populistiska. Dock är det min erfarenhet att\r\nallt fler tycker att vi i den här församlingen är för\r\nmånga. Måhända är det så. Den som kommer hit\r\noch ser hur många vi är nu kan kanske med rätta\r\nställa här aktuella fråga. Jag känner argumenten för\r\ndetta.</pre><pre>Bertil Fiskesjö och jag har länge varit överens om\r\natt fler beslut kan fattas på regional nivå. Men\r\nkunde det inte vara rimligt att vi, om vi nu får en\r\nriktigt decentraliserad beslutsnivå, verkligen ser till\r\natt vi lyckas föra en del av de beslut som fattas här\r\nner till regional nivå? Är det då inte rimligt att vi i\r\nden här församlingen blir färre? Det har jag tyckt\r\nvara rimligt i ett läge där vi kommit längre i den\r\ndiskussionen och verkligen decentraliserat besluten\r\nfrån riksdagen.</pre><pre>Anf. 43  Tredje vice talman BERTIL\r\nFISKESJÖ (c) replik:</pre><pre>Fru talman! Först något om hur man ser på\r\npolitiker. Jag håller självfallet med Olle Schmidt\r\nnär han säger att här finns en och annan politiker\r\nsom ''dummar sig'', och som dessutom gör det\r\nordentligt, och som inte är värd särskild aktning.</pre><pre>Men ett slags debattstil, inte minst i medierna, har\r\nspritt sig. Den innebär att så snart en politiker har\r\ngjort något speciellt, upplevs alla politiker vara\r\nlikadana. Det framställs på det sättet. Det är som i\r\nforna dar -- om en finne drog kniv här i Stockholm,\r\nansågs ju alla finnar dra kniv.</pre><pre>Detta är en attityd från mediernas sida när det\r\ngäller att betrakta politikerna. De flesta är dock\r\nhederliga och ambitiösa. Jag tycker att det är vår\r\nskyldighet att argumentera mot, att våga stå emot.\r\nVi måste våga påstå: Vi är faktiskt hederliga och vi\r\ngör så gott vi kan. Svenska folket har utsett oss.\r\nTycker man inte om oss, behöver man inte välja om\r\noss nästa gång.</pre><pre>Ett försvar för politiken är ett försvar för\r\ndemokratin. Det är verkligen oroande att, som\r\nframgick av en undersökning för inte så länge\r\nsedan, i genomsnitt endast 4 % av\r\nkommuninvånarna är beredda att ta på sig ett\r\nkommunalt uppdrag. Det innebär att hela\r\nmedverkanstanken, som är så viktig för\r\ndemokratin, håller på att urholkas. Så småningom\r\nfår vi kanske en liten politisk klass -- kanske inte ens\r\nmed de lämpligaste -- därför att människor inte bryr\r\nsig.</pre><pre>Sedan något om riksdagens storlek. Det är klart att\r\ndet inte finns några fixa tal. Man kan säga att det\r\nbör vara så eller så. Men rent allmänt är det på det\r\nsättet att även om Sverige, som är ett litet land, får\r\nen decentralisering till regioner och kommuner i så\r\nstor utsträckning som möjligt -- och det är ju vad\r\nOlle Schmidt och jag vill ha -- kommer vi alltid att\r\nha väldigt viktiga uppgifter.</pre><pre>Jag ser framför mig det ökande internationella\r\nsamarbete som vi är invecklade i. Det är lätt för oss\r\natt, med erfarenhet av hur det är i den egna\r\nriksdagsgruppen, konstatera att ett stort antal\r\nledamöter av riksdagen ständigt är ute på vift. Det\r\nrör sig inte alltid om samma personer, utan det är\r\nolika personer i olika sammanhang. Det är alltså\r\nväldigt viktigt att ha tillgång till politiker som kan\r\ndelta och representera Sverige på olika sätt.</pre><pre>Sedan vill jag ta upp en sak som jag glömde att\r\nnämna i mitt förra inlägg. Jag noterar att Harriet\r\nColliander är väldigt kritisk mot politiker som suttit\r\nmed i t.ex. bankstyrelser. Ja, det kan man vara. Jag\r\ntycker också att de varit alltför slappa, alltför\r\nförsiktiga. Men Harriet Colliander sade icke ett\r\nenda ord om proffsen, dvs. bankdirektörerna. De\r\nhade ju det verkliga ansvaret i bankerna. Varför\r\ninte kritisera dem också, åtminstone litet grand?</pre><pre>Anf. 44  OLLE SCHMIDT (fp) replik:</pre><pre>Fru talman! Helt kort. Bertil Fiskesjö säger att\r\nmänniskor, medborgare, som är missnöjda med oss\r\ninte skall välja om oss nästa gång. Men det är bara\r\ndelvis sant. Om det blir som i varje fall jag -- och,\r\ntror jag, merparten av oss i den här församlingen --\r\nhoppas på, finns kanske nämnda möjlighet i en\r\nframtid om vi får ett ökat inslag av personval.\r\nProblemet för människorna, medborgarna, har\r\nvarit att de politiker som de är missnöjda med ändå\r\nblir omvalda om partierna är nöjda med dessa\r\npolitiker. Det tror jag har urgröpt tilltron till\r\npolitik.</pre><pre>Även om allting annat går mycket fort, tror jag inte\r\natt det är nödvändigt att det också gäller politiken.\r\nMen politiken får heller inte gå allför långsamt. Vad\r\nmänniskor tycker, den uppfattning som de framför,\r\nmåste få ett visst genomslag. Dessutom måste det\r\nalltså gå någorlunda hastigt.</pre><pre>Trögheten i systemet -- det gäller också de politiska\r\nsystemen -- trögheten i vårt beslutsfattande och\r\ntrögheten när det gäller att byta ut politiker som\r\nman är missnöjd med tror jag är några av skälen till\r\natt förtroendet har minskat och till att också viljan\r\natt anta politiska uppdrag har minskat under de\r\nsenaste åren.</pre><pre>Jag tror, Bertil Fiskesjö, att det finns ett mycket\r\nnaturligt skäl till att det är svårt att locka politiker.\r\nDet är inte alltid så förbålt roligt att vara politiker.\r\nMan får ovett för det mesta just i dessa dagar när\r\ndet är svåra tider. Då kanske det inte alltid är så\r\nroligt att locka med politiska uppdrag.</pre><pre>Anf. 45  Tredje vice talman BERTIL\r\nFISKESJÖ (c) replik:</pre><pre>Fru talman! Vad gäller personvalsfrågan har jag\r\ningen annan uppfattning än Olle Schmidt. Jag\r\ntycker också att det skulle vara bra med ett starkare\r\ninslag av personval. Jag har även för många år\r\nsedan varit med om att lägga fram konkreta förslag\r\ni de här frågorna, förslag som dess värre sedan inte\r\nvann resonans i riksdagen. Men nu kanske de kan\r\nkomma.</pre><pre>Det är klart att det finns många olika skäl till att\r\nsådana här siffror om förtroendet för politiker\r\nständigt cirkulerar i opinionsundersökningar och\r\nliknande. Men ett grundläggande skäl är att\r\nmedborgarna nu är sämre informerade än någon\r\ngång tidigare om vad politisk verksamhet innebär.\r\nJag brukar säga att jag kan stå i en mycket\r\nkvalificerad församling, bland människor med hög\r\nutbildning, och om jag vet att de inte är politiskt\r\nengagerade påstå nästan vad som helst. Ingen kan\r\nifrågasätta det, för de kan inte politik. De kan inte\r\npolitiska frågor. Om vi däremot har en\r\nsammandragning inom partiet, med\r\ncenterpartistiska landstingsmän och\r\nkommunalmän, får jag akta mig väldigt noga. De\r\nkan politik.</pre><pre>Jag menar alltså att vi håller på att mista ett\r\ndemokratikapital i samhället genom att alltför få\r\nmänniskor får möjlighet att engagera sig. Detta är\r\nockså helt allmänt en större fara, för det bäddar för\r\ndemagoger och framgångar för den typ av\r\npropaganda som vi hörde en hel del av vid det\r\nsenaste valet. Människor har helt enkelt inte\r\ntillräckliga kunskaper, inte tillräckliga\r\nerfarenheter. De känner inte tillräckligt många\r\nmänniskor som har kunskaper och erfarenheter för\r\natt kunna ifrågasätta vad som påstås av någon för\r\ntillfället kanske populär och glansfull ledare.</pre><pre>Den genuina folkrörelseförankring som vi tidigare\r\nhar haft i svensk politik och den kommunala\r\nsjälvstyrelsen har spelat en mycket stor roll. Den\r\nhåller vi kanske på att föröda. Det ser jag som ett\r\ngrundläggande problem i samhället vad gäller det\r\ndemokratiska styrelseskicket.</pre><pre>Anf. 46  TALMANNEN:</pre><pre>Eftersom Harriet Colliander blev direkt angripen,\r\nfår Harriet Colliander ordet för replik.</pre><pre>Anf. 47  HARRIET COLLIANDER (nyd):</pre><pre>Fru talman! Jag delar Bertil Fiskesjös upprördhet\r\növer det sätt varpå bankerna har skötts av\r\nbankledningarna. Men min uppfattning har alltid\r\nvarit att det är styrelsen för en verksamhet som har\r\ndet slutliga ansvaret för de beslut som fattas.</pre><pre>Vissa verksamheter är kanske mer\r\nkunskapskrävande än andra. Då går det inte att\r\ntillsätta styrelseledamöter på politiska eller fackliga\r\nmeriter. Det var som jag sade: Vad har politiker och\r\nfackbasar i bankstyrelser att göra, när man i\r\ntidningsintervjuer öppet säger att man faktiskt inte\r\nriktigt begrep vad det handlade om? Man trodde att\r\nman var där för att bevaka etiska aspekter. Det är\r\nnaturligtvis en god tanke. Men beslutsfattandet i en\r\nbank handlar ju om vad man skall göra med\r\nmiljardtals kronor.</pre><pre>Jag tog bankerna som exempel på hur det går när\r\nman ger det politiska och det fackliga inflytandet en\r\nalltför stor betydelse. Det är det som har hänt i det\r\nsvenska samhället under de senaste decennierna.\r\nMan måste börja ifrågasätta om det är det man skall\r\nha, eller om professionalism, eller låt oss säga\r\nyrkeskompetens, i vissa fall skall ha företräde före\r\ndet politiska och det fackliga. Det är faktiskt en\r\nvital fråga för att mycket skall överleva.</pre><pre>Anf. 48  Tredje vice talman BERTIL\r\nFISKESJÖ (c) replik:</pre><pre>Fru talman! För att inget missförstånd skall uppstå\r\nvill jag betona att jag inte heller tycker att\r\nstyrelseledamöterna i allmänhet har skött sig i\r\nbankerna och i en del andra styrelser. De har tagit\r\nför lätt på det uppdraget helt enkelt.</pre><pre>Men, märk väl, de här styrelserna har inte enbart\r\nbestått av politiker eller fackliga företrädare. Där\r\nhar suttit proffs, för att använda Harriet\r\nCollianders egna ord. De har misskött sig lika gravt\r\neller jag skulle vilja säga ännu värre, för de skulle\r\nändå besitta en viss grad av sakkunskap och kunna\r\nhålla ögonen på den verkställande delen, både i\r\nbankerna och i andra företag.</pre><pre>Att man kallas för proffs eller att man har gått en\r\nviss karriär är ingen som helst garanti för gott\r\nomdöme, för kunskaper eller ens för viljan att göra\r\nsitt bästa. Jag har rört mig så länge i det politiska\r\noch administrativa systemet att jag vet att man kan\r\nhitta väldigt många inkompetenta personer på höga\r\nposter. Det är sannerligen ingalunda enbart\r\npolitiker som kan vara inkompetenta. Det\r\nförekommer inom alla verksamheter. Av den\r\nanledningen reagerade jag litet grand mot att man\r\npekade ut politiker i styrelser som särskilda bovar i\r\ndet här sammanhanget.</pre><pre>Anf. 49  HARRIET COLLIANDER (nyd)\r\nreplik:</pre><pre>Fru talman! Bankkrisen har satt en strålkastare på\r\nförhållandet att man i så hög grad utnämner\r\nmänniskor på politiska meriter och människor med\r\nfacklig bakgrund.</pre><pre>Som jag sade har jag pratat med\r\nutredningstjänsten, och det finns en översiktlig\r\nuppskattning av hur många styrelseledamöter i\r\nstatliga styrelser som har politisk och facklig\r\nbakgrund. Man kunde konstatera att mellan 70 %\r\noch 80 % hade socialdemokratisk politisk\r\ntillhörighet eller facklig bakgrund.</pre><pre>Det är den principen för utnämningar som jag\r\nvänder mig emot. Jag har använt bankkrisen som\r\nen strålkastare för att exemplifiera att det inte står\r\nså väl till alltid.</pre><pre>Anf. 50  BERNDT EKHOLM (s):</pre><pre>Fru talman! I debatten om förnyelsen av\r\nvälfärdsbygget, om nya grepp för att utveckla\r\nvälfärden i en tid av mycket begränsade resurser,\r\nmåste folkrörelsernas och de ideella\r\norganisationernas tänkbara bidrag lyftas fram. Det\r\nvar de som lade grunden till det folkhem som\r\nskapats i vårt land. De kan i dag spela en viktigare\r\nroll än de hitintills tilldelats. Också för dessa\r\nrörelsers egen förnyelse kan ett mer aktivt\r\ndeltagande i olika samhälleliga uppdrag få stor\r\nbetydelse.</pre><pre>Folkrörelserna kan erbjuda fördelar som både\r\nkommuner och privata entreprenörer saknar. Det\r\ngäller t.ex. möjligheten till frivilliga arbetsinsatser\r\noch sambruk av lokaler. Framför allt kan\r\nfolkrörelsealternativen skapa en delaktighet som\r\nvarken kommunal eller privat verksamhet lika lätt\r\nåstadkommer. Den kan också tillföra en extra\r\nidémässig dimension åt insatserna.</pre><pre>Regeringen koncentrerar det mesta av sitt\r\nförnyelsearbete på de privata kommersiella\r\nalternativen. Kommer den sociala verksamheten\r\natt fungera bättre med små- eller storföretagare\r\nsom ansvariga för verksamheten? Det kanske blir\r\nmer av valfrihet för konsumenten, men det blir\r\nknappast mer av delaktighet och\r\npåverkansmöjlighet.</pre><pre>Ur samhällets synpunkt måste det vara positivt att\r\nfolkrörelseerfarenheten bättre tas till vara. Bl.a.\r\nhar inslaget av idealism och frivillighet i viss\r\nutsträckning förskjutits av den starka och\r\nomslutande verksamheten i offentlig regi. Det har\r\ninneburit att de samlade insatserna blivit mindre\r\noch att viss kvalitet gått förlorad.</pre><pre>Från början var såväl kyrkor som många ideella\r\norganisationer mötesplatser för både tanke och\r\nhandling. Ju mer tiden har gått har dock den ideella\r\nverksamheten alltmer präglats av samtalet,\r\nopinionsbildningen och olika typer av fritids- och\r\nhobbyaktiviteter. Allt mindre har ägnats åt det\r\npraktiska ansvaret för människors välfärd och\r\nsamhällets utveckling.</pre><pre>Folkrörelserna kan göra väsentliga insatser, betalda\r\nresp. obetalda, inom olika samhällssektorer.\r\nFlyktingmottagandet kräver ett starkt personligt\r\noch nära engagemang för ett gott resultat. De\r\nideella organisationernas deltagande är bristfälligt i\r\ndag. Arbetet lämnas i för stor utsträckning till\r\nmyndigheter och institutioner.</pre><pre>Åldringsvården rymmer ökade möjligheter för ett\r\nengagemang, dels i form av folkrörelsedrivna hem,\r\ndels som en komplettering på ideell bas av de\r\noffentliga institutionernas insatser, t.ex. olika\r\nformer av fritidsaktiviteter.</pre><pre>Missbrukarvården är en redan etablerad form för\r\nomsorgsinsats i folkrörelseregi. Här borde finnas\r\nän större utrymme för starkt idéburna alternativ,\r\nsom ofta har lättare att nå resultat än offentliga\r\ninstitutioner. Fadder- och\r\nkontaktpersonsverksamhet är ett annat outvecklat\r\nområde. Det kan bl.a. beröra flyktingfrågan,\r\nvidare stöd för familjer i kris, för utvecklingsstörda,\r\nför ungdomar på glid. Ungdomsverksamheten är\r\nomfattande, men kan säkert byggas ut, bl.a. i\r\nkoppling till skolans verksamhet.</pre><pre>Kyrkliga dagis har visat sig vara ett alldeles utmärkt\r\nbarnomsorgsalternativ, där en idéburen verksamhet\r\nkan utvecklas och där sambruk av lokaler brukar gå\r\nbra.</pre><pre>Ett helt annat område är naturvården, där\r\nmiljörörelsernas många engagerade bl.a. kan göra\r\nfrivilliginsatser. Folkrörelserna kan säkert också\r\nvara aktiva i att erbjuda arbetslösa meningsfulla\r\nuppgifter.</pre><pre>Men en sådan här utveckling måste vara\r\ngenomtänkt. Annars kan den skapa nya problem.\r\nDet är viktigt att folkrörelsernas särart och\r\nidémässiga grund får prägla insatserna. Det är\r\nolyckligt om det blir en påklistrad verksamhet för\r\natt skapa nya inkomster. Det är inte ekonomin som\r\nskall vara den drivande kraften, utan ett\r\nförverkligande av de ideella organisationernas\r\ndjupaste syften.</pre><pre>Insatserna, frivilliga eller betalda, får självfallet\r\ninte spännas framför den sociala nedrustningens\r\nvagn. De skall i huvudsak vara ett komplement till\r\nden offentliga verksamheten som gör helheten\r\nrikare.</pre><pre></pre><pre>Rättvisefrågorna är viktiga. Om ett dagis startas i\r\nen ideell organisations regi är det angeläget att alla\r\nbarn får samma möjlighet att söka sig dit, dvs. att\r\nden kommunala kön är tillträdesväg. En utbyggd\r\nomsorgsverksamhet byggd på frivillighet kan bli en\r\nkvinnofälla. Lösningarna måste självfallet vara\r\nsådana, att kvinnosysselsättningen inte påverkas\r\nnegativt.</pre><pre>En verksamhet präglad av ren välgörenhet,\r\ninspirerad av t.ex. amerikansk voluntarism, passar\r\ninte vårt synsätt i Sverige. En förnyelse av\r\nidealismen skall inte formas utifrån en tycka-synd-\r\nom-mentalitet, utan snarare präglas av\r\nkollektivhusets självklara\r\nansvarsfördelningsprincip. Man ställer upp för\r\nvarandra.</pre><pre>Folkrörelserna kan säkert ge ett viktigt bidrag i\r\nförnyelsen av vårt samhälle, om de kan undvika\r\nfelskär och tackla riskerna att bli utnyttjade.\r\nFolkrörelsernas förmåga att ge röst åt de röstlösa,\r\natt frigöra dolda resurser, att förmera insatser till en\r\nrikare helhet och numer också att erbjuda en\r\nprofessionalism i olika insatser borde borga för ett\r\ngott resultat.</pre><pre>De grundläggande insatser som den offentliga\r\nsektorn står för skulle på detta sätt få ett viktigt\r\nkomplement, samtidigt som folkrörelserna skulle\r\nfördjupa sin verksamhet utifrån sina resp.\r\nidémässiga grunder.</pre><pre>Försvarspolitik</pre><pre>Anf. 51  STURE ERICSON (s):</pre><pre>Fru talman! Mitt under brinnande Gulfkrig\r\nbeslutade den amerikanska kongressen att skära\r\nned USA:s försvarsutgifter med 25 % på några års\r\nsikt. Bill Clinton förbereder nu ännu större\r\nbesparingar genom bl.a. kraftiga neddragningar i\r\nUSA:s militära närvaro i Europa. Ungefär en\r\ntredjedel av USA:s militära organisation avvecklas\r\nunder första hälften av 90-talet.</pre><pre>Den konservativa tyska regeringen planerar nu\r\nännu en kraftig bantning av det tyska försvaret ned\r\ntill omkring 300 000 man. Bara för några få år sedan\r\nstod omkring 1,5 miljoner man från ett halvdussin\r\nländer ständigt stridsberedda på tysk mark.</pre><pre>Även andra NATO-länder har skurit kraftigt i sina\r\nförsvarskostnader. Belgien och Holland håller på\r\natt halvera sina stridskrafter.</pre><pre>Det är naturligtvis kommunismens kollaps i Öst-\r\noch Centraleuropa som gjort detta möjligt.\r\nResterna av den tidigare sovjetarmén hämtas nu\r\nhem till Ryssland. Vi i Sverige tycker att\r\ntillbakadragandet från de baltiska staterna går\r\nalltför långsamt, även om vi förstår de enorma\r\nsociala problem som uppstår när hundratusentals\r\nman kommer hem till bostadsbrist och annat\r\nelände.</pre><pre>Också Ryssland gör mycket kraftiga neddragningar\r\nav sina militärutgifter. Utifrån betraktat förefaller\r\nläget inom det ryska försvaret vara förvirrat. Stora\r\nmängder krigsmateriel skrotas och nya\r\nmaterielprojekt läggs ned.</pre><pre>Även våra nordiska grannar skär ned sina militära\r\nkostnader. I Danmark gjorde Schlüterregeringen\r\nen uppgörelse med oppositionen om rejäla\r\nbesparingar. I Norge tänker man minska antalet\r\narmébrigader från 13 till 6, och Finlands borgerliga\r\nregering har bestämt sig för en 10-procentig\r\nneddragning av militärutgifterna.</pre><pre>Det är bara Sverige som ökar sina militärutgifter.\r\nÖkningen inleddes med 1987 års försvarsbeslut och\r\nkommer efter fjolårets försvarsbeslut att fortsätta\r\når för år fram till 1997. Enligt den planering som\r\ngäller kommer ökningen av våra militärutgifter att\r\nbli ännu större efter 1997.</pre><pre>Anders Björck påstår att detta är nödvändigt,\r\neftersom Sverige före 1987 låg på oförändrad nivå\r\nunder 15 år medan andra stater ökade. Det är sant\r\natt de borgerliga riksdagsmajoriteterna 1977 och\r\n1982 röstade fram femåriga förvarsbeslut på\r\nungefär oförändrad nivå i fasta priser. Den\r\nmoderata propagandan lägger naturligtvis hela\r\nskulden för denna s.k. nedrustning på\r\nSocialdemokraterna.</pre><pre>Det försvarsbeslut riksdagen fattade våren 1992\r\ngick alltså klart emot trenden i resten av Europa\r\noch innebar en ökning av försvarsbudgeten med\r\növer 7 miljarder. Bakgrunden var, som alla vet, att\r\nModeraterna inför valet hade lovat en ökning med\r\n27 miljarder.</pre><pre>Krisuppgörelsen den 20 september 1992 skalade\r\ndock bort 2,8 miljader av ökningen under\r\ninnevarande femårsperiod. Försvarets långsiktiga\r\nbidrag till en minskning av det strukturella\r\nbudgetunderskottet blir enligt uppgörelsen 1,2\r\nmiljarder per år, vilket innebär 6 miljarder för nästa\r\nförsvarsbeslutsperiod.</pre><pre>Tyvärr har regeringen inte heller i denna del orkat\r\nmed att hålla fast vid krisuppgörelsen.\r\nBesparingsförslagen i budgeten den 11 januari ger\r\ninte en bestående besparing på 1,2 miljarder per år.\r\nDet saknas grovt räknat 300 miljoner per år för att\r\nuppnå besparingsmålet. Vi socialdemokrater har i\r\nvår partimotion visat på hur dessa ytterligare\r\nbesparingar kan göras.</pre><pre>Om den nuvarande säkerhetspolitiska utvecklingen\r\ni Europa fortsätter kommer det 1997 inte att vara\r\nmöjligt -- oberoende av vilka partier som då bildar\r\nregering -- att kraftigt höja de svenska\r\nmilitärutgifterna. Planeringen bör enligt vår\r\nuppfattning därför inriktas på oförändrade\r\nförsvarskostnader efter 1997.</pre><pre>Vi föreslår avskaffande av den teknikfaktor på\r\n1,5 % som beslutades av den borgerliga\r\nmajoriteten i fjol och som ger en automatisk ökning\r\nav militärutgifterna med över 8 miljarder under\r\nåren efter 1997.</pre><pre>Finansministern har här i riksdagen slagit fast att\r\ningen ska få kompensera sig för de fördyringar som\r\nföljer på kronans sänkta värde. Handikappade,\r\npensionärer och andra får ingen kompensation.\r\nDet är då inte rimligt att försvaret kompenseras. Vi\r\nföreslår därför en nedjustering av försvarsprisindex\r\nmotsvarande devalveringseffekten.</pre><pre>De pengar som satsats på försvaret ska gå till att\r\nbygga upp en så stark krigsorganisation som\r\nmöjligt. En billigare fredsorganisation betyder mer\r\npengar till krigsorganisationen. Genom att utbilda\r\ntvå armébrigader på ett regemente skulle man\r\nkunna göra stora besparingar inom armén. Det\r\nhandlar om ca 300 miljoner kronor per år enligt en\r\nkalkyl som försvarsministern nyligen redovisade.</pre><pre>Vi socialdemokrater har föreslagit en sådan\r\ntvåbrigadslösning och att huvuddelen av arméns\r\nbrigadutbildning koncentreras till åtta garnisioner.</pre><pre>Om flygvapnet förlägger sin fredstida verksamhet\r\ntill endast fem storflottiljer kan betydande belopp\r\nföras över till den allt dyrare krigsorganisationen.</pre><pre>Det här är några huvuddrag i de försvarspolitiska\r\nförslag vi lagt fram från socialdemokratisk sida\r\ninför vårriksdagen. Vårt ärliga uppsåt är att få så\r\nmycket försvar som möjligt för de skattemedel\r\nriksdagen anslår. Vår bedömning av hur mycket\r\npengar vi i framtiden kan satsa på försvaret är mer\r\nrealistisk än den som görs av Anders Björck och\r\nregeringen.</pre><pre>Anf. 52  ROBERT JOUSMA (nyd):</pre><pre>Fru talman! Konungariket Sverige befinner sig för\r\nnärvarande i kris. Krisen är framsprungen ur ett\r\nsjukt ekonomiskt system och ett delvis sjukt\r\npolitiskt system. Systemen har lett till att vi nu lånar\r\ntill de löpande utgifterna. Det innebär i princip\r\nsamma sak som att en villaägare lånar till ränta och\r\namortering. Ett sådant beteende -- ursäkta språket\r\nfru talman -- leder osvikligt till att det går åt\r\nhelvete.</pre><pre>Nu krävs det sparande och nytänkande även i Firma\r\nsvenskt försvar om vi skall lyckas behålla det\r\nförsvar Sverige behöver i den oförutsägbara\r\nframtiden. Vi har redan hört Sture Ericson säga att\r\ndet inte finns någon balans mellan mål och medel.\r\nJag håller med honom. För vilken av dessa\r\nstorheter skall vi sänka ribban? Det är en bra fråga,\r\nsom leder till slutsatsen att vi måste sänka ribban\r\nför båda.</pre><pre>Det finns inget omedelbart hot mot Sverige de\r\nnärmaste åren. Låt oss därför justera försvarets\r\nnumerär till förmån för det materiella behovet. Det\r\nskall ske snabbt.</pre><pre>Det viktiga är att behålla flexibiliteten i systemet.\r\nMed flexibilitet menar jag att vi, om det skulle\r\nbehövas, snabbt skall kunna återgå till tidigare\r\nnumerär. Nyckeln till detta är den svenska\r\nförsvarsindustrin, vilken måste behållas intakt och\r\nvital. Det handlar sålunda om att inte, som hittills\r\ngjorts, bedriva överutbildning av värnpliktiga som\r\ninte blir krigsplacerade.</pre><pre>Det intressanta i resonemanget, om någon är så\r\npass vaken att ha noterat det, är det litet\r\nmotsägelsefulla i mitt budskap. Ett krympande\r\nsvenskt försvar räcker inte som kund åt en intakt\r\nsvensk försvarsindustri.</pre><pre>Som russin i kakan måste det naturligtvis till en\r\nexportfrämjande\r\nförsvarsmaterielexportlagstiftning. De\r\nskamkänslor som drabbar en del så snart man\r\nnämner försvarsindustrin måste arbetas bort. Jag\r\nanser att försvarsindustrin är den viktigaste\r\nkomponenten i totalförsvaret. De människor som\r\narbetar där skall gå med huvudet högt i vissheten\r\natt de förutom goda exportförtjänster också tillför\r\nsamhället ovärderlig high-tech i form av spin-off-\r\neffekter som gagnar landet i dess helhet.</pre><pre>Vad skall vi då göra? Jo, vi måste ha en ny\r\nförsvarsmaterielexportlagstiftning, som bygger på\r\nanmälningsplikt i stället för tillståndsgivning. Det\r\nräcker med tre grundregler som skall respekteras av\r\nindustrin i stället för den snårskog av regler och\r\ntolkningar som finns i dag. Staten skall äga rätt att\r\nstoppa en affär endast om den bryter mot följande\r\ntre regler:</pre><pre>1. Export får ej ske till krigförande land.</pre><pre>2. Export får ej ske om det finns fog för att det leder\r\ntill att Sveriges säkerhet eller svenska intressen\r\nhotas.</pre><pre>3. Export får ej ske till land som grovt kränker de\r\nmänskliga rättigheterna.</pre><pre>Vidare skall regeln som hindrar industrin att\r\nutveckla andra vapen än de som det svenska\r\nförsvaret behöver tas bort. Det finns en stor\r\nekonomisk potential att utnyttja i att\r\nuppdragsutveckla och skräddarsy vapensystem för\r\nandra länders behov.</pre><pre>Med dessa enkla regler öppnas hela den\r\ndemokratiska världen som kundkrets för den\r\nsvenska försvarsmaterielindustrin. Inte behöver vi\r\nt.ex. den nuvarande byråkratiska\r\ntillståndskarusellen för att sälja till EG-länderna --\r\nländer som förutom att de är demokratiska även är\r\nmedlemmar i världens största fredsrörelse, EG.</pre><pre>Att situationen även förutom detta är sjuk bevisas\r\nav förhållandena beträffande Celsius, där staten\r\nfortfarande är störste ägare, trots att företaget snart\r\nskall börsnoteras. Detta företag lever till stor del av\r\nvapenexport, men staten motarbetar företagets\r\nsträvan till en god ekonomi genom att stoppa\r\naffärer, under livligt åberopande av en luddig\r\nförsvarsmaterielexportlagstiftning.</pre><pre>Detta tror jag är en av många anledningar till att\r\nSverige för närvarande kan kallas för Europas\r\nstörsta Ebberöds Bank.</pre><pre>Anf. 53  ARNE ANDERSSON (m):</pre><pre>Fru talman! Riksdagen fattade den 3 juni i fjol ett\r\nlångsiktigt försvarsbeslut. Beslutet tillkom i någon\r\nmån med oddsen emot sig, av det enkla skälet att\r\ndet var ont om tid från regeringsskiftet fram till dess\r\natt en proposition om ett sådant omfattande förslag\r\nskulle läggas fram. Regeringen gick i mål med\r\ndetta, och jag tycker att det var utomordentligt väl\r\natt så skedde.</pre><pre>Beslutet togs i en omtumlande säkerhetspolitisk\r\nmiljö. Den nya politiska situationen i Central- och\r\nÖsteuropa och det forna Sovjetunionen, där\r\nstorkrigsrisk hade förbytts i genuin osäkerhet med\r\nrisk för mera begränsade kriser och konflikter,\r\nutgjorde underlag för förra årets försvarsbeslut,\r\noch den gäller alltjämt.</pre><pre>Beslutet angav en ny försvarsprofil, som innebar\r\npersonell och materiell upprustning, finansierad\r\nmed ett visst medelstillskott och nedskärningar i\r\nsåväl krigs- som fredsorganisationen. Jag anser att\r\ndet var ett bra försvarsbeslut. Framför allt var det\r\ndet bästa som då kunde åstadkommas.</pre><pre>Jag uttryckte vid det tillfället tillfredsställelse över\r\natt försvarsbeslutet kom till stånd och att det, som\r\njag då sade, nu skulle ges tillfälle till arbetsro inom\r\norganisationen.</pre><pre>Jag måste dess värre konstatera att jag gjorde en\r\nfelbedömning. Arbetsron i organisationen varade\r\ninte mer än över sommaren. Höstens\r\nkrispakethantering kunde, kanske naturligt nog,\r\ninte gå försvaret alldeles förbi. Arbetsron inom\r\norganisationen, som har så långsiktiga syften, gick\r\ndess värre förlorad.</pre><pre>Vissa besparingsåtgärder preciserades i\r\nuppgörelsen mellan regeringen och\r\nSocialdemokraterna, och beslut i den delen har\r\nredan fattats. Beträffande resten av\r\nförsvarsområdets besparingsandel överlämnades\r\ndet till regeringen att återkomma till riksdagen med\r\nförslag i budgetpropositionen. Tiden var också\r\ndenna gång knapp, och de förslag som lämnades\r\nkunde inte beredas på sedvanligt sätt, vilket\r\nkritiserades i den socialdemokratiska\r\npartimotionen.</pre><pre>Härav följer, vilket jag tycker är bra, visst\r\nkompletterande beredningsarbete. Det som utförts\r\nefter det att propositionen lagts fram har varit\r\nfördelaktigt kompletterande. Jag tänker främst på\r\nLv-funktionen.</pre><pre>De organisationsförändringar som i besparande\r\nsyfte föreslås är för arméns vidkommande att man\r\nföreslår samlokalisering och produktionssamarbete\r\ni Östersund mellan A 4 och I 5, en inte alltför\r\nkontroversiell åtgärd.</pre><pre>Långt mera värdeladdad är den nyss nämnda\r\navvecklingen av Lv 4:s etablissement i Ystad, med\r\nen förbandsproduktion fördelad på och överförd\r\ntill andra förband.</pre><pre>Inom marinen föreslås att verksamheten vid\r\nKarlskrona örlogsskolor och KA 2 samordnas,\r\nfrämst avseende ledning och administration.\r\nVidare föreslås att Muskövarvet skiljs från\r\nOstkustens marinkommando.</pre><pre>Vad avser flygvapnet tycker vi att det som Sture\r\nEricson nyss sade om den socialdemokratiska\r\nmotionen har tämligen liten relevans just nu. Vi är\r\nalla överens om att en översyn skall komma senare\r\nunder beslutsperioden, antagligen sedan\r\nkoncessionsprövning avseende vidgad verksamhet\r\nvid de nu kvarvarande flottiljerna har skett.</pre><pre>Det är inte önskade förändringar som\r\nförsvarsutskottet nu tar ställning till. Vi har likväl\r\nförståelse för att vi inte kunde hållas utanför en för\r\nlandet svår ekonomisk kris, utan vi får ta på oss vår\r\nbeskärda del.</pre><pre>Det är i hög grad mot denna bakgrund som den\r\nextra granskningen av lokaliseringen av Lv 4 skall\r\nses. Utskottet har begärt hos chefen för armén att\r\nlokalisering av de samlokaliserade förbanden Lv 6\r\noch Lv 4 skall, utöver vad som föreslås i\r\npropositionen, prövas avseende såväl Ystad som\r\nGöteborg. Det är den av de tre orterna Ystad,\r\nHalmstad eller Göteborg som kan erbjuda de bästa\r\nekonomiska förutsättningarna som skall väljas. Jag\r\nförutsätter att övningsförutsättningar finns på dessa\r\ntre platser. Den ort som ur\r\nsamlokaliseringssynpunkt erbjuder de lägsta\r\ninvesteringskostnaderna skall alltså väljas. Jag tror\r\natt det råder relativt stor enighet om detta i\r\nutskottet.</pre><pre>Jag vill göra några kommentarer till den\r\nsocialdemokratiska partimotionen.</pre><pre>Jag gör måhända Sture Ericson ledsen, men det\r\nsammanfattande omdömet vid en genomläsning\r\nblir lätt att motionen i långa stycken kritiserar blint,\r\nutan logik och verklighetssinne. Jag tillåter mig att\r\npeka på några sådana punkter.</pre><pre>Jag är oförstående inför det som Sture Ericson en\r\nstund uppehöll sig vid, nämligen att det i motionen\r\nkonstateras att regeringen inte fullföljer\r\nkrisuppgörelsen från i september. Vad är det som vi\r\nnu håller på med, Sture Ericson, om inte just detta?</pre><pre>Om möjligt än mer märkligt är att\r\nförsvarsministern enligt motionen saknar\r\nsamarbetsvilja. Det är helt omöjligt att förstå. Vi\r\nhar i beredningen inte haft i uppdrag att ta itu med\r\ndetta, och därför saknades prisfaktorn.</pre><pre>Moderaterna kritiseras för att vi har devalverat vår\r\nförsvarspolitiska ambition. Så har skett under ett\r\nsamregerande, men jag tycker att det är till den\r\nmilda grad ologiskt av er att kritisera detta\r\nsamtidigt som ni vill ha ännu lägre försvarsanslag,\r\nbl.a. relaterat till teknikfaktorn.</pre><pre>Min taletid är nu ute, men jag skall be att få\r\nåterkomma med några ytterligare synpunkter\r\nbeträffande Sture Ericsons och Robert Jousmas\r\nanföranden.</pre><pre>Anf. 54  STURE ERICSON (s) replik:</pre><pre>Fru talman! Det bästa försvar som Arne Andersson\r\nkunde prestera för den försvarspolitik som har förts\r\nav den nuvarande regeringen är att man har haft så\r\nont om tid. Man har inte fått arbetsro, och man har\r\ntvingats lägga fram propositioner innan de har\r\nberetts, och beredningen har fått ske efter det att\r\nförslag har lagts fram. Vad skall man säga om detta\r\nresonemang?</pre><pre>Jag kan instämma i att det är en riktig\r\nverklighetsbeskrivning som Arne Andersson ger.\r\nNär han kommer in på luftvärnet säger han att man\r\nskall ta det bästa som vi nu kommer fram till. Jag\r\nhoppas verkligen att vi är överens, Arne\r\nAndersson, om att det är de förslag som på lång sikt\r\nger de största besparingarna som vi skall satsa på.\r\nDet är det som det handlar om. Vi agerar mycket\r\nlångsiktigt när vi diskuterar försvarsfrågor.</pre><pre>Arne Andersson gjorde vidare en recension av den\r\nsocialdemokratiska motionen. Det är lätt att\r\nkonstatera i det material som också Arne\r\nAndersson har tillgång till att det saknas ungefär\r\n300 miljoner kronor för att uppfylla\r\nbesparingsbetinget. Vi har i vår motion pekat på\r\nhur man genom att ändra ledningsorganisationen\r\ncentralt -- det gäller Milon, flygkommandon och\r\nsådant -- kan få ihop ungefär halva det beloppet.</pre><pre>Den andra hälften måste man nog, för att uppfylla\r\ndet som vi har kommit överens om i\r\nkrisuppgörelsen, åstadkomma genom att ta ett\r\nförsta steg i riktning mot tvåbrigadregementen. Det\r\när vårt alternativ, och det håller minsann ihop rent\r\nlogiskt, även när man räknar på vad det kommer att\r\nkosta.</pre><pre>Anf. 55  ARNE ANDERSSON (m) replik:</pre><pre>Fru talman! Det var väl litet ordkargt när Sture\r\nEricson skulle kritisera mig för att jag hade talat om\r\ntidsnöd i olika sammanhang. Det var ett ganska illa\r\nvalt exempel. Under den socialdemokratiska\r\nregeringstiden förekom det enbart beredning. Carl\r\nJohan Åberg beredde och beredde, och det slutade\r\nutan något förslag till regeringen.</pre><pre>Vi har i alla fall lagt fram förslag. Jag har medgett\r\natt det t.o.m. har varit så tidknappt att det varit\r\nfördelaktigt att i efterhand göra vissa\r\nkompletterande beredningar för att\r\nbeslutsunderlaget i utskottet skulle vara så gott som\r\növer huvud taget är möjligt. Det är vi överens om,\r\nSture Ericson. Det var dock ganska\r\nanmärkningsvärt att just beredningen skulle vara\r\nen angreppspunkt.</pre><pre>Vidare vidhåller jag att talet om de resterande\r\npengarna är totalt felaktigt. Sture Ericson! Ni har\r\nalltid haft den meningen att anslaget är för högt.</pre><pre>Till slut en synpunkt avseende huvudanförandet.</pre><pre>Vi har varit i otakt med omvärlden avseende\r\nförsvarsanslag i 20 år. Oavsett om det varit\r\nsocialdemokratiska eller borgerliga regeringar har\r\nvi befunnit oss i en utför lutande backe, medan\r\nomvärlden under samma tidsperiod har ökat sina\r\nförsvarsanslag med upp till 50 %. Det är från den\r\nutgångspunkten som vår omvärld nu reducerar\r\nförsvarsanslagen med 10 %, 20 % osv.</pre><pre>I ett längre perspektiv är det vi som har varit i otakt,\r\noch vi nödgas av det skälet att -- t.o.m. när\r\nomvärlden sänker sina anslag -- vara i otakt också\r\nlitet till, för att inte komma i en för försvaret\r\nalldeles ohållbar situation.</pre><pre>Anf. 56  STURE ERICSON (s) replik:</pre><pre>Fru talman! Vi är väl inte här för att diskutera\r\nhistoria. Jag kan i och för sig hålla med Arne\r\nAndersson om att man har gått från en ytterlighet\r\ntill en annan. Förut beredde vi för mycket, men nu\r\nbereder man inte alls. Frågan är på vilken väg de\r\nklokaste besluten kommer fram.</pre><pre>Arne Andersson refererade till Carl Johan Åberg.\r\nDennes försvarsutredning havererades av\r\nModeraterna, eftersom man inte var villig att ställa\r\nsig bakom ett försvarsbeslut före valet. Så var det\r\nmed det.</pre><pre>När det sedan gäller att vara i otakt med omvärlden\r\när det riktigt att, som jag sade, två försvarsbeslut\r\nsom togs av borgerliga riksdagsmajoriteter innebar\r\noförändrad nivå, medan det skedde höjningar i vår\r\nomvärld. Man skall ha klart för sig att vi i\r\nutgångsläget i början på 70-talet låg mycket högt.\r\nVi kunde då leva ganska väl på de investeringar\r\nsom vi hade gjort under tidigare årtionden.</pre><pre>När vi nu ser i facit kan vi också säga att det var bra\r\natt vi använde våra resurser till andra ändamål. Det\r\ngick ju bra.</pre><pre>Att i dagsläget, när vi har en sådan våldsam\r\nneddragning av militära resurser runt omkring oss\r\noch när även statsministern säger att han inte ser\r\nnågot hot, rusa vidare -- som Moderaterna\r\nföreslagit och lyckats få med sig de små övriga\r\nregeringspartierna på -- är inte förnuftigt. Jag\r\nvidhåller att man, oberoende av vilken regering\r\nsom vi har nästa gång som vi skall se över detta, då\r\ninte kommer att kunna genomdriva några stora\r\nhöjningar. Här är planeringen mycket orealistisk i\r\ndag, och det är det som vi har pekat på i vår motion.</pre><pre>Anf. 57  ARNE ANDERSSON (m) replik:</pre><pre>Fru talman! Jag vill avsluta med att konstatera att\r\nvi moderater är glada över att få ta ansvar. Men nog\r\nklingar det litet falskt att vi skulle ha ett sådant\r\ninflytande över utredningen -- om det var två\r\nmoderater av nio eller elva ledamöter i den Carl-\r\nJohan-Åbergska-beredningen. Det var väl ändå att\r\nta i, Sture Ericson.</pre><pre>Nu har vi ansvaret, och nu bereder vi för litet och\r\nbeslutar mera. Men vi gör något. Ni genomförde\r\nbara beredningar och kom aldrig fram till något. Vi\r\nhade ambitionen att förkorta\r\nförsvarbeslutsperioden därför att något hade gått\r\nsnett. Det skulle vara harmoni och samstämmighet\r\nmellan mål och medel. Det blev inte så eftersom ni\r\nbara genomförde beredningar. Vi beslutar.</pre><pre>Anf. 58  SVEN LUNDBERG (s):</pre><pre>Fru talman! Låt mig börja med ett konstaterande\r\nav en självklarhet, nämligen att riksdagens beslut\r\nskall respekteras och åtlydas.</pre><pre>Fru talman! En fråga som är av stor vikt för\r\nförsvaret, inte minst för de civilanställda inom\r\nförsvaret, är inrättandet av de mobiliserings- och\r\nförplägnadsförband i armén som nu har påbörjats.</pre><pre>Bakgrunden till att dessa förband nu inrättas\r\ngrundas på ett förslag från arméchefen -- på uppdrag\r\nav regeringen.</pre><pre>Arméchefens förslag innebär att värnpliktiga\r\növertar arbetsuppgifterna för 800--900\r\ncivilanställda, som i dagens\r\narbetsmarknadssituation inte har annat alternativ\r\nän arbetslöshet.</pre><pre>När utskottet behandlade frågan ansåg utskottet att\r\ndet är viktigt att stödproduktionen effektiviseras.\r\nMen utskottet framhöll samtidigt att det inte får\r\nleda till att värnpliktiga överutbildas för dessa\r\nändamål. Utskottet uttalade också att den enda\r\ngodtagbara grunden för utbildningen är att den\r\nskall utgå från behovet i krigsorganisationen eller\r\nfrån krav från försvarsmaktens beredskap i fred.</pre><pre>Utskottet ansåg vidare att volymen och de närmare\r\nförutsättningarna för värnpliktigas utnyttjande i\r\nkrigsorganisationen, samt utbildningens innehåll,\r\nskulle beslutas först sedan pliktutredningen lämnat\r\nsitt förslag. Utskottet uttalade även att regeringen\r\nutan tidsspillan skulle återkomma till riksdagen\r\nmed förslag i frågan sedan pliktutredningen\r\navlämnat sina synpunkter. Detta blev också\r\nriksdagens beslut.</pre><pre>Regeringen beslutade dock den 10 december\r\n1992 -- utan att återkomma till riksdagen -- att\r\nuppdra till chefen för armén att genomföra\r\nutbildningen av värnpliktiga i mobiliserings- och\r\nförplägnadstjänst.</pre><pre>Fru talman! Regeringen har därmed inte\r\nhörsammat riksdagens beslut.</pre><pre>Pliktutredningens delbetänkande innehåller en\r\nomfattande kritik mot arméchefens förslag, och\r\nutredningen lägger också fram ett flertal alternativa\r\nförslag till åtgärder. Utredningen framhåller vidare\r\natt de ekonomiska kalkyler som har upprättats\r\növerdriver de besparingar som de militära\r\nmyndigheterna kommer att göra genom att ersätta\r\ncivil personal med värnpliktiga. Man har -- enligt\r\nutredningen -- underskattat kostnaderna för\r\nutbildning av de värnpliktiga.</pre><pre>Utredningen ifrågasätter dessutom om det över\r\nhuvud taget blir någon besparing -- framför allt\r\ngäller det vid en samhällsekonomisk jämförelse\r\nmellan alternativen.</pre><pre>Enligt vår bedömning anser vi det inte styrkt att\r\narmén -- genom direktrekrytering -- har behov av att\r\nupprätta särskilda förband för mobiliserings- och\r\nförplägnadstjänst.</pre><pre>Fru talman! Mot den bakgrunden anser vi att den\r\npåbörjade produktionen av dessa förband med det\r\nsnaraste bör upphöra och att alla civilanställda som\r\nblivit uppsagda bör få sina uppsägningar\r\nåterkallade. Det kan också ifrågasättas om\r\ninrättandet av dessa förband strider mot\r\nvärnpliktslagen. Enligt värnpliktslagen skall enbart\r\nde värnpliktiga som behövs för försvarsmaktens\r\nkrigsorganisation och fredstida beredskap tas ut till\r\nutbildning.</pre><pre>Vi anser det rimligare att de militära\r\nmyndigheterna utnyttjar dels de värnpliktiga som\r\nkan föras över från bl.a fältförbanden och från\r\nmerbehovsutbildningen inom marinen, dels\r\ncivilanställda som går att krigsplaceras och dels\r\npersonal från frivilligorganisationerna.</pre><pre>Fru talman! Om behov föreligger att utbilda\r\nvärnpliktiga inom mobiliserings- och\r\nförplägnadstjänst anser vi att detta först bör prövas\r\ni en särskild försöksverksamhet -- som senare\r\nutvärderas. För att få ytterligare underlag\r\nbeträffande förutsättningarna för de värnpliktigas\r\nutbildning i stödproduktionen, bör erfarenheterna\r\nav den av riksdagen tidigare godkända\r\nförsöksverksamheten av verkstads- och\r\nförrådsvärnpliktiga snarast redovisas.</pre><pre>Fru talman! Frågan om inrättandet av\r\nmobiliserings- och förplägnadsvärnpliktiga borde\r\nfå en bättre genomlysning innan förändringarna\r\nverkställs. Den här frågan har på ett otillständigt\r\nsätt handlagts av regeringen, och regeringen har\r\ndessutom uppvisat en häpnadsväckande\r\nnonchalans mot fattade beslut i riksdagen.</pre><pre>Anf. 59  LARS SUNDIN (fp):</pre><pre>Fru talman! Folkpartiet liberalernas syn på det\r\nsvenska försvaret hänger samman med\r\nliberalismen. Tror man på friheten, måste man vara\r\nberedd att försvara den. Så enkelt är det.</pre><pre>Vill vi värna vår rätt att bestämma själva, måste vi\r\nha ett försvar som är så effektivt att det avskräcker\r\nandra länder från att angripa oss eller tvingar oss att\r\ngöra något vi egentligen inte vill.</pre><pre>I juni förra året fattade riksdagen ett\r\nförsvarsbeslut. Det byggde på principer som vi i\r\nFolkpartiet länge drivit. Det gällde t.ex. att kvalitet\r\nskall gå före kvantitet och att pengarna alltid måste\r\nanvändas rationellt. Det innebär i klartext att vi\r\ntidigare haft för många brigader som varit för dåligt\r\nrustade och som vi nu har övergivit. Innebörden av\r\nbeslutet är att vi har övergivit kvantitetstänkandet.\r\nFram till 1987 års försvarsbeslut hade vi 29\r\nbrigader. De var otillräckligt utrustade. Nu får vi 16\r\nstarkare och modernare brigader. Det är en viktig\r\noch nödvändig bantning som nu äger rum.</pre><pre>1992 års försvarsbeslut innebar en ökning av\r\nförsvarsanslagen. Ökningen blev sedan något\r\nmindre på grund av krisuppgörelsen om den\r\nekonomiska politiken i höstas mellan regeringen\r\noch Socialdemokraterna. Det är för oss självklart\r\natt försvaret inte kunde få slippa undan när det\r\nmåste sparas för att minska budgetunderskottet.</pre><pre>Fru talman! Osäkerheten om vad som kommer att\r\nhända i Ryssland är stor och har tilltagit. Därmed\r\nkvarstår hoten mot våra baltiska grannars\r\nåtervunna självständighet. Ytterst är naturligtvis\r\nsjälvständiga, stabila, demokratiska baltiska stater\r\nav svenskt säkerhetspolitiskt intresse. Ett av dessa\r\nhot består i att den ryska militären dras tillbaka i\r\nalltför långsam takt. Det är en takt som starkt\r\nkontrasterar mot den i vilken Estland, Lettland och\r\nLitauen en gång i tiden ockuperades. Det är bra att\r\nSverige har agerat för att avtal skall träffas som\r\ngaranterar de ryska truppernas tillbakadragande.\r\nDet är bra att vi stödjer uppbyggnaden i de baltiska\r\nländerna av tull, polis och gränsbevakning. Det är\r\nockså ett svenskt egenintresse att man i Baltikum\r\nlyckas med att skapa sig en egen stabil\r\nsamhällsstruktur.</pre><pre>Jag tycker därför att det var positivt när\r\nförsvarsministern i tisdags i en frågedebatt lovade,\r\natt vid det nordiska försvarsministermötet i\r\nKarlskrona i början av maj ta upp frågan om olika\r\nformer av stöd till de baltiska staterna. En positiv\r\nnordisk handlingslinje gentemot de baltiska\r\nstaterna har stöd från oss i Folkpartiet liberalerna.\r\nDet skulle vara ett skyddsnät för våra grannar på\r\nandra sidan Östersjön och en fördel för oss om de\r\nkunde inlemmas i ett nordiskt och europeiskt\r\nsamarbete.</pre><pre>Anf. 60  ÅKE CARNERÖ (kds):</pre><pre>Fru talman! Dagens militärstrategiska balans kan\r\nse ljus ut. Men det beror mycket på att vi är vana\r\nvid att resonera i termer av maktbalans. I dag kan vi\r\nkonstatera att den tidigare terrorbalansen har dolt\r\nandra grundläggande strukturer i\r\nsäkerhetspolitiken och vår politiska närhet. Det är\r\netniska konflikter, dvs. potentiella konflikter\r\nmellan folk som tidigare har tryckts ned med våld\r\n''tinar nu upp'' i det tidigare Östeuropa. Det finns\r\ngigantiska skillnader i omvärldens\r\nlevnadsstandard.</pre><pre>Planeringen av det svenska försvaret styrs därför av\r\ntvå konstanter. För det första kan man inte helt\r\nutesluta risker för en kris- eller krigssituation i vår\r\nnärhet och inte heller mindre konflikter som direkt\r\neller indirekt påverkar vårt land. För det andra är\r\ndet viktigt att hänga med i den militära\r\nutvecklingen.</pre><pre>På grund av det jag nu sagt, och för att bevara\r\ntrovärdigheten bakom vår alliansfrihet, är det\r\nviktigt att hålla fast vid de mål för totalförsvaret\r\nsom finns i Försvarsbeslut 92. Totalförsvaret skall\r\nsålunda ha en betryggande förmåga att motstå ett\r\ns.k. strategiskt överfall, dvs. ett angrepp som med\r\nkvantitativt begränsade styrkor av hög kvalitet och\r\nmed endast kort militär förvarning riktas mot vitala\r\nfunktioner inom Sveriges nationella ledningssystem\r\noch inom totalförsvaret.</pre><pre>Givetvis måste säkerhetspolitik och utrikespolitik\r\npräglas av klarhet och långsiktighet.\r\nTrovärdigheten får inte gå förlorad. Men eftersom\r\nomvärlden ändras måste den gällande\r\nsäkerhetspolitiken och utrikespolitiken ständigt\r\nnagelfaras för att ges möjligheter att möta nya\r\nutmaningar.</pre><pre>Internationellt finns många osäkerhetsmoment.\r\nMen tanke på den stora nöd och vanmakt som\r\nkarakteriserar folken i Balkan, borde vi därför\r\nomgående föra en fördjupad diskussion om\r\nbehovet av att öka vår solidaritet med omvärlden.\r\nDet vore i den meningen angeläget att lägga ökad\r\nvikt vid totalförsvarets förmåga att medverka i\r\nhumanitära och fredsbevarande insatser under\r\nESK:s eller FN:s ledning. Detta bör ju ske på\r\nfrivillig väg.</pre><pre>Det finns, och kommer att finnas, utmaningar att\r\nmöta. Jag menar att för framtiden borde man\r\nundersöka om det inte finns utökade alternativa\r\nanvändningsområden för totalförsvaret.</pre><pre>Samtidigt som totalförsvaret utbildar för\r\ntraditionella uppgifter, skulle jag mycket väl kunna\r\ntänka mig att de får andrahandsuppgifter under\r\nfredstid. Katastrof- och sjukvårdsinsatser är två\r\nområden jag tänker på. Det är rimligt att Sveriges\r\nbefolkning skall kunna ställa även sådana krav på\r\nde 35 miljarder kronor som betalas ut.</pre><pre>Fru talman! Även om inriktningen går mot ett mera\r\nvasst och tekniskt avancerat försvar, kommer alltid\r\ndess grundstomme att utgöras av människor, dvs.\r\nbefäl och manskap. Utan de kompetenta och lojala\r\nmänniskor som tjänstgör i vårt försvar, skulle\r\nSveriges säkerhet inte vara mycket värd. Det torde\r\nde flesta vara överens om.</pre><pre>Men pågående effektiviseringar samt\r\nnedläggningar och omflyttningar av regementen\r\ninnebär mänskliga påfrestningar. Den mänskliga\r\naspekten kommer bort i hanteringen.\r\nOmstruktureringar medför att många familjer får\r\nbryta upp, att makar till försvarsanställda får\r\nsvårigheter att hitta nya arbeten samt att släktingar,\r\nvänner och annan trygghet måste lämnas. Mycket\r\ntyder på att försvaret har nått en smärtgräns för vad\r\ndet för närvarande tål i det avseendet. Snart måste\r\nen mer normal arbetssituation inträda så att\r\nförsvaret i lugn och ro kan genomföra de\r\nomfattande strukturförändringar som riksdagen\r\nbeslutade om förra året.</pre><pre>Fru talman! Det jag nyligen har sagt präglas av min\r\noch kds omsorg för de mänskliga värdena i\r\nsamhället. Det är därför logiskt för mig att gå över\r\ntill ett annat ämne i samma anda. Jag tänker på den\r\ncivila delen av totalförsvaret.</pre><pre>Det civila försvarets tre huvuduppgifter, nämligen\r\natt värna civilbefolkningen mot verkningar av\r\nkrigshandlingar och under kriser och i krig trygga\r\nen livsnödvändig försörjning, att stödja\r\nförsvarsmakten under kriser och i krig samt att för\r\nfullföljandet av dessa uppgifter upprätthålla de\r\nviktigaste samhällfunktionerna, bestäms i hög grad\r\nav det fredstida samhällets tillgångar, robusthet och\r\nomställningsförmåga. Detta skall en\r\nparlamentarisk kommitté behandla.\r\nUtgångspunkten skall vara den säkerhetspolitiskt\r\ngrundade inriktningen i Försvarsbeslut 92.</pre><pre>Kds har länge pekat på hur viktigt det är att kunna\r\nbemöta det moderna samhällets stora sårbarhet.\r\nDet är inte nog med att infrastruktur, vatten och\r\nelförsörjning lätt kan slås ut med stora\r\nkonsekvenser för den civila befolkningen. Vi har\r\ndessutom en åldrande befolkning som behöver\r\nextra uppmärksamhet i både krig och fred.</pre><pre>Fru talman! Totalförsvaret bör nu ges tid att ställa\r\nom sig i enlighet med Försvarsbeslut 92. Detta\r\narbete kommer att kunna följas kontinuerligt i den\r\ntillsatta försvarsberedningen. Samtidigt skall\r\nSverige fortsätta att arbeta för en säkerhetspolitisk\r\nlösning i vår världsdel.</pre><pre>Anf. 61  STURE ERICSON (s) replik:</pre><pre>Fru talman! Jag förstod Åke Carnerös resonemang\r\nom lugn och ro så, att han motsätter sig de förslag\r\nvi har lagt fram om tvåbrigadsutbildning. Tanken\r\ndär är att spara 300 miljoner om året av\r\nskattebetalarnas medel. Den siffran kommer från\r\nförsvarsministern.</pre><pre>Genom att säga nej till det här förslaget tar man\r\nställning för att 300 miljoner kronor läggs ut på en\r\norationell fredsorganisation. Det enda argument\r\nsom Åke Carnerö kunde mobilisera för detta var att\r\nman behöver lugn och ro.</pre><pre>Han ansåg också att vi hade nått en smärtgräns.\r\nSven Lundberg talade här om 800--900\r\ncivilanställda som nu avskedas. De allra flesta av\r\ndem går rätt ut i arbetslöshet. Detta är en\r\nomställning som inte leder till några besparingar.\r\nDet kan t.o.m. bli dyrare för statskassan. Men Åke\r\nCarnerö hade inte ett ord att säga om detta. Där\r\ntycker jag att vi har överskridit smärtgränsen för\r\nlänge sedan.</pre><pre>Anf. 62  ÅKE CARNERÖ (kds) replik:</pre><pre>Fru talman! Kds står bakom försvarsbeslutet 1992\r\nsamt det som fördes fram i krispaketet. Detta skall\r\nnaturligtvis genomföras. Jag förmodar att det är\r\ndessa 300 miljoner som Sture Ericson menar. Nu\r\nsitter inte jag i försvarsberedningen och har inte\r\nkunnat följa det arbetet under den senaste tiden,\r\nmen jag förutsätter naturligtvis att man skall\r\nkomma till en uppgörelse när det gäller den här\r\nsiffran. Försvaret skall självfallet vara med och ta\r\nsin del i det arbete som blev konsekvensen av\r\nkrispaketen.</pre><pre>När det gäller tvåbrigadssystemet anser vi att det är\r\nfel att nu, under den här perioden, lägga fram ett\r\nsådant förslag. Det är bättre att vi nu fullföljer det\r\nförsvarsbeslut som gäller. Sedan får vi se vad vi kan\r\nkomma fram till 1997. Då är kanske den\r\nsäkerhetspolitiska situationen i Europa sådan att vi\r\nkan fortsätta att strukturera om vårt försvar.</pre><pre>Anf. 63  STURE ERICSON (s) replik:</pre><pre>Fru talman! Det är ju sant, som Åke Carnerö säger,\r\natt kds står bakom den försvarspolitik som förs. Det\r\ngör ju också Centerpartiet och Folkpartiet. Jag har\r\nförstått att den borgerliga regeringen har gjort\r\nnågon slags arbetsfördelning. Om ett parti får ett\r\nrevir, som nu Anders Björck och Moderaterna har\r\nfått försvaret, har de andra partierna egentligen\r\ningen politik på det området, utan man låter\r\nModeraterna sköta det, med det resultat det har\r\ngett.</pre><pre>När det gäller tvåbrigadsutbildningen har vi beställt\r\nett förslag från regeringen så att vi kan fatta beslut\r\n1994. Det innebär att vi fr.o.m. 1996 skulle kunna\r\ninleda tvåbrigadsutbildning på ett par tre orter. När\r\ndet här systemet blir helt genomfört ger det en\r\nbesparing på 300 miljoner kronor om året enligt\r\nAnders Björcks kalkyler.</pre><pre>Vi tycker att dessa 300 miljoner kronor gott och väl\r\nbehövs för att få kvalitet på de 16 brigader som Lars\r\nSundin tidigare talade om. Vi vet alla här att i dag\r\nräcker inte pengarna till för en tillräcklig kvalitet på\r\ndessa 16 brigader. Vi behöver spara mer på\r\nfredsorganisationen för att få råd med materiel och\r\nannat som behövs för att höja kvaliteten.</pre><pre>Anf. 64  ÅKE CARNERÖ (kds) replik:</pre><pre>Fru talman! Jag tar inte ställning helt emot\r\ntvåbrigadssystemet. Det kan inte uteslutas i\r\nframtiden. Jag menar att detta fortsätter att skapa\r\noro under nuvarande försvarsbeslut. Därför har jag\r\ninget emot att detta behandlas sedan, i den\r\nförsvarsberedning som skall ta ställning till ett nytt\r\nförsvarsbeslut. Det är ju planerat till 1996 eller\r\n1997.</pre><pre>Jag förde ju fram de mänskliga aspekterna. Jag\r\ntycker att det är helt rätt att det nu skapas lugn och\r\nro. Sedan kan det finnas andra områden där man\r\nkan göra besparing. Men i nuvarande situation\r\ntycker jag inte att man skall göra på det här sättet.</pre><pre>Anf. 65  KARIN WEGESTÅL (s):</pre><pre>Fru talman! Sveriges försvar står inför en viktig\r\nomstrukturering. Riksdagen har fattat ett beslut\r\nsom innebär att bara så många värnpliktiga skall\r\nutbildas som behövs i krigsorganisationen.\r\nUtbildningskapaciteten är för stor och detta gör att\r\nen del anläggningar där värnpliktsutbildning\r\nbedrivits kommer att kunna läggas ner.</pre><pre>Situationen i vår närmaste omvärld har förändrats\r\ndrastiskt sedan Berlinmuren föll 1989. Risken för\r\natt Sverige skall dras in i en stormaktskonflikt är\r\nmycket liten. Detta betyder inte att Sverige kan\r\nklara sig utan beredskap mot väpnat våld.</pre><pre>Sverige vill medverka i arbetet med att bygga en ny\r\neuropeisk säkerhetsordning på grundval av FN-\r\nstadgan och ESK:s principer och beslut. Vår\r\nmilitära alliansfrihet ligger fast. Detta ställer krav\r\npå trovärdighet när det gäller det svenska försvarets\r\nkvalitet.</pre><pre>Skåne ligger närmast det nya Europa. I Skåne bor\r\nen miljon människor. Där finns infrastruktur som\r\när viktig för hela landet och omfattande\r\njordbruksproduktion och livsmedelsindustri som\r\nförser stora delar av landet med viktiga\r\nförnödenheter. Där finns viktiga hamnar med\r\nsnabba förbindelser med kontinenten. Skulle\r\nSkåne slås ut av kris eller krig skulle landet sluta\r\nfungera.</pre><pre>I Skåne finnas ett välutrustat, insatsberett luftvärn\r\nsom är en viktig del av det högprioriterade\r\nluftförsvaret. Därför kom det som en överraskning\r\nnär Överbefälhavaren i december 1992 föreslog att\r\nLv 4 i Ystad skall avvecklas. Detta förslag ligger till\r\ngrund för regeringens proposition som föreslår att\r\nLv 4 bör avvecklas och dess verksamhet överföras\r\ntill Halmstad, dit Lv 6 i Göteborg enligt tidigare\r\nfattat beslut skall flyttas, och till Norrtälje.</pre><pre>Detta stämmer inte med ÖB:s mycket höga krav på\r\nkrigsduglighet med mycket korta\r\nmobiliseringstider hos en mycket stor andel av\r\nluftvärnets krigsförband. Genom omflyttning och\r\nuppsplittring kommer hela luftvärnsfunktionen i\r\nSödra Militärområdet att bli försvagad under en\r\nmycket lång tid.</pre><pre>Det är mycket förvånande att man vid\r\nsamlokalisering av två luftvärnsförband föreslår att\r\nbåda skall flyttas och detta till ett ställe där man inte\r\ntidigare haft luftvärnsutbildning.</pre><pre>Chefen för armén tillsatte den 11 januari 1993 en\r\nutredning med uppgift att lämna förslag på hur Lv\r\n4:s verksamhet skall spridas. Vid försvarsutskottets\r\nsammanträde den 9 februari rådde det full politisk\r\nenighet om att det ur besparingssynpunkt är\r\nmotiverat att föra ihop Lv 6:s och Lv 4:s\r\nproduktionsresurser, men utskottet har ambitionen\r\natt kunna göra en självständig bedömning av\r\nlokaliseringen inför beslutet.</pre><pre>Därför beslöt utskottet att uppdra åt Chefen för\r\narmén att fördjupa studierna av den aktuella\r\nluftvärnsfrågan. Härvid skall de\r\nlokaliseringsalternativ som behandlas i de avgivna\r\nmotionerna, dvs. Göteborg, Halmstad och Ystad,\r\nprövas. I den framlagda utredningen har Ystads\r\nförutsättningar redovisats mycket knapphändigt\r\nberoende på att förutsättningen varit att Lv 4 skall\r\navvecklas.</pre><pre>Utredningen slår fast att målflygning är en\r\nförutsättning för utbildning av luftvärnsförband och\r\natt begränsningar i målflygets möjligheter är\r\navgörande för lokalisering av luftvärnsutbildning.</pre><pre>Utredningen redovisar bara två platser, där man\r\nmed säkerhet kan säga att dessa förutsättningar\r\nfinns, och det är vid Lv 4 i Ystad och Väddö\r\nskjutfält vid Lv 3 i Norrtälje.</pre><pre>I Boden föreligger begränsningar. I Linköping är\r\ndet omöjligt. Vid Kvarn är\r\nmålflygningsmöjligheterna begränsade. I Skövde\r\nhar prövning av målflygning inte genomförts. Vid\r\nLv 6 i Göteborg har utökningsmöjligheterna inte\r\nprövats, och vid Halmstads garnison är\r\nmiljökonsekvenserna av en eventuellt ökad\r\nmålflygsverksamhet inte klarlagda. Ändå förordas\r\nHalmstad som huvudlokaliseringsort för både Lv 6\r\noch Lv 4.</pre><pre>Södra och sydöstra Sverige har ett luftoperativt\r\nutsatt läge. Förhållandet understryks av den öppna\r\nterrängen. Skåne och delar av Blekinge är därför\r\nlandets mest luftvärnstäta område. Av\r\nberedskapsskäl krävs mycket korta\r\nmobiliseringstider och ställs mycket höga krav på\r\nomedelbar krigsduglighet vid Lv 4:s förband.\r\nFlertalet luftvärnsförband har sina\r\nmobiliseringsplatser i Skåne och västra delen av\r\nBlekinge.</pre><pre>Fru talman! Vi socialdemokrater föreslår i vår\r\npartimotion en framtida ''Garnison Skåne''. En\r\nsådan garnison utan luftvärnsfunktion skulle vara\r\nen stympad garnison. Mycket talar för att\r\nluftvärnsutbildning skall bedrivas i Ystad, och jag\r\nhoppas att den utredning som utskottet beställt\r\nskall ge en allsidig bild av hur man kan skapa de\r\nbästa förutsättningarna för luftvärnet i framtiden.</pre><pre>Anf. 66  ARNE ANDERSSON (m) replik:</pre><pre>Fru talman! Jag begärde replik närmast för att\r\nnågot kraftigare än Karin Wegestål gjorde markera\r\nvad utskottet beslutade i tisdags denna vecka,\r\nnämligen att vi skall på samma grund som\r\nberedning har skett av möjligheten att lokalisera till\r\nHalmstad också ta reda på förutsättningarna att\r\ngöra samlokaliseringen i Ystad eller Göteborg.</pre><pre>Utskottet har ingen förutfattad mening om var\r\nlokaliseringen skall ske, utan vi gör denna\r\nberedning på objektiv grund. Vi gör det, som\r\ntidigare har pekats på här, därför att det tidigare\r\ninte har skett någon omfattande beredning rörande\r\nYstad och Göteborg.</pre><pre>På det sättet kompletterar vi beslutsunderlaget, så\r\natt de orter som inte blir föremål för lokalisering\r\nskall veta att det ligger en gedigen granskning\r\nbakom det beslut som vi kommer att fatta om en\r\neller två månader. Det tycker jag är\r\ntillfredsställande, och jag ville med detta som sagt\r\nbara komplettera Karin Wegeståls redogörelse.</pre><pre>Övriga frågor</pre><pre>Anf. 67  LENNART FRIDÉN (m):</pre><pre>Fru talman! I det europeiska samarbetet betonas\r\nalltmer betydelsen av kulturen och en sådan allmän\r\npolitik som underlättar och ger den rätta\r\nskaparmiljön för kulturen. Det gäller EG, dit vi\r\nsyftar att komma som medlemmar, och det gäller i\r\nän högre grad Europarådet, där vi sedan länge\r\nredan är med.</pre><pre>1990-talet har av FN utsetts till kulturens årtionde --\r\nett beslut som vi har biträtt. Vid Nordiska rådets\r\nsenaste stora möte kom man överens om att förnya\r\nsamarbetet och då främst stärka kulturens roll.</pre><pre>Det är på kulturen i vidaste mening som hela vårt\r\nsamhälle vilar. Det är kulturen som skiljer oss från\r\ndjuren. Liksom vi kan de både älska, äta och sova.\r\nMen det är bara vi som kan ägna oss åt odling,\r\nkultur. Det är kulturen som ger djup och mening åt\r\ndet mänskliga livet. Ja, det är kulturen som gör\r\nskillnaden mellan att bara överleva och att leva.</pre><pre>Men kulturen, dess roll och möjligheter, är inget\r\nsom är en gång för alla givet. Den måste ständigt\r\nförnyas och utvecklas, och därmed måste den alltid\r\ndebatteras och diskuteras. Utan en kulturell bas ter\r\nsig också allt annat som diskuteras mycket mera\r\nsvårgripbart, och framför allt blir de olika frågorna\r\nbehandlade utan det samband som de måste ha för\r\natt vi skall få det rätta resultatet.</pre><pre>Därför, fru talman, är det förskräckande att notera\r\natt det i årets allmänpolitiska debatt inte ens finns\r\nmed en rubrik med KULTUR. Eftersom det är\r\nkulturen -- inte kulturpolitiken, den är bara ett av\r\nmånga verktyg i samhällsarbetet -- som är det\r\nviktiga, borde många riksdagsmän ha kunnat\r\nanmäla sig för att diskutera dessa grundläggande\r\nfrågor, men inte ens presidiet i utskottet eller\r\nansvarigt statsråd har funnit det mödan värt att\r\nsätta upp sig på talarlistan. Vad jag egentligen\r\nkänner inför detta faktum skall våra stenografer\r\nslippa att skriva. Låt mig nöja mig med att\r\nkonstatera att det är skandalöst.</pre><pre>Jag ville förra året sätta upp mig för anförande\r\nunder ett debattavsnitt för idépolitik. Mottagande\r\ntjänsteman på kammarkansliet visade en förvånad\r\nmin och frågade om det gick att sätta det under\r\nekonomi. Det skulle, som jag ser det, vara som om\r\nresebyråerna hade sina broschyrer uppdelade efter\r\npristariffer med resmålen som något underordnat.\r\nDet blev då än mera uppenbart för mig att i\r\nSveriges riksdag diskuteras inte mål, värden och\r\nvärderingar. Här debatteras verktygen,\r\ninstrumenten och prislapparna.</pre><pre>Skulle någon av oss våga gå till ett sjukhus, om vi\r\nvisste att läkarna där diskuterade främst kanylernas\r\npris och skalpellernas utformning och inte\r\nbehandlingsresultatet -- målet för vården?</pre><pre>När jag efter 25 år av kommunalpolitiskt arbete\r\nkom till riksdagen, var det flera i min omgivning\r\nsom gratulerade mig och sade att nu skulle jag som\r\nidé- och kulturpolitiskt intresserad få en chans att\r\nvara med och utforma principer och lyfta blicken\r\nfrån skolboksanslag, överklagade stadsplaner,\r\nvårdhemsbyggande och trafikförsörjning, alla\r\ndessa nog så nödvändiga och jordnära detaljer som\r\nfyllt min tillvaro i kommunfullmäktige,\r\nkommunstyrelse och olika nämnder. Jag visste att\r\nde hade fel, men inte hur fel de hade. Riksdagen\r\npåminner i alltför hög grad om en lokal\r\nfullmäktigeförsamling. Det är bara prislapparnas\r\nnollor som är flera på den här nivån.</pre><pre>Fru talman! Som årets debatt ser ut, har vi inte\r\nsamlat kunnat ventilera frågor om kulturen och\r\nskolan, kulturen och vården, kulturen och fritiden,\r\nrelationen mellan amatörer och proffs inom\r\nkulturlivet. Det har inte ens blivit möjligt att\r\ndebattera kulturpolitiken i dess ekonomiska del.\r\nHär borde ha diskuterats kulturen som\r\ninfrastrukturell faktor, kulturens och turismens\r\nömsesidiga beroende och, sist men inte minst, hur\r\nvi skall ta vårt nationella ansvar för kulturanslagen\r\ntill hela landet. Det är ju ett område där man\r\nutifrån lokala utgångspunkter i motioner och på\r\nannat sätt annars brukar slå vakt om sitt.</pre><pre>En sammanställning som jag fick häromdagen över\r\nde statliga kulturanslagen, där man delat upp efter\r\nlinjerna ''Stockholmsanslag'' -- ''anslag utom\r\nStockholm'', ger vid handen att mera än hälften av\r\nde för riket gemensamma anslagen nu enligt\r\nförslaget till budget för 1993/94 kommer att hamna\r\ni huvudstaden. Vem kan försvara det? Jag utgår\r\nfrån att kulturutskottet och sedan kammaren visar\r\nsitt nationella ansvar, när frågan skall behandlas.</pre><pre>Fru talman! Jag deltog i går i ett ca fem timmar\r\nlångt seminarium om ''Humanismens roll i det nya\r\nEuropa'', som arrangerats gemensamt av\r\nMedborgarskolan och Moderata samlingspartiet.\r\nJag är glad att jag fick den chansen och vill\r\nsamtidigt beklaga att inte hela riksdagen var med.\r\nDet skulle behövts.</pre><pre>Det har just skapats ett forum, PAKS --\r\nParlamentariker och kulturskapare -- där\r\nriksdagens ledamöter och aktiva kulturskapare kan\r\nmötas kring kulturens -- inte kulturpolitikens --\r\nfrågor. Ledamöterna får snart en inbjudan till det\r\nförsta programmet med teater och diskussion här i\r\nhuset. Senare kommer bl.a. möjligheter till\r\nspecialvisning av den nya stora utställningen om\r\n''Den svenska historien'' på Nordiska museet. Det\r\när min förhoppning att sådana aktiviteter kan skapa\r\nen sådan medvetenhet och ett sådant intresse hos\r\nledamöterna att vi i framtiden kan hålla rejäla både\r\nkultur- och idédebatter i riksdagen. Med en bra\r\nidébas blir det också bättre beslut rörande praktiska\r\nfrågor.</pre><pre>Anf. 68  INGVAR ERIKSSON (m):</pre><pre>Fru talman! Jag känner förvåning och undran över\r\natt de jordbrukspolitiska frågorna inte lockat talare\r\ni denna allmänpolitiska debatt, så att vi kunnat få\r\nen särskild debattrunda om dem. Det är också\r\nbeklagligt, med hänsyn till att svenskt jordbruk är\r\ninne i en ekonomisk kris som är den svåraste sedan\r\n1930-talet.</pre><pre>Tidigare framgångsrika lantbruksföretag går i\r\nkonkurs, och många andra är inne i utförsbacken.\r\nDet är t.o.m. så att jordbruk i landets allra främsta\r\njordbruksområden skakar i sina grundvalar. Oron\r\noch osäkerheten är stor bland landets bönder.\r\nTragedier inträffar.</pre><pre>Vad är det som har hänt och vad måste nu ske för\r\natt problemen skall kunna överbryggas och för att\r\nframtidstron skall kunna återvända? Då vi här i\r\nSveriges riksdag för snart tre år sedan fattade ett\r\nbeslut om ny livsmedelspolitik, fanns det en rad\r\ngoda skäl bakom. Det gällde att minska bondens\r\noch statens förluster av en överproduktion som fick\r\navsättas på en dumpad världsmarknad, att skapa\r\nbättre balans mellan produktion och konsumtion i\r\nlandet. Marknadsanpassning och avreglering var en\r\nviktig del som också syftade till att stärka Sveriges\r\nlantbruk och livsmedelsindustri inför den\r\nkommande ökande konkurrensen utifrån.</pre><pre>Den dåvarande jordbruksprisregleringen\r\nbestående av ett gränsskydd och en intern reglering\r\nupphörde den 1 juli 1991. Därefter skulle priserna\r\npå de jordbruksprisreglerade produkterna endast\r\nskyddas med hjälp av ett rörligt gränsskydd. Vissa\r\nregleringar avvecklades stegvis medan andra\r\nförenklades men behålldes i avvaktan på resultatet\r\nav internationella förhandlingar. Den framtida\r\nnivån på gränsskyddet gjordes avhängigt resultatet\r\nav de då pågående GATT-förhandlingarna, liksom\r\nexportstödet som avvecklades med hänvisning till\r\natt dessa förhandlingar förväntades vara avslutade\r\nföre årsskiftet 1990/91.</pre><pre>Noteras kan att någon ensidig neddragning av det\r\nsvenska gränsskyddet inte skulle ske.\r\nÖmsesidigheten med andra länder i sammanhanget\r\nbetonades. Vi kan nu konstatera att\r\nförutsättningarna som låg till grund för det\r\nlivsmedelspolitiska beslutet 1990 kraftigt har\r\nförändrats. Sålunda pågår ännu GATT-\r\nförhandlingarna, ansökan om svenskt medlemskap\r\ni EG har inlämnats och förhandlingarna med EG\r\nom ett medlemskap har inletts. Regeringen har\r\nockså slagit fast att ett av de viktigaste målen under\r\nvalperioden är att föra Sverige in i EG som\r\nfullvärdig medlem. I regeringsförklaringen har man\r\nockså slagit fast att svensk livsmedelsproduktion\r\nskall vara konkurrenskraftig vid inträdet i den\r\neuropeiska gemenskapen. Därför arbetar en\r\nomställningskommission bl.a. med frågan om hur\r\nanpassning och infasning av livsmedelspolitiken\r\nskall kunna ske i EG-systemet. En del förslag har\r\nframlagts.</pre><pre>För oss moderater är det självklart att\r\nutvärderingar av omställningspolitiken och\r\ninfasning i EG:s jordbrukspolitik måste leda till\r\nbetydande förändringar av politiken. Vi lever nu i\r\nen ny verklighet, och vi har alla ett ansvar att se till\r\natt Sveriges jordbruk och livsmedelsindustri ges\r\nrättvisa förutsättningar och en möjlighet till\r\nkonkurrens på lika villkor jämfört med omvärlden.\r\nDen dumpning av livsmedel som för närvarande\r\nsker på den svenska marknaden finansieras av\r\nandra länders skattebetalare, däribland EG:s, och\r\nhotar att fullständigt slå sönder balanssträvandena\r\noch lönsamheten i den svenska\r\nlivsmedelsproduktionen.</pre><pre>Detta är en av huvudorsakerna till att den\r\nutslagning av jordbruk som nu pågår. En annan\r\norsak är förra årets stora skördebortfall och\r\nförluster som uppkom i normalt starka\r\njordbruksområden. Lantbrukets situation fram till\r\nEG-inträdet inger stora bekymmer. Men trots vårt\r\nlands ekonomiska problem måste infasningen i EG-\r\npolitiken fullföljas. Det är nödvändigt om\r\nkonkurrenskraften och de goda möjligheterna inför\r\nframtiden som föreligger också skall kunna tas till\r\nvara i vad gäller den svenska\r\nlivsmedelsproduktionen.</pre><pre>Fru talman! Det är beklagligt att den\r\nsocialdemokratiska oppositionen säger nej till\r\ninfasning. Man vill vänta tills EG-förhandlingarna\r\när klara och folkomröstningen avgjord. Tyvärr\r\ninser man inte att ett sådant ställningstagande är\r\nkatastrofalt för jordbruket, landsbygden och\r\nlivsmedelsindustrin.</pre><pre>Fru talman! Det står helt klart att ett medlemskap i\r\nEG är nödvändigt om svensk livsmedelsproduktion\r\nskall få rättvisa villkor och goda förutsättningar\r\ninför framtiden. Vi moderater kommer att med all\r\nkraft och förmåga arbeta vidare för att detta skall\r\nbli verklighet.</pre><pre>Anf. 69  JAN-OLOF FRANZÉN (m):</pre><pre>Fru talman! I mitt inlägg i debatten vill jag belysa\r\njordbrukets förhållande i södra Sveriges skogs- och\r\nmellanbygder inför en EG-anslutning.</pre><pre>Det är speciellt viktigt att bevara jordbruket i dessa\r\nbygder. Det svarar för sysselsättning, natur och\r\nkulturvärden och ett mångfasetterat landkap med\r\nosedvanliga naturupplevelser. I nuläget utgör åker\r\noch betesmark 17 % av landarealen i dessa bygder.</pre><pre>Med nuvarande låga intäkter för jordbruket i dessa\r\nbygder kommer den öppna arealen att minska\r\nsnabbt. Olika undersökningar visar att södra\r\nSveriges skogs- och mellanbygder har\r\nkostnadsnackdelar som det är svårt att kompensera\r\nproduktionsmässigt. Skördenivån i området tillhör\r\nden lägsta i landet. Delar av de områden som\r\nomfattas av Norrlandsstödet har en\r\nnormalskördenivå som motsvarar upp till 85 % av\r\ngenomsnittet för riket. Vissa delar av södra\r\nSveriges skogs- och mellanbygder har skördenivåer\r\npå mellan 60 och 70 % av riksgenomsnittet.</pre><pre>Fastighetsstrukturen är också av stor betydelse.\r\nMånga skiften och de långa avstånden mellan dessa\r\nger större arbetsförbrukning och högre\r\nmaskinkostnader per skördat kilo. Små fält\r\nminskar också möjligheterna att använda lika stora\r\nmaskiner som i slättbygderna.</pre><pre>Inom den europeiska gemenskapen EG tillämpas\r\nomfattande regionalpolitiska stöd till bl.a.\r\njordbruket.</pre><pre>Över hälften av Storbritanniens och det forna\r\nVästtysklands jordbruk omfattas av sådana stöd.\r\nFör Frankrikes del är ca 45 % av arealen berättigad\r\ntill regionalpolitiskt stöd. I Sverige får det\r\nnorrländska jordbruket, omfattande ca 16 % av\r\nSveriges åkerareal, regionalpolitiskt stöd. Det är\r\nnumera helt knutet till produktionen.</pre><pre>I EG finns förutom produktionsstöd en lång rad\r\nandra åtgärder för att stödja jordbrukets\r\ninkomster, levnadsstandard eller utvecklingen av\r\njordbruket. Alla sådana åtgärder är ännu inte\r\nkartlagda och värderade. Det är dock klarlagt att\r\nde uppgår till betydande belopp, som länderna till\r\nstörsta delen står för själva.</pre><pre>I Sverige är ca 9 % av arealen uppodlad.\r\nMotsvarande siffra för länderna inom EG är ofta\r\nkring 50--60 %. Det finns därför all anledning att\r\nbevara odlingslandskapet och det aktiva jordbruket\r\ni Sverige. Det är naturligtvis ett oavvisligt krav att\r\ndet svenska jordbruket skall ges likartade\r\nmöjligheter som jordbruken inom EG. Arbetet\r\nmed att kartlägga och värdera de regionalpolitiska\r\nprogrammen måste ges högsta prioritet. Vidare\r\nmåste beräkningar och analyser omedelbart göras\r\nså att regionala stöd kan bahandlas i de kommande\r\nEG-förhandlingarna.</pre><pre>Fru talman! Stora kulturella värden står på spel i\r\ndessa skogs- ochmellanbygder samt på Öland och\r\nGotland. Det är min förhoppning att Sverige på\r\nsamma sätt som man har gjort inom EG, skall värna\r\nom ett öppet landskap och en levande landsbygd i\r\nsvaga områden.</pre><pre>På ett eller annat sätt måste lantbrukarna i dessa\r\nbygder ges möjligheten att kunna bevara\r\nodlingslandskapet inför framtiden. Här görs ett\r\nidogt arbet. Detta kan man inte minst se på de\r\nstengärdsgårdar som kringgärdar åkrarna i skogs-\r\noch mellanbygderna.</pre><pre>Talmannen konstaterade att 146 talare hade\r\ndeltagit i den allmänpolitiska debatten och\r\nförklarade debatten avslutad.</pre><pre>5 §  Bordläggning</pre><pre>Anmäldes och bordlades</pre><pre>Utrikesutskottets betänkanden</pre><pre>1992/93:UU8 Verksamheten inom Europarådet</pre><pre>1992/93:UU9 Nordiskt samarbete</pre><pre>1992/93:UU12 Ändringar i massförstörelselagen\r\nm.m.</pre><pre>1992/93:UU17 Tilläggsbudget I till statsbudgeten\r\nför budgetåret 1992/93, bil. 3</pre><pre>1992/93:UU18 Godkännande av avtal mellan\r\nEFTA-staterna och Polen m.m.</pre><pre>Socialutskottets betänkande</pre><pre>1992/93:SoU18 Viss ändring i lagen (1947:529) om\r\nallmänna barnbidrag</pre><pre>6 §  Anmälan om interpellation</pre><pre>Anmäldes att följande interpellation framställts</pre><pre>den 11 februari</pre><pre>1992/93:78 av Hans Göran Franck (s) till\r\nutrikesministern om de nya militära insatserna mot\r\nKuba:</pre><pre>Upprepade rapporter har under det senaste året\r\nkommit om de kraftigt försämrade\r\nlevnadsförhållandena på Kuba.</pre><pre>Den ekonomiska krisen har krävt drastiska\r\nnedskärningar och lett till massavskedanden.</pre><pre>I april 1992 infördes elransonering i Havanna, och\r\nen mängd basvaror är redan tidigare ransonerade.</pre><pre>För att motverka den ekonomiska krisen har den\r\nkubanska ledningen initierat ett ''krispaket'', som\r\nbl.a. omfattar liberalisering av det ekonomiska\r\nlivet med ökat ''privat ägande'' samt förbättrade\r\nförhållanden för utländska investeringar inom bl.a.\r\nturism och textilindustrin.</pre><pre>I januari 1992 avrättades regimkritikern Eduardo\r\nDiaz Betancourt dömd för ''terrorism och\r\nsabotage''. Ytterligare två regimkritiker fick sina\r\ndödsstraff omvandlade till 30 års fängelse.</pre><pre>I februari 1992 dömdes Luis Perez och Rene\r\nMendoza till döden. Samtidigt dömdes sju andra\r\nmän till fängelse i mellan 4 och 30 år.</pre><pre>Amnesty International påpekar att en rad olika\r\nbrott mot staten leder till dödsstraff.</pre><pre>I februari 1992 lade FN:s kommission för mänskliga\r\nrättigheter fram en rapport om situationen på\r\nKuba. Enligt denna har förföljelsen av dissidenter\r\nökat under 1991 i form av trakasserier, hot och\r\nrättegångar utan ordentliga försvarsmöjligheter.\r\nYttrande- och föreningsfriheten är det som främst\r\nbegränsas. Därtill finns uppgifter om olaga\r\n''psykiatrisk'' behandling av förmodade\r\nbrottslingar.</pre><pre>Den 8 oktober 1992 riktade EG-kommissionen\r\nstark kritik mot Torricelliförslaget. Man sade bl.a.\r\natt en utvidgning av handelssanktionerna mot Kuba\r\nallvarligt kan skada de transatlantiska relationerna.</pre><pre>Den 16 september uppmanade en rad experter från\r\nhela den amerikanska kontinenten USA att häva de\r\nekonomiska sanktionerna mot Kuba.\r\nOrganisationen Inter-American Dialogue, som\r\nleds av den förre amerikanske försvars- och\r\njustitieministern Elliot Richardson, hävdar att\r\nUSA:s sanktionspolitik är ''otidsenlig, onödig,\r\nskadlig och kanske farlig'' och att man i stället\r\nborde ''aktivt främja det fria flödet av\r\ninformationer och idéer till det kubanska folket''.</pre><pre>Den 14 november 1991 beslutade regeringen att\r\n''utvecklingsarbetet med Kuba skall upphöra i takt\r\nmed att ingångna åtaganden avslutas''. Detta gäller\r\nBITS och SAREC. Dessutom skall ''inga\r\nytterligare kursinbjudningar tillställas Kuba\r\navseende BITS internationella kurser eller\r\nstipendieprogrammet som -- -- -- organiseras av\r\nSvenska institutet''.</pre><pre>I årets budgetproposition finns inga förslag som\r\ngäller Kuba, inte ens beträffande samarbete i fråga\r\nom kultur och vetenskap.</pre><pre>Med hänvisning till det anförda får jag fråga\r\nutrikesminister Margaretha af Ugglas:</pre><pre>1.  Avser regeringen att lämna katastrofbistånd till\r\nKuba?</pre><pre>2.  Bör Sveriges tidigare samarbete inom kultur\r\noch vetenskap återupptas med Kuba?</pre><pre>3.  Kommer regeringen att verka för att USA:s\r\nsanktioner mot Kuba upphör?</pre><pre>4.  Kommer Sverige för egen del att direkt eller\r\nindirekt medverka i USA:s sanktioner mot Kuba?</pre><pre>5.  På vilket sätt vill regeringen verka för att Kuba\r\nrespekterar de mänskliga rättigheterna samt\r\nsnarast avskaffar dödsstraffet?</pre><pre>7 §  Anmälan om frågor</pre><pre>Anmäldes att följande frågor framställts</pre><pre>den 12 februari</pre><pre>1992/93:367 av Martin Nilsson (s) till\r\nförsvarsministern om de värnpliktigas rättigheter:</pre><pre>Under det gångna året har tidningen Värnpliktsnytt\r\navslöjat ett flertal fall av pennalism och förtryck av\r\nvärnpliktiga. Detta är naturligtvis upprörande och\r\nkränkande av individens grundläggande\r\nrättigheter.</pre><pre>Senast uppmärksammades ett fall vid Ka 1 där\r\nextrainkallad personal uttryckte rasistiska\r\nsynpunkter, genomförde kollektiv bestraffning\r\nsamt tvingade enskilda värnpliktiga till handlingar\r\nsom de absolut inte ville utföra och hade fobier\r\nemot. När sedan en av dessa värnpliktiga avviker\r\nfrån sin ''tjänstgöring'' bestraffas han, medan\r\nansvarigt befäl till synes går helt fri. Detta strider\r\nmot allt vad som kan uppfattas som en korrekt\r\nrättsuppfattning.</pre><pre>I dagsläget finns en, i stort, tillfredsställande\r\nlagstiftning vad gäller värnpliktigas rättigheter.\r\nDäremot tycks det vara sämre ställt med\r\nefterlevanden och sanktionsmöjligheterna i de fall\r\ndär reglerna inte följs.</pre><pre>Med anledning av ovanstående vill jag fråga\r\nförsvarsministern vilka åtgärder regeringen avser\r\nvidta för att hävda de värnpliktigas rättigheter.</pre><pre>1992/93:368 av Martin Nilsson (s) till\r\nnäringsministern om riskkapital för småföretagen:</pre><pre>Med anledning av ränteläget och finansmarknadens\r\njust nu ganska restriktiva inställning till utlåning\r\nhar tillgången till riskkapital kommit i centrum för\r\ndebatten om svenska företags möjligheter till\r\nnyinvesteringar.</pre><pre>Under 1992 fattade också riksdagen beslut om att\r\nen del av de resurser som skulle frigöras i och med\r\nlöntagarfondernas avvecklande skulle placeras i\r\nspeciella riskkapitalbolag,med uttryckligt syfte att\r\njust förse investeringsvilliga företag med\r\nnödvändigt kapital.</pre><pre>Nu visar det sig dock att flera småföretag stöter på\r\nproblem i kontakten med riskkapitalbolag. Dels är\r\ndessa belagda med vinstkrav,varför intresset\r\nuppenbarligen hittills mestadels vänt sig mot större\r\nföretags investeringar. Dels tillförs det riskvilliga\r\nkapitalet helst i form av ägartillskott, något som\r\nofta är direkt opassande för småföretag med\r\nensamägare. I kontakt med ''Såföretagarfonden''\r\navvisades också småföretagen med hänvisning till\r\natt denna främst vänder sig till nybildade företag.\r\nDå flera bolag slår sig samman om en ny\r\ninvestering, i form av ett nytt bolag, avvisas även\r\ndetta trots att samarbete kring långsiktiga\r\ninvesteringar borde premieras. I Uvecklingsfonden\r\nfinns inte längre några nämnvärda resurser kvar.\r\nSålunda är de små företagens tillgång till riskkapital\r\nfortfarande begränsad.</pre><pre>Jag vill med anledning av detta fråga\r\nnäringsministern vad han avser vidta för åtgärder\r\nför att ytterligare förstärka de icke nystartade\r\nsmåföretagens tillgång på riskkapital.</pre><pre>1992/93:369 av Inga-Britt Johansson (s) till\r\narbetsmarknadsministern om\r\ndagligvaruförsörjningen i glesbygd:</pre><pre>Om hela Sverige skall få leva så krävs att\r\nglesbygden kan behålla en viss basservice. I denna\r\nservice ingår dagligvaruförsörjning.</pre><pre>Tyvärr seglar nu nya mörka moln upp. Vissa\r\ndagligvaruleverantörer slutar att leverera till\r\nglesbygdsbutiker. Andra tar ut så höga\r\ndistributionsavgifter att det blir orimligt dyrt för\r\nbutikerna. Samtidigt har vissa länsstyrelser nu i\r\nstörre utsträckning börjat avslå ansökningar om\r\nbidrag till glesbygdsbutiker.</pre><pre>Mest framträdande är denna utveckling i\r\nNorrbottens län, där man på vissa håll från att ha\r\nhaft en fungerande butik i byn nu har fått upp emot\r\n5 mil till närmaste dagligvarubutik. Det är\r\nnaturligtvis en alldeles orimlig situation, inte minst\r\nför gamla och småbarnsföräldrar, som inte har\r\ntillgång till bil under dagtid. Samtidigt kan det\r\nmedföra orimliga kostnader för kommunerna, som\r\ntvingas betala kostnaderna för varudistributionen\r\ntill äldre som har rätt till hemtjänst.</pre><pre>Vilka åtgärder är arbetsmarknadsministern beredd\r\natt vidta för att stoppa denna, för glesbygden,\r\nnegativa utveckling?</pre><pre>1992/93:370 av Göran Magnusson (s) till\r\nkommunikationsministern om arbetsplanen för\r\nE 18 vid Köping--Arboga:</pre><pre>Byggandet av E 18 mellan Köping och Arboga är\r\nangeläget för att få bättre kommunikationer. Om\r\nbygget kunde starta nu skulle det dessutom\r\nmedverka till att minska arbetslösheten. Sedan\r\nflera månader tillbaka ligger arbetsplanen hos\r\nregeringen för att fastställas. Att planen blir\r\nfastställd är ju avgörande för att projektet skall\r\nkunna konkurrera om de pengar som skall fördelas.\r\nEnligt budgetpropositionen skall\r\ninvesteringsplaneringen för vägar redovisas under\r\nvåren i en särskild proposition.</pre><pre>Min fråga till kommunikationsministern är:</pre><pre>Blir arbetsplanen för E 18 mellan Köping och\r\nArboga fastställd i sådan tid att objektet kan\r\ntilldelas pengar i samband med vårens\r\ninvesteringsproposition?</pre><pre>1992/93:371 av Kenneth Lantz (kds) till\r\nutbildningsministern om utbildning av tolkar:</pre><pre>Det är Sveriges intention att integreras i\r\nEuropeiska Gemenskapen inom kort.\r\nFörhandlingar kommer snart att kunna påbörjas,\r\nvilket bör leda till ett medlemskap. Den dag då\r\nsvenska parlamentariker gör sin entré i EG-huset,\r\nkommer kravet om svenska tolkar att vara en\r\nverklighet. Det kommer att krävas många\r\nutbildade och erfarna tolkar i EG-arbetet. Det\r\nkommer att krävas svensktalande som behärskar\r\nsamtliga EG-språk i simultantolkning och\r\növersättningsarbetet. Det kommer att ställas stora\r\nkrav på kunskap av olika slag, som kultur,\r\nlagstiftning, geografi osv.</pre><pre>I Danmark finns sedan flera år en gedigen\r\nutbildning till EG-tolkar på högskolan. Det är en\r\nutbildning på fem år med ett brett ämnesregister.\r\nKraven är höga på snabb och riktig översättning\r\nunder pågående debatt och på snabba protokoll.</pre><pre>Vad känt är, saknar Sverige en adekvat\r\ntolkutbildning motsvarande Danmarks gedigna\r\nlinje. Om Sverige skall hinna med att ''producera''\r\nlämpliga tolkar till allt arbete inom kommande EG-\r\narbete, är det hög tid att starta dylika linjer.</pre><pre>Min fråga är:</pre><pre>Vilka åtgärder ämnar utbildningsministern vidtaga\r\nför att snarast starta eller förbereda kurser på våra\r\nhögskolor avseende behovet av tolkar i ett\r\nkommande EG-arbete?</pre><pre>1992/93:372 av Kenneth Lantz (kds) till\r\nmiljöministern om beredskap mot oljeutsläpp:</pre><pre>Den alltmer tilltagande konkurrensen inom sjöfart\r\noch övrig transportnäring kan komma att ge oss\r\nsämre kvalitet på fartyg och andra transportmedel.\r\nVi får inte acceptera en sänkning av kraven på\r\nmiljömässigt säkra transportsystem. Vi har krav på\r\ndubbelbottnade fartyg, och kontroller görs för att\r\nskydda Östersjön och våra övriga vatten.</pre><pre>Under förra veckan seglade ett fartyg på grund\r\nutanför Köpenhamn med påföljd att olja rann ut,\r\nom än i ganska blygsamma mängder. I dagens\r\nkonkurrensutsatta sjöfart möter vi rederier som\r\nerbjuder transporter till en ''frakt-rate'' betydligt\r\nunder aktuell marknadsnivå. Det kan ge exempel\r\npå ett utmanande riskmoment, där råoljefartyg\r\nfrån ett världsbekant rederi seglade in genom Stora\r\nBält på väg till Polen med råolja. Fartyget jag\r\ntänker på är av så pass dålig kvalitet, med\r\npåföljande riskfaktorer, att en oljekatastrof i\r\nÖstersjön skulle kunna bli en verklighet.</pre><pre>Min fråga är om Sverige och de övriga nordiska\r\nländerna har beredskap, och om det finns\r\nkapacitet, att klara ett eventuellt oljeutsläpp,\r\nmotsvarande det som hände på Shetlandsöarna?</pre><pre>1992/93:373 av Kenneth Lantz (kds) till\r\nmiljöministern om blybatteriavgiften:</pre><pre>Blybatterier måste tagas om hand på ett\r\nmiljömässigt riktigt och effektivt sätt. Det finns i\r\nNorden ett, säger ett, företag som arbetar med\r\ndenna verksamhet. Verksamheten bekostas genom\r\nförsäljning av återvunnet bly till nyproduktion av\r\nblybatterier. Detta har under flera år finansierat sig\r\nsjälv genom den låga avgiften för blybatterier och\r\ndet relativt sett höga blypriset.</pre><pre>I dag ser det helt annorlunda ut. Blypriset har\r\nsjunkit och blybatteriavgiften är alltför låg, 40 kr\r\nperbatteri. Denna avgift är sedan den 1 januari\r\n1993 höjd från 32 kr till nämnda 40kr.</pre><pre>Detta tillsammans med det sänkta priset på bly, gör\r\natt Nordens enda företag som återvinner bly och\r\nbesparar miljön från mycket blyslagg, har\r\nekonomiska svårigheter. Företaget har följt med i\r\nförbättrandet av miljöskyddet, såsom t.ex.\r\nrengöring av allt regnvatten som kommer på\r\nföretagets tomt. Rening av utsläpp och andra\r\nmiljöbesparande åtgärder är vidtagna. Detta har\r\nsjälvklart kostat en hel del, varför det är nödvändigt\r\natt höja avgiften från 40 kr till 48 kr perbatteri.</pre><pre>Jag vill fråga ministern om man är beredd att låta\r\nblybatteriavgiften öka med ytterligare 8 kr batteri\r\nså att företaget kan klara av sina ökade kostnader\r\noch Norden få behålla sitt enda företag som\r\nåtervinner blybatterier.</pre><pre>1992/93:374 av Kenneth Lantz (kds) till\r\nmiljöministern om tryck på plastemballage:</pre><pre>Alltmera plast kommer till stor och ändamålsenlig\r\nanvändning i vårt samhälle. Plasten har flera olika\r\nkvaliteter och är ett praktiskt material. Inom\r\nlivsmedelsbranschen används påsar av olika slag till\r\nmånga ändamål. Plastpåsen är en praktisk\r\nförpackning, där man både kan se produkten och\r\ndärtill förse emballaget med lämplig text och bild i\r\nolika kulörer.</pre><pre>Under flera år har man använt, och gör så än i dag\r\npå de flesta tillverkningsindustrier, färg med\r\nlösningsmedel som orsakar stora utsläpp till skada\r\nför bl.a. ozonskiktet. Detta påverkar helt naturligt\r\ngrödor inom jord- och skogsbruk negativt.</pre><pre>Genom en ny tryckteknik, flexografiskt tryck, kan\r\nman komma ifrån både sprit och ammoniak som\r\nlösningsmedel till tryckning på plastemballaget.\r\nMan trycker med en vattenburen färg på polyeten\r\noch polypropylen. Dagens konsumenter och\r\nmyndigheter har alltså fått ett miljövänligt\r\nalternativ till tryck på bl.a. bröd- och hygienpåsar.</pre><pre>Är miljöministern beredd att medverka till att vi får\r\nlagstadgade krav på att använda denna moderna\r\nteknik inom tryckeribranschen på plastemballage?</pre><pre>1992/93:375 av Carl Olov Persson (kds) till\r\nkulturministern om Sveriges Radios\r\nsjöväderrapporter:</pre><pre>Sveriges Radio har ensidigt, utan att höra fiskarna\r\noch övrig sjöfart, ändrat tiderna för\r\nsjöväderrapporterna och därmed väsentligt\r\nförsämrat servicen till samtliga sjöfarare. Det gäller\r\nframför allt den sjöväderrapport som tidigare\r\nsändes kl 16.40. Just den sändningen var mycket\r\nviktig för fiskarna, eftersom de vid den tidpunkten\r\nofta avgjorde om de skulle lägga i näten och om\r\nhårt väder väntade fick chansen att ändra\r\nplaneringen.</pre><pre>Dessutom är mottagning av senare rapporter, efter\r\nkl 17.00 mycket svåra att uppfatta, eftersom de då\r\nstörs av utlandssändningarna.</pre><pre>Det går att på vissa vatten följa de danska\r\nväderleksrapporterna men inte vid fiske i den ryska\r\nzonen och i norra delarna av Östersjön,\r\nBottenhavet och Bottniska viken.</pre><pre>Vilka åtgärder avser kulturministern att vidta så att\r\nSveriges Radio, som public service företag,\r\nuppfyller sin uppgift att sända sjövädersrapporter\r\npå för fiskarna lämpliga tider?</pre><pre>1992/93:376 av Ingvar Johnsson (s) till\r\narbetsmarknadsministern om sysselsättningen i\r\nfyrstadsregionen:</pre><pre>Fyrstadsregionen har drabbats oerhört hårta\r\ngenom den kraftiga minskningen av arbetstillfällen\r\ninom bilindustrin. Nu planerar Televerket att lägga\r\nner TELI:s verksamhet i Vänersborg trots att\r\nföretaget går med vinst. Genom ett sådant beslut\r\nmedverkar staten till att alldeles i onödan\r\nytterligare öka arbetslösheten i regionen.</pre><pre>Jag vill därför ställa följande fråga:</pre><pre>Planerar arbetsmarknadsministern att medverka\r\ntill att stoppa Televerkets planer och därmed\r\nförhindra en kraftig ökning av arbetslösheten i\r\nregionen?</pre><pre>1992/93:377 av Rune E Svensson (s) till\r\nkommunikationsministern om TELI:s verksamhet\r\ni Vänersborg:</pre><pre>Verksamheten vid TELI i Vänersborg hotas av\r\nnedläggning. Detta är ett skamligt och obegripligt\r\ntilltag av dem som har ansvaret härför, då företaget\r\nger god vinst, har ett stort kunnande och en bra\r\nprodukt. TELI ägs av Televerket som i sin tur ägs\r\nav staten.</pre><pre>Jag vill därför ställa följande fråga:</pre><pre>Vad avser kommunikationsministern vidtaga för\r\nåtgärder för att stoppa denna nedläggning?</pre><pre>1992/93:378 av Ingbritt Irhammar (c) till\r\nutrikesministern om rättssäkerheten i de baltiska\r\nstaterna:</pre><pre>I budgetpropositionen anslås 50 miljoner till\r\nsärskilt suveränitetsstöd till de baltiska staterna. I\r\npropositionen nämns kustbevakningsfartyg,\r\ntulltekniskt material, utbildning i säkerhetspolitik\r\noch kontantbidrag för återupprättande av\r\ninternationella förbindelser. Det finns ett svenskt\r\nintresse av att rättsväsendet i de baltiska staterna\r\noch Ryssland fungerar väl. Vi får varje dag exempel\r\npå hur organiserad brottslighet i dessa länder\r\n''spiller över'' på Sverige. De senaste veckornas\r\nmänniskosmuggling till Gotland är bara ett i raden\r\nav exempel.</pre><pre>Det är också viktigt för ländernas välstånd att man\r\nfår ett fungerande rättsmaskineri. Ett fungerande\r\nrättsmaskineri är t.ex. en nödvändig förutsättning\r\nför en väl fungerande marknadsekonomi. Det\r\nbehövs såväl stabil civilrättslig lagstiftning som\r\npolisväsende, kronofogdemyndigheter, m.m.\r\nSverige har både ett solidariskt intresse och ett\r\negenintresse av att rättsväsendet i dessa stater\r\nsnabbt blir väl fungerande och effektivt. De\r\nsuveränitetsinsatser vårt land hittills bidragit med\r\nfår ses som punktinsatser utan särskild profilering.</pre><pre>Mot denna bakgrund vill jag fråga\r\nutrikesministern:</pre><pre>Vilka åtgärder är utrikesministern beredd att vidta\r\nför att Sverige på ett mer strategiskt sätt skall bidra\r\ntill uppbyggandet av rättsstater i dessa länder?</pre><pre>1992/93:379 av Ingbritt Irhammar (c) till\r\nkulturministern om barn som försvunnit från\r\nflyktingförläggningar:</pre><pre>Det har de senaste dagarna framkommit uppgifter\r\nom att flyktingbarn kan ha mördats och sedan\r\ngrävts ner i ett skogsparti utanför Södertälje.</pre><pre>Det har i detta sammanhang också framkommit att\r\nfler barn försvunnit från olika grupphem, bl.a.\r\nCarlslunds flyktingsluss, utan att man vet var de\r\nfinns i dag.</pre><pre>Mot denna bakgrund vill jag fråga statsrådet Birgit\r\nFriggebo:</pre><pre>Vilka åtgärder tänker statsrådet vidta för att\r\nundanröja risken för att barn på detta sätt\r\nförsvinner från våra flyktingförläggningar,\r\neftersom risken kan vara stor att de utsätts för olika\r\ntyper av övergrepp?</pre><pre>den 12 februari</pre><pre>1992/93:380 av Ingela Mårtensson (fp) till\r\nstatsrådet Alf Svensson om\r\nbiståndsadministrationen:</pre><pre>Den politiska ledningen för UD:s u-avdelning har\r\nunder senare tid gjort uttalanden som -- om de är\r\nrätt återgivna -- andas kritik mot den svenska\r\nbiståndsadministrationen.</pre><pre>Statssekreteraren för biståndsfrågor uppges ha sagt\r\natt SIDA är en trög apparat i dag.\r\nBiståndsministern uppges ha sagt att SIDA har för\r\nstor makt och att för mycket har gått snett.</pre><pre>Det är utomordentligt angeläget att de\r\nbiståndsmedel som satsas för att förbättra fattiga\r\nmänniskors levnadsförhållanden används effektivt.\r\nFör att en konstruktiv offentlig diskussion om\r\nbiståndets effektivitet skall vara möjlig är det\r\nsamtidigt nödvändigt att debatten grundas på\r\nseriösa granskningar och fakta.</pre><pre>Med anledning av det ovan anförda vill jag ställa\r\nföljande fråga:</pre><pre>Kan biståndsministern för riksdagen redovisa vilka\r\nfakta och bedömningar som ligger till grund för de\r\nuttalanden om den svenska\r\nbiståndsadministrationen -- om de är rätt\r\nåtergivna -- som ovan redovisas?</pre><pre>1992/93:381 av Hans Göran Franck (s) till\r\njustitieministern om bifallsprocenten i\r\nnådeärenden:</pre><pre>Regeringen får enligt regeringsformen genom nåd\r\nefterge eller mildra brottspåföljd eller annan sådan\r\nrättsverkan av brott. Den får också efterge eller\r\nmildra annat liknande, av myndighet beslutat\r\ningrepp, avseende enskild person eller egendom.</pre><pre>Bifallsprocenten i nådeärenden låg under 1980-\r\ntalet på en förhållandevis konstant nivå, dvs.\r\nmellan 10 och 13 %. 1992 skedde en drastisk\r\nminskning av bifallsprocenten till 5,8 %.</pre><pre>Med hänvisning till det anförda får jag fråga\r\njustitieminister Gun Hellsvik:</pre><pre>Har det efter regeringsskiftet skett någon\r\nförändring i nådepraxis?</pre><pre>1992/93:382 av Carl-Johan Wilson (fp) till\r\nutbildningsministern om utbildning av\r\nyrkesofficerare till grundskolelärare:</pre><pre>Rekryteringen av studerande till\r\ngrundskolelärarutbildning går nu relativt bra. Trots\r\ndetta torde behovet av goda pedagoger i\r\ngrundskolan vara stort. Inom det militära försvaret\r\nminskar tjänsterna för yrkesofficerare. På vissa\r\norter försvinner regementen. Officerare, som inte\r\nvill flytta, söker andra arbetsuppgifter.\r\nYrkesofficerare har en god pedagogisk utbildning\r\noch god träning i lärarrollen. De har också ofta en\r\nteoretisk utbildning, som lätt kan utnyttjas som del\r\ni en civil lärarutbildning.</pre><pre>Kan utbildningsministern vidtaga sådana åtgärder\r\natt särskild vidareutbildning av yrkesofficerare till\r\ngrundskolelärare inrättas?</pre><pre>1992/93:383 av Margitta Edgren (fp) till statsrådet\r\nBo Könberg om försöken med fria sprutor för\r\ninjektionsnarkomaner:</pre><pre>HIV/aids utgör ett av de allvarligaste hoten mot\r\nfolkhälsan. Världshälsoorganisationen WHO har\r\ndärför rekommenderat att sterila sprutor och\r\nspetsar skall göras tillgängliga för\r\ninjektionsnarkomaner som av olika skäl inte kan\r\navbryta sitt missbruk.</pre><pre>I Malmö och Lund pågår det sedan några år\r\nsprututbytesprogram för injektionsnarkomaner.\r\nErfarenheterna från dessa är positiva. Men tyvärr\r\nhar det framkommit att det nya Folkhälsoinstitutet\r\ninte vill ge bidrag till fortsatt verksamhet för dessa\r\nprogram i Malmö/Lund. Jag anser detta vara\r\nmycket beklagligt med hänvisning till de positiva\r\nresultat verksamheten medfört.</pre><pre>Med hänvisning till det anförda vill jag fråga om\r\nregeringen avser att ta initiativ för att\r\nverksamheten med sprututbytesprogrammen skall\r\nkunna fortsätta i Malmö/Lund-området.</pre><pre>1992/93:384 av Bo Nilsson (s) till miljöministern om\r\nbatteriåtervinningen vid Boliden Bergsöe:</pre><pre>Genom beslut den 27 juni 1991 bidrog den\r\nsocialdemokratiska regeringen till att insamling och\r\nåtervinning av uttjänta blybatterier kan ske på ett\r\nrationellt och miljövänligt sätt. Beslutet innebar ett\r\nbidrag ur batterifonden för behandling av dessa\r\nblybatterier. På Boliden Bergsöe i Landskrona har\r\nman byggt upp en anläggning som av\r\nNaturvårdsverket betraktas som Europas renaste\r\nåtervinningsanläggning för blybatterier. Genom att\r\nnu inte ersätta Boliden Bergsöe och fullfölja\r\nbeslutet 28/1991 riskeras två negativa följder. Det\r\nena är att företaget läggs ner och att de uttjänta\r\nblybatterierna måste skickas till ur bl.a.\r\nmiljösynpunkt sämre anläggningar ute i Europa.\r\nDet andra är att 140 anställda vid anläggningen i\r\nLandskrona friställs och blir arbetslösa.</pre><pre>Kommer regeringen att verka för att Boliden\r\nBergsöe, ett företag som av Naturvårdsverket anses\r\nsom Europas renaste anläggning för\r\nbatteriåtervinning, även i framtiden får ta ansvar\r\nför denna återvinning?</pre><pre>1992/93:385 av Per-Richard Molén (m) till statsrådet\r\nBo Lundgren om bilförmån för taxiägare:</pre><pre>Taxiägare i Västernorrland har eftertaxerats för\r\ninkomståret 1991 vad gäller användning av bil för\r\nprivat bruk. I dagsläget är de ekonomiska\r\nkonsekvenserna för taxiägarna allvarliga och kan\r\nleda till att många kommer att avveckla sin\r\ntaxirörelse.</pre><pre>De nya regler som tillkom i samband med\r\nskatteomläggningen för ett par år sedan drabbar i\r\noch för sig löntagare och företagare lika. Men för\r\nföretagare med låg omsättning i allmänhet och\r\ntaxiägare i synnerhet medför denna strävan mot\r\nlikformighet stora problem.</pre><pre>Situationen är ohållbar. Beskattningslagstiftningen\r\nom förmåner för taxirörelse bör ändras.</pre><pre>Vilka åtgärder planerar ministern för att komma till\r\nrätta med de avigsidor som skatteomläggningen\r\nvisat sig ha för taxiägare?</pre><pre>1992/93:386 av Birger Andersson (c) till statsrådet\r\nBeatrice Ask om antagningen till gymnasie- och\r\nvuxenutbildningen:</pre><pre>Propositionen 1990/91:85 Växa med kunskaper\r\ninleds med orden: ''Propositionen utgår från att\r\nutbildningen i gymnasieskolan och\r\nvuxenutbildningen skall läggas upp i ett perspektiv\r\nav livslångt lärande.''</pre><pre>Många elever som sökt till specialkurser,\r\npåbyggnadsutbildningar och lågfrekventa\r\nutbildningar har drabbats av stora svårigheter att få\r\nen rättvis behandling, beroende på stora\r\nvariationer i kommunernas betalningsvilja.\r\nSökande med goda betyg vars hemkommun vägrar\r\nbetala interkommunal ersättning läggs åt sidan.\r\nSökande med sämre meriter från en annan\r\nkommun blir antagen, eftersom hemkommunen\r\nhar förklarat sig beredd att betala. Statsrådet\r\nuttalade i december 1992 att hon såg allvarligt på\r\nproblemet.</pre><pre>Vilka åtgärder har statsrådet sedan dess vidtagit,\r\noch vilka åtgärder är statsrådet beredd att\r\nytterligare vidtaga?</pre><pre>1992/93:387 av Carl Olov Persson (kds) till\r\nkulturministern om principer som kan medföra att\r\nflyktingar från Peru kan komma att utvisas:</pre><pre>Enligt uppgift befinner sig knappt 500 flyktingar\r\nfrån Peru i Sverige. Enligt uppgift kommer alla\r\nperuaner som kommit till Sverige som flyktingar att\r\nutvisas. Ett tiotal peruaner har befunnit sig i\r\nFagersta missionskyrka över julhelgen. De har\r\nmatstrejkat där i omkring 30 dagar. Aktionen har\r\ngått ut på att peruanerna skall få stanna i Sverige.\r\nSå gott som samtliga flyktingar från Peru känner sig\r\nhotade till livet om de tvingas återvända till Peru.</pre><pre>Efter vilka principer kan peruanska flyktingar\r\nkomma att utvisas från Sverige?</pre><pre>1992/93:388 av Sten Andersson i Malmö (m) till\r\njustitieministern om utmätning av arbetsersättning\r\nsom utgår till intagen i kriminalvårdsanstalt:</pre><pre>Vid en frågedebatt i kammaren den 9 februari 1993\r\nkritiserade jag att besättningsmän på fartyg, vilka\r\nsmugglat asylsökande utlänningar till Sverige,\r\ndöms till fängelsestraff. Orsaken är att\r\nösteuropeiska sjömän under t.ex. fyra månaders\r\nfängelse kan tjäna flerdubbla årslöner i sitt\r\nhemlands valuta. Detta anses definitivt inte av de\r\nberörda, mot bakgrund av det ekonomiska läget i\r\nderas hemländer, vara ett straff, utan tvärtom.</pre><pre>Svarande statsråd anförde då att bötesstraff kanske\r\nkunde vara effektivare. Detta är en\r\nmissuppfattning. Antag att en person blir dömd till\r\nböter men saknar betalningsförmåga och straffet då\r\nomvandlas till fängelse. Enligt uppgift görs inte\r\nindrivning på den lön interner erhåller som\r\nersättning för arbete på fängelse.</pre><pre>Vilka åtgärder är statsrådet beredd att medverka\r\ntill så att lön intjänad i fängelse skall bli\r\nindrivningsbar?</pre><pre>1992/93:389 av Åke Gustavsson (s) till\r\nkulturministern om regler för handel med kulturellt\r\nvärdefulla föremål:</pre><pre>EG-kommissionen har föreslagit en kraftig\r\nliberalisering av reglerna för handeln med\r\nkulturellt värdefulla föremål, som om den\r\ngenomförs innebär stora svårigheter att skydda det\r\nnationella kulturarvet vad gäller t.ex. konst,\r\nskulpturer, antika föremål och arkeologiska fynd.</pre><pre>Vilka åtgärder vidtar regeringen i anledning av EG-\r\nkommissionens förslag?</pre><pre>8 §  Kammaren åtskildes kl. 13.11.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. 4 § anf. 33 (delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}