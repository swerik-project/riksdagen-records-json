{"dokumentstatus":{"dokument":{"hangar_id":"2387773","dok_id":"GF0990","rm":"1991/92","beteckning":"90","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"90","slutnummer":"0","datum":"1992-04-02 00:00:00","systemdatum":"2005-10-27 13:59:47","publicerad":"1992-04-02 00:00:00","titel":"Riksdagens snabbprotokoll 1991/92:90 Torsdagen den 2 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{0C75237F-BD10-41F3-BCE0-FEBBB068C450}","dokument_url_text":"http://data.riksdagen.se/dokument/GF0990/text","dokument_url_html":"http://data.riksdagen.se/dokument/GF0990","dokumentstatus_url_xml":"http://data.riksdagen.se/dokumentstatus/GF0990","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:90</div>\r\n<div class=\"sidhuvud_datum\">Torsdagen den 2 april</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 27 mars.</pre><pre>Anf. 1  TALMANNEN:</pre><pre>Före de beslut som nu skall fattas vill jag påpeka att\r\ndebatten i nästkommande ärende, trafikutskottets\r\nbetänkande TU24, förväntas bli mycket kort. Jag\r\nfår därför anmoda de ärade ledamöterna att stanna\r\nkvar i kammaren i avvaktan på voteringen också\r\nrörande TU24.</pre><pre>2 §  Beslut rörande utskottsbetänkanden som\r\nslutdebatterats den 1 april</pre><pre>Företogs till avgörande justitieutskottets\r\nbetänkanden 1991/92:JuU18 och JuU19,\r\njordbruksutskottets betänkande 1991/92:JoU16\r\nsamt näringsutskottets betänkanden\r\n1991/92:NU19, NU21 och NU27 (beträffande\r\ndebatten i dessa ärenden, se prot. 89).</pre><pre>Justitieutskottets betänkande JuU18</pre><pre>Mom. 2 (anslag till Brottsskadenämnden:\r\nErsättning för skador på grund av brott)</pre><pre>Utskottets hemställan -- som ställdes mot motion\r\nJu516 av Lars Werner m.fl. i motsvarande del --\r\nbifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Justitieutskottets betänkande JuU19</pre><pre>Mom. 5 (anslag till vissa domstolskostnader m.m.)</pre><pre>Utskottets hemställan bifölls med 148 röster mot\r\n123 för reservationen av Lars-Erik Lövdén m.fl.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU16</pre><pre>Utskottets hemställan bifölls.</pre><pre>Näringsutskottets betänkande NU19</pre><pre>Mom. 1 och 2</pre><pre>Utskottets hemställan bifölls.</pre><pre>Mom. 3 (skärpning av bankrörelse- och\r\nfinansbolagslagstiftningen)</pre><pre>Utskottets hemställan bifölls med 273 röster mot 13\r\nför meningsyttringen av Rolf L Nilson. 1 ledamot\r\navstod från att rösta.</pre><pre>Mom. 4 (offentliga ledamöter i affärsbankernas\r\nstyrelser, m.m.)</pre><pre>Utskottets hemställan med godkännande av\r\nutskottets motivering -- som ställdes mot utskottets\r\nhemställan med godkännande av motiveringen i\r\nreservationen av Anita Gradin -- bifölls med\r\nacklamation.</pre><pre>Näringsutskottets betänkande NU21</pre><pre>Mom. 1 och 2</pre><pre>Utskottets hemställan bifölls.</pre><pre>Mom. 3 (socialklausul i internationella\r\nhandelsavtal)</pre><pre>Utskottets hemställan bifölls med 279 röster mot 13\r\nför meningsyttringen av Rolf L Nilson i\r\nmotsvarande del.</pre><pre>Mom. 4 (marknadsföring m.m. av alkoholdrycker)</pre><pre>Utskottets hemställan bifölls med 217 röster mot 69\r\nför reservation 1 av Hadar Cars m.fl. 1 ledamot\r\navstod från att rösta.</pre><pre>Mom. 5 (marknadsföring m.m. av tobaksvaror)</pre><pre>Utskottets hemställan bifölls med 217 röster mot 71\r\nför reservation 2 av Hadar Cars m.fl. 3 ledamöter\r\navstod från att rösta.</pre><pre>Mom. 6 (Norden som hemmamarknad)</pre><pre>Utskottets hemställan -- som ställdes mot\r\nmeningsyttringen av Rolf L Nilson i motsvarande\r\ndel -- bifölls med acklamation.</pre><pre>Näringsutskottets betänkande NU27</pre><pre>Utskottets hemställan bifölls.</pre><pre>3 §  Sjöfart m.m.</pre><pre>Föredrogs</pre><pre>trafikutskottets betänkande</pre><pre>1991/92:TU24 Sjöfart m.m. (förnyad behandling).</pre><pre>Anf. 2  JARL LANDER (s):</pre><pre>Fru talman! Detta betänkande, TU24, som vi nu\r\nskall behandla, är alltså resultatet av den\r\nåterförvisning till utskottet som riksdagen gjorde\r\nden 18 mars. Återförvisningen har gett till resultat\r\natt utskottsmajoriteten nu accepterat det\r\nsocialdemokratiska tänkandet, att vi inte skall göra\r\nförändringar i stödet till Gotlandstrafiken innan vi\r\nfår fram ett nytt förslag till hur den regionala\r\nbalansen även i fortsättningen skall kunna innefatta\r\nockså Gotland och gotlänningarnas transporter.\r\nAtt avskaffa nu beprövade lösningar innan nya\r\nförslag har kommit fram anser vi socialdemokrater\r\ninte vara seriös politik.</pre><pre>Det är synd, fru talman, att utskottets borgerliga\r\nmajoritet, när nu hela ärendet var återremitterat,\r\ninte tog chansen att ändra skrivningarna om\r\nsjöfarten på Vänern och uttalandet om\r\nborttagandet av det svenska rederistödet.</pre><pre>Men, ärade kammarledamöter, fortfarande har ni\r\nchansen att stoppa den kommande\r\ndiskrimineringen inom svensk sjöfartsnäring.\r\nFortfarande har ni chansen att rädda sjöfarten på\r\nVänern. Det kan ni göra genom att tillstyrka våra\r\nreservationer nr 3 och 4 till betänkandet, vilka jag\r\nhärmed yrkar bifall till.</pre><pre>I övrigt, fru talman, vill jag hänvisa till det vi sade\r\nhär i kammaren den 18 mars, när vi debatterade\r\närendet första gången.</pre><pre>Anf. 3  KENNETH ATTEFORS (nyd):</pre><pre>Fru talman! Jag yrkar bifall till reservation nr 1\r\nsamt till reservation nr 2. Dessutom yrkar jag bifall\r\ntill reservationerna nr 5, nr 6 och nr 8 till TU24.\r\nÖvriga reservationer från Ny demokrati stödjer vi\r\nnaturligtvis, men vi kommer inte att yrka bifall till\r\ndessa, då vi vill spara kammaren tid.</pre><pre>Anf. 4  BENGT HURTIG (v):</pre><pre>Fru talman! Denna debatt har vi fört en gång förut.\r\nÄven jag kan instämma i beklagandet att inte den\r\nborgerliga majoriteten tagit chansen att ändra sin\r\nrederipolitik och sin inställning till sjöfarten på\r\nVänern. Nu finns inte, såvitt jag förstår,\r\nmöjligheten att få fram någon proposition i tid,\r\nutan det kommer att fattas pengar för regeringen\r\nnär det gäller rederistödet.</pre><pre>Jag yrkar bifall till min meningsyttring i mom. 15.</pre><pre>Anf. 5  ROLF CLARKSON (m):</pre><pre>Fru talman! Jag yrkar bifall till trafikutskottets\r\nhemställan i betänkande 24 och avslag på samtliga\r\nreservationer och på meningsyttringen.</pre><pre>Överläggningen var härmed avslutad.</pre><pre>Beslut</pre><pre>Mom. 8 (konkurrens i Gotlandstrafiken)</pre><pre>Utskottets hemställan bifölls med 269 röster mot 22\r\nför reservation 1 av Kenneth Attefors.</pre><pre>Mom. 9 (offentliggörande av avtalet mellan staten\r\noch Nordström  &amp;  Thulin)</pre><pre>Utskottets hemställan bifölls med 267 röster mot 23\r\nför reservation 2 av Kenneth Attefors. 2 ledamöter\r\navstod från att rösta.</pre><pre>Mom. 13 (sjöfarten i Vänern och Trollhätte kanal)</pre><pre>Utskottets hemställan bifölls med 162 röster mot\r\n131 för reservation 3 av Sven-Gösta Signell m.fl.</pre><pre>Mom. 15 (rederistödet)</pre><pre>Först biträddes reservation 4 av Sven-Gösta Signell\r\nm.fl. med 121 röster mot 14 för meningsyttringen\r\nav Bengt Hurtig i motsvarande del. 158 ledamöter\r\navstod från att rösta.</pre><pre>Härefter bifölls utskottets hemställan med 161\r\nröster mot 130 för reservation 4 av Sven-Gösta\r\nSignell m.fl.</pre><pre>Mom. 16 (konstruktionskrav)</pre><pre>Utskottets hemställan bifölls med 264 röster mot 22\r\nför reservation 5 av Kenneth Attefors. 6 ledamöter\r\navstod från att rösta.</pre><pre>Mom. 19 (regler för sjöfart)</pre><pre>Utskottets hemställan bifölls med 267 röster mot 20\r\nför reservation 6 av Kenneth Attefors. 2 ledamöter\r\navstod från att rösta.</pre><pre>Mom. 27 (lotsutkiken på Vinga)</pre><pre>Utskottets hemställan bifölls med 269 röster mot 22\r\nför reservation 8 av Kenneth Attefors.</pre><pre>Övriga moment</pre><pre>Utskottets hemställan bifölls.</pre><pre>4 §  De kyrkliga kommunernas uttag av skatt</pre><pre>Föredrogs</pre><pre>skatteutskottets betänkande</pre><pre>1991/92:SkU18 De kyrkliga kommunernas uttag av\r\nskatt.</pre><pre>Talmannen konstaterade att ingen talare var\r\nanmäld.</pre><pre>Beslut</pre><pre>Utskottets hemställan bifölls.</pre><pre>5 §  Skattepolitiken</pre><pre>Föredrogs</pre><pre>skatteutskottets betänkande</pre><pre>1991/91:SkU20 Skattepolitiken.</pre><pre>Anf. 6  ANITA JOHANSSON (s):</pre><pre>Fru talman! Det betänkande vi nu behandlar tar\r\nupp motioner från den allmänna motionstiden i år.\r\nVi socialdemokrater har i vår motion krävt en\r\nomprövning av höstens orättvisa skattebeslut.</pre><pre>Den stora skattereformen som vi och Folkpartiet\r\nliberalerna var överens om skulle åstadkomma en\r\nsamhällseffektiv beskattning och samtidigt uppfylla\r\nfördelningspolitiska mål. Reglerna var utformade\r\nså, att viktiga mål skulle uppfyllas, nämligen att\r\nfinansiera offentliga utgifter och skapa\r\nfördelningseffekter. I förutsättningarna ingick att\r\nskattereformen skulle följas upp i alla dess delar.</pre><pre>Som vi framhåller i vår partimotion skall\r\nskattenivån här i landet ses mot bakgrund av våra\r\nambitioner på välfärdens område. Omkring en\r\ntredjedel av de totala skatterna går tillbaka till\r\nhushållen i form av pensioner, barnbidrag,\r\nsjukpenning m.m.</pre><pre>En stor del av skattekakan går också till, som vi ser\r\ndet, viktiga områden såsom äldreomsorgen,\r\nsjukvården och skolan, vilka vi tycker att alla\r\nsolidariskt skall bidra till.</pre><pre>Det går inte, fru talman, att dra in på dessa utgifter\r\nutan att allvarligt försämra för stora grupper i vårt\r\nland. Det är därför som vi riktar mycket stark kritik\r\nmot fyrpartiregeringen och kammarmajoritetens\r\nskattepolitik. Det är en omvänd Robin Hood-\r\npolitik. Man tar från de fattiga och ger till de rika.</pre><pre>Allt som hittills har presenterats har varit en ren\r\nintressepolitik. Alla åtgärder har gynnat de rika i\r\ndetta samhälle.</pre><pre>I detta betänkande behandlas ett flertal motioner\r\nmed yrkanden om att gå vidare på den väg som\r\nregeringen har slagit in på. Som exempel kan här\r\nnämnas förslag om att införa en avdragsrätt eller\r\nandra skattestimulanser för sparkapital eller\r\nuppbyggnad av s.k. riskkapital. Det föreslås\r\navdragsrätt från inkomst av tjänst för underskott i\r\nnäringsverksamhet, avdragsrätt eller skattefrihet\r\nför hobbybetonad verksamhet och skattelättnader\r\nför dem som inte besväras av räntekostnader i sitt\r\nboende.</pre><pre>Fru talman! Utskottet har visserligen avstyrkt dessa\r\nyrkanden men har samtidigt upplyst om att\r\nregeringen prövar frågor av denna karaktär i positiv\r\nanda och förutskickat snara förslag om\r\nskattelättnader. För vår del anser vi att eventuella\r\njusteringar av nuvarande regler i skattesystemet\r\nmåste ha som syfte att göra systemet enklare, öka\r\nden samhällsekonomiska effektiviteten och framför\r\nallt öka den fördelningspolitiska rättvisan.</pre><pre>Vi har också i vår motion tagit upp frågan om\r\nskatteplanering och skattefiffel. Samhället måste\r\nenligt min mening på bred front gå till angrepp mot\r\nsådana företeelser och mot den ekonomiska\r\nbrottsligheten.</pre><pre>Fru talman! Kravet är att skattereformen i princip\r\nåterställs. De förslag till omedelbara åtgärder som\r\nläggs fram i motionen kommer att medföra att de\r\nårliga skattelättnader på 13 miljarder kronor som\r\nregeringen genomdrivit för kapitalinkomster och\r\nförmögenheter återtas och att löntagare och\r\nvillaägare m.fl. slipper de skatteskärpningar på 4\r\nmiljarder kronor som höstens beslut om\r\nborttagande av reduktionen för\r\nfackföreningsavgifter och ändrad avdragsrätt för\r\nräntekostnader innebär. i socialdemokrater\r\nfullföljer vår skattepolitik som redovisades senast\r\nhösten 1991. I de delar som nu behandlas innebär\r\ndetta förslag en återgång till de regler som gällde\r\nföre höstens beslut om kapitalinkomster m.m.,\r\nränteavdrag och successivt slopande av\r\nförmögenhetsskatten. När det gäller\r\nförmögenhetsskatten innefattar motionen krav på\r\nen omläggning i linje med det förslag som har\r\nredovisats i departementspromemorian\r\nReformerad förmögenhetsbeskattning (Ds\r\n1990:91).</pre><pre>Vi vidhåller naturligtvis att man vid\r\nindexuppräkning av den nedre gränsen för uttag av\r\nstatlig inkomstskatt i forsättningen skall bortse från\r\nden del i penningvärdesförändringen som beror på\r\nskatteomläggningen. Det är, fru talman, en\r\nnödvändig justering för att höginkomsttagarna inte\r\nskall få överkompensation för inflationen. På detta\r\nområde är jag mycket besviken på Folkpartiet\r\nliberalerna.</pre><pre>Fru talman! Några ord om förmånsbeskattningen.\r\nDet finns nu en utredning som skall göra en översyn\r\nav de förändringar skattereformen innebar för\r\nolika slag av förmåner.</pre><pre>När det gäller frågan om lunchsubventioner är\r\ndirektiven mycket otydliga. Därför är jag glad att\r\nhela utskottet ställer sig bakom mitt tillägg om\r\nlunchsubventionerna och reglernas praktiska\r\ntillämpning. Utskottet anser att den särskilda\r\nutredaren också bör redovisa konsekvenserna av\r\ndet nya systemet med avseende på hur\r\nlunchätandet påverkats och hur eventuella\r\nförändringar har påverkat branschen och de\r\nanställda. Det är bra att vi får detta utrett.</pre><pre>Så till frågan om den s.k. frequent flyer-rabatten,\r\ndvs. trohetsrabatten. Vi återkommer i vår motion\r\nom detta orättvisa skatteförslag som den borgerliga\r\nmajoriteten fattade beslut om i december.</pre><pre>Bakgrunden är att ett utländskt flygbolag erbjudit\r\nsina resenärer ett slags trohetsrabatt. Det innebär\r\natt resenärerna belönas med ett antal poäng varje\r\ngång de väljer att flyga med samma bolag. Ett visst\r\nantal hopsamlade poäng medför sedan att\r\nresenärerna kan få flygresa, hotellrum, hyrbil eller\r\nannan förmån gratis eller till rabatterat pris i\r\nsamband med semestern. Riksskatteverket har helt\r\nriktigt uppgivit att en förmån av detta slag är\r\nskattepliktig om den grundar sig på tjänsteresor\r\nsom arbetsgivaren har betalat.</pre><pre>Jag tycker att det här förslaget är både stötande och\r\nutmanande. Det är en förmån till maktelitens olika\r\ngrupper. Det här förslaget tar priset. Det är ett\r\ngrundskott mot skattereformens bärande principer\r\nom likformig skatt på lön och andra ersättningar.</pre><pre>Att det finns kontrollproblem när det gäller\r\nutländska flygbolag kan givetvis inte vara ett\r\ntillräckligt starkt skäl för skattefrihet. Samma\r\nargument skulle kunna användas för andra typer av\r\ninkomster och förmåner, t.ex. lön från utländska\r\narbetsgivare. Förslaget kommer, Knut\r\nWachtmeister, att leda till omfattande\r\nsmittoeffekter. Vem kan efter detta motstå\r\nskattelättnader för andra löneförmåner vilka kan\r\nmotiveras på liknande sätt?</pre><pre>Dessa skattelättnader är inte heller någon lösning\r\npå de förtagsekonomiska problem som SAS för\r\ntillfället har.</pre><pre>Fru talman! Detta är borgerlig politik i sin prydno.</pre><pre>I Norrländska Socialdemokraten kan man läsa att\r\nresebonusen är olaglig. Där säger Thorsten Cars,\r\nsom arbetar vid Stockholms tingsrätt, att det kan\r\nvara fråga om mutbrott. Det skall bli intressant att\r\nfölja denna fråga, fru talman.</pre><pre>Så till vår reservation nr 10 som handlar om den s.k.\r\ngenomsynen vid beskattning av bostadsrätter.\r\nMålsättningen i skattereformen var att beskattning\r\nav egnahem och bostadsrätter skulle vara enhetlig\r\noch likformig. Genomsynsreglerna är nödvändiga\r\nför att uppnå en likvärdig beskattning inom\r\nboendet. Höstens beslut att slopa genomsynen vid\r\ntillämpningen av takregeln innebär att reglerna för\r\nbostadsrätter blir avsevärt mer förmånliga än\r\nmotsvarande regel för egnahem.</pre><pre>Fru talman! Till sist ber jag att få yrka bifall till vår\r\nreservation nr 1. Jag står givetvis också bakom våra\r\növriga reservationer till detta betänkande.</pre><pre>Anf. 7  PETER KLING (nyd):</pre><pre>Fru talman! Jag skall börja med att tala till Anita\r\nJohansson angående frågan om frequent flyer-\r\nrabatter som hon tog upp för en stund sedan. Om\r\nSAS inte får använda den här frequent flyer-\r\nrabatten riskerar kanske flera hundra personer att\r\nmista sina jobb. Är det så farligt om några enskilda\r\nmänniskor skulle få denna förmån i form av en\r\ngratis resa, när det kanske kan rädda flera hundra\r\njobb?</pre><pre>Om SAS inte får den möjligheten att konkurrera,\r\nAnita Johansson, mister de anställda kanske\r\njobben. Det är ingen i direktionen och inga höga\r\nchefer som mister jobben, utan det är de arbetare\r\nsom står och delar ut väskor och tar emot biljetter.\r\nJag ser detta som en mycket bra årgärd för att rädda\r\njobb. Jag kan inte fatta varför Socialdemokraterna\r\ngår emot detta.</pre><pre>Sedan vill jag fortsätta med att tala litet grand om\r\natt vi politiker bör ta vårt ansvar gentemot våra\r\nmedborgare och tänka på folkhälsan genom att\r\ninföra skattefria lunchförmåner igen. Jag tror\r\nsäkert att Anita Johansson kan hänga med på en\r\nsådan sak också.</pre><pre>Denna beskattning drabbar dels företagen genom\r\nsociala avgifter, dels löntagarna genom en\r\nbeskattningsbar förmån. Innan denna\r\nskattehöjning genomfördes åt ca 1,3 miljoner\r\nmänniskor i företagens personalmatsalar och\r\n800 000 utnyttjade kupongförmåner. Efter det att\r\ndenna folkhälsovådliga beskattning införts äter\r\nendast 700 000 i personalmatsalarna och endast\r\n400 000 utnyttjar kupongförmåner. Det innebär,\r\nmitt herrskap, att ungefär 1 miljon människor har\r\nslutat att äta dessa nyttiga luncher.</pre><pre>Detta leder ju till att folk mår sämre och presterar\r\nsämre. Trivseln på arbetsplatserna minskar. Jag\r\nskall göra en jämförelse med oss i denna kammare.\r\nJag vet att vi arbetar mycket hårt från tidigt på\r\nmorgonen till sena kvällen. Vad är det som\r\nmotiverar mig till detta arbete? Det är stimulansen\r\natt fightas med er. Vad är då avkopplingen? Jo, när\r\nman går och äter sin lunch och får ett rejält mål\r\nlagad mat. Tänk om någon tog ifrån oss denna\r\nförmån! Det är ungefär vad vi har gjort när det\r\ngäller 1 miljon människor ute i arbetslivet.</pre><pre>Det finns säkert ett brett stöd för att ta bort den här\r\nbeskattningen av lunchförmånerna. Moderater,\r\nsocialdemokrater och nydemokrater har faktiskt\r\nmotionerat i detta ämne. Det bör alltså finnas en\r\nmycket god grund för att vi skall kunna rösta för en\r\nsådan motion.</pre><pre>Ett annat område som jag skall belysa som är en\r\nmycket dålig affär för staten, och en stor sport här\r\ni Sverige, är travsporten. Den omsatte 1991 ca 7\r\nmiljarder kronor. Där kammade statsmedborgarna\r\nhem 650 milj.kr i skatt. Hästägarna i Sverige har en\r\nårlig kostnad för sin verksamhet på 1,6 miljarder\r\nkronor. De tävlar om 440 milj. kr. Detta ger ju ett\r\nrejält underskott. Dessa 440 miljoner är, hör och\r\nhäpna, beskattningsbara. Normalt sett skulle det\r\ninte finnas några hästägare i detta land, men det gör\r\ndet, eftersom de är fanatiker och älskar sin sport.</pre><pre>Det är 60 000 människor som är direkt involverade\r\ni den här sporten. De köper spannmålsprodukter\r\nfrån jordbruket för 1,4 miljarder. Om vi inte\r\nstimulerar den här sporten genom ett skattefritt\r\nhobbyhästägande är det risk för att många av dessa\r\n60 000 människor mister sina jobb. De kommer att\r\nköpa färre jordbruksprodukter. Spelet kommer att\r\nminska på sikt. Detta är en fruktansvärt dålig affär\r\nför oss här i kammaren, dvs. för statskassan.</pre><pre>Man får inte heller glömma att AB Trav och Galopp\r\nmed sina ekonomiska resurser stöder hästkliniker,\r\nforskning, utbildning, Flyinge, Vången,\r\nStrömsholm, galoppsporten samt friidrotten genom\r\nolympiatrav m.m. Detta kan också bli ett avbräck.</pre><pre>Tills sist skulle jag vilja ta upp en motion som är\r\nskriven av socialdemokraten Birger Rosqvist\r\nangående feriearbetande ungdomar. Vi i Ny\r\ndemokrati tycker att den är mycket bra.</pre><pre>Om en familj mister en försörjande fader får\r\nbarnen en barnpension av staten. Den går givetvis\r\ntill att försörja barnen och familjen, t.ex. till hyra,\r\nkläder, mat osv. Låt oss tänka oss att dessa barn är\r\n15--16 år, går i skolan och skall feriearbeta. Sedan\r\nhar vi en jämställd familj med två föräldrar i livet\r\nsom inte har tillgång till barnpensionen. Skillnaden\r\nmellan dessa familjer är att när de barn som har två\r\nföräldrar i livet feriearbetar får de tjäna 11 300 kr.\r\nutan att betala skatt medan däremot de barn som\r\nhar mist den ena föräldern måste betala skatt från\r\nförsta kronan.</pre><pre>Jag tycker att man skall skilja på barnpension och\r\nferiearbete. Förutsättningarna för feriearbete skall\r\nvara lika för alla ungdomar. Man skall inte\r\nbestraffas för att man har mist en förälder. Vi i Ny\r\ndemokrati tycker att detta är en självklarhet. Jag\r\nkan nämna för kammaren att jag har sagt precis\r\ndetta till 25--30 ledamöter när vi har suttit och fikat.\r\nSamtliga av dessa har sagt att detta är en bra idé.\r\nMen jag har inte sagt att jag har väckt en motion\r\nom detta. Den hinner givetvis inte alla att läsa, bara\r\nvi i skatteutskottet. Det skall bli intressant att se om\r\ndessa 25 personer kommer att rösta för detta i dag.\r\nJag tvivlar på det. Det skulle vara mycket intressant\r\natt veta det.</pre><pre>Fru talman! Jag vill yrka bifall till reservation 2\r\navseende mom. 6, reservation 4 avseende mom. 8,\r\nreservation 5 avseende mom. 10, reservation 6\r\navseende mom. 11, reservation 7 avseende mom.\r\n12, reservation 8 avseende mom. 13 och reservation\r\n9 avseende mom. 14.</pre><pre>(Applåder)</pre><pre>Anf. 8  ANITA JOHANSSON (s) replik:</pre><pre>Fru talman! Vi kan konstatera att SAS nya\r\nresebonus lyfter vid månadsskiftet, men projektet\r\nriskerar att kraschlanda. Jag tror faktiskt på\r\nThorsten Cars. Han är nämligen expert på\r\nmutbrott.</pre><pre>Fru talman! Jag är inte förvånad. Peter Kling och\r\nNy demokrati slår ju vakt om makteliten i det här\r\nsamhället. Jag skall åtminstone göra vad jag kan för\r\natt upplysa svenska folket om den politik som ni\r\nstår för.</pre><pre>Anf. 9  PETER KLING (nyd) replik:</pre><pre>Fru talman! Jag skulle faktiskt vilja säga till Anita\r\nJohansson att vi slår vakt om arbetena. Det är\r\ndärför vi har godkänt det här med frequent flyer.\r\nDet beror inte på något annat. Att det sedan blir\r\n10--20 personer som får en gratis resa eller något\r\nbonustillägg bryr jag mig inte om. Jag är inte så\r\navundsjuk. Jag ser det hundratal arbetstillfällen\r\nsom man kan rädda på sikt med detta. Det är vad\r\nvi i Ny demokrati ser till först och främst. Det\r\nviktigaste av alltihop är att de på golvet, de som står\r\noch delar ut biljetter och de som kör väskor, får\r\nbehålla sina jobb.</pre><pre>Anf. 10  ANITA JOHANSSON (s) replik:</pre><pre>Fru talman! Men snälla Peter Kling, inte kan väl\r\n10--20 personers resa betyda att vi räddar\r\nhundratals jobb på SAS. Var litet förnuftig, Peter\r\nKling!</pre><pre>Anf. 11  PETER KLING (nyd) replik:</pre><pre>Fru talman! Jo, det är just vad vi kan göra, Anita\r\nJohansson. Om vi inte ger SAS den här möjligheten\r\ntar utländska flygbolag över dessa rutter i Sverige.\r\nDe tar över beläggningen på dessa flygresor. Det\r\ninnebär att SAS måste minska ner därför att de inte\r\nfår så många resande. De måste lägga ner vissa\r\nbitar. Vilka är det som drabbas av det, Anita\r\nJohansson? Jo, det är de som står på golvet, de som\r\nkör väskorna och de som delar ut biljetterna. Så\r\nlångsint kan Anita Johansson inte vara, att hon inte\r\nförstår detta.</pre><pre>Anf. 12  LARS BÄCKSTRÖM (v):</pre><pre>Fru talman! Vid dagens ärendebehandling kommer\r\ndenna kammares majoritet att visa att man håller\r\nfast vid den enda vägen. Skatteutskottets majoritet\r\nhar i de tre betänkanden som följer på varandra\r\ngenomgående valt att avvisa alla förslag till\r\njusteringar av den enda vägen. Utskottets\r\nmotiveringar är ett kraftfullt bevis på att politiker\r\när pratiga och långrandiga.</pre><pre>På knappt tre sidor i betänkande SkU20 slår man\r\nfast att det bara finns en väg. Utskottet skriver: ''De\r\naktuella motionsyrkandena överensstämmer i allt\r\nväsentligt med de motsvarande yrkanden från\r\nsamma håll som utskottet hade att behandla i\r\nhöstas. Enligt utskottets mening saknas skäl till\r\nnågra förnyade ställningstaganden i dessa frågor.''</pre><pre>Fru talman! Detta är faktiskt ett rimligt\r\nresonemang. Om man sakbehandlade\r\nskatteprinciper så sent som hösten 1991, finns det\r\ndå verkligen någon anledning att göra förnyade\r\növerväganden så snart som ett halvår senare?\r\nKunde inte oppositionen bekväma sig till litet\r\nnytänkande och komma med konstruktiva förslag i\r\nstället för skåpmat? Finns det någon anledning att,\r\nlikt en trött TV-kanal, köra repriser på samma\r\ndebatt, att läsa upp redan hörda anföranden för\r\nstenografer och protokoll?</pre><pre>Det beror på vad som sades i höstas och vad som\r\nhänt under vintern. Kanske kan det vara dags för\r\nlitet vårstädning i såväl skattepolitiken som\r\nretoriken.</pre><pre>Utskottet skriver: ''Som utskottet konstaterade i\r\nhöstas har den ekonomiska kris som Sverige\r\nbefinner sig i ställt krav på omedelbara åtgärder för\r\natt bryta den ekonomiska stagnationen och lägga\r\ngrunden för en ny period av tillväxt, företagande\r\noch utveckling.''</pre><pre>Detta är en riktig utgångspunkt. Men det räcker\r\ninte med att starta från rätt plats. Man måste också\r\nröra sig åt rätt håll och i rätt hastighet för att vara i\r\ntakt med tiden. Politik handlar nämligen om att ha\r\nrätt vid rätt tidpunkt. Jag har sagt det tidigare, och\r\njag säger det igen: Det går att förena struktur- och\r\nkonjunkturpolitik.</pre><pre>Skatternas grundläggande uppgift är att finansiera\r\noffentliga utgifter och fördela om inkomster och\r\nförmögenheter. Regeringens politik har enligt min\r\nmening misslyckats med båda dessa uppgifter.</pre><pre>Den budgetbomb som vi varnade för i valrörelsen\r\nhar briserat och budgetunderskotten växer. Vi får\r\nvara tacksamma om det statliga\r\nbudgetunderskottet i landet stannar på 60--70\r\nmiljarder. Jag varnar redan nu för att det kommer\r\natt bli än värre. Det finns inte längre något\r\növerskott i vad man kallar den konsoliderade\r\noffentliga sektorn. Även där är det underskott.</pre><pre>Vad gäller omfördelningen har regeringen däremot\r\ndelvis lyckats, men i fel riktning. Man påtalar gärna\r\nfrån borgerligt håll, från centerhåll men även från\r\nModeraterna, med rätta att 1980-talets\r\nsocialdemokratiska politik innebar vidgade\r\ninkomst- och förmögenhetsklyftor. Men regeringen\r\nväljer trots detta att göra riktade skattesänkningar\r\nsom vidgar klyftorna ytterligare. Detta är i sanning\r\nen udda slutsats av en riktig analys.</pre><pre>Fru talman! Det skall erkännas att vad jag nu sagt\r\när en känd kritik. Utskottets ordförande har hört\r\nden förr. Det är den snälla vänstern mot den kloka\r\nhögern. Det är debatten mellan dem som vill dela\r\noch dem som vill se till att det finns något att dela.</pre><pre>Jag kan hålla med Knut Wachtmeister och även\r\nhans namne Ian, som skall delta i debatten, om att\r\ningen hade kommit ihåg den barmhärtige samariten\r\nom han inte hade haft några pengar att betala\r\nhärbärget med. Det är riktigt.</pre><pre>Men låt oss vända på perspektivet och se vem det\r\när som menar att man skapar tillväxt genom att ge\r\ngåvor och vem det är som vill driva en uthållig\r\npolitik för tillväxt -- en politik utan snabba politiska\r\nklipp.</pre><pre>Jag menar att det är högern som hoppas på tillväxt\r\ngenom att dela ut förläningar i form av skattefrihet,\r\nen gammal känd svensk politik ända sedan\r\nKristinas dagar. Slopad förmögenhetsskatt och\r\nsänkt kapitalskatt är huvudspåret för regeringen.\r\nSänkta arbetsgivaravgifter är kravet från SAF.\r\nIndustriförbundet kräver sänkt energiskatt.\r\nVillaägarförbundet kräver sänkt eller slopad\r\nfastighetsskatt. Skattebetalarnas förening vill sänka\r\nmomsen. Och Ny demokratis idébank Nya\r\nvälfärden vill sänka alla skatter. Detta är inte några\r\nkravmaskiner. Det är en kravindustri, en\r\nkravkoncern. När man hör dem låter det som den\r\ngamla folkvisan: Erk du! Maja du! Så ska vi ha't!\r\nMen var ska vi ta't?</pre><pre>Men det är enkelt. Man kan låna av framtiden och\r\nlåta budgetunderskotten skjuta i höjden. Då\r\npressar man upp ränteläget. Ett högt ränteläge är\r\nnågot av det mest tillväxthämmande man kan tänka\r\nsig. Det vet alla som känner småföretagandets\r\nvillkor.</pre><pre>Jo, enkelt är det. Man kan skära ned i utgifterna.\r\nMan kan snabbt skära ned i\r\nsocialförsäkringssystemen. Man kan införa\r\nkarensdagar, slopa delpensionen eller tillämpa den\r\nverkligt kreativa varianten att låta de långtidssjuka\r\nbetala. Detta leder visserligen till ökade sociala\r\nspänningar. Löntagarna kommer att försöka\r\nkompensera sig avtalsvägen genom höjd lön. Det\r\nger bränsle till inflationsbrasan. Men än så länge\r\nfinns ju Rehnbergsavtal, och med hög arbetslöshet\r\nskall man nog kunna hålla tillbaka lönekraven.</pre><pre>Det är enkelt och radikalt. Man kan skära i\r\nkommunsektorn. Man kan dra in statsbidrag och\r\nförsämra ekonomin för kommunerna. Det är just\r\nvad regeringen gör. Visserligen går kommunerna\r\nmot ett finansiellt underskott på ca 30 miljarder år\r\n1997. Men det är ju långt dit, för den som vill ha det\r\ngesvint.</pre><pre>Enkelt var det. Man kan sälja statlig egendom,\r\nvilket finansiellt är detsamma som att ta upp lån.\r\nMan kan t.o.m. sälja när priserna är som lägst. Det\r\nstrider i och för sig mot varje sund affärsprincip.\r\nMen vad gör väl det, när det gäller att skaffa snabba\r\npengar.</pre><pre>Detta är de enkla lösningar som regeringen har\r\ntillämpat och fortsätter tillämpa.</pre><pre>Skapar detta tillväxt? Mitt svar är nej. Subsidier ger\r\ningen uthållig tillväxt.</pre><pre>Vi i vänstern har ett annat recept. Vi talar om en\r\nuthållig tillväxt. Det är inte så svårt att förena\r\nkonjunktur- och strukturpolitik. Vi vill ha en\r\npolitik för frihandel, med EG-området men även\r\nmed andra handelsområden inkl. Sydostasien. Vi\r\nskall ha fasta spelregler för företag och löntagare,\r\noch inte hålla på och ändra i efterhand i de sociala\r\ntrygghetssystemen.</pre><pre>Det finns ingen annan väg till tillväxt än att öka\r\nproduktiviteten. Men den ökar inte genom att vi\r\nger skattelättnader och skattegåvor. Det skall ske\r\nute i industrin och inte här i kammaren, att öka\r\nproduktiviteten.</pre><pre>Man kan stimulera till produktivitetsökning genom\r\natt satsa på utbildning. Det är den enklaste och\r\nmest effektiva vägen. Men då skall man inte göra\r\nsom regeringen och skära ner på de satsningarna.</pre><pre>Vi skall ha en aktiv fördelningspolitik. Det håller\r\ninflationen under kontroll och ger möjligheter att\r\ndämpa skattetrycket efter hand. Det är ingen\r\nmening med att människor skall behöva bidrag på\r\ngrund av ett högt skattetryck. Men när man\r\nförsämrar trygghetssystemen skapar man\r\nspänningar. Det är fel väg.</pre><pre>Vi behöver budgetbalans. Vårt alternativ\r\nstimulerar efterfrågan i ekonomin men utan att\r\nhöja budgetunderskottet. Det ger samma\r\nbudgetunderskott som regeringens förslag. Men vi\r\nfår en ökad efterfrågan i ekonomin. Det klarar vi\r\ngenom att vi inte ger dessa stora skattesänkningar.</pre><pre>Med en sådan politik kan vi hålla nere räntenivån.\r\nDet gynnar tillväxten. Vi skall satsa på utbildning\r\noch forskning, på investeringar i infrastrukturen.\r\nMen man kan inte gång på gång presentera samma\r\nsatsning som en nyhet. Det är tredje eller fjärde\r\ngången som regeringen har presenterat samma\r\nsatsning på infrastruktur som en nyhet -- något slags\r\n''Recycling Generation'' i politiken. Man behöver\r\nnya, friska pengar till infrastruktursatsningarna.</pre><pre>Vi behöver en fungerande social trygghet. Rättvisa\r\när inte något improduktivt. Det är produktivt i den\r\nuthålliga ekonomiska tillväxten.</pre><pre>Vi behöver en skattepolitik för rättvisa och tillväxt.\r\nVi talar om välfärd.</pre><pre>Det har vi presenterat. Det innebär vissa höjningar\r\npå inkomstskattesidan. Men de är små jämfört med\r\nde oerhört kraftiga skattesänkningar man har fått i\r\nde högre inkomstskikten.</pre><pre>\r\nVi föreslår inte bara skattehöjningar utan också\r\nriktade skattesänkningar där det ger effekt. Så gick\r\nvi med på slopad förmögenhetsskatt på arbetande\r\nkapital. Men vi går inte med på denna vidlyftiga\r\npolitik, att bara ge till kapitalet.</pre><pre>Faktum är att den svenska kapitalbeskattningen\r\nligger på OECD-nivå. I många avseenden ligger\r\nden t.o.m. lägre än på EG-marknaden. Den\r\nsvenska företagsbeskattningen är redan\r\nsynnerligen konkurrenskraftig. Den är lägst.</pre><pre>Man skapar inte tillväxt med skattesänkningar. Det\r\nhar ekonomen Paul Krugman nyligen visat i sina\r\nrapporter. De empiriska erfarenheterna från länder\r\nsom har prövat detta visar samma sak.</pre><pre>Det är en felaktig politik. Det är den enda väg som\r\ngynnar en viss grupp i samhället och försämrar för\r\nandra. Vi skall ha ett land i balans.</pre><pre>Vi föreslår skattesänkningar på hotell- och\r\nrestaurangtjänster och på kollektivtrafik, för att\r\nförbättra tjänstesektorn och vårt lands turistnetto.\r\nDet är en riktad, bra skattesänkning, som vi tar på\r\noss. Man kan stimulera vissa sektorer i industrin via\r\nskattesänkningar. Det är sant. Men det skall inte\r\nske genom allmänna och generella gåvor, som\r\nregeringspolitiken driver.</pre><pre>Anita Johansson talade om 13 miljarder i\r\nskattesänkningar och 4 miljarder i skattehöjningar\r\ni höstas. Man kan räkna på olika sätt. Jag skall vara\r\noerhört snäll mot regeringen och konstatera att det\r\ni proposition 60 för tillväxt föreslogs\r\nskattesänkningar på 5,3 miljarder. Då har vi räknat\r\nlågt och försiktigt. Lägger man sedan till den\r\nslopade omsättningsskatten på aktier på 2 miljarder\r\nblir det 7,5 miljarder. Jag är snäll om jag säger att\r\nman sänkte skatterna med ungefär 7,5 miljarder i\r\nhöstas.</pre><pre>Nu skall man dra in 7,5 miljarder från\r\nkommunsektorn. Politiker kan inte bestämma att\r\nindustrisysselsättningen skall öka. Det går inte. Det\r\nberor på marknadsutsikterna. Men det finns ett\r\nområde som politikerna kontrollerar direkt. Det är\r\nkommunsektorn.</pre><pre>Om man hade gjort nedskärningar i\r\nkommunsektorn under en högkonjunktur, en\r\növerhettning, hade det varit system i det hela. Då\r\nhade man kunnat flytta arbetskraft från\r\nkommunsektorn till industrin. Men vad man nu\r\ngör, när man skär ned så kraftigt i kommunsektorn,\r\när att flytta folk från sysselsättning till arbetslöshet.\r\nDessa indragningar är konjunkturellt alldeles\r\nfelaktiga.</pre><pre>För att uttrycka det oerhört enkelt: Man tar 7,5\r\nmiljarder från kommunerna och placerar hos\r\nkapitalägare. Det får man ingen som helst ökad\r\nefterfrågan av. Man får ingen ökning av\r\nindustriinvesteringarna. Det räcker att läsa\r\npressammanfattningen av Långtidsutredningen.\r\nDär konstateras att det i en internationaliserad\r\nekonomi inte längre finns något rakt samband\r\nmellan hushållssparandet i ett land och nivån på\r\nindustriinvesteringarna. Det är något slags\r\nLyckoslantsteorem man lever med. Men det\r\nstämmer inte i den moderna ekonomin.</pre><pre>Det klokaste regeringen kunde göra, om man\r\nförenar konjunktur- och strukturpolitik, är att dra\r\ntillbaka dessa stora skattelättnader på kapitalsidan,\r\nså att man inte behöver göra denna drastiska\r\nindragning av pengar från kommunerna. Då kan vi\r\nhålla upppe sysselsättningen. Detta har förändrats\r\nsedan besluten i höstas fattades.</pre><pre>Arbetslösheten ökar dramatiskt. Vi talar om 6--\r\n7 % arbetslöshet om något år. Detta har förändrats.\r\nDet borde göra att skatteutskottets majoritet, och\r\nKnut Wachtmeister och kanske rent av Ian\r\nWachtmeister tog sig samman och gav\r\nkommunerna de pengar de behöver för att\r\nupprätthålla sysselsättningen.</pre><pre>Fru talman! Med detta vill jag yrka bifall till\r\nVänsterpartiets meningsyttring vad gäller moment\r\n1 och 4. Jag ställer mig bakom meningsyttringen i\r\növrigt, men för att förkorta voteringsordningen\r\nnöjer jag mig med detta.</pre><pre>Anf. 13  KNUT WACHTMEISTER (m):</pre><pre>Fru talman! Dagens debatt gäller ett sextiotal\r\nmotioner rörande inkomstskattepolitiken. De\r\nflesta av dem rör den skattereform som\r\ndebatterades och beslöts förra hösten.\r\nDiskussionerna i dag kommer väl i stor\r\nutsträckning att bli en kopia av riksdagsdebatten\r\nden 18 december.</pre><pre>Regeringens proposition ''Skattepolitik för tillväxt''\r\nmed planer och åtgärder att på ett års sikt avskaffa\r\nförmögenhetsskatten samt sänka arvs- och\r\ngåvoskatter, sänka kapitalinkomstskatten och\r\navskaffa skogsvårdsavgiften är alltför väl känd för\r\natt här närmare behöva redogöras för. Låt mig\r\ndärför gå direkt på en granskning av oppositionens\r\nalternativa förslag.</pre><pre>I den socialdemokratiska partimotionen krävs en\r\ntotal återgång till de skatteregler som gällde före\r\nregeringsskiftet. Detta visar en skrämmande\r\noförståelse för de snabba och nödvändiga åtgärder\r\nsom erfordras för att bryta den ekonomiska\r\nstagnationen. För ett år sedan hade man den\r\ninsikten, men då var man förstås i\r\nregeringsställning, med därmed följande ansvar för\r\nekonomin.</pre><pre></pre><pre>När det gäller beskattningen har\r\nSocialdemokraterna faktiskt i vissa fall lagt sig till\r\nvänster om Vänsterpartiet. I fråga om\r\nförmögenhetsskatten accepterar Vänsterpartiet,\r\nsom vi nyss hörde, i motsats till\r\nSocialdemokraterna att skatten tas bort på det\r\narbetande kapitalet. Samma sak gäller för övrigt\r\nskogsvårdsavgiftens avskaffande, även om denna\r\nfråga inte diskuteras i dag.</pre><pre>I sin partimotion föreslår också\r\nSocialdemokraterna att en förenklingskommission\r\ntillsätts för att man skall komma åt\r\nskatteundandragandet. Genom skattereformen har\r\nbåde möjligheterna till och incitamenten för\r\nskatteplanering reducerats, och eventuellt\r\nkvarvarande olater kan säkert hanteras av\r\nrättsväsendet utan någon förenklingskommission.\r\nFör övrigt utvärderas skattereformen av en särskild\r\nkommitté.</pre><pre>Frågan är emellertid om inte en\r\nförenklingskommission skulle vara befogad när det\r\ngäller de nya skatteblanketterna. Blankett N1 och\r\nN2 samt beräkningen av den s.k. K-surven är med\r\nförlov sagt svårtolkade.</pre><pre>I en annan reservation har Socialdemokraterna\r\nnågot förvånande gått emot den s.k. frequent flyer-\r\nrabatten. Också den reformen beslutades så sent\r\nsom i höstas. I denna fråga konstaterar jag att Anita\r\nJohansson har gjort det bekvämt för sig. Hennes\r\nanförande i denna del är ordagrant vad hon sade i\r\nkammaren den 18 december. En enda ändring\r\ngjorde hon. Hon sade i höstas: ''Förslaget kommer,\r\nFilip Fridolfsson, att leda till omfattande\r\nsmittoeffekter.'' Nyss sade hon: ''Förslaget\r\nkommer, Knut Wachtmeister, att leda till\r\nomfattande smittoeffekter.'' Namnbytet var enda\r\nskillnaden. Allt som Anita Johansson sade i den\r\ntidigare debatten står att läsa i protokoll 1991/92:48\r\ns. 91.</pre><pre>Socialdemokraterna vill också ändra på ett nyligen\r\nfattat beslut, nämligen återinförandet av den s.k.\r\ngenomsynen vid tillämpningen av takregeln vid\r\nreavinstbeskattning av bostadsrätter. Självfallet\r\ngenomför man inte en reform i december och slopar\r\nden i april, i all synnerhet inte som prövning nu görs\r\nnär det gäller bostadsbeskattning, bostadsbidrag\r\noch bostadsfinansiering.</pre><pre>Vänsterpartiet har åtta hemställanspunkter. Man\r\nvill ha en översyn av skattesystemet, en\r\nkonsekvensanalys och också ett tillkännagivande\r\nom det svenska skattesystemet och EG. I\r\nvänsterpartimotionen kan jag skriva under på en\r\nsynpunkt, nämligen att det är av vikt att regeringen\r\nintar en öppen hållning till de krav en alltmer\r\ninternationaliserad ekonomi ställer på det svenska\r\nskattesystemet. De slutsatser vi drar därav\r\nsammanfaller dock inte med Vänsterpartiets.</pre><pre>I en annan hemställan vill man ha en allmän\r\nomprövning av höstens skattebeslut. Dock noterar\r\njag, som jag tidigare nämnt, med tillfredsställelse\r\natt man accepterar slopandet av\r\nförmögenhetsskatten på det arbetande kapitalet.\r\nPositivt är också att man i en annan hemställan\r\nsäger att man kan tänka sig en viss kvittningsrätt\r\nnär det gäller arbete och näringsverksamhet, låt\r\nvara begränsat till förslagsvis ett basbelopp.</pre><pre>För att fullständiga redovisningen kan jag nämna\r\natt Vänsterpartiet vill ha en översyn av\r\nförmånsbeskattningen, traktamenten och\r\nbilkostnader samt bostadsbeskattningen. Det torde\r\ninte vara obekant för Lars Bäckström att en\r\növersyn gällande dessa frågor pågår och att det\r\ndärför finns skäl att avvakta resultatet.</pre><pre>Slutligen vill Vänsterpartiet också höja\r\nstämpelskatten med en kvarts procent vid förvärv\r\nav fast egendom och aktier. De skatteintäkter detta\r\nskulle medföra vore säkert en Döbelnsmedicin\r\nbåde för fastighetsmarknaden och för\r\naktiehandeln, och enligt min uppfattning skulle\r\ndetta alltså göra mer skada än nytta.</pre><pre>Även Ny demokrati vill ha en översyn av\r\nförmånsbeskattningen när det gäller\r\nlunchsubventionerna syftande till ett slopande av\r\ndessa skatteregler, vilket Peter Kling vältaligt har\r\nmotiverat.</pre><pre>När det gäller bostadsbeskattning vill Ny demokrati\r\nåterinföra tidigare regler vad beträffar avdragsrätt\r\nför reparationer och underhåll av jordbrukets\r\nmangårdsbyggnader samt dessutom överväga\r\navdragsrätt även för småhusen. Jag vill gärna säga\r\natt det ligger mycket i dessa krav, och det är min\r\nförhoppning att det ekonomiska läget framöver\r\nförbättras så att utrymme finns för en reform när\r\ndet gäller mangårdsbyggnaderna. Regeringen sliter\r\nsom bekant med frågan. Även\r\nlunchsubventionerna är föremål för övervägande.</pre><pre>För att fortsätta med instämmanden vill jag säga att\r\ndet också ligger en hel del i önskemålet att\r\nåterinföra kvittningsrätt mellan inkomst av tjänst\r\noch underskott i näringsverksamhet. Kostnaderna\r\nhärför är betydligt större än kostnaderna för\r\nreparationsavdragen för mangårdsbyggnader, men\r\näven i denna fråga är det regeringens ambition att i\r\nhöst återkomma till riksdagen.</pre><pre>Andra frågor som är föremål för utredning och där\r\nNy demokrati reserverat sig är en utvidgning av\r\nrätten för avdrag vid pensionsförsäkringar samt\r\ngenerösare regler för förmånstagare. Här har man\r\nhakat på motioner från Moderata samlingspartiet\r\noch kds.</pre><pre>Ny demokrati vill också ha skattelättnader för\r\nbarns feriearbeten och barns ränteinkomster samt\r\navdragsrätt för gåvor. När det gäller skattelättnader\r\nför barn har man hängt upp sig på en\r\nsocialdemokratisk motion.</pre><pre>Barnpension gjordes förra året skattefri upp till 0,4\r\nbasbelopp, dvs. ca 15 000 kr. Jag undrar om Peter\r\nKling informerade de 25 personer som har sagt sig\r\nstödja honom om detta förhållande.</pre><pre>Skattefrihet för småräntor kostar en hel del pengar,\r\nvarför man inte nu anser sig ha råd, även om man\r\nkan ha stor förståelse för syftet. I denna fråga har\r\nNy demokrati följt upp motioner från Centern och\r\nkds.</pre><pre>Slutligen återkommer Ny demokrati med det gamla\r\nkravet på avdragsrätt för gåvor. Även i denna fråga\r\när syftet behjärtansvärt, men nu liksom tidigare\r\nanser utskottet att gåvoverksamhet bör stödjas på\r\nannat sätt än genom avdragsrätt.</pre><pre>Med det sagda, fru talman, yrkar jag bifall till\r\nutskottets hemställan och avslag på reservationerna\r\noch meningsyttringen.</pre><pre>Anf. 14  ANITA JOHANSSON (s) replik:</pre><pre>Fru talman! Det är bara att konstatera att borgerlig\r\nskattepolitik ökar orättvisorna och minskar\r\ntillväxten. Det finns, som Lars Bäckström sade i sitt\r\nanförande, inte en enda analys som visar att\r\ntillväxten skulle öka med ett minskat skattetryck.\r\nDet leder i stället till en sänkning av\r\nkapitalinkomster, förmögenhetsskatter, allmänna\r\nlöneavgifter -- ja, listan kan göras mycket lång.\r\nHöstens och dagens beslut innebär att dessa\r\norättvisor i vårt samhälle kommer att fortsätta att\r\nöka, men glädjande nog, Knut Wachtmeister,\r\nbörjar svenska folket nu inse detta.</pre><pre>Ett av de viktigaste målen med skattereformen var\r\natt höginkomsttagarna skulle betala sina egna\r\nskattesänkningar. Detta mål har nu den borgerliga\r\nregeringen i hög grad gått ifrån. I denna fråga\r\nkvarstår min besvikelse på Folkpartiet. Nej, Knut\r\nWachtmeister, jag tycker att ni skulle ompröva de\r\norättvisa skatteförslag ni har trummat igenom här i\r\nriksdagen. Vi Socialdemokrater kommer envetet\r\natt kräva en återgång till en rättvis skattepolitik. Vi\r\nställer inte som ni upp på att ensidigt gynna de rika.</pre><pre>Knut Wachtmeister sade att jag i mitt anförande i\r\ndag sade exakt detsamma som i höstens debatt när\r\ndet gäller frequent flyer-rabatter. Upprepar man en\r\nsak ofta kanske det också kan bita på en moderat,\r\nvem vet!</pre><pre>Jag skall efter debatten överlämna artikeln\r\n''Resebonusen är olaglig'' till Knut Wachtmeister,\r\neftersom jag förstår att Knut Wachtmeister inte har\r\nläst den tidning artikeln är hämtad ur. I artikeln\r\nvarnar en expert på mutbrott SAS. Är inte det\r\nnågot som Knut Wachtmeister kan fundera över?</pre><pre>Anf. 15  KNUT WACHTMEISTER (m) replik:</pre><pre>Fru talman! Beträffande uteblivna analyser, Anita\r\nJohansson, måste jag säga att det visst finns\r\nanalyser om skattetrycket och tillväxten.\r\nVärldsbanken har gjort sådana, och vi har flera\r\ngånger i våra tidigare partimotioner påpekat detta,\r\nmen det har kanske Anita Johansson inte läst.</pre><pre>Anita Johansson erkände att hon upprepade exakt\r\nvad hon sade i höstas. För tids vinnande kunde hon\r\nha bara hänvisat till det protokoll jag nämnde.</pre><pre>Beträffande frequent flyer-rabatter är det kanske\r\ninte så märkvärdigt att ni gick igenom förslaget i\r\nhöstas. Men nu när reformen är genomförd och\r\nSAS har börjat använda sig av dem i sin\r\nmarknadsföring, går man från socialdemokratiskt\r\nhåll tillbaka. Tänk litet blågult, Anita Johansson!\r\nTänk vad det betyder för ett svenskt företag om\r\nman skulle agera så ryckigt som ni här föreslår. För\r\növrigt har lagrådet på vår begäran granskat det hela\r\noch givit klartecken.</pre><pre>Anf. 16  ANITA JOHANSSON (s) replik:</pre><pre>Fru talman! Jag upprepade vad jag sade i höstens\r\ndebatt därför att jag ville markera att jag står fast\r\nvid de ståndpunkter som jag då hade. Jag hade\r\nhoppats på att någon ändå skulle lyssna på\r\ndebatten. Jag tycker inte det är så roligt att hänvisa\r\ntill ett snabbprotokoll när vi diskuterar\r\nskattepolitik.</pre><pre>Jag fick i dag, fru talman, ett uttalande från Fabriks\r\nordförandekonferens med posten. Jag måste få\r\ncitera ur det, för det är så viktigt och hänger ihop\r\nmed skattepolitiken:</pre><pre>''Den borgerliga regeringens omänskliga politik\r\nmåste stoppas. I lågkonjunktur och stigande\r\narbetslöshet väljer den borgerliga regeringen att\r\nföra den svenska samhällsutvecklingen flera\r\nårtionden bakåt i tiden.''</pre><pre>Det är precis vad som håller på att ske nu. Man\r\nsänker skatterna för de väletablerade i samhället\r\noch försämrar för gamla, sjuka och barn, försämrar\r\nför våra skolor. Åk gärna ut, Knut Wachtmeister,\r\ntill Huddinge kommun för att träffa de medborgare\r\nsom inte ställer upp på en sådan social nedrustning\r\nsom ni moderater ställer till med i detta land.</pre><pre>Anf. 17  KNUT WACHTMEISTER (m) replik:</pre><pre>Fru talman! Anita Johansson säger att hon\r\nupprepade det hon sade i höstas därför att hon\r\ntrodde att vi skulle ändra oss. Då hade hon haft\r\nstörre skäl att komma med nya argument. Vi är inte\r\nså ryckiga i vårt resonemang att vi ändrar oss om\r\nAnita Johansson upprepar sig. Hade hon kommit\r\nmed nya argument, hade vi kunnat diskutera dem.</pre><pre>Vidare säger Anita Johansson att vi står för social\r\nnedrustning. Det är naturligtvis nonsens. Om vi\r\nförenklar och förbilligar produktionen och\r\ntillhandahållandet av varor och tjänster, är det\r\ningalunda någon social nedrustning. Dessutom ville\r\nsocialdemokraterna detta själva åtminstone i våras.\r\nMan skrev i kompletteringspropositionen i april\r\n1991: Arbetet med att minska de offentliga\r\nutgifternas andel av bruttonationalprodukten skall\r\nfullföljas med kraft och uthållighet. Därmed skapas\r\nutrymme för att på sikt sänka skattetrycket. Detta\r\när angeläget för att förbättra ekonomins\r\nfunktionssätt och öka tillväxten.</pre><pre>Så hette det då, men så heter det inte nu.</pre><pre>Anf. 18  LARS BÄCKSTRÖM (v) replik:</pre><pre>Fru talman! Jag får tacka Knut Wachtmeister för att\r\nhan gjorde en korrekt återgivning av de krav som\r\nVänsterpartiet har redovisat och också för att han\r\ninser att vi på några punkter har gått till mötes\r\nkraven på de skattesänkningar som behövs för att\r\nskapa tillväxt. Det är bra om vi kan föra debatten i\r\ndenna konstruktiva anda.</pre><pre>Jag skall också försöka vara konstruktiv och reda ut\r\nlitet grand detta med EG. Knut Wachtmeister säger\r\natt vi måste sänka kapitalbeskattning och\r\nföretagsbeskattning till EG-nivå. Men är det inte\r\nså, Knut Wachtmeister, att vi redan ligger lägre än\r\nEG på företagsskattesidan? Är det inte så att vi\r\nredan ligger lägre än EG och OECD när det gäller\r\nbeskattning av kapitalinkomster? I den utvärdering\r\nsom utskottets majoritet talar om att regeringen\r\nskall göra men som redan är gjord framgår detta\r\nmycket tydligt. Den totala skattebelastningen på\r\nutdelad vinst med maximal marginalskatt är inom\r\nEG 47 %, i Sverige även efter avdragen 36 %.\r\nVarför skall vi då sänka våra kapitalskatter, när vi\r\nredan ligger lägre än EG?</pre><pre>Rent nominell beskattning av kapitalinkomster,\r\ninte utdelade på bolagsskattesidan, ligger i Sverige\r\nefter 1993 på 25 %, i EG 35--38 %. Varför skall vi\r\nligga så mycket lägre än EG? Skulle vi inte kunna,\r\nKnut Wachtmeister, anpassa oss till EG uppåt\r\nockså så att vi låg på samma nivå som EG? Jag tror\r\natt det vore en mer rimlig utgångspunkt.</pre><pre>Jag har en annan fråga till Knut Wachtmeister: Hur\r\npåverkar det arbetslösheten att man drar in 7,5\r\nmiljarder från kommunerna nästa år? Hur\r\npåverkar det den effektiva efterfrågan i ekonomin\r\natt man drar in 7,5 miljarder från kommunsektorn?\r\nHur många av de friställda från kommunsektorn\r\ngår till arbete i småföretagen och inom industrin?\r\nÄr det inte så att företagsledare investerar i\r\nförhållande till vad som går att sälja nästa år, inte\r\nefter vad man får för kapitalbeskattning? Det är\r\nvad jag tror. Har Knut Wachtmeister en annan\r\nuppfattning om hur småföretagare tänker? De jag\r\nkänner tänker så som jag här talar om, att det är\r\nden förväntade möjligheten att sälja som är det\r\nintressanta.</pre><pre>Vi har, Knut Wachtmeister, satsat i det förändrade\r\nläget över 10,5 miljarder på att stimulera\r\nefterfrågan utan att höja skattetrycket mellan 1991\r\noch 1992. Är det inte dags att ompröva\r\nskattepolitiken med tanke på den växande\r\narbetslösheten?</pre><pre>Anf. 19  KNUT WACHTMEISTER (m) replik:</pre><pre>Fru talman! Det är alltid intressant att höra på Lars\r\nBäckström, även om hans huvudanförande i långa\r\nstycken mer handlade om finansutskottets ärenden\r\nän skatteutskottets. Lars Bäckström ställde några\r\nfrågor till mig om företagsbeskattningen. Den är\r\ngynnsam åtminstone för de större företagen, men\r\ninte i samma utsträckning för de mindre. Det är de\r\nmindre vi värnar om. Det är de små företagen som\r\nskall växa sig större och ge nya jobb och säkra de\r\ngamla jobben.</pre><pre>Lars Bäckström säger att det vid en EG-anslutning\r\nkan behövas anpassa beskattningen även uppåt. Ja,\r\ndet är riktigt. Det är möjligt att vi kommer att\r\nbehöva göra det när den tiden kommer. Men\r\neftersom vårt skattetryck ligger på 54--55 % av\r\nbruttonationalprodukten och det ute i Europa är\r\n40 %, förstår Lars Bäckström själv att om vi skall\r\nanpassa oss till EG-skatterna blir det i huvudsak i\r\nsänkande riktning.</pre><pre>Sedan talar Lars Bäckström om indragningar på 7,5\r\nmiljarder från kommunerna. Det behöver ställas i\r\nrelation till hur stor kommunsektorn är. Det är min\r\nalldeles bestämda uppfattning att man inte hela\r\ntiden kan leva över sina tillgångar och göra som\r\nUppsala kommun. Om man inte hade gjort\r\nnågonting där, skulle kommunen ha behövt låna 1\r\nmilj.kr. om dagen för att betala de löpande\r\nutgifterna. Vi måste bromsa någonstans. På sikt\r\ninnebär det en bättre samhällsekonomi och på det\r\nviset också en garanti för att sysselsättningsläget\r\nskall kunna förbättras.</pre><pre>Jag måste även säga att Lars Bäckström har bättrat\r\nsig. Det är kanske sedan partiet slängde\r\nkommuniststämpeln och började kalla sig\r\nVänsterpartiet. Man accepterar nu slopandet av\r\nförmögenhetsskatten på det arbetande kapitalet.\r\nMan vill ha en viss kvittningsrätt, och man håller\r\nmed om att slopa skogsvårdsavgiften.</pre><pre>I dag läste jag i en tidning att Lars Werner,\r\npartiledaren, har sagt att det inte är helt säkert att\r\nVänsterpartiet går emot en EG-anslutning. Det är\r\nglädjande omtänkande. Jag önskar bara att det\r\nfanns litet mera av sådant omtänkande också i\r\nskattepolitiken utöver de exempel jag nyss\r\nnämnde.</pre><pre>Anf. 20  LARS BÄCKSTRÖM (v) replik:</pre><pre>Fru talman! Vad gäller tidningsuppgiften kan jag\r\nförsäkra att den inte är korrekt. Vi kommer att gå\r\nemot EG-unionen. Däremot kommer vi\r\nnaturligtvis, som det ser ut i dag, att vara beredda\r\natt ompröva vår analys och våra argument i takt\r\nmed att saker och ting händer i omvärlden. Men\r\nEG-unionen går vi emot. Det om detta.</pre><pre>Att vi har förändrat oss är sant. Vi har inga\r\nideologiska fastlåsningar, utan vi försöker se på den\r\nkonkreta politiken.</pre><pre>Det är detta som är så fascinerande. Jag tillhör 1968\r\nårs vänstergeneration, och jag kan se att ni ärrade\r\nkonservativa gör exakt samma fel som\r\nstudentvänstern gjorde 1968. Man skall aldrig göra\r\nom samma misstag två gånger. Ni har en så oerhört\r\nstelbent och regid hållning där den enda vägen är\r\nskattesänkningar. Det är det tragiska.</pre><pre>Nu har vi en liten efterfrågan i ekonomin. Den\r\nborde vi höja. Kommunindragningen sänker den\r\neffektiva efterfrågan i ekonomin. Dessa pengar\r\nanvänds för att sänka kapitalskatter så att de ligger\r\nlägre än EG-nivån.</pre><pre>Det är tragiskt att man tar pengar och gör\r\nmänniskor arbetslösa för att skapa ett slags\r\nkapitalets Lichtenstein och Monaco i Sverige. Det\r\när ingen bra väg för tillväxt. Det är att göra samma\r\nfel som Socialdemokraterna. De devalverade sig till\r\nnågra års tillväxt, men sedan fick de överhettning.</pre><pre>Ni försöker skattesänka er till tillväxt. Det kommer\r\natt gå lika dåligt. Det finns inga genvägar i\r\npolitiken. Man måste arbeta uthålligt med att höja\r\nproduktivitet, med utbildning, med\r\nkompetenshöjande åtgärder. Men det blir inga\r\nkompetenshöjande åtgärder i kommunerna när\r\nman drar in 7,5 miljarder.</pre><pre>Uppsala kommun kommer nog att höja\r\neffektiviteten utan den ''draghjälp'' man får med\r\nytterligare statliga indragningar. Det är ett\r\nbelysande exempel. De har redan så svårt, Knut\r\nWachtmeister, att de går med underskott och måste\r\nlåna till driften.</pre><pre>I det läget talar regeringen om att det finns ett\r\nfinansiellt överskott. Sådant finns bara i böcker.\r\nUte i landet hittar man det ingenstans. Saker som\r\nbara finns i böcker bör man inte använda som\r\npolitisk kompass.</pre><pre>Sluta att dra in dessa 7,5 miljarder från\r\nkommunerna. Tänk på sysselsättningen! För att få\r\nråd med detta kan man inte göra så vidlyftiga\r\nskattesänkninar. Skattepolitik och ekonomisk\r\npolitik är oupplösligt förenade. En sund ekonomisk\r\npolitik kräver hänsyn till verkligheten, inte\r\nideologiska låsningar.</pre><pre>Anf. 21  KNUT WACHTMEISTER (m) replik:</pre><pre>Fru talman! Under hela 1970-talet inrättades fem\r\nkommunala tjänster varje timme. Under 1980-talet\r\nhalverades denna ökningstakt, men det betyder i\r\nalla fall att man 1969/70 hade 500 000--600 000 färre\r\nmänniskor som tog hand om oss än vi har i dag. Jag\r\ntror inte vi levde i en social misär för 20 år sedan.</pre><pre>Men faktum är att vi levt betydligt över våra\r\ntillgångar. Någon gång måste det stramas upp. Det\r\nbehövdes en borgerlig regering för att våga ta det\r\nsteget.</pre><pre>Jag vet att Lars Bäckström inte har någon replikrätt\r\nkvar, men jag ber honom betänka de synpunkter\r\njag har framfört.</pre><pre>Talmannen anmälde att Lars Bäckström anhållit att\r\ntill protokollet få antecknat att han inte ägde rätt till\r\nytterligare replik.</pre><pre>Anf. 22  PETER KLING (nyd) replik:</pre><pre>Fru talman! Jag vill börja med att tacka Knut\r\nWachtmeister för att det enligt honom nu på hösten\r\nkommer så många förslag som vi har gått på med\r\nvåra motioner.</pre><pre>Sedan vill jag förtydliga detta med barnpensionen.\r\nDet är riktigt, Knut Wachtmeister, att 0,4 % av\r\nbasbeloppet är skattefritt. Men detta går till\r\nförsörjning av den familj som mist en förälder. Det\r\nhar alltså ingenting med feriearbete att göra.\r\nFeriearbetet ser vi som en helt fristående sak. Det\r\när fickpengar för barnen, och då skall de ha lika\r\nvillkor. Barnpensionen går enbart till försörjning av\r\nfamiljen, som plåster på såren för att den ena\r\nföräldern är borta.</pre><pre>Beträffande avdrag för gåvor och sponsring tror vi\r\natt det på sikt kan leda till en besparing för staten,\r\nom man låter privatpersoner göra stora\r\ninvesteringar i form av gåvor och sponsring till olika\r\nnäringar, till idrottsrörelse osv. Det kan på sikt leda\r\ntill att staten får en besparing genom att man lyfter\r\növer problematiken till privatpersoner. Det är en\r\npositiv effekt, som vi ser det från Ny demokratis\r\nsida.</pre><pre>\r\nJag vill avsluta med att meddela att jag vill avstå\r\nfrån att formellt yrka bifall till reservation 7 mom.\r\n12 och reservation 8 mom. 13 för att minska\r\nvoteringstiderna.</pre><pre>Anf. 23  KNUT WACHTMEISTER (m) replik:</pre><pre>Fru talman! Det är inte mycket jag behöver\r\nreplikera på. I långa stycken är vi överens om\r\nmålsättningen att göra de skattekorrigeringar som\r\nbåde Peter Kling och jag nämnt förut i våra\r\nanföranden.</pre><pre>Jag begärde ordet när Peter Kling talade om\r\nferiearbete och barnpension. Jag kopplade ihop\r\ndem eftersom den kopplingen sker i reservation 5\r\nom barnpension, där Peter Kling gör just denna\r\nkoppling. Det var därför jag fortsatte med det.</pre><pre>Anf. 24  PETER KLING (nyd):</pre><pre>Fru talman! Det stämmer, Knut Wachtmeister, att\r\ndet i motionen talas både om barnpension och om\r\nferiearbete, men i motionen sägs också att man bör\r\nseparera dessa två saker. Den ena går till\r\nförsörjning och den andra är en inkomst till ett\r\nbarn, en studerande. Det är alltså en viss skillnad.</pre><pre>Anf. 25  BENGT ROSÉN (fp):</pre><pre>Fru talman! Jag tänker ägna mig åt frågan om\r\nbiodling, som utgör ett klassiskt exempel på en\r\nverksamhet där en väsentlig del av intäkterna inte\r\ntillfaller dem som utövar verksamheten utan i\r\nstället ger upphov till intäkter för andra. Detta\r\nuppkommer genom binas pollenering och värdet\r\nhärav överstiger värdet av den honungsproduktion\r\nsom tillfaller biodlaren.</pre><pre>Professor Åke Hansson i Lund har i\r\nundersökningar påvisat att t.ex. blåbärsskörden\r\nblivit tre gånger större i områden med bigårdar än i\r\nområden där bigårdar saknas. Man kan se det så,\r\natt biodlarna genom binas pollineringsarbete\r\nbetalar samhället en skatt.</pre><pre>Biodlarnas intäkter understiger således väsentligt\r\ndet samhällsekonomiska värdet av verksamheten.\r\nSvensk biodling ligger i dag ur samhällsekonomisk\r\nsynpunkt på för låg nivå och bör därför stimuleras.</pre><pre>I den skattereform som riksdagen 1989 beslutade\r\nom finns bl.a. en uttalad ambition att i utbyte mot\r\nrejält sänkta marginal- och företagsskatter avskaffa\r\nobeskattade förmåner.</pre><pre>\r\nRiksskatteverket företog i slutet av 1970-talet en\r\nutredning om lönsamheten i biodlingen, vilken\r\nledde till förslaget att från beskattning undanta\r\nhobbyodlare om antalet samhällen uppgick till\r\nmaximalt 15 stycken. Denna praxis övergavs efter\r\nskattereformen. Nu är i princip den minste biodlare\r\nbokförings- och deklarationsskyldig.</pre><pre>Skattemyndigheternas försäkran om att man inte\r\ntänker ''jaga biodlare'' har ej bidragit till att minska\r\nnedgången i antalet hobbyodlare. På några år har\r\nantalet sjunkit från ca 20 000 till ca 16 000. Under\r\n1991 sjönk medlemsantalet i Sveriges Biodlares\r\nRiksförbund med ca 1 500. Ca 80 % av biodlarna är\r\növer 60 år och har mindre än 10 bisamhällen.</pre><pre>Efter skattereformen fastslogs en värdegräns på\r\n5 000 kr., under vilken bär-, svamp- och\r\nkottplockare inte blir skattskyldiga. Trots att den\r\nsamhällsinsats som landets biodlare gör är oändligt\r\nmycket större och trots att en ny utredning påvisat\r\natt det genomsnittligt inte uppkommer någon vinst\r\npå hobbyverksamhet med upp till tio samhällen,\r\nriskerar stelbent byråkrati att åstadkomma att ännu\r\nfler pensionärer lägger av med sin hobby.</pre><pre>Nuvarande regering har uppenbarligen insett den\r\nrisken. Utskottet hänvisar i sitt betänkande till en\r\nutredning som pågår. Jag har varit i kontakt med\r\ndepartementet, varifrån man bekräftat att frågan\r\nom hobbybiodlarnas beskattning har fått förtur i\r\nden översyn av beskattning av tjänsteinkomster\r\nsom Arne Backewold svarar för. Förslag väntas\r\nföre sommaren.</pre><pre>Jag nöjer mig, fru talman, med detta besked och\r\navstår från att yrka bifall till min motion.</pre><pre>Jag utgår från att sunt förnuft får segra över\r\nkineseri i denna fråga och att Sverige får behålla en\r\nfrodig grönska genom att ett stort antal pensionärer\r\nkänner sig fortsatt motiverade att hålla på med sin\r\nvärdefulla hobby. Därmed inbesparas utgifter för\r\nanskaffande av statliga bin och biskötare.</pre><pre>Anf. 26  KNUT WACHTMEISTER (m) replik:</pre><pre>Fru talman! Jag har ingen annan uppfattning än\r\nBengt Rosén i den här frågan.</pre><pre>Biodling är en viktig binäring -- om uttrycket tillåts.\r\nDet är alldeles riktigt som Bengt Rosén säger att\r\nArne Backewold i sin översyn skall behandla frågan\r\nmed förtur. Jag vill också tillägga att biträdande\r\nfinansminister Bo Lundgren under en frågestund i\r\nkammaren har uttalat sig positivt. Jag tror att det\r\nkommer att bli lätt att komma överens.</pre><pre>Anf. 27  BENGT ROSÉN (fp):</pre><pre>Fru talman! Tillåt mig att tacka Knut Wachtmeister\r\nför understrykandet av vikten av denna fråga.</pre><pre>Anf. 28  BENGT DALSTRÖM (nyd):</pre><pre>Fru talman! Ärade ledamöter och åhörare! Vi\r\npendlar här i debatten mellan biodling och\r\ntravhästar, och nu kommer jag till ämnet riskvilligt\r\nkapital -- som berör framför allt några hundratusen\r\nsmåföretagare här i landet.</pre><pre>Alltsedan valet och i den uppföljande\r\nregeringsdeklarationen har regeringspartierna talat\r\nom att landets 300 000--400 000 småföretagare\r\nutgör grunden till ett bibehållande av välfärden.\r\nÅtgärder har också föreslagits och beslutats av\r\nriksdagen för att långsiktigt främja\r\nföretagsamheten. Sänkta skatter på kapital,\r\navskaffande av förmögenhetsskatt, sänkta arvs-\r\noch gåvoskatter är några exempel. Regeringen\r\nutlovade också förslag om någon form av\r\nnyetableringslån enligt den tyska s.k. EKH-\r\nmodellen, villkorslån, som ursprungligen skulle\r\nföreläggas riksdagen i vår. Förslaget kom först nu i\r\ndagarna och kan tidigast slå igenom och börja verka\r\nfr.o.m. årsskiftet. Det är dessutom inriktat enbart\r\npå nyföretagande. Samtidigt skulle\r\nutvecklingsfonderna börja leverera in lånekapital\r\ntill staten. Vidare talade regeringen om ytterligare\r\nåtgärder för att stimulera småföretagarna. Vi frågar\r\noss när de kommer.</pre><pre>Ännu har vi i riksdagen inte fått ta ställning till ett\r\nenda kortsiktigt verkande förslag som stimulerar\r\ntill nya satsningar och nyföretagande inom\r\nsmåindustrin. Det är förvånande, rent av\r\nbedrövligt, i det ekonomiska läge som vi i dag\r\nbefinner oss i.</pre><pre>När det gäller synen på behoven av riskvilligt\r\nkapital är en intressant bit i det ekonomiska pusslet\r\nnaturligtvis landets utvecklingsfonder. En\r\nsnabbundersökning visar att utvecklingsfonderna i\r\ndag, med några få undantag, inte utnyttjar sitt\r\nlånekapital utan ligger mellan 30 % och 80 % av\r\nsina likvida medel. Det är ett konstaterande som vi\r\ni näringsutskottet gjorde i förra veckan. Vi får\r\nanledning att snarast återkomma till detta i\r\nsamband med vidare hantering av åtgärder kring\r\nfrågan om riskvilligt kapital.</pre><pre>Ny demokrati har föreslagit såväl långsiktiga som\r\nkortsiktiga åtgärder för att tillgodose\r\nsmåföretagens behov av riskvilligt kapital och\r\nskapa motiv för en ökad satsning inom\r\nsmåföretagsamheten.</pre><pre>Med anknytning till löntagarfonderna har Ny\r\ndemokrati således också förslagit en etablering av\r\nen näringslivsägd investeringsbank med uppgift att\r\nerbjuda småföretagen riskvilligt kapital på\r\ngynnsamma villkor. Det är en lösning som relativt\r\nsnabbt skulle kunna erbjuda marknaden ett\r\nansenligt kapital. Här finns 3--4 miljarder\r\ntillgängliga i likvida medel. Det är dessutom en\r\nlösning som har många bankmäns stöd.</pre><pre>Nu har regeringen i den i dagarna framlagda\r\npropositionen om användningen av\r\nlöntagarfonderna öppnat vissa möjligheter för en\r\nförutsättningslös diskussion där Ny demokratis\r\nförslag borde kunna platsa. Vi får hoppas att det\r\nkan komma ut någonting positivt ur den framlagda\r\npropositionen, som öppnar vissa möjligheter att\r\nerbjuda marknaden ett riskvilligt kapital. Om detta\r\nskall arrangeras i form av en bank eller inte hoppas\r\njag kan bli föremål för en vidare överläggning.</pre><pre>Så över till våra förslag med skatteanknytning till\r\nsmåföretagsamheten i enlighet med vår aktuella\r\nmotion. Det gäller t.ex. att egenföretagare skulle\r\ntillåtas göra avdrag i sin privatdeklaration för\r\nsatsning i det egna bolaget. Det är något som över\r\nhuvud taget skulle kunna utsträckas till en satsning\r\ni riskkapitalföretag, som då blir avdragsgill. Det\r\ngäller också att återinföra kvittningsrätten mellan\r\ninkomst av tjänst och underskott i förvärvskälla. Ja,\r\ndet är en idé som inte är ny, och det var så i ett\r\ntidigare skede. Enligt vad Knut Wachtmeister har\r\ninformerat oss om är nu tydligen något sådant på\r\ngång. Jag hoppas att det blir av och att det inte\r\ndröjer för länge.</pre><pre>Dessa två möjligheter ingår i vår aktuella\r\nskattemotion. Till detta kommer att vi också har\r\nmotionerat om att det bör göras möjligt att avsätta\r\nupp till 500 000 kr. av en årsvinst i en obeskattad\r\nreservfond. Vidare har vi i samma sammanhang\r\nföreslagit att nuvärdesavskrivningar bör tillåtas för\r\nmaskiner, kontorsdatorer etc. i företag med upp till\r\n50 anställda.</pre><pre>De två senare förslagen kommer att behandlas i ett\r\nsammanhang något senare. Jag hörde just i dag att\r\nen proposition har lagts fram där dessa förslag\r\npassar in.</pre><pre>Fru talman! Innan regeringens positiva åtgärder för\r\nsmåindustrin hinner verka kommer många\r\nsmåföretag att förblöda eller att stanna upp i sin\r\nutveckling. De åtgärder och signaler vi i Ny\r\ndemokrati i olika sammanhang månad efter månad\r\nföreslagit behövs.</pre><pre>Fru talman! Jag föreslår kammaren att bifalla\r\nreservation 4.</pre><pre>Anf. 29  KNUT WACHTMEISTER (m) replik:</pre><pre>Fru talman! Ny demokrati har verkligen gjort en\r\nkraftsamling när det gäller skattepolitiken med inte\r\nmindre än sex talare anmälda i dagens debatt. I\r\ndecember hade Ny demokrati en talare när\r\nskattepolitik och tillväxt diskuterades. Det är i och\r\nför sig glädjande att aktiviteten höjs när det gäller\r\ndenna del av skattepolitiken.</pre><pre>Bengt Dalström talade först i hårda ordalag, den\r\nefterhand mildrades de. Han kom till väl insikt om\r\natt regeringen verkligen har gjort en rivstart på\r\nskattepolitikens område och också gjort mycket för\r\nden mindre företagsamheten.</pre><pre>Bengt Dalström nämnde småföretagen och\r\nlöntagarfonderna. Där är det fråga om 1, 2 eller\r\nflera miljarder som skall satsas på den\r\nverksamheten. Det är glädjande, och det skall vi\r\nnotera med tillfredsställelse.</pre><pre>Bengt Dalström hade också några andra förslag.\r\nDet gällde bl.a. att återinföra rättan att kvitta\r\nunderskott i näringsverksamhet mot inkomst av\r\ntjänst. Som jag sade i mitt huvudanförande är den\r\nfrågan angelägen, men jag inser att det finns andra\r\nhål att stoppa pengarna i. Vi får hoppas att den\r\nekonomiska utvecklingen blir sådan att det här går\r\natt genomföra.</pre><pre>Jag försökte få fram hur mycket det skulle göra i\r\nskattebortfall. Siffrorna är mycket osäkra, men\r\nförmodligen rör det sig om åtminstone 1 miljard i\r\nskattebortfall, om man inför en sådan\r\nkvittningsrätt.</pre><pre>Ny demokrati föreslår också avdragsrätt för\r\nutbyggnad av riskkapital. Det förslaget innebär att\r\nden som har inkomst av tjänst skulle kunna\r\nreducera sin skatt genom att utnyttja denna nya\r\nmöjlighet för att bygga upp ett riskkapital. Det får\r\nman naturligtvis inte heller gratis, även om det vore\r\nlovvärt. Jag har försökt ta reda på vad det skulle\r\nkosta, man jag avstår från att nämna några siffror i\r\ndet sammanhanget, eftersom de ändå bara är\r\nhypotetiska.</pre><pre>Sedan talade Bengt Dalström också om\r\nnuvärdesavskrivningar. Det är möjligt att\r\navskrivningsreglerna kommer att ändras. Jag talade\r\ni mitt huvudanförande om hur krångligt den här K-\r\nsurven är beskaffad. Det skulle inte förvåna mig om\r\nK-survens livslängd blir ganska kort. Det är möjligt\r\natt också de förbättringar som Bengt Dalström\r\nefterlyser på det området kommer.</pre><pre>Anf. 30  BENGT DALSTRÖM (nyd) replik:</pre><pre>Fru talman! Det skulle vara intressant, Knut\r\nWachtmeister, att få höra några exempel på\r\nkonkreta åtgärder som har stimulerat\r\nsmåföretagarna speciellt. Det talades om en rivstart\r\noch en massa åtgärder, som skulle vara riktade till\r\njust småföretagarna, om jag tolkade Knut\r\nWachtmeister rätt. Vilka är de, är min fråga.</pre><pre>Anf. 31  KNUT WACHTMEISTER (m) replik:</pre><pre>Fru talman! Jag behöver inte upprepa vilka\r\nreformer som föreslås i Skattepolitik för tillväxt --\r\nden känner Bengt Dalström säkert till. Många av\r\nde reformerna gynnar småföretagsamheten,\r\nexempelvis slopandet av förmögenhetsskatten på\r\ndet arbetande kapitalet -- det är oerhört\r\nbetydelsefullt -- och en halvering av gåvo- och\r\narvsskatten, vilket kommer att underlätta\r\ngenerationsskiften och förhindra att småföretag\r\ntvingas sälja vid generationsskiften.</pre><pre>Som ett tredje exempel kan jag nämna det som står\r\nom att gynna småföretagen i propositionen om\r\nlöntagarfondernas avveckling, som just har\r\nkommit. Det nämnde jag också alldeles nyss.</pre><pre>Anf. 32  LARS BÄCKSTRÖM (v) replik:</pre><pre>Fru talman! Det var med intresse jag hörde Bengt\r\nDalström gå igenom småföretagarnas situation.\r\nDet är ju en viktig fråga. Inte heller jag tror att\r\nstorföretagen i särskilt hög grad kan öka den totala\r\nandelen sysselsatta i landet. Det är nog\r\nsmåföretagarna vi har att hoppas på för ökad\r\nsysselsättning och bevarad sysselsättning i\r\nkommunsektorn.</pre><pre>De stimulanser Bengt Dalström föreslår kan ju\r\nfungera, men jag funderar på vad de kostar. Det\r\ntror jag vore intressant att veta. Man måste ju också\r\nbetala för sina önskelistor.</pre><pre>Finansutskottet skrev att Ny demokrati hade\r\nanvisat 200 miljoner till skattelindringar för\r\nsmåföretagarna. Finansutskottet beräknar\r\nbortfallet som blir en följd av Ny demokratis förslag\r\ntill 4 miljarder. Men i så fall skulle det ju fallera 3,8\r\nmiljarder! Kanske Bengt Dalström vill berätta mer\r\nom finansieringen och hur mycket varje post\r\nkostar -- det tror jag vore intressant för kammaren\r\noch nyttigt.</pre><pre>Jag har hört att man har talat om att man måste\r\nåstadkomma bättre riskkapitalförsörjning för\r\nsmåföretagarna. Det är sant, nu när den fria\r\nmarknaden har spelat bort så mycket pengar -- över\r\n7 miljarder i Sparbanken har de fria\r\nmarknadskrafterna rasslat bort. Det är samma\r\nbelopp som man skall dra in i kommunerna. Men\r\nde regionala riskkapitalbolag som inrättats -- vad\r\ntycker Ny demokrati om dem? De skall ju hjälpa\r\nsmåföretagarna.</pre><pre>En annan sak: Den här banken som Ny demokrati\r\nföreslår ur AP-fondspengarna -- liknar inte det\r\nbetänkligt en statlig investeringsbank? Jag tycker\r\natt det är intressant att man är så kreativ i Ny\r\ndemokrati att man vill starta statliga banker. Men\r\nvill man egentligen ha en ny statlig bank? I så fall\r\nkanske vi snart kan gå ihop i den frågan, men jag\r\ntror inte att det blir mer.</pre><pre>Anf. 33  BENGT DALSTRÖM (nyd) replik:</pre><pre>Fru talman! Mr. Bäckström -- det är väl rätt?</pre><pre>Jag börjar från slutet, med vår idé om en\r\ninvesteringsbank ur löntagarfondens kapital. Det\r\när minsann ingen statlig bank vi är ute efter. I mitt\r\nanförande sade jag att den skall vara\r\nnäringslivsägd. Företag som har levererat in pengar\r\nkommer att bli delaktiga i den banken, som sedan\r\nskall bli börsnoterad. Det skall inte bli något\r\nliknande en statlig investeringsbank -- det försäkrar\r\njag -- om vi får litet mer gehör för den tanken än vi\r\nhittills har lyckats få inom det borgerliga blocket.</pre><pre>När det gäller riskkapitalföretagen vill jag säga att\r\ndet generellt sett huvudsakligen är\r\nutvecklingsfonderna som sköter de lokala\r\nkontakterna med småföretagen och handhar deras\r\nlånemöjligheter. Här finns det i dag enligt den\r\nutredning vi fick oss förelagd förra veckan kapital --\r\ni runda slängar 1,3 miljarder, tror jag -- som inte är\r\ndisponerat.</pre><pre>Det märkliga är att det inte har utnyttjats. Som jag\r\nsade ligger man med 30 % av tilldelat kapital i\r\nlikvida medel. Om det beror på\r\nutvecklingsfonderna eller om det beror på\r\nsmåindustrins passivitet vet jag inte, men det är\r\nsakläget i den frågan.</pre><pre>När det gäller finansieringen av de åtgärder vi har\r\nföreslagit för småföretagsamheten kan jag erkänna\r\natt det inte finns något i detalj utformat underlag,\r\nmen man kan ju alltid klara sig med att säga att om\r\nvi skapar några av de regler som vi har föreslagit\r\nkommer vi att främja företagsamheten och få de\r\ns.k. dynamiska effekterna. -- Där är min taletid ute.</pre><pre>Anf. 34  LARS BÄCKSTRÖM (v) replik:</pre><pre>Fru talman! Eftersom jag är en ärlig människa och\r\nmotdebattörens tid tog slut begärde jag replik en\r\ngång till -- då får min motdebattör mera tid till sitt\r\nförfogande, och det är framför allt det jag nu vill ge\r\nmöjlighet till.</pre><pre>Jag vill dessutom förtydliga någon fråga.</pre><pre>Skulle Ny demokrati kunna tänka sig att behålla\r\nriskkapitalbolagen -- ja eller nej?</pre><pre>Man skall alltså dela upp ägandet på de företag som\r\nsatte in pengar, men hur skall det gå till? Blir alla\r\nSveriges företagare delägare på en gång, och hur\r\nskall aktierna fördelas? Jag tror att man får jobba\r\nmer med den idén för att klara de tekniska\r\nlösningarna. Annars tror jag att det är svårt för\r\nSveriges småföretagare att förstå hur det skall gå\r\ntill.</pre><pre>Jag tror också att det är viktigt att reda ut det här\r\nmed de 3,8 miljarder som fallerar.</pre><pre>Anf. 35  BENGT DALSTRÖM (nyd) replik:</pre><pre>Fru talman! Jag hoppas att vi i samband med att det\r\nom någon vecka kommer en ny skatteproposition\r\nkommer att få tillfälle att fördjupa informationen i\r\njust de frågor som Lars Bäckström har ställt. Det är\r\nmitt svar i nuläget.</pre><pre>När det gäller vår investeringsbank på\r\nlöntagarfondens område vill jag säga att också\r\nfolket skall erbjudas att teckna aktier i den banken\r\noch inte bara näringslivet. Som jag sade är det i\r\nnuläget öppet för diskussion om hur man skall lösa\r\ndet här. Som här sades är det en rätt knepig fråga.</pre><pre>Det finns lösningar som bankfolk, som är experter,\r\nser som en klart framkomlig väg som skall kunna\r\ntillgodose de krav vi ställer på bankens möjligheter\r\natt tillhandahålla riskvilligt kapital och som\r\ntillfredsställer marknadens önskemål om ett delat\r\nägande.</pre><pre>Anf. 36  DAN ERIKSSON i Stockholm (nyd):</pre><pre>Fru talman! Riksdagen är fantastisk! Av ca 250\r\nmotioner som vi i Ny demokrati har lagt fram\r\ntillsammans är det troligtvis inte någon som faller\r\nde andra partierna på läppen. Det räcker nämligen\r\ninte med att lägga fram bra förslag utan de måste\r\nockså komma ifrån rätt håll, dvs. från regeringen.\r\nNär regeringen lägger fram sina förslag har vi större\r\nmöjligheter. Då kan egentligen bara två fall uppstå.\r\nAntingen är alla överens, utom möjligen\r\nVänsterpartiet, eller också är det vi som\r\nbestämmer.</pre><pre>I den verklighet som jag kommer ifrån säger man\r\nja när man menar ja och nej när man menar nej. I\r\nutskottsarbetet händer det ofta att man säger nej\r\nfast man menar ja. När så sker resulterar detta ofta\r\ni en s.k. positiv skrivning. Så håller man på år efter\r\når. Jag menar att riksdagens arbetssätt måste\r\nändras så att man säger det man tycker och menar. I\r\nannat fall finns det ingen anledning att ha en allmän\r\nmotionstid och att behandla motioner. I vissa\r\nutskott är det praxis att avstyrka alla motioner.\r\nLedamöterna kan lika gärna skriva brev till\r\nregeringen och tala om vad de tycker.</pre><pre>Den parlamentariska situationen är förändrad. Det\r\när nu flera partier som måste komma överens än\r\ntidigare. Det här ställer också större krav på\r\nsamarbete över partigränserna och på\r\nförhandlingsvilja för att man skall nå resultat. Mot\r\nden bakgrunden är det ofattbart hur regeringen\r\narbetar.</pre><pre>Nog om detta och nu över till mina yrkanden som\r\nmed stor sannolikhet snart kommer att bli avslagna\r\nhär i kammaren. Det skall dock bli intressant att se\r\nhur mycket som kommer tillbaka i\r\nkompletteringspropositionen den 24 april. Då\r\nkanske det går litet bättre. Jag vill med den här\r\ninledningen tipsa regeringen om att det nog kan\r\nvara bra att lyssna på oss litet grand innan\r\npropositioner läggs fram. Det är klart -- och det\r\nförstår var och en -- att det här är ohållbart på lång\r\nsikt.</pre><pre>Vi har i dag höga byggkostnader. Det är inte så\r\nkonstigt. 60 % av byggkostnaderna i dag utgörs av\r\nskatter och avgifter. Det är ganska enkelt att räkna\r\nut. Om en lägenhet kostar en miljon att bygga\r\nuppgår skatterna och avgifterna till 600 000. Det är\r\ninte konstigt att vi har höga hyror och att\r\nbyggkostnaderna är stora. Dessutom betalar vi\r\nskatt på förvaltning, energi m.m. som också\r\nbelastar hyrorna. På området rationell förvaltning,\r\ndvs. till lägre kostnad, finns också mycket att göra.</pre><pre>Trots stora och accelererande bostadssubventioner\r\nhar hyreshöjningarna under de senaste åren varit\r\nmycket stora. Nu står vi inför en förändring av\r\nbostadspolitiken. Det kommer snart i\r\nkompletteringspropositionen. Denna förändring\r\nmåste bestå av en mängd komponenter. Man måste\r\nta ett helhetsgrepp. Alla grepp för att\r\nresursutnyttjandet skall bli maximalt och för att\r\nsätta maximal press på byggkostnaderna skall\r\nanvändas. Jag har också i denna kammare flera\r\ngånger talat om vikten av konkurrensriktig\r\nupphandlingsteknik. Det är i dag ett närmast okänt\r\nbegrepp. Där brister det som jag sade mycket.\r\nFörra året byggde vi för mer än 200 miljarder. Det\r\när svindlande summor som slösas bort i onödan.</pre><pre>En annan viktig faktor är ränteläget. Alla\r\nmänniskor, särskilt de som har stora lån, vet hur\r\nhårt ränteförändringar slår. Hur framgångsrik den\r\nframtida bostadspolitiken blir beror till stor del av\r\nräntenivån i framtiden. Att spekulera i framtida\r\nräntor är om möjligt ännu svårare än att spekulera\r\ni valutor. Därför måste man ha ett flexibelt system\r\nför avveckling av bostadssubventionerna så att\r\navvecklingstakten någorlunda följer ränteläget, så\r\natt vi slutar ta med den ena handen och ge med den\r\nandra.</pre><pre>I Sverige är vi världsmästare i antalet bostäder. Vi\r\nhar ca 47 kvadratmeter lägenhetsyta per person.\r\nEtt maximalt resursutnyttjande är av yttersta vikt,\r\ninte minst för att de som i dag står helt utan bostad\r\nskall ha större möjlighet att få en.</pre><pre>Det vore intressant att höra hur regeringspartierna\r\nstår i förhållande till flyttskatten. Det har varit\r\nmånga olika bud om det. Bo Lundgren har gått ut\r\noch aviserat till och från. Nu säger han ingenting\r\nlängre. Anne Wibble har också talat om det. Det\r\nvore intressant att höra var ni står när det gäller\r\nflyttskatten. När skall vi ta bort den? Som alla vet --\r\ndet är ingen hemlighet -- är det för ett bättre\r\nresursutnyttjande oerhört viktigt att vi tar bort\r\nflyttskatten för att ungdomar skall få bostad. Det\r\nkostar inte särskilt mycket pengar. Allt är svårt att\r\nfinansiera i dag, men här talar vi inte om stora\r\nsummor i förhållande till annat. Om vi får ett bättre\r\nresursutnyttjande så behöver vi inte ösa ut lika\r\nmycket räntesubventioner. Vi tar igen det i den\r\nändan.</pre><pre>Det finns en stark koppling mellan\r\nfastighetsmarknaden och kreditmarknaden,\r\neftersom mer än hälften av all utlåning sker med\r\nfastigheter som säkerhet. Jag vill tala om\r\nfastighetsskatten på kommersiella fastigheter. Som\r\nalla vet har vi en tillfälligt förhöjd fastighetsskatt på\r\nkommersiella fastigheter till följd av en\r\növerhettning. Nu har vi knappast någon\r\növerhettning. Det tror jag i alla fall att vi kan enas\r\nom. Fastighetsskatten står för ungefär en fjärdedel\r\nav hyrorna i Stockholm. Det belastar små företag\r\noerhört hårt. Fastighetsföretag har fått se sina\r\nfastigheter sjunka i värde, och man går i konkurs på\r\nlöpande band. Det här är ett dominospel som vi\r\nlångt ifrån har sett slutet av. Det kommer att hända\r\nganska mycket.</pre><pre>Om man tog bort fastighetsskatten skulle det\r\ninnebära att marknaden skulle diskontera hem 10--\r\n15 % och vi kanske skulle få litet sans och balans.\r\nVi har exempel med Nordbanken, Första\r\nSparbanken två gånger och Gota Bank som ingen\r\nvill köpa. Det här är ett oerhört problem. Det är\r\nviktigt att regeringen inte sänder ut olika signaler.\r\nTala om nu vad ni vill göra. Det här är oerhört\r\nviktigt. En liten strimma hopp kan göra väldigt\r\nmycket. Finns det bara tilltro kan den göra väldigt\r\nmycket.</pre><pre>Nu över till yrkandena och hur ni skall votera. Jag\r\nfrågar kammarens ledamöter: Tycker ni att\r\nskattetrycket skall sänkas i bostadssektorn? Vill ni\r\nminska den kostsamma rundgången i\r\nbostadssektorn och på köpet få bort en del\r\nsnedvridande effekter? Vill ni på sikt ta bort\r\nomsättningsskatter, fastighetsskatter och\r\nrealisationsvinstbeskattning? Vill ni att riksdagen\r\nskall ge regeringen detta till känna? Ett\r\ntillkännagivande kostar som bekant inga pengar.</pre><pre>Om svaret är ja på alla dessa frågor skall ni rösta\r\nnej till utskottets hemställan i mom. 14. Sålunda\r\nyrkar jag bifall till reservation 9 i mom. 14 i SkU20\r\noch avslag på propositionen i motsvarande del.</pre><pre>Anf. 37  KNUT WACHTMEISTER (m) replik:</pre><pre>Fru talman! Dan Eriksson i Stockholm vill sänka\r\nmånga skatter. Det är klart att det är angeläget i\r\nmånga fall, inte minst när det gäller flyttskatten. I\r\nmotionen har man emellertid inte begränsat sig till\r\nflyttskatten. Man vill över huvud taget göra\r\nreavinstskattesänkningar och på sikt avskaffa även\r\nomsättningsskatten och fastighetsskatten. Särskilt\r\nnär det gäller fastigheter uttalade sig Dan Eriksson\r\ni Stockholm med all den sakkunskap som\r\ntillkommer en fastighetsekonom. Reavinstskatten\r\nhar som bekant redan sänkts. När det gäller\r\nfastighetsskatten så inbringar den ca 15,6 miljarder.\r\nDet går inte att ta bort den i en handvändning.</pre><pre></pre><pre>Jag tror att vi är överens om att det finns behov av\r\nlindringar när det gäller fastighetsskatten. Det är\r\ninte heller uteslutet att vi kommer att se sådana i en\r\nframtida regeringsproposition.</pre><pre>Omsättningsskatten inbringar inte mindre än 131,2\r\nmiljarder kronor, varför det är fullkomligt\r\notänkbart att ta bort den. Det begriper ju var och\r\nen. Det har däremot nyss skett en minskning när\r\ndet gäller livsmedel. Kanhända kommer\r\nomsättningsskatten även generellt att sänkas\r\nframöver. Med ett budgetunderskott som pekar\r\nmot ca 70 miljarder kronor får man visa precis det\r\nansvar som de fyra regeringspartierna visar.</pre><pre>Naturligtvis är det angenämt att, som ni i Ny\r\ndemokrati gör, yrka på ytterligare skattesänkningar\r\nnär man inte behöver ta det direkta ansvaret. Varje\r\nriksdagsledamot har i och för sig ett ansvar, men\r\nregeringspartiernas ansvar är naturligtvis större,\r\neftersom regeringspartierna ansvarar för den totala\r\nstatsbudgeten.</pre><pre>Anf. 38  DAN ERIKSSON i Stockholm (nyd)\r\nreplik:</pre><pre>Herr talman! Det rör sig här om ett\r\ntillkännagivande. Jag är medveten om att det hela\r\nsjälvfallet inte är gjort i en handvändning.\r\nOmsättningsskatten som nämndes gäller\r\nfastigheter. Vi vill inte ta bort omsättningsskatten\r\nhelt. Det inser vi det orimliga i.</pre><pre>Finansieringen sker genom att en hel del dynamiska\r\neffekter nås. De dynamiska effekterna räknas ju\r\ninte av politiker, utan endast av människor i\r\nnäringslivet. Genom minskade räntesubventioner\r\nfinansieras alltså skattesänkningarna. Det skulle ge\r\n30 miljarder kronor. Organisationsstödet skulle\r\nockså kunna minskas med åtminstone 10 miljarder\r\nkronor. Om det inte skulle räcka, åtar jag mig gärna\r\natt tala med Knut Wachtmeister om att undersöka\r\nom vi kan finansiera genom att ytterligare sänka\r\nskatterna i bygg-  och bostadssektorn. Det finns\r\nockså en del medel avsatta för u-hjälp, vilka man\r\nskulle kunna fundera över. Jag är alltså öppen för\r\nvidare diskussioner.</pre><pre>Anf. 39  KNUT WACHTMEISTER (m) replik:</pre><pre>Herr talman! Dan Eriksson i Stockholm säger att\r\ndynamiska effekter finns i näringslivets\r\nföreställningsvärld, men ej i politikernas. Det är\r\nhelt felaktigt, åtminstone när det gäller Moderata\r\nsamlingspartiet. Dan Eriksson i Stockholm har inte\r\nvarit med så länge, men upprepade gånger har vi i\r\nvåra partimotioner understrukit vikten av de\r\ndynamiska effekterna. Vi har också framhållit det\r\nfaktum att de finns.</pre><pre>Jag delar Dan Erikssons i Stockholm uppfattning\r\natt det finns dynamiska effekter av ganska stora\r\nmått när det gäller fastighetsskatten. Om man\r\nminskar den, tror jag att man skulle kunna få stora\r\ndynamiska effekter. Vi skall alltså inte utesluta att\r\nen ändring i den här frågan kommer.</pre><pre>Anf. 40  DAN ERIKSSON i Stockholm (nyd)\r\nreplik:</pre><pre>Herr talman! Det som på kort sikt är viktigt är att\r\nta bort fastighetsskatten på kommersiella\r\nfastigheter. Vi talar då om några miljarder kronor,\r\nvilka snabbt går att ta från organisationsstödet. Jag\r\nvill sända ut den signalen.</pre><pre>Som ett tillkännagivande vill jag framföra att vi\r\näven på längre sikt tänker arbeta med detta, vilket\r\nframgår av vår motion. I den står det att man tar det\r\nhär i den takt som är möjlig och att det är angeläget.\r\nDet är trevligt att vi är överens om det. en\r\nundersök det här med fastighetsskatter på\r\nkommersiella fastigheter. Det är så, att det är\r\nsmåsparare och skattebetalare som i slutändan\r\nförlorar när staten får gå in och när räntorna blir\r\nhöga. Här kan förhållandevis litet pengar göra\r\noehört mycket. Jag uppmanar igen: Undersök det\r\nhär med skattesänkning för kommersiella\r\nfastigheter. Frågan är nämligen hur länge vi har råd\r\natt ha kvar skatt på kommersiella fastigheter.</pre><pre>Anf. 41  LARS BÄCKSTRÖM (v) replik:</pre><pre>Herr talman! Dan Eriksson i Stockholm ställde en\r\nallmän fråga till kammaren. I och för sig blir man\r\nnästan litet rädd för att gå upp i repliker, därför att\r\nherr Jan Wachmeister kanske tycker att man\r\nreplikerar litet för mycket -- tar repliker på allt.</pre><pre>När nu Ny demokrati ställer upp med så många\r\ntalare, bör man visa dem den respekten att man för\r\nett offentligt samtal. Svaret på frågan om jag är\r\nberedd till att sänka alla dessa skatter är nej. En rak\r\nfråga förtjänar ett rakt svar.</pre><pre>Det finns anledning till vårt nej. Vi vill nämligen se\r\ntill att man inte speciellt gynnar boendet, dvs. inte\r\ninvesterar mer i fastigheter än i industri. Vi tycker\r\natt det är mycket viktigt med industriell tillväxt.\r\nNär man skall satsa på industri sätter man in pengar\r\npå banken, eller köper aktier, ställer alltså\r\nriskkapital till förfogande, och det får man skatta\r\nför. Investerar man i stället i boende eller\r\nfastigheter, tycker inte vi att staten skall premiera\r\ndet, att det liksom skulle vara finare att investera i\r\nfastigheter. Vi tycker att det är -- om vi skall vara\r\nriktigt ärliga -- ännu finare att investera i industri.\r\nDet skapar mer tillväxt och välstånd, och därför\r\ntycker vi att beskattningen bör vara lika. Om något\r\nskulle beskattas hårdare, skulle det faktiskt vara\r\nfastigheter, om man skall göra någon skillnad. Bäst\r\nvore emellertid att beskatta så lika som möjligt, för\r\nni skall ha ett neutralt skattesystem.</pre><pre>Man skall alltså inte slopa alla skatter på boende\r\noch byggande. Det har med den industriella\r\ntillväxten att göra.</pre><pre>Dynamiska effekter, Dan Eriksson i Stockholm,\r\nfinns nog, men de flesta är små, mycket små, och\r\nen del syns inte alls, som det heter i en visa.</pre><pre>Vi i skatteutskottet var i Storbritannien och\r\nträffade en konservativ skattepolitiker i\r\nparlamentet, som heter Peter Lilly. Vi frågade\r\nhonom hur många av fru Tatchers skattereformer\r\nsom finansieras med dynamiska effekter. Han\r\nsvarade ordagrant: Vi tror inte på trolleri i det här\r\nlandet. Det sade alltså en konservativ politiker i\r\nStorbritannien. Jag tror inte heller på perpetum\r\nmobile varken i mekaniken eller i politiken,\r\nmaskinen som genererar sin egen kraft. Det skulle\r\nmöjligtvis vara Nya välfärden som tror på sådant,\r\nmen egentligen inga andra.</pre><pre>En sak vill jag emellertid ge Dan Eriksson i\r\nStockholm rätt i, nämligen det han sade om den\r\nextra höjningen av skatten på kommersiella\r\nlokaler. Den skatten infördes i ett extremt\r\növerhettat läge. Nu är läget inte överhettat längre,\r\nså skälet till skatten har bortfallit. I det fallet kan vi\r\ntänka oss en öppen attityd i syfte att diskutera en\r\nsänkning, eftersom vi försöker hålla oss mitt i\r\nverkligheten, som ni i ert parti brukar säga. Här har\r\nverkligheten som sagt förändrats. Resten, Dan\r\nEriksson, handlar mer om önskningar än om\r\nhandfast verklighet.</pre><pre>Anf. 42  DAN ERIKSSON i Stockholm (nyd)\r\nreplik:</pre><pre>Herr talman! Ett av Lars Bäckströms favorituttryck\r\när: Medan gräset växer dör kon. Naturligtvis\r\nundrar man hur långt det skall gå. Jag tackar\r\nemellertid för den procent som vi fick här. Det är\r\nbättre än ingenting. Jag hoppas att regeringen är\r\nlitet bättre än Lars Bäckström på den här punkten.</pre><pre>Det var också bra att få det klarläggandet att\r\nVänsterpartiet tycker att vi skall ha kvar 60 % skatt\r\npå bostadsbyggande kvar. Det var ett bra besked till\r\nungdomarna som sitter på läktaren i dag. Det\r\ngaranterar dem svårigheter, höga hyror och statiskt\r\nfastlåst byggande. Det var bra att få det beskedet,\r\nvilket vi tackar för.</pre><pre>Anf. 43  LARS BÄCKSTRÖM (v) replik:</pre><pre>Herr talman! För det första ifrågasätter jag siffran\r\n60 %, och för det andra menar vi att man\r\nnaturligtvis skall försöka sänka skatteuttaget efter\r\nhand som man får tillväxt. Givetvis! Först tillväxt\r\nemellertid, sedan sänkning, först skaffa pengarna,\r\nsedan betala utgifterna. Det är mycket bättre än att\r\nlåna.</pre><pre>Jag tror att detta är en riktig politik. Det har jag fått\r\nlära mig, och det håller jag fast vid.</pre><pre>Vi skall se till att behålla en fördelning av\r\nbeskattningen av boendet dels på det löpande, dels\r\npå realisationsvinstsbeskattningen. Det Dan\r\nEriksson i Stockholm kallar flyttskatt är\r\nrealisationsvinstsbeskattning. Om man slopar\r\nflyttskatten, och om man har en neutral beskattning\r\nbåde på industriinvesteringar och på fastigheter, får\r\nman lägga en alltför stor kostnad på det löpande\r\nboendet. Det är inte bra, därför att det direkt\r\npåverkar hyresnivån. Man behöver alltså ha en typ\r\nav jämnt, balanserat skatteuttag på fastighetssidan\r\nbåde på det löpande och på\r\nrealisationsvinstsbeskattningen. Det är det viktiga.</pre><pre>Ränteläget som påverkar boendet hålls nere genom\r\natt man inte har ofinansierade skattesänkningar.\r\nBudgethål driver upp räntorna och fördyrar\r\nboendet.</pre><pre>Vi vill också ändra sättet att subventionera\r\nboendet, att vi inte behöver ge stora\r\nbostadssubventioner till rika villaägare,\r\nsubventioner som låginkomsttagare i allmännyttan\r\nfår vara med och betala. Ändrar man på\r\nsubventionssystemet så att det inte fungerar som ett\r\nrakt rör, dvs. bostadskarriären som\r\nförmögenhetsmaskin, skulle vi inte behöva satsa så\r\nmycket på bostadssubventioner. Det skulle också\r\npressa ned byggkostnaderna. Som det nu är har ju\r\nstaten betalat till byggbolagen, med påföljd att\r\ndessa har kunnat blåsa upp prisnivån. Vår politik\r\ndriver ned hyresnivån. Vi står för en lågprislinje i\r\nvad gäller boendet.</pre><pre>Anf. 44  DAN ERIKSSON i Stockholm (nyd)\r\nreplik:</pre><pre>Herr talman! Det sista som Lars Bäckström sade,\r\nsom handlade om lågprispolitik när det gäller\r\nboendet, var intressant att höra. Det gäller också\r\nde förvaltande bolagen, och allmännyttan har ju\r\nvisat att man inte tillhör de bästa på marknaden.</pre><pre>Vi är inte för ofinansierade skattesänkningar. Jag\r\nhar här gett exempel på 40 miljarder som vi\r\nfinansierar med. Dessutom blir det dynamiska\r\neffekter. Men vi skall naturligtvis gå fram i den takt\r\nsom är möjlig -- det är en målsättning.</pre><pre>Flyttskatten innebär många inlåsningseffekter som\r\nkostar mycket. Därför måste det också byggas mer,\r\noch ännu mer subventioner måste betalas ut.\r\nSverige är ju ett glesbefolkat land. Därför måste vi\r\nhar fler bostäder per person än andra tättbefolkade\r\nländer. Men detta sker till ett mycket högt pris. Och\r\nså länge flyttskatten finns kvar, kostar den väldigt\r\nmycket i slutändan.</pre><pre>Detta är naturligtvis siffror och spekulationer, men\r\nresursutnyttjandet i dag är mycket dåligt. Det finns\r\n1,1 lägenheter per hushåll. Ändå står folk, särskilt\r\ni de större tätorterna, utan lägenhet. Nu är det dess\r\nbättre på det sättet att antalet bostäder som finns\r\ntillgängligt har ökat. På många håll har man byggt\r\nfel och får därför riva hus eller skicka dem till\r\nBaltikum, vilket innebär en oerhörd\r\nkapitalförstöring. Det är därför mycket viktigt att\r\nman ser över detta.</pre><pre>När det gäller det rationella resursutnyttjandet\r\nfinns det oerhört mycket pengar att spara, och ett\r\nviktigt led i detta är att avskaffa flyttskatten.</pre><pre>Andre vice talmannen anmälde att Lars Bäckström\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 45  ANNE SÖRENSEN (nyd):</pre><pre>Herr talman! Det har under årens lopp väckts\r\nmånga motioner, som har syftat till att man skall få\r\ngöra avdrag för gåvor, sponsring, m.m., dvs.\r\navdragsgillt för givaren. Tyvärr har detta hittills\r\nvarit utan framgång, och jag är rädd för att det är\r\npå samma sätt i år. Men hoppet är det sista som\r\növerger människan. Därför tänker jag ändå säga\r\nnågra ord om detta, och jag hoppas att kammaren\r\nfunderar på det.</pre><pre>Såväl idrott som kultur och andra välgörande\r\nändamål är i ständigt behov av ökade resurser. Det\r\när oerhört viktigt att enskilda och företag\r\nuppmuntras att engagera sig och stödja dessa\r\nområden. Detta kan ske bl.a. genom ändrade\r\nskatteregler, som medför avdragsgill välgörenhet.\r\nEtt ökat samspel mellan statliga initiativ och en\r\naktiv privatekonomisk medverkan är nödvändig,\r\ninte minst i dessa tider då statens medel som bekant\r\när något begränsade.</pre><pre>Visst kan man diskutera givarens intressen och visst\r\nkan man slå ifrån sig förslaget med hänvisning till\r\natt de gränsdragningsproblem som en avdragsrätt\r\nmedför är för svåra att ta tag i. Men varför kan man\r\ni stället inte se till de möjligheter som det här skulle\r\nkunna medföra. Stödet från enskilda och företag är\r\nav mycket stor betydelse. Tänk på alla projekt och\r\nevenemang som inte skulle ha kommit till stånd\r\nutan någon form av privat stöd. Enskilda och\r\nföretag har gjort och gör mycket värdefulla\r\ninsatser, som har varit till glädje för många\r\nmänniskor. Varför kan man inte uppmuntra dem att\r\ngöra mer?</pre><pre>Det är därför vår mening att det är hög tid att\r\nregeringen lägger fram förslag om eller utreder hur\r\navdragsrätten för gåvor till ideella och\r\nallmännyttiga ändamål kan utformas.</pre><pre>Anf. 46  HARRIET COLLIANDER (nyd):</pre><pre>Herr talman! Rubriken på mitt anförande lyder:\r\nÅterinför avdragsrätten för underhåll av\r\nkulturhistoriskt värdefulla mangårdsbyggnader på\r\njordbruksfastighet.</pre><pre>Skattereformen, som trädde i kraft den 1 januari\r\n1991, innebar att avdragsrätten för underhåll av\r\nägarens bostadshus på jordbruksfastighet togs bort.\r\nFrån att ha varit näringsfastighet blev huset\r\nprivatbostadshus och följaktligen jämställt med en\r\nvanligt villa. Detta har fått konsekvenser som\r\nskattereformmakarna inte förutsåg och som man\r\nnu måste ändra, därför att betydande delar av det\r\nsvenska kulturarvet är hotat. Det har sagts mig att\r\növerväganden är på gång inom\r\nfinansdepartementet, vilket är glädjande. Men jag\r\nvill här ändå framföra motiveringarna för\r\nreservationen.</pre><pre>I den här kategorin hus finns bl.a. slotten och\r\nherrgårdarna, dvs. hus av avsevärd storlek och av\r\nstort kulturhistoriskt värde. Husen bebos av\r\njordbrukarfamiljen, även om det är stort,\r\nobekvämt och kostsamt, därför att det hör till\r\nnäringsfastigheten. Man får dras med huset vare sig\r\nman vill eller inte. Att ha ett stort bostadshus i dag\r\när inget att stå efter, det är oftast bara en belastning\r\nför ägaren.</pre><pre>I enskilda fall kan underhållet av\r\nfastighetsbeståndet på en egendom handla om flera\r\nhundra tusen kronor per år. Efter skattereformen\r\nhar det nu hänt att ägare har flyttat ur sina hus och\r\nlagt dem i malpåse. Ett exempel från mitt eget\r\nhemlän, Södermanland, är Stora Sundby med ca 50\r\nrum och ett hundratal fönster. Man kan bara leka\r\nmed tanken på vad underhållet för detta kostar.\r\nDessutom tillkommer ytterligare kanske ett\r\nfemtiotal hus som man har att dra försorg om.</pre><pre>I ett längre perspektiv kommer många slott och\r\nherrgårdar att förvandlas till ruinhögar, om inte\r\nstaten går in och underlättar underhållet. Det\r\nstatliga byggnadsvårdsanslaget, som fördelas av\r\nriksantikvarieämbetet, är avsett att vid\r\nrenoveringar täcka kostnader som är betingade av\r\nbyggnadens kulturhistoriska värde. Eftersom\r\nanslaget inte är stort, och eftersom ansökningarna\r\när många, är det i praktiken nästan bara\r\nbyggnadsminnen som kommer i fråga. Det är\r\nytterst få hus i den kategori som reservationen avser\r\nsom får hjälp från det statliga\r\nbyggnadsvårdsanslaget.</pre><pre>I vår lagstiftning förutsätts det att vård och\r\nunderhåll av bebyggelse är den enskildes\r\nskyldighet, och det finns därför ingen anledning för\r\ndet allmänna att överta det kostsamma ansvaret.\r\nDäremot skall det allmänna bereda möjligheter för\r\nden enskilde att ta sitt ansvar.</pre><pre>Begäran om att införa en förändring i\r\nskattelagstiftningen är inte betingad av omsorg om\r\nhusägarens plånbok utan av oro för de\r\nkulturhistoriska värden som på sikt är hotade.</pre><pre>I portalparagrafen i kulturminneslagen från 1988\r\nstår det: Det är en nationell angelägenhet att\r\nskydda och vårda vår kulturmiljö. Ansvaret för\r\ndetta delas av alla.</pre><pre>De hus som det handlar om ingår i kulturmiljöer,\r\noch då skall väl i rimlighetens namn inte staten\r\ngenom onödigt tunga skattebördor, försvåra\r\nmöjligheten för ägarna att ta detta ansvar.</pre><pre>Borttagandet av avdragsrätten i skattereformen är\r\ntyvärr bara ett bland flera exempel på den bristande\r\nsamordning av olika samhällsintressen som\r\nkommer till uttryck i de lagar som riksdagen stiftar.\r\nAtt slåss med finansen är ett uttryck som används\r\nhär i huset och i departementen. I det uttrycket\r\nligger också en uppfattning om finansens enögda\r\nsyn på skattesänkningar, dvs. att man inte förutser\r\neffekterna inom andra samhällssektorer. För\r\ntydlighetens skull vill jag betona att Ny demokrati\r\nkanske mer än något annat parti här i riksdagen vill\r\nsänka skatterna, men vi ser också till effekterna. I\r\ndet här aktuella fallet ger skatteavdraget\r\narbetstillfällen, och det bidrar till att bevara\r\nkulturmiljöer som skulle bli viktiga inslag i den\r\nkulturturism som tyvärr ännu är en outvecklad\r\nnäringsgren i Sverige.</pre><pre>Ny demokrati hävdar därför att skattelagstiftningen\r\nomedelbart bör ändras, så att avdragsrätt för\r\nunderhåll och drift av kulturhistoriskt värdefulla\r\nmangårdsbyggnader återinförs. Byggnaderna bör\r\nrubriceras som näringsfastighet och avdragsrätten i\r\nrörelse tillämpas som före skattereformen.\r\nTekniskt görs detta enklast genom ändring eller\r\ntillägg i 5 § kommunalskattelagen. Det innebär\r\nockså att man får tillämpa förmånsbeskattningen\r\nför bostad som tidigare.</pre><pre>Avslutningsvis vill jag säga, att om man återinför\r\navdragsrätten för underhåll av kulturhistoriskt\r\nvärdefulla mangårdsbyggnader, är det en\r\ninvestering i vårt kulturarv. På sikt är det avgjort\r\nlönsamt för statens finanser.</pre><pre>Överläggningen var härmed avslutad.</pre><pre>Beslut</pre><pre>Mom. 1 och 4 (översyn av skattesystemet)</pre><pre>Först biträddes reservation 1 av Anita Johansson\r\nm.fl. med 123 röster mot 12 för meningsyttringen\r\nav Lars Bäckström i motsvarande del. 151\r\nledamöter avstod från att rösta.</pre><pre>Härefter bifölls utskottets hemställan med 161\r\nröster mot 116 för reservation 1 av Anita Johansson\r\nm.fl. 10 ledamöter avstod från att rösta.</pre><pre>Mom. 6 (förmånsbeskattning, traktamenten och\r\nbilkostnader m.m.)</pre><pre>Utskottets hemställan bifölls med 251 röster mot 22\r\nför reservation 2 av Peter Kling. 13 ledamöter\r\navstod från att rösta.</pre><pre>Mom. 8 (kvittning av underskott, beskattning av\r\nhobby, m.m.)</pre><pre>Utskottets hemställan bifölls med 248 röster mot 21\r\nför reservation 4 av Peter Kling. 18 ledamöter\r\navstod från att rösta.</pre><pre>Mom. 10 (barnpension)</pre><pre>Utskottets hemställan bifölls med 265 röster mot 22\r\nför reservation 5 av Peter Kling. 1 ledamot avstod\r\nfrån att rösta.</pre><pre>Mom. 11 (ränteinkomster för barn och ungdom)</pre><pre>Utskottets hemställan bifölls med 264 röster mot 21\r\nför reservation 6 av Peter Kling. 2 ledamöter avstod\r\nfrån att rösta.</pre><pre>Mom. 14 (översyn av bostadsbeskattning m.m.)</pre><pre>Utskottets hemställan bifölls med 255 röster mot 22\r\nför reservation 9 av Peter Kling. 10 ledamöter\r\navstod från att rösta.</pre><pre>Övriga moment</pre><pre>Utskottets hemställan bifölls.</pre><pre>6 §  Information från regeringen om de baltiska\r\nstaterna</pre><pre>Anf. 47  Statsminister CARL BILDT (m)</pre><pre>Herr talman! I dag lägger regeringen för riksdagens\r\ngodkännande fram tre propositioner med de avtal\r\nom frihandel och ömsesidigt skydd av investeringar\r\nsom undertecknats under de besök som Lettlands\r\npremiärminister Ivars Godmanis, Litauens\r\npremiärminister Gediminas Vagnorius och\r\nEstlands premiärminister Tiit Vähi på min\r\ninbjudan avlagt i Stockholm under de senaste\r\nveckorna.</pre><pre>Den fria handeln är ju alltid av grundläggande\r\nbetydelse för förbindelserna mellan fria nationer\r\noch fria ekonomier. Det är genom den fria handeln\r\nsom våra samhällen knyts allt närmare varandra\r\noch som det skapas förutsättningar för ekonomisk\r\nutveckling.</pre><pre>Avtalen har därför också en stor politisk betydelse.\r\nDetta markeras även av att de försetts med\r\npolitiska preambler mer långt gående än vad\r\nSverige tidigare velat förbinda med frihandelsavtal.</pre><pre>Och vi har all anledning att notera att Sverige är det\r\nförsta land som nu slutit avtal om frihandel och\r\ninvesteringsskydd med samtliga de tre baltiska\r\nstaterna. Vi känner en tillfredsställelse med att vara\r\nförst, men vi hoppas samtidigt att andra inte skall\r\nvara långt efter.</pre><pre>Besöken har dock även därutöver haft stor politisk\r\nbetydelse. De tre baltiska premiärministrarna är de\r\nförsta premiärministrar som jag har inbjudit till\r\nSverige. Våra överläggningar har rört hela bredden\r\nav politiska, ekonomiska och sociala problem som\r\nde tre baltiska staterna nu står inför.</pre><pre>Med tanke på den betydelse vi alla här i riksdagen\r\ntillmäter utvecklingen i dessa tre länder och mot\r\nbakgrund av den tyngd dessa frågor har i den\r\nsamlade svenska utrikespolitiken vill jag informera\r\nom huvudpunkterna i de samtal som förts.</pre><pre>Mina baltiska kolleger efterlyste alla i enträgna\r\nordalag omvärldens politiska stöd i\r\nansträngningarna att så snabbt som möjligt sluta\r\navtal om bortdragande av ryska trupper och\r\nmilitära installationer från deras territorier.</pre><pre>I dag står fortfarande omfattande ryska styrkor på\r\nde baltiska staternas territorier. De självständiga\r\nstaterna har inte ens fullt ut underrättats om vilka\r\nstridskrafter som finns inom deras gränser.</pre><pre>I militära termer handlar det vad gäller större\r\nförband om vardera en armédivision i Estland och\r\nLettland, tre divisioner av olika typ i Litauen, tre\r\nstörre marinbaser i främst Lettland och Estland, ca\r\n15 flygbaser av varierande betydelse samt ett\r\nmycket stort antal luftförsvarsinstallationer och den\r\nstrategiska förvarningsstationen vid Skrunda i\r\nLettland.</pre><pre>Det är svårt att exakt uppskatta det antal\r\nmilitärpersoner det handlar om. Vår egen\r\nbedömning är att det rör sig om ca 25 000 personer\r\ni Estland, ca 35 000 i Lettland och minst 35 000 även\r\ni Litauen.</pre><pre>Dessa främmande truppers status och tidtabellen\r\nför deras tillbakadragande har ännu inte reglerats i\r\nnågon form av avtal. Detta är självfallet en anomali\r\ni dagens Europa.</pre><pre>Vi utgår från att det så snart som möjligt inleds\r\nreella förhandlingar som leder fram till en av resp.\r\nstater accepterad tidtabell för de främmande\r\ntruppernas tillbakadragande.</pre><pre>Principiellt har det nya Ryssland gjort klart att man\r\när beredd till detta. Men de tillbakadraganden som\r\nhittills ägt rum måste betraktas som främst\r\nsymboliska. Och de förhandlingar som förts har\r\nhaft svårt att röra sig framåt.</pre><pre>Det ligger inte i någons intresse att\r\ntrupptillbakadragandet fördröjs mer än vad som är\r\noundgängligen nödvändigt av hänsyn till den\r\nsociala situationen för de individer och de familjer\r\nsom kommer att beröras.</pre><pre>Dessa frågor måste lösas genom förhandlingar\r\nmellan Ryssland och de baltiska staterna själva.\r\nMen när de avslutats finns skäl att deras resultat\r\nintegreras i de överenskommelser som kommer att\r\nreglera militära styrkor och dispositioner i Europa\r\ni dess helhet. På detta sätt skulle de baltiska\r\nstaternas säkerhet kunna ges en vidare europeisk\r\nförankring.</pre><pre>Regeringen avser följa denna fråga med största\r\nuppmärksamhet. Det görs nu betydande\r\nansträngningar att i tid till ESK:s toppmöte i\r\nHelsingfors i juli åstadkomma en överenskommelse\r\nom fördelningen av de f.d. sovjetiska\r\nstridskrafterna, varom förhandlats inom det s.k.\r\nCFE-avtalet. Genom en sådan öppnas samtidigt\r\nvägen för ett ikraftträdande av detta avtal.</pre><pre>Det är vidare ur ett bredare europeiskt perspektiv\r\nönskvärt att en uppgörelse också kan träffas\r\ngällande det ryska trupptillbakadragandet från de\r\nbaltiska staterna.</pre><pre>De nya staternas suveränitet är än så länge bräcklig.\r\nMina baltiska kolleger har mot denna bakgrund\r\nefterlyst också ett mer konkret suveränitetsstöd\r\nfrån bl.a. Sverige. Det finns därför anledning att ge\r\nhjälp till dem att så snart som möjligt kunna bygga\r\nupp t.ex. tull, kustbevakning, polisväsende och\r\nräddningstjänst.</pre><pre>Ett konkret exempel på hjälp är att den 10 april ett\r\nav den svenska kustbevakningens fartyg i\r\nKarlskrona kommer att omflaggas för att bli starten\r\npå det fria Estlands nya kustbevakning. Ett annat\r\nkonkret exempel är de bidrag vi kan ge genom\r\nseminarier om t.ex. ESK-processen, inklusive dess\r\nmilitära dimensioner.</pre><pre>I mina överläggningar med de baltiska\r\nregeringscheferna fick jag tillfälle att klargöra att\r\nnär Sverige i höstas erkände de baltiska staterna\r\ngjorde vi det inom deras nu existerande gränser.\r\nDet innebär, att vi utgår från att dagens gränser\r\nskall ligga fast. Krav i Estland och Lettland på\r\nåterställande av mellankrigstidens gränser torde\r\nsakna stöd i det europeiska samfundet.</pre><pre>Till säkerhetsfrågorna i vid mening hör också\r\nkärnsäkerheten i vårt närområde. Sedan i höstas\r\nsamarbetar Sverige och de tre baltiska staterna om\r\nkärnsäkerhet och strålskydd.</pre><pre>Ett viktigt exempel på detta är samarbetet mellan\r\nkärnkraftverken Ignalina i Litauen och Barsebäck,\r\ndet s.k. Barselina-projektet. I Estland och Lettland\r\ngäller samarbetet främst strålskydd och\r\nkatastrofberedskap. Vad gäller avfallssjön vid\r\nSillamäe i Estland diskuteras ett samarbete mellan\r\nSverige, Finland och Estland.</pre><pre>De ekonomiska problemen i samtliga tre stater är\r\nmassiva. Arvet efter den sovjetiska och\r\nsocialistiska epoken är lika bittert som tungt, och\r\ndet kommer att ta många år av hårt arbete att\r\nåterställa den relativa ekonomiska position i\r\nEuropa som dessa tre stater hade, innan de\r\nförlorade sin självständighet.</pre><pre>Den sovjetiska ekonomin befinner sig i ett stadium\r\nav accelererande sönderfall, och den politiska\r\nsjälvständigheten ändrar dess värre inte det faktum\r\natt de baltiska ekonomierna till en mycket stor del\r\nfortfarande är delar av detta sönderfallande\r\nsystem.</pre><pre>Det tar sig bl.a. uttryck i ett snabbt fall i den\r\nsamlade produktionen. Denna förefaller under\r\n1991 att ha minskat med ca 10 %, och de\r\nbedömningar som nu görs tyder på att det under\r\ndetta år kommer att inträffa ytterligare\r\nproduktionsminskningar på mellan 15 och 30 %.\r\nDet rör sig således om en mycket dramatisk\r\nekonomisk nedgång.</pre><pre>Hitintills har den öppna arbetslösheten förblivit\r\nrelativt begränsad. Den situationen kommer nu att\r\nförändras. Inte minst kommer de stora ryska\r\nindustrierna i de baltiska staterna snabbt att\r\nkomma i en desperat situation i och med att deras\r\nprodukter icke längre efterfrågas på någon\r\nmarknad över huvud taget.</pre><pre>Till detta skall läggas, att på samma sätt som vi i\r\nVästeuropa vet att den ekonomiska integrationen\r\nmedför stora fördelar när det gäller ekonomisk\r\nutvecklingskraft, kan vi nu i Öst- och\r\nCentraleuropa konstatera att den ekonomiska\r\ndisintegrationen medför mycket stora kostnader för\r\nalla berörda.</pre><pre>Mot denna bakgrund är det viktigt att diskussionen\r\ninriktas på de åtgärder som kan vidtas för att\r\nstrukturellt förbättra förutsättningarna för de\r\nbaltiska ekonomiernas utveckling.</pre><pre>I våra överläggningar underströks den beredskap\r\nsom alltid finns från den svenska regeringens sida\r\natt snabbt ge hjälp i akuta situationer. Den har i dag\r\nkommit till uttryck genom regeringsbeslutet om att\r\nställa 10 milj.kr. till Lettlands förfogande för att\r\nsäkerställa tillgången på utsäde för vårbruket. Men\r\ntrots den stora betydelsen av insatser som denna var\r\nvi eniga om att det är de strukturella åtgärderna\r\nsom är de avgörande.</pre><pre>Till dessa hör frågan om införandet av egna valutor.\r\nDenna fråga diskuterades mycket ingående.</pre><pre>Jag har i andra sammanhang -- inte minst under\r\nmina överläggningar med den amerikanska\r\nadministrationen och med ledningen för\r\nInternationella Valutafonden (IMF) i Washington i\r\nfebruari -- framhållit den avgörande betydelse som\r\nlyckade valutareformer i dessa länder har. Men i\r\ndetta ligger också en varning för de konsekvenser\r\nsom en misslyckad valutareform skulle kunna\r\nmedföra.</pre><pre>Sverige har med kraft verkat för att de tre baltiska\r\nstaterna skall ges medlemskap i IMF och\r\nVärldsbanken så snabbt som möjligt och att det\r\ndärefter skall utarbetas stabiliseringsprogram som\r\nskulle kunna bilda basen för internationellt stödda\r\noch samordnade valutareformer i Estland, Lettland\r\noch Litauen. Det ser nu också ut som om\r\nmedlemskapet skulle kunna beslutas före denna\r\nmånads utgång.</pre><pre>Valutareformerna kommer att kräva stöd genom\r\nIMF. Men de finansiella resurser som IMF kan\r\nställa till förfogande är långt ifrån tillräckliga. Det\r\nkommer att behövas ytterligare internationellt\r\nstöd. Sverige är berett att göra en större insats för\r\nett sådant stöd till de baltiska länderna än vad som\r\nhar varit fallet i liknande aktioner för andra länder\r\ni Öst- och Centraleuropa. Detta är kanske en av de\r\nallra viktigaste insatser vi kan göra för de baltiska\r\nstaternas ekonomiska utveckling.</pre><pre>Låt mig i detta sammanhang uttrycka\r\ntillfredsställelse med att president Bushs i går\r\nframlagda hjälpprogram, vars främsta fokus är\r\nRyssland, förefaller att ge ett tillräckligt utrymme\r\nför stabiliseringsfonder också för bl.a. de baltiska\r\nrepublikerna.</pre><pre>För att dessa valutareformer skall vara\r\nframgångsrika på sikt krävs inte bara att de bör vara\r\ngrundade på överenskomna stabiliseringsprogram\r\nutan också att till dem läggs fortsatta\r\nansträngningar att avreglera och privatisera de tre\r\nbaltiska ekonomierna.</pre><pre>På dessa områden har utvecklingen i vissa\r\navseenden gått långsammare än väntat. Detta har\r\ndelvis samband med behovet av att klara ut olika\r\näldre ägarförhållanden. Icke desto mindre är det\r\noroande, och det finns hos mina kolleger en klar\r\ninsikt om nödvändigheten av att driva dessa\r\nförändringar framåt med största styrka.</pre><pre>Det är bara genom privatisering av ekonomin, och\r\nden frigörelse från olika regleringar som denna\r\nförutsätter, som förutsättningarna för en varaktig\r\nekonomisk uppgång kan skapas. Detta är också den\r\npolitik som de tre baltiska regeringarna fullföljer.\r\nMed dessa strukturella reformer skapas\r\nförutsättningar för att fullt ut utnyttja de\r\nmöjligheter som frihandelsavtalen och avtalen om\r\ninvesteringsskydd innebär.</pre><pre>Ser vi enbart på en faktor som\r\nproduktionskostnader, är det lätt att konstatera att\r\nSverige som utpräglat högkostnadsland nu som\r\nekonomiska grannar får tre fria ekonomier med\r\nmycket låga kostnader. Jag är bl.a. mot denna\r\nbakgrund övertygad om att kombinationen av\r\ndessa avtal och de strukturella reformer som de tre\r\nbaltiska regeringarna nu arbetar med innebär\r\nmycket stora möjligheter för framtiden.</pre><pre>Till allt detta skall så självfallet läggas det konkreta\r\nbistånd som Sverige kommer att ge inom ramen för\r\ndet föreslagna miljardprogrammet. Betydelsen av\r\ndetta är stor och underströks icke minst av mina\r\nkolleger.</pre><pre>Och därtill kommer det övriga stöd i olika former\r\nsom Sverige aktivt bidrar till. Det nyligen inom\r\nramen för det nordiska samarbetet fattade beslutet\r\nom det Baltiska Investeringsprogrammet kommer\r\nt.ex. att få stor betydelse när det gäller främst den\r\nmindre och medelstora företagsamheten.</pre><pre>Det var viktigt att i detta sammanhang kunna\r\nengagera den Europeiska Utvecklingsbanken\r\n(EBRD) direkt i den baltiska utvecklingen. I de\r\növerläggningar som bl.a. jag själv i morgon\r\nkommer att ha med dess chef här i Stockholm\r\nkommer vi att diskutera möjligheten av ytterligare\r\ninsatser från EBRD:s sida i de baltiska länderna.</pre><pre>Trots dessa olika och betydande hjälpinsatser finns\r\ndock anledning att understryka, att de bara kan\r\nvara kompletterande i förhållande till de\r\nstrukturella reformer jag nu nämnt, och där\r\nansvaret i allt väsentligt ligger på de baltiska\r\nstaterna själva.</pre><pre>Ingen kan undgå att imponeras av den mognad och\r\nstyrka med vilken de tre baltiska staterna under\r\ndessa korta månader byggt upp sina demokratiska\r\ninstitutioner. Arbetet fortsätter dock, och det finns\r\ni detta sammanhang viktiga frågor att ta ställning\r\ntill.</pre><pre>Till dessa hör inte minst situationen för de stora\r\nrysktalande befolkningsgrupper som finns i främst\r\nLettland och Estland. Hur deras situation utvecklas\r\nhar stor betydelse inte bara för den inre stabiliteten\r\ni dessa stater, utan även för deras långsiktiga yttre\r\nrelationer med främst Ryssland. Det var därför\r\nnaturligt att denna fråga diskuterades ingående\r\nunder de tre besöken.</pre><pre>Både i Estland och i Lettland fanns det under\r\nsjälvständighetstiden ryska minoriteter med\r\nhistorisk bosättningsrätt. Men till detta har under\r\nden sovjetiska ockupationen kommit en delvis\r\nframtvingad invandring som har varit av sådan\r\nomfattning att ester och letter riskerat att bli\r\nminoriteter i sina egna länder. Det har varit fråga\r\nom en medveten kolonisationspolitik av en art som\r\ninga andra stater i Europa har utsatts för under\r\ndetta sekel.</pre><pre>Det är mot denna bakgrund förståeligt att en bred\r\nopinion i Estland och Lettland inte med omedelbar\r\nautomatik vill ge det nya medborgarskapet till alla\r\ndem som flyttat in på detta sätt.</pre><pre>Men samtidigt är det ett faktum, att en stor del av\r\nde ryskspråkiga som kommit till Estland och\r\nLettland efter kriget nu har bott där länge. De har\r\nsvaga band till Ryssland. Deras barn är kanske\r\nfödda i Estland och Lettland och betraktar med\r\nrätta dessa stater som sin hembygd. De har kommit\r\ndit som en följd av en oförsvarbar sovjetisk politik,\r\nmen flertalet är som individer lika litet ansvariga för\r\noch lika mycket offer för denna politik som övriga\r\ninvånare i de tre baltiska staterna.</pre><pre>Det är uppenbart att främst de lettländska och\r\nestländska regeringarna här står inför mycket svåra\r\navvägningsproblem.</pre><pre>I samtalen med mina lettiska och estniska kolleger\r\nhar jag uttryckt förståelse för dessa frågors\r\nhistoriska och moraliska aspekter. Samtidigt\r\nuttryckte jag förhoppningen att de skall kunna lösas\r\ni enlighet med de generösa och liberala traditioner\r\npå detta område som präglade både Estland och\r\nLettland under mellankrigstiden.</pre><pre>Det är mitt intryck att man inser att det ligger i det\r\negna intresset att dels söka finna generösa regler för\r\nmedborgarskap, dels ge en god ställning åt dem\r\nsom kan vilja bo kvar men med ryskt eller annat\r\nmedborgarskap.</pre><pre>Särskilt väsentligt torde det vara att de ryskspråkiga\r\nbereds möjligheter att få undervisning i estniska\r\noch lettiska, så att de kan uppfylla rimliga\r\nspråkkrav för medborgarskap. Av avgörande\r\nbetydelse är det också att även icke-medborgare\r\nbereds tillfälle delta i det ekonomiska livet på goda\r\nvillkor.</pre><pre>I Litauen är situationen delvis en annan. Litauerna\r\nhar en betryggande majoritet i sitt eget land, men\r\nhär finns en betydande polsk befolkning med\r\nhistorisk bosättningsrätt. I samtalen med Litauens\r\npremiärminister framhöll jag vikten av att Litauens\r\npolska minoritet behandlas i enlighet med\r\ninternationella normer. Även här är mitt intryck att\r\nman inser vikten av att dessa problem hanteras\r\nklokt och med vederbörlig varsamhet.</pre><pre>Att denna fråga har viktiga utrikes- och\r\nsäkerhetspolitiska aspekter är uppenbart.\r\nUtvecklingen följs med stor uppmärksamhet i bl.a.\r\nRyssland, och det är lätt att föreställa sig de faror\r\nsom skulle kunna uppkomma om en på goda\r\ngrunder missnöjd rysk befolkningsgrupp i dessa\r\nländer vädjade om stöd hos en tilltagande\r\nnationalistisk regim i Ryssland. En fråga som i dag\r\nhandlar om uppbyggnaden av den demokratiska\r\nstrukturen i dessa länder kan då snabbt förvandlas\r\ntill en fråga också om deras yttre säkerhet. Därmed\r\nillustreras också det starka samband som råder\r\nmellan demokrati och säkerhet i Nordeuropa.</pre><pre>Det är frihetsprocessen i området i dess helhet som\r\ngjort de baltiska staternas självständighet möjlig,\r\noch det är i den fortsatta framgången för demokrati\r\noch frihet för alla och envar i såväl dessa stater som\r\nRyssland som självständighetens för framtiden\r\nviktigaste förutsättning ligger.</pre><pre>De tre begreppen säkerhet, ekonomisk utveckling\r\noch demokrati sammanfattar väl de olika delar av\r\nvåra samlade relationer som diskuterats under\r\ndessa tre besök.</pre><pre>Till detta skall självfallet fogas mycket annat.\r\nMiljösamarbetet är en mycket viktig del av våra\r\nrelationer, som fick ny betydelse genom de separata\r\nmiljöavtal som miljö- och naturresursministern i\r\nmåndags undertecknade med sina tre baltiska\r\nkolleger.</pre><pre>Jag har, herr talman, på detta sätt velat ge\r\nriksdagen en så utförlig information som möjligt\r\nom de olika frågor som diskuterats under dessa tre\r\nförsta besök av de fria baltiska staternas\r\npremiärministrar. På basen av dem kommer nu\r\nvåra relationer att byggas vidare. Det är min\r\nförhoppning att regering och riksdag skall stå eniga\r\nbakom strävan att hjälpa våra tre nya grannstater\r\nunder den svåra men viktiga omställning som nu\r\ninletts.</pre><pre>(Applåder)</pre><pre>Anf. 48  PIERRE SCHORI (s):</pre><pre>Herr talman! Vi tackar statsministern för\r\ninformationen. Den var bra och konkret, och där\r\ngjordes de markeringar som vi alla vill skall göras i\r\ndetta sammanhang. Det är också glädjande att det\r\nfinns en kontinuitet i hanteringen av våra relationer\r\nmed de baltiska staterna. Det som vi också är\r\növerens om är volymen på de samarbetsplaner som\r\nvi har framöver, och även det är glädjande.</pre><pre>I de samtal som har föregått här i Stockholm med\r\nde baltiska statsministrarna är det just de utländska\r\ntrupperna, som statsministern sade, som har stått i\r\nförgrunden. Det är egentligen mycket mer än en\r\nanomali att de fortfarande finns kvar där.</pre><pre>Jag skulle vilja fråga statsministern om han är\r\nberedd att på ett extraordninärt sätt markera\r\nregeringens och riksdagens bekymmer över den\r\nsituationen. Vi vet att balterna själva, när de tar\r\nupp frågan exempelvis i Bryssel eller i NATO-\r\nsammanhang, får svaret, precis som de tidigare fick\r\nangående Gorbatjov, att man i Väst inte vill vidta\r\nåtgärder som på något sätt äventyrar Jeltsins\r\nställning. Därför har vi en särskild anledning att\r\ntala klarspråk med ledarna i Moskva.</pre><pre>En sådan extraordinär åtgärd skulle kunna vara att\r\nförmedla den typ av budskap som vi har fått här i\r\nriksdagen, genom en emissarie som sänds till\r\nMoskva och som talar om hur vi känner i denna\r\nfråga. Det finns inga som helst skäl, inte ens sociala\r\nskäl i Ryssland, att dessa trupper finns kvar i\r\nBaltikum. Vi måste medverka till att spinna ett\r\nslags säkerhetspolitisk väv kring Östersjön genom\r\nett gott samarbete, av det slag som statsministern\r\nhar uttalat sig om, men vi måste tala klarspråk\r\nockså med Moskva i detta sammanhang.</pre><pre>(Applåder)</pre><pre>Anf. 49  Statsminister CARL BILDT (m):</pre><pre>Herr talman! Pierre Schoris inlägg vittnar om den\r\nbreda kontinuitet och enighet som föreligger när\r\ndet gäller hanteringen av de stora linjerna i våra\r\nrelationer med Estland, Lettland och Litauen. Det\r\när glädjande -- det ger politiken en extra styrka.</pre><pre>Om jag sedan går till frågan vad vi konkret kan göra\r\nför att förmedla dessa budskap till Moskva, vill jag\r\nanföra följande. Det jag nu har sagt här i\r\nkammaren är självfallet inte bara för kammarens\r\n''konsumtion'', utan det kommer att distribueras\r\nvia olika diplomatiska kanaler, så att det också\r\nkommer den ryska regeringen och andra berörda\r\nregeringar till del.</pre><pre>Min information i dag har egentligen inskränkts till\r\nkontakterna med de tre baltiska\r\npremiärministrarna. Vi har tämligen omfattande\r\nkontakter med och goda relationer till den nya\r\nryska regeringen, och i de kontakterna är denna\r\nfråga självfallet en av dem som ständigt\r\nåterkommer.</pre><pre>Jag kan nämna att vi i måndags skulle ha haft besök\r\nav vice premiärministern Sjachraj, som är den\r\nytterst ansvarige för trupptillbakadragandeför\r\nhandlingarna med Estland, Lettland och Litauen.\r\nHan inställde med kort varsel detta besök -- han\r\navgick i går, och förhandlingarna har skjutits på\r\nframtiden. Detta är väl ett tecken på den litet\r\ninstabila situation som man just nu har i den ryska\r\npolitiska ledningen. Vi hoppas att det, efter det\r\nmöte med den ryska folkkongressen som kommer\r\natt äga rum på måndag, skall vara möjligt att få en\r\nstörre stabilitet i detta hänseende och att det skall\r\nleda till ett snabbt återupptagande av\r\nförhandlingarna.</pre><pre>I besöksplaneringen för våren ingår också ett antal\r\nandra personer av mycket central betydelse när det\r\ngäller dessa saker. Jag är tacksam för allt stöd och\r\nall hjälp som kan ges i detta sammanhang.</pre><pre>Anf. 50  DANIEL TARSCHYS (fp):</pre><pre>Herr talman! Jag vill också tacka för en\r\nutomordentlig redogörelse. Helt avgörande för att\r\nden ekonomiska utvecklingen skall komma i gång i\r\nRyssland och i de baltiska staterna är att\r\nvalutasituationen saneras, att man kommer bort\r\nfrån den rasande inflationen och från den stora\r\npenningmängden. Därför måste det ske en\r\nstabilisering av valutan i samtliga stater. Mot den\r\nbakgrunden är det utomordentligt tillfredsställande\r\natt det inom ramen för G 7-samarbetet nu har\r\nfattats beslut om betydande insatser för dessa\r\nstater.</pre><pre>Jag vill fråga statsministern vilken roll som Sverige\r\nbör få i detta arbete. Har det redan nu skett\r\nåtaganden från svensk sida? Finns det en uppgift för\r\nSverige som har blivit konkret? Vilken roll förutser\r\nstatsministern för Sverige i stabiliseringsarbetet?</pre><pre></pre><pre>Anf. 51  Statsminister CARL BILDT (m):</pre><pre>Herr talman! Vi har varit inblandade i delar av\r\ndetta arbete på litet olika sätt. Man kan säga att det\r\när två huvudpunkter som vi har drivit i den\r\ninternationella dialogen. Den ena är den som Olof\r\nJohansson snart skall återkomma till, nämligen\r\nvikten av att få in frågorna om kärnsäkerhet i detta\r\nsamarbete. Det är mycket tillfredsställande att det\r\ninternationella vetenskapliga centrum, som\r\nkommer att sättas upp i ett samarbete mellan\r\nRyssland, EG, USA, Canada och Sverige som nu\r\nbefinner sig i slutförhandlingarna, sannolikt\r\nkommer att ha kärnsäkerhet som sin första och\r\nviktigaste uppgift.</pre><pre>Vi har också sett till att frågorna om kärnsäkerhet\r\nkommer in i G 7-diskussionerna. Det framgår även\r\nav dokument som publicerades i går att så kommer\r\natt bli fallet. Denna punkt står dessutom på\r\ndagordningen för överläggningarna med EBRD-\r\nchefen Jacques Attali här i Stockholm i morgon.</pre><pre>Vi har därutöver inriktat oss på budskapet att man\r\ninte skall glömma Baltikum. Mycket av den\r\ninternationella uppmärksamheten är koncentrerad\r\ntill vikten av att göra någonting åt den ryska\r\nekonomin. Jag delar bedömningen att detta är\r\nalldeles avgörande. Går utvecklingen snett i\r\nRyssland, går den på sikt snett i mycket stora delar\r\nav det asiatiska området. Det är rätt att göra allt det\r\nsom man nu gör för Ryssland. Men vi får inte\r\nglömma Estland, Lettland och Litauen, och det är\r\ndet budskap som vi ständigt för fram i de västliga\r\nhuvudstäderna.</pre><pre>Det var därför med speciell tillfredsställelse som jag\r\nfick information i förväg under den tidigare delen\r\nav gårdagen från president Bush om hur man hade\r\nlagt upp sitt paket. Jag noterade att man hade\r\nlämnat ett utrymme i de finansiella ramarna som\r\nbör vara tillräckligt för att klara det behov av\r\nstabiliseringsfonder som vi på nuvarande stadium\r\nkan förutse för de tre baltiska staterna.</pre><pre>7 §  Information från regeringen om regeringens\r\nnya kriminalpolitik</pre><pre>Anf. 52  Justitieminister GUN HELLSVIK (m):</pre><pre>Herr talman! Regeringen presenterade i\r\nregeringsförklaringen huvudpunkterna i ett\r\nkriminalpolitiskt program. I 1992 års\r\nbudgetproposition redovisades andra planerade\r\nåtgärder. Vi har nu kommit ytterligare en bit på\r\nvägen för att förverkliga våra kriminalpolitiska\r\nambitioner. Dessa åtgärder utgör alla led i det\r\nprogram för en ny kriminalpolitik som regeringen\r\nmålmedvetet kommer att söka genomföra. I\r\nregeringsförklaringen betonade regeringen att\r\nbrottsligheten måste bekämpas med kraft. Att\r\nbryta utvecklingen mot allt fler brott är en\r\navgörande fråga för allas trygghet i samhället.</pre><pre>En central fråga är avskaffandet av den\r\nautomatiska halvtidsfrigivningen av\r\nfängelsedömda. En promemoria har just sänts ut\r\nför synpunkter på ett förslag om en sådan reform.\r\nFörslaget innebär -- med vissa skärpningar -- i\r\nhuvudsak en återgång till det system med fakultativ\r\nvillkorlig frigivning som gällde före den s.k.\r\nhalvtidsreformen. Detta förslag utgör ett första steg\r\nmot en mera långsiktig lösning av frågan om\r\nvillkorlig frigivning. Regeringen kommer inom kort\r\natt besluta om direktiv till en utredning som\r\nkommer att få till uppgift att överväga det\r\nstraffrättsliga påföljdssystemets innehåll och\r\nuppbyggnad. Frågan om hur man skall göra med\r\nden villkorliga frigivningen i framtiden blir en\r\nhuvuduppgift för den utredningen. En\r\nutgångspunkt är därvid att påföljdssystemet inte\r\nskall bygga på mer eller mindre osäkra prognoser\r\nom vilken verkan en påföljd skall få för den dömde.\r\nUtredningen skall också se på alternativa påföljder\r\ntill fängelse som samhällstjänst och kontraktsvård\r\nsamt s.k. intensivövervakning.</pre><pre>Andra kriminalpolitiska åtgärder som förbereds är\r\nskärpningar av bestämmelserna om ringa\r\nnarkotikabrott och grovt rattfylleri. En\r\npromemoria med förslag till ändringar i\r\nnarkotikastrafflagen remissbehandlas för\r\nnärvarande. En parlamentarisk utredning ser över\r\nreglerna om grovt rattfylleri med inriktning på en\r\nsänkt promillegräns och skärpta straff samt en ökad\r\nenhetlighet i påföljdsvalet. Straffskalorna för vissa\r\nbrott ses också över i departementet. En\r\nutgångspunkt för det arbetet är att straffskalorna\r\nskall uppfattas som rimliga och rättvisa på ett sätt\r\nsom gör att allmänhetens förtroende för\r\nrättsväsendet kan upprätthållas.</pre><pre>Den kriminalpolitiska åtgärd som föranleder denna\r\ninformationsstund är att regeringen i dag har\r\nbemyndigat mig att tillkalla en kommitté som skall\r\nfå till uppgift att göra en översyn av kriminalvården\r\ni anstalt efter 1974 års kriminalvårdsreform.</pre><pre>Jag skall nu redovisa några huvudpunkter i\r\ndirektiven till den kommittén och kommer därefter\r\natt gå in på frågan om den villkorliga frigivningen\r\noch påföljdssystemet i övrigt.</pre><pre>I regeringsförklaringen framhölls att\r\nkriminalvårdens brottsförebyggande och sociala\r\naspekter skall tillmätas ökad betydelse liksom att\r\narbetet på att bekämpa narkotikamissbruket på\r\nanstalterna tillmäts stor vikt. Det är i det ljuset som\r\ndirektiven till den nya utredningen bör ses.</pre><pre>Det har i huvudsak rått enighet om att vi skall slå\r\nvakt om de principer som låg till grund för 1974 års\r\nkriminalvårdsreform. Det är emellertid nu närmare\r\n20 år sedan reformen genomfördes. Utvecklingen\r\nunder senare år har av allt att döma medfört\r\nsvårigheter att tillämpa de principer och regler som\r\nlades fast genom reformen, bl.a. med hänsyn till\r\nberättigade krav på samhällsskydd och det växande\r\nproblemet med narkotika på anstalterna.</pre><pre>En grundläggande tanke i kriminalvårdens\r\nverksamhet före kriminalvårdsreformen var att\r\nman så långt möjligt borde undvika att blanda\r\nintagna med olika kriminell belastning på\r\nanstalterna. Bakgrunden var att man ansåg att det\r\nfanns en risk för att mindre belastade klienter skulle\r\nutsättas för negativ påverkan från mer belastade\r\nklienter. De principer och regler för\r\nanstaltsplaceringarna som lades fast genom\r\nkriminalvårdsreformen har sin utgångspunkt i att\r\ndessa farhågor var betydligt överdrivna och att det\r\ni vart fall är orealistiskt att komma till rätta med\r\nsådana olägenheter genom den differentiering av\r\nde intagna som skedde tidigare. I stället skulle\r\nnärheten till hemorten -- den s.k.\r\nnärhetsprincipen -- bilda utgångspunkten för\r\nanstaltsplaceringen för flertalet fängelsedömda. På\r\nså sätt skulle den dömde få bättre möjligheter att\r\nhålla en nära kontakt med frivården och andra\r\nmyndigheter på den ort dit han skulle friges, liksom\r\nmed sina anhöriga.</pre><pre>Närhetsprincipen har ett nära samband med en\r\nannan princip, som också låg till grund för\r\nreformen, nämligen den s.k.\r\nnormaliseringsprincipen. Den innebär att den som\r\när intagen på kriminalvårdsanstalt eller står under\r\növervakning inom frivården har samma rätt till\r\nsamhällets stödåtgärder och vårdinsatser som andra\r\nmedborgare och att kriminalvården inte skall bygga\r\nupp egna resurser i konkurrens med andra\r\nsamhällsorgan. Kriminalvårdens personal skulle i\r\nförsta hand klarlägga klienternas behov av stöd och\r\nvård och förmedla den nödvändiga kontakten med\r\nansvariga organ. Närhetsprincipens förverkligande\r\när således en praktisk förutsättning för att\r\nnormaliseringsprincipen skall kunna tillämpas så\r\nbra som möjligt.</pre><pre>När kriminalvårdsreformen genomfördes ansågs\r\nalltså intresset av att kunna placera de intagna på\r\nanstalter i närheten av hemorten för att möjliggöra\r\nen successiv utslussning i samhället väga tyngre än\r\nintresset av att skilja olika kategorier av dömda från\r\nvarandra under anstaltstiden. nder senare år\r\nhar den intresseavvägningen med rätta kommit att\r\nifrågasättas främst med hänsyn till\r\nnarkotikaproblemen på kriminalvårdsanstalterna.\r\nRiksdagen har t.ex. vid flera tillfällen erinrat om att\r\nsjälvklara riktmärken för narkotikapolitiken på\r\nkriminalvårdens område måste vara bl.a. att\r\nintagna utan narkotikaproblem och sådana som vill\r\nbli av med sitt missbruk inte skall behöva komma i\r\nkontakt med narkotika under anstaltsvistelsen. Till\r\nför några år sedan var det i praktiken endast vid\r\nplacering i riksanstalter som man kunde ta sådana\r\nhänsyn. Någon differentiering av de dömda med\r\navseende på narkotika förekom däremot inte vid\r\nplaceringen i lokalanstalt. Numera finns det\r\nsärskilda lokalanstalter dit missbrukare som själva\r\nvill försöka bryta sitt missbruk kan söka sig. Vissa\r\nanstalter har reserverats för intagna utan\r\nmissbruksproblem medan andra utnyttjas för\r\nnarkotikamissbrukare som är svåra att motivera för\r\nbehandling.</pre><pre>Även i övrigt är strävan att anpassa verksamheten\r\nbåde vid riks- och lokalanstalterna till olika\r\nkategorier av intagna. Vid några anstalter bedrivs\r\nverksamhet i syfte att finna behandlingsmetoder för\r\nmän som gjort sig skyldiga till sexualbrott och\r\nkvinnomisshandel. Vid ett tiotal anstalter bedrivs\r\ns.k. rattfälleverksamhet. Inom\r\nStockholmsregionen finns numera en lokalanstalt\r\nsom används enbart för kvinnliga intagna. Även\r\ndenna specialisering har stöd i olika\r\nriksdagsuttalanden. Det ligger i sakens natur att\r\nden utveckling som har skett under senare år kan\r\nförsvåra tillämpningen av närhetsprincipen och\r\ndärmed också av normaliseringsprincipen.</pre><pre>Det är huvudsakligen mot den bakgrunden som\r\nkommittén nu har tillkallats för att göra en samlad\r\növersyn av kriminalvården i anstalt. Kommittén\r\nskall enligt sina direktiv göra en genomgripande\r\növersyn av de principer och det regelverk som låg\r\ntill grund för kriminalvårdsreformen. En\r\nutgångspunkt är emellertid även i fortsättningen att\r\nett grundläggande mål för kriminalvården i anstalt\r\när att främja den dömdes anpassning i samhället\r\noch motverka skadliga följder av\r\nfrihetsberövandet. Samtidigt måste samhällets\r\nberättigade krav på skydd ges stor vikt.</pre><pre>Huvuduppgiften för kommittén är att överväga\r\nvilka principer för anstaltsplaceringarna som bör\r\ntillämpas i framtiden och att anpassa regelverket till\r\ndessa. Kommittén skall särskilt belysa vilka\r\navvägningar som bör göras mellan de olika\r\nintressen som finns i fråga om\r\nanstaltsplaceringarna, dvs. säkerhetskrav, behovet\r\nav olika former av stöd och behandling under\r\nanstaltstiden, möjligheter att förbereda\r\nfrigivningen på ett rimligt sätt etc. I det\r\nsammanhanget skall kommittén göra en samlad\r\nbedömning av utvecklingen under senare år i fråga\r\nom tillämpningen av principerna om närhet och\r\nnormalisering samt överväga behoven av att göra\r\navsteg från dessa principer. Intresset av att\r\nanstaltsplatserna kan utnyttjas på ett så\r\nkostnadseffektivt sätt som möjligt skall också\r\nuppmärksammas.</pre><pre>I direktiven pekar jag i övrigt särskilt på några\r\nområden som kommittén bör behandla. Jag tänker\r\nnu redovisa några av dessa områden.</pre><pre>Narkotikasituationen på anstalterna utgör sedan\r\nlång tid tillbaka ett svårbemästrat problem inom\r\nkriminalvården. Frågan om hur man skall kunna\r\nhålla kriminalvårdsanstalterna narkotikafria skall\r\nsärskilt uppmärksammas. I det sammanhanget skall\r\nkommittén bl.a. ta ställning till om det behövs\r\nökade kontrollmöjligheter inom kriminalvården\r\nför att förhindra missbruk och införsel av narkotika\r\ni anstalterna. Kommittén skall också överväga vilka\r\nprinciper för placeringar av intagna med avseende\r\npå narkotika som bör tillämpas i framtiden och\r\nbehovet av olika former av åtgärdsprogram för att\r\nnarkotikaproblemen skall kunna bemästras på\r\nbästa sätt. Enligt min mening bör en utgångspunkt\r\nvara att intresset att förhindra narkotikamissbruk\r\npå anstalterna och att kunna erbjuda möjligheter\r\ntill rehabilitering under fängelsevistelsen väger så\r\ntungt att det kan motivera att den dömde placeras\r\npå en annan anstalt än den som ligger närmast\r\nhemorten.</pre><pre>De kvinnliga fångarnas situation skall också\r\nuppmärksammas liksom frågan om hur man på\r\nlämpligast sätt bör ta hand om de ungdomar under\r\n18 år som döms till fängelse.</pre><pre>Den 1 januari i år infördes en ny lagstiftning om\r\npsykiatrisk tvångsvård och behandlingen av\r\npsykiskt störda lagöverträdare. Den ändrade\r\nlagstiftningen beräknas medföra att antalet\r\npsykiskt störda intagna på\r\nkriminalvårdsanstalterna kommer att öka.\r\nAndelen psykiskt störda lagöverträdare inom\r\nkriminalvården som helhet har dessutom ökat\r\nsedan några år tillbaka, sannolikt som en följd av\r\nen ändrad påföljdspraxis. Erfarenheterna visar att\r\ndet i praktiken är svårt att tillämpa\r\nnormaliseringsprincipen för intagna med\r\npsykiatriska vårdbehov. Den frågan\r\nuppmärksammades bl.a. i riksdagen när reformen\r\nom den psykiatriska tvångsvården behandlades.\r\nJag anser att utvecklingen hunnit förbi den punkt\r\ndär det är tillräckligt att hänvisa till\r\nnormaliseringsprincipen. De intagnas psykiatriska\r\nvårdbehov måste kunna tillgodoses under\r\nanstaltstiden. Kommittén får därför överväga\r\nförändringar som innebär avsteg från\r\nnormaliseringsprincipen också på detta område.</pre><pre>Frågan om behandling inom kriminalvården av\r\nmän som gjort sig skyldiga till sexualbrott och\r\nkvinnomisshandel skall också uppmärksammas av\r\nkommittén.</pre><pre>I direktiven tas också permissioner och andra\r\nvistelser utom anstalt upp. Kommittén skall bl.a.\r\nundersöka om det finns anledning att genom\r\nlagstiftning eller andra särskilda åtgärder från\r\nstatsmakternas sida ytterligare minska missbruket\r\nav permissioner. Kommittén skall också överväga\r\nom villkoren för frigång kan utformas på ett\r\ntydligare sätt. Förutsättningarna för användning av\r\ns.k. § 34-placering skall ses över noggrant, bl.a. mot\r\nbakgrund av den utveckling som sker inom den\r\nkommunala missbrukarvården.</pre><pre>Erfarenheterna visar klart att det finns en mindre\r\ngrupp intagna som med hänsyn till kravet på\r\nsamhällsskydd bör särbehandlas i vissa avseenden.\r\nKommittén skall överväga om de nuvarande\r\nreglerna av särbehandlingen av vissa\r\nlångtidsdömda, s.k. 7:3-or, bör ändras. Kommittén\r\nskall vidare överväga om systemet med s.k.\r\nspecialavdelningar är ändamålsenligt eller om det\r\nfinns andra lösningar som bättre kan tillgodose\r\nallmänhetens skyddsintresse i fråga om den\r\nkategori intagna det här är fråga om.</pre><pre>Arbetet skall vara avslutat senast den 1 juli 1993.\r\nKommittén bör om möjligt före 1992 års utgång i ett\r\ndelbetänkande redovisa förslag om hur\r\nkriminalvårdsanstalterna skall kunna hållas\r\nnarkotikafria.</pre><pre>Så långt översynen av 1974 års\r\nkriminalvårdsreform.</pre><pre>Nu något om den villkorliga frigivningen. Jag har\r\nredan nämnt att regeringen utlovat att den\r\nautomatiska halvtidsfrigivningen skall avskaffas.\r\nFörtroendet för rättsväsendet har lidit stor skada\r\ngenom halvtidsreformen.</pre><pre>Nu har det alltså inom justitiedepartementet\r\nutarbetats en promemoria som i princip innehåller\r\nförslag till en återgång till den reglering av villkorlig\r\nfrigivning som gällde före 1983 års s.k.\r\nhalvtidsreform. Förslagen innebär dock vissa\r\nskärpningar i förhållande till den lagstiftningen.</pre><pre>Genom en återgång till förhållandena före år 1983\r\nkommer den nuvarande rätten till villkorlig\r\nfrigivning att ersättas med en möjlighet till\r\nfrigivning som i princip förutsätter en prövning i det\r\nenskilda fallet. För det stora flertalet dömda kan\r\nvillkorlig frigivning inte komma i fråga förrän två\r\ntredjedelar av strafftiden har avtjänats. För\r\nlångtidsdömda gällde före 1983 att de kunde friges\r\ntidigare, förutsatt att de inte dömts för särskilt\r\nallvarlig brottslighet som riktat sig mot liv eller\r\nhälsa och att det inte förelåg en påtaglig risk för\r\nåterfall i brottslighet av samma slag. I detta\r\nhänseende finns det emellertid skäl att skärpa\r\nbestämmelsen och utvidga kretsen av\r\nlångtidsdömda som inte bör kunna friges innan de\r\nhar avtjänat två tredjedelar av strafftiden. Även\r\nbrottslighet som inte riktar sig mot liv eller hälsa\r\nkan präglas av sådan planering och förslagenhet att\r\nen tidigarelagd frigivning framstår som särskilt\r\nolämplig. En strängare syn bör således i\r\nfrigivningshänseende anläggas på sådan\r\nbrottslighet som ingått som ett led i en yrkesmässig\r\neller organiserad brottslighet.</pre><pre>I promemorian föreslås därför att huvudregeln\r\nskall vara att alla som dömts till ett tidsbestämt\r\nfängelsestraff i minst en månad skall kunna friges\r\nvillkorligt tidigast efter två tredjedelar av\r\nstrafftiden. Intagna med strafftider på två år eller\r\nmer skall kunna friges tidigast efter halva tiden, om\r\nde inte dömts till fängelse minst två år för särskilt\r\nallvarlig brottslighet, som riktat sig mot eller\r\nmedfört fara för liv eller hälsa, och om risk för\r\nåterfall inte föreligger. Samma regler skall gälla för\r\nden som ägnat sig åt yrkesmässig eller särskilt\r\norganiserad brottslighet. För att eliminera\r\ntröskeleffekter införs en särskild regel för dem som\r\navtjänar fängelsestraff mellan ett år och två år.</pre><pre>I likhet med vad som gällde före år 1983 bör\r\nförutsättningarna för den intagnes anpassning i\r\nsamhället särskilt beaktas vid prövningen av frågan\r\nom villkorlig frigivning. Därvid bör emellertid i\r\nstörre utsträckning än tidigare hänsyn bl.a. tas till\r\nhur den intagne skött sig under anstaltstiden. Även\r\npå denna punkt bör således en skärpning ske i\r\nförhållande till 1983 års ordning. Det innebär att\r\nintagna som misskött sig allvarligt kan få avtjäna\r\nhela strafftiden.</pre><pre>I promemorian föreslås således i denna del att det\r\nvid prövning av om den villkorliga frigivningen bör\r\nsenareläggas särskilt skall beaktas om\r\nförutsättningarna för den intagnes anpassning i\r\nsamhället framstår som speciellt ogynnsamma med\r\nhänsyn till frigivningsförhållandena, hans\r\nuppförande under anstaltstiden och andra särskilda\r\nomständigheter.</pre><pre>Sedan jag tagit del av de synpunkter som lämnas på\r\npromemorian kommer jag att föreslå regeringen att\r\nbesluta om en lagrådsremiss för att därefter\r\nförelägga riksdagen en proposition,\r\nförhoppningsvis i maj månad.</pre><pre>Som jag nämnt inledningsvis innebär de förslag som\r\nnu läggs angående den villkorliga frigivningen bara\r\nen tillfällig lösning. Det behövs mera\r\ngrundläggande överväganden om den villkorliga\r\nfrigivningens framtid. Denna uppgift bör läggas på\r\nen parlamentarisk kommitté, som jag inom kort\r\nkommer att föreslå att regeringen beslutar om.</pre><pre>Frågan om den villkorliga frigivningen blir bara en\r\nav huvuduppgifterna för kommittén. Den skall\r\nockså göra en bred översyn av påföljdssystemets\r\ninnehåll och uppbyggnad.</pre><pre>För förtroendet för rättsväsendet är det viktigt att\r\ndet finns en överensstämmelse mellan den utdömda\r\noch den avtjänade strafftiden. En principiellt\r\nrätlinjig lösning skulle vara att den strafftid som\r\ndomstolen dömer ut också är den tid som den\r\ndömde faktiskt har att verkställa.</pre><pre>Jag är dock medveten om att systemet med\r\nvillkorlig frigivning har vissa fördelar. Det löser på\r\nett naturligt sätt frågan om hur övergången mellan\r\nanstaltstiden och livet i frihet skall vara anordnad.\r\nMöjligheterna att förverka villkorlig frihet är också\r\nen lämplig reaktion från samhällets sida om den\r\ndömde begår brott på nytt efter\r\nstraffverkställigheten. Det är vidare en fördel i det\r\ninternationella samarbetet om vi inte skiljer oss\r\nfrån omvärlden, där i stort sett alla jämförbara\r\nländer har någon form av villkorlig frigivning.</pre><pre>Starka skäl talar för att villkorlig frigivning skall\r\nbeviljas enligt fakultativa regler, dvs. prövning i\r\nvarje enskilt fall i stället för den obligatoriska\r\nvillkorliga frigivning som nu sker när det gäller\r\nflertalet av de fängelsedömda. Fakultativa regler\r\nkan utformas på olika sätt. Kommittén kommer att\r\nha frihet att pröva vilken ordning som framstår som\r\nlämpligast.</pre><pre>I regeringsförklaringen utlovades att alternativa\r\npåföljder till fängelse skulle utvecklas ytterligare.\r\nNär det gäller samhällstjänst har regeringen redan\r\nföreslagit att möjligheterna att döma till sådan skall\r\nutvidgas till att gälla hela landet. Det blir nu en\r\nuppgift för kommittén att undersöka hur\r\nsamhällstjänsten bör inordnas som ett permanent\r\ninslag i påföljdssystemet och i samband därmed\r\nockså överväga om tillämpningsområdet kan vidgas\r\nytterligare.</pre><pre>Men även i övrigt skall kommittén söka utveckla\r\nalternativ till fängelse som på ett bättre sätt kan\r\nmedverka till att främja förutsättningarna för att\r\nden dömde inte skall återfalla i brott och även i\r\növrigt förmå anpassa sig till samhället. För att\r\nsådana påföljder skall kunna få ett vidare\r\ntillämpningsområde är det emellertid viktigt att de\r\nockså har en sådan utformning att de tillgodoser\r\nberättigade anspråk på att brott bör följas av tydliga\r\noch konsekventa reaktioner.</pre><pre>Under senare år har skyddstillsynspåföljden\r\nutvecklats väsentligt genom en utvidgad och\r\nutförligare reglering av möjligheterna att förena\r\npåföljden med olika föreskrifter. Erfarenheterna av\r\ndessa ändringar är goda. Utredningen kommer\r\ndärför att få i uppdrag att överväga om\r\nbestämmelserna som rör föreskrifter i samband\r\nmed skyddstillsyn bör utvecklas ytterligare.</pre><pre>I vissa länder, bl.a. Förenta staterna, förekommer\r\ndet att den som har dömts för ett brott som normalt\r\nskulle ha lett till fängelse i stället underkastas\r\nintensivövervakning i form av elektronisk\r\növervakning. Vad det innebär är att den dömde\r\nmeddelas föreskrifter, främst i fråga om vistelseort,\r\noch att efterlevnaden av föreskrifterna kontrolleras\r\ngenom elektronisk apparatur.</pre><pre>Kommittén kommer att få i uppdrag att närmare\r\nstudera de olika modeller för intensivövervakning\r\nsom förekommer i olika länder och redovisa för-\r\noch nackdelar, inkl. de etiska aspekterna med dessa\r\nmodeller, i syfte att belysa om ett sådant system är\r\nlämpligt att införa i Sverige.</pre><pre>En annan central fråga som kommittén skall se på är\r\nvilken betydelse som återfall i brott bör tillmätas.\r\nDet gäller oberoende av om den tidigare påföljden\r\när fängelse eller någon annan påföljd.</pre><pre>Låt mig avsluta med att påminna om att en av\r\nstatsmakternas grundläggande uppgifter är att\r\nsvara för den allmänna ordningen och säkerheten i\r\nsamhället. En förutsättning för att klara den\r\nuppgiften är att medborgarna känner förtroende\r\noch respekt för rättsväsendet. Det förtroendet och\r\nden respekten har under senare år utsatts för svåra\r\npåfrestningar. De åtgärder som jag har\r\npresenterat -- dvs. framför allt en översyn av\r\nkriminalvården i anstalt, avskaffandet av den\r\nautomatiska halvtidsfrigivningen och utredningen\r\nom påföljdssystemets framtida utformning -- utgör\r\nett led i ett målmedvetet arbete från regeringens\r\nsida att värna om medborgarnas tillit till\r\nrättsväsendets förmåga att hantera brottsligheten. I\r\nvissa hänseenden innebär det hårdare tag. Det är\r\ninte något som vi väjer för. Men lika viktigt är det\r\natt ta tillvara de möjligheter som finns att på ett\r\nbättre sätt förebygga brott och bidra till att de som\r\ndöms för brott kan återanpassas i samhället. På sikt\r\när det också av avgörande betydelse för förtroendet\r\nför rättsväsendet att vi upprätthåller kraven på\r\nrättssäkerhet och respekt för grundläggande\r\nrättsstatliga principer. När det gäller dessa frågor\r\nkommer denna regering inte att göra några\r\neftergifter.</pre><pre>Anf. 53  LARS-ERIK LÖVDÉN (s):</pre><pre>Herr talman! Rubriken för den information som\r\njustitieministern i dag har lämnat i kammaren är Ny\r\nkriminalpolitik. Låt mig då konstatera att\r\njustitieministern på en del punkter fullföljer den\r\nkriminalpolitik som den socialdemokratiska\r\nregeringen arbetade för. Det gäller utvecklandet av\r\nalternativ till fängelsestraff, unga lagöverträdare\r\noch en stärkning av brottsoffrens ställning. När det\r\ngäller avskaffandet av halvtidsfrigivningen är också\r\nSocialdemokraterna för en sådan, och en\r\nlagrådsremiss lämnades innan regeringsskiftet i\r\nhöstas.</pre><pre>På några områden gör emellertid regeringen viktiga\r\noch illavarslande kursändringar, och därav mina\r\nfrågor. Den första frågan gäller 1974 års\r\nkriminalvårdsreform. Den antogs i mycket bred\r\nenighet i riksdagen år 1974. Målet för reformen var\r\natt tillskapa en human kriminalvård där insatserna\r\nså långt möjligt skulle inriktas på återanpassning av\r\nde intagna till samhället. Min fråga till\r\njustitieministern är: Står regeringen bakom denna\r\ngrundtanke i 1974 års kriminalvårdsreform? Har\r\njustitieministern uppfattningen att\r\nnärhetsprincipen och normaliseringsprincipen så\r\nlångt det är möjligt skall tillämpas även\r\nfortsättningsvis?</pre><pre>Min andra fråga anknyter till avskaffandet av\r\nhalvtidsfrigivningen. Ett avskaffande av\r\nhalvtidsfrigivningen för med sig ett ganska stort\r\nbehov av nya anstaltsplatser. Jag vill fråga\r\njustitieministern om det sker en planering när det\r\ngäller utbyggandet av antalet anstaltsplatser eller\r\nom inriktningen är en ökad beläggning på de\r\nnuvarande anstalterna.</pre><pre>Ytterligare en fråga som knyter an till\r\nhalvtidsfrigivningen är: Kommer det nya systemet\r\nför den villkorliga frigivningen att kombineras med\r\nen utökad användning av alternativ till\r\nfrihetsstraff?</pre><pre>Herr talman! Jag har avslutningsvis en tredje fråga\r\nsom gäller ett område som justitieministern inte\r\nberörde, nämligen den ekonomiska brottsligheten.\r\nDen ekonomiska brottsligheten har hitintills inte\r\nvarit ett prioriterat område för den nuvarande\r\nregeringen. Man har tvärtom vidtagit en rad\r\nåtgärder som försämrar möjligheterna för\r\nsamhället att bekämpa den ekonomiska\r\nbrottsligheten. Min fråga till justitieministern blir\r\ndå: Är denna passivitet ett målmedvetet inslag i det\r\nsom nu kallas ''En ny kriminalpolitik'', eller avser\r\nregeringen att lägga fram förslag till åtgärder mot\r\nden ekonomiska brottsligheten?</pre><pre>Anf. 54  Justitieminister GUN HELLSVIK (m):</pre><pre>Herr talman! Jag sade tidigare i mitt anförande att\r\n1974 års kriminalvårdsreform genomfördes i bred\r\nenighet. Men utvecklingen under dessa nära 20 år\r\nhar visat att reformen från år 1974 till vissa delar har\r\növerlevt sig själv.</pre><pre>Med tanke på att Lars-Erik Lövdén frågade om\r\nregeringen inte ville ha en human kriminalvård, vill\r\njag påpeka att det knappast är en human\r\nkriminalvård som i dag bedrivs när vi utsätter våra\r\nintagna för narkotika och ger dem möjlighet att bli\r\nnarkomaner och möjlighet att fortsätta sitt\r\nmissbruk. I den mån det blir en konflikt mellan\r\nnärhetsprincipen och behovet av skydd mot\r\nnarkotika är det för den nuvarande regeringen en\r\nsjälvklarhet att prioritera skyddet mot narkotika.\r\nDet är också det som vi tydligt har markerat i\r\ndirektiven till kommittén.</pre><pre>Det är också riktigt som Lars-Erik Lövdén säger att\r\nden tidigare regeringen lade fram förslag om\r\nhalvtidsfrigivningen. Men vi skall då komma ihåg\r\natt förutsättningarna för den förändringen av\r\nhalvtidsfrigivningen var att den skulle ske utan att\r\nfler personer samtidigt satt i fängelse. Det innebär\r\ni praktiken att den måste kombineras med bl.a.\r\nförkortade straff och tidigareläggningar av\r\npermissioner och liknande. Den inriktningen står vi\r\ninte bakom.</pre><pre>Här kommer jag automatiskt över till den tredje\r\nfrågan som ställdes och som gäller regeringens\r\nplanering för att vi skall kunna få tillräckligt med\r\nplatser. Det finns en planering för detta vad gäller\r\nutbyggnad av våra fängelser kombinerat med de\r\nmöjligheter som redan i dag finns -- om kanske just\r\ninte i dag den 2 april -- genom att alla platser inte\r\nutnyttjas. Jag vill här vara tydlig. Om Lars-Erik\r\nLövdén egentligen frågade mig om vi kommer att\r\nsätta in en massa extrasängar i de enskilda rummen,\r\när det inte fråga om någonting sådant. Det är inte\r\nfråga om en överbeläggning.</pre><pre>Kriminalvården omfattar våldsbrottslingar och\r\nekonomiska brottslingar. När det sedan gäller den\r\nandra fråga som ställdes har om jag minns rätt Lars-\r\nErik Lövdén ställt en interpellation till mig som skall\r\nbesvaras på måndag, eller i varje fall nästa vecka.\r\nNär det gäller själva frågan om brott och\r\nbrottsbekämpning i andra delar än de som rör\r\nkriminalvården har vi anledning att återkomma till\r\ndetta. Den beskrivning jag har gett i dag gäller\r\nvåldsbrottslingar och ekonomiska brottslingar.</pre><pre>Anf. 55e HANS GÖRAN FRANCK (s):</pre><pre>Herr talman! Jag vill fråga justitieministern om hon\r\npå någon punkt och i något avseende överväger att\r\nframlägga förslag om minskningar av\r\nstrafflatituder. Här har nu justitieministern\r\nredogjort för en rad brott där hon avser att skärpa\r\nstraffen, och vi har ju också läst i tidningarna att\r\njustitieministern är missnöjd med domstolarnas sätt\r\natt döma.</pre><pre>De synpunkter som justitieministern här har\r\nframfört om ändrade regler för frigivning leder\r\nockså till att det blir en ökad fångpopulation. Min\r\nandra fråga blir därför: Har regeringen, när man nu\r\ntalar om en ny kriminalpolitik, gjort några\r\nprognoser och överväganden om hur stor\r\nfångpopulationen kan komma att bli med de\r\nförändringar man har i tankarna? Det finns för\r\nnärvarande en mycket stor fångpopulation i\r\nSverige. Den har varit något större tidigare. Hur\r\nräknar regeringen med att detta skall klaras av\r\nekonomiskt, och vilka kostnader kalkylerar\r\nregeringen med?</pre><pre>Till slut. En tidigare borgerlig regering hade den\r\ninställningen att användning av frihetsstraff är\r\nskadlig och därför bör begränsas så långt som\r\nmöjligt. Det var ett uttalande som bl.a.\r\njustitieminister Sven Romanus gjorde. Har\r\njustitieminstern någon annan uppfattning på denna\r\npunkt?</pre><pre>Anf. 56  Justitieminister GUN HELLSVIK (m):</pre><pre>Herr talman! När det gäller ökningen av antalet\r\nintagna har vi gjort beräkningar som visar att det\r\nsker en ökning i förhållande till i dag med 300\r\npersoner per tillfälle. Det blir en årlig kostnad på\r\n100 milj.kr. Det vore inte hederligt av oss att låtsas\r\nnågonting annat. Skulle vi klara detta utan\r\nkostnader och utan ytterligare platser hade vi från\r\nbörjan varit tvungna att minska påföljderna.</pre><pre>I det paket som jag i dag presenterar finns inga\r\nförslag om en minskning av straffen som sådana.\r\nDäremot har regeringen för avsikt att se över\r\nstraffmätningen vid våra domstolar för att se om det\r\nfinns en överensstämmelse mellan straffmätning\r\noch allmänt rättsmedvetande och också se till\r\nkopplingen till de strafflatituder vi har. Detta har\r\njag uttalat bl.a. i den tidningsartikel som Hans\r\nGöran Franck åberopar och som jag har anledning\r\natt återkomma till. Vi har här inte i första hand som\r\nmålsättning att genomföra höjningar eller\r\nsänkningar, utan vi kan säkerligen uppnå båda de\r\nresultaten genom en översyn. Regeringen har i det\r\nförslag som nu läggs fram inte tagit ställning till vare\r\nsig höjningar eller sänkningar. Sådana regler finns\r\ninte i detta förslag.</pre><pre>I den artikel som Hans Göran Franck åberopade\r\nhar jag inte citerats korrekt. Jag har inte uttalat\r\nnågon misstro mot våra domstolar. Jag har däremot\r\nuttalat att det är väldigt viktigt att allmänheten har\r\nförtroende för rättsväsendet som sådant. Om\r\nförtroendet inte finns kan det vara en pedagogisk\r\nuppgift och en uppgift för lagstiftningen, och\r\neventuellt skall något annat till, att skapa det\r\nförtroendet för våra domstolar.</pre><pre>Anf. 57  HANS GÖRAN FRANCK (s):</pre><pre>Herr talman! Jag fick inget svar på min fråga om det\r\nuttalande som justitieminister Sven Romanus\r\ngjorde till den tidigare utredningen. Delar\r\njustitieministern den synpunkt som framkom i\r\nkommittédirektiven till fängselsestraffkommittén?\r\nAnser justitieministern att de förslag som den\r\nkommittén lämnade, vilka gällde både\r\nstraffminskning och straffvärdena, är någonting att\r\növerväga för den nuvarande regeringen?</pre><pre>Anf. 58  Justitieminister GUN HELLSVIK (m):</pre><pre>Herr talman! När det gäller fängelsestraff -- och\r\ndetta har Hans Göran Franck och jag diskuterat\r\ntidigare -- har de en allmänpreventiv funktion. Jag\r\nmenar att man inte skall underskatta straffets\r\nallmänpreventiva funktion. Det skall vi börja våga\r\ntala om igen. Att sedan verkställigheten för de\r\nflesta människor inte i sig innebär en positiv\r\nutveckling och påverkan ligger i sakens natur. Jag\r\nsade i min information att regeringen har för avsikt\r\nutreda möjligheterna att finna alternativ till\r\nfängelsestraffet som sådant.</pre><pre>Överläggningen var härmed avslutad.</pre><pre>8 §  Aktuell debatt: Kärnkraftens\r\nsäkerhetsproblem</pre><pre>Anf. 59  ROLF L NILSON (v):</pre><pre>Herr talman! Vänsterpartiet har begärt en särskilt\r\nanordnad debatt om kärnkraftens\r\nsäkerhetsproblem. Den konkreta bakgrunden till\r\ndenna begäran är uppgifterna tisdagen den 24 mars\r\nom en kärnkraftsolycka vid Sosnovyj Bor utanför\r\nS:t Petersburg.</pre><pre>Natten till tisdagen strax före klockan två hände det\r\nnågonting i reaktorn. När begäran om den särskilda\r\ndebatten gjordes visste vi inte vad som hade hänt.\r\nVi visste att det dröjde allt för länge innan vi i\r\nSverige fick reda på att det hade hänt något och vad\r\nsom hade hänt vid reaktorn. Detta trots att det\r\nfinns ett samarbete mellan svenska och ryska\r\nmyndigheter om information om just den här\r\nreaktorn.</pre><pre>Den relativt begränsade olycka som det var fråga\r\nom vid Sosnovyj Bor väckte emellertid en mängd\r\nfrågor. Den belyste på ett mycket tydligt sätt för\r\nallmänheten att vi lever under ett akut hot om en\r\nkärnkraftsolycka.</pre><pre>Den visade också att kärnkraftssäkerhet är ett\r\ninternationellt problem. Det går inte att se\r\nkärnkraften som en nationell angelägenhet. Det\r\ngäller för den ryska kärnkraften och det gäller för\r\nden svenska, tyska, engelska och amerikanska\r\nkärnkraften. Detta är ett internationellt problem.</pre><pre>Den belyser också att det behövs insatser från i\r\nstort sett hela den industrialiserade världen, och\r\nfrämst från de intilliggande länderna -- de som är\r\nmest hotade -- för att förbättra energiförsörjningen\r\ni Östoch Centraleuropa. Man måste leda in\r\nutvecklingen på en annan linje än ett beroende av\r\nkärnkraften.</pre><pre>Detta väcker också frågor om den svenska\r\nkärnkraften och den svenska\r\nkärnkraftsavvecklingen. Jag har i andra debatter\r\nnämnt att man i Danmark faktiskt är rädd för\r\nBarsebäcksverket på samma sätt som vi är rädda för\r\nanläggningarna i Sosnovyj Bor, Ignalina och Kola.\r\nDet är ingenting som skall eller kan viftas bort.</pre><pre>Anf. 60  Miljöminister OLOF JOHANSSON (c):</pre><pre>Herr talman! Medvetandet om att\r\nkärnkraftsproduktion också medför\r\nsäkerhetsproblem blir alltmer allmänt. Det är\r\nnaturligtvis bra, även om det har kommit sent och\r\nhar en dyster verklighetsbakgrund, dvs.\r\nreaktorolyckorna.</pre><pre>Det finns ju också andra problem. Det är viktigt att\r\nockså nämna dem. Vi har en tendens att bara\r\ndiskutera en sak i taget. Det handlar om de\r\navfallsproblem som avslöjas efter hand och det nära\r\nsambandet mellan dessa problem och\r\nkärnvapenproduktionen. Det dramatiska skeendet\r\nvid reaktorolyckor gör att vi främst\r\nuppmärksammar just dem. Det betyder tyvärr inte\r\natt dessa problem är de enda.</pre><pre>Vi kommer vid det här laget ihåg hur dramatiskt vi\r\nuppfattade kärnkraftshaveriet på Three Mile Island\r\ni Harrisburg. Vi vet nu att det klassades som en nivå\r\nfem-olycka. Det var den olyckan på våren 1979 som\r\nblev en utlösande faktor för den svenska\r\nfolkomröstningen om kärnkraftens framtid i vårt\r\nland.</pre><pre>Sedan fick vi kärnkraftsolyckan i Tjernobyl som\r\nklassades som nivå sju på den sjugradiga skala med\r\nvilken man mäter graden av skada vid\r\nkärnkraftsolyckor. Den skalan har man kommit\r\növerens om internationellt.</pre><pre>Därefter kom olyckan i kärnkraftverket i Sosnovyj\r\nBor utanför S:t Petersburg. Den bestämdes till nivå\r\ntre. Där fungerade säkerhetssystemet för att\r\nhantera den olycka som inträffade så långt vi vet i\r\ndag.</pre><pre>Att avstå från kärnkraft och att välja\r\nmiljöanpassade energisystem är det enda helt säkra\r\nsättet att undanröja riskerna för kärnkraftsolyckor.\r\nMen så länge kärnteknik används måste naturligvis\r\nbästa tillgängliga säkerhetssystem etableras. Det\r\nansvaret måste åvila ländernas regeringar och\r\nparlament. Rent praktiskt måste det utövas av\r\nauktoritativa nationella myndigheter med\r\nkunnande och kompetens.</pre><pre>Vi vet alla att om vi sviker på den här punkten eller\r\nom vi misslyckas att upprätthålla säkerheten är\r\nberoendet av kärnkraften i sig en stor risk. Om\r\nnågot händer och opinionen kräver en snabb\r\nomställning av energisystemen finns inte alltid det\r\nalternativet till hands. Det är precis detta som vi ser\r\nvarje gång som den här diskussionen flammar upp\r\npå nytt och varje gång det inträffar en allvarlig\r\nolycka.</pre><pre>Det är därför som beroendet av kärnkraften också\r\när en stor fara för energiförsörjningen och speciellt\r\nför elförsörjningen. Det här har påpekats från\r\nmånga olika håll genom årens lopp. Det är\r\nnaturligtvis också detta som ligger bakom de beslut\r\nsom vi har fattat här i Sveriges riksdag där vi anser\r\natt kärnkraften skall avvecklas.</pre><pre>I dag står kärnsäkerheten i Östeuropa i fokus för\r\nuppmärksamheten. Det är frågan om\r\nkärnkraftverk som är kvarlevor från\r\nplanhushållningens tid. De är undermåliga i sitt\r\ntekniska utförande. De har alarmerande brister i\r\nsäkerhetssystemen. En del av dem saknar de\r\ninneslutningar som vi uppfattar som självklara för\r\natt om olyckan är framme åtminstone försöka att\r\nhålla inne det mesta möjliga av utsläppen.</pre><pre>När det gäller RBMK-reaktorerna handlar det om\r\nrelikter som inte kan tas ur drift omedelbart, därför\r\natt planhushållningens samhälle försummat\r\nmiljöansvaret och struntat i att bygga upp\r\nalternativa och miljöanpassade energisystem. I de\r\nnya demokratierna som ärvt ansvaret för dessa\r\nkärnkraftverk har man självfallet ännu inte hunnit\r\nbygga upp kompetenta myndigheter för\r\nkärnsäkerhet och strålskydd på egen hand, än\r\nmindre nya energisystem.</pre><pre>Det svenska arbetet för att medverka till\r\nkärnsäkerhet i Östeuropa måste därför ske på flera\r\nfronter samtidigt. Det måste ske i nära dialog med\r\nde ansvariga regeringarna. Det kan med fördel\r\näven ske i samverkan med övriga Västeuropa och\r\nvästvärlden som helhet. Det måste ske i samverkan\r\nmed många länder eftersom det handlar om mycket\r\nstora ekonomiska åtaganden om vi på något\r\ngrundläggande sätt skall förändra den situation som\r\ndet forna Sovjetunionen och övriga östeuropeiska\r\nländer har skapat. I det samarbetet är det också\r\nnaturligt att man ägnar sig åt en arbetsfördelning\r\noch därmed skapar närmare kontakter med dem\r\nsom ligger geografiskt nära.</pre><pre>Samtidigt som vi i Sverige steg för steg utvecklar\r\negna miljöanpassade energisystem måste vi också\r\ngöra den här kunskapen tillgänglig för\r\ngrannländerna i östra Europa. Genom utbildnings-\r\noch forskningssamarbete, olika typer av\r\nenergiprojekt, bistånd och mycket annat kan vi\r\nmedverka i ländernas arbete för att bygga upp nya\r\nmiljöanpassade energisystem. Då kan kärnkraften\r\npå sikt ersättas med annan miljöanpassad\r\nkraftproduktion.</pre><pre>Energihushållning och effektiv energianvändning\r\nblir naturliga i ett ögonblick när man inte längre\r\nbehandlar energi som en fri nyttighet. Det vet vi ju\r\nalla att den inte är. Vi bör medverka till att länderna\r\nutarbetar program för framtida energianvändning\r\noch att dessa även rymmer kärnsäkerhetsfrågorna.\r\nFör att hantera kärnsäkerheten måste oberoende\r\noch kompetenta myndigheter byggas upp.</pre><pre>Inom ramen för ett alleuropeiskt\r\nkärnsäkerhetssamarbete bör det vara möjligt att\r\norganisera nätverk, där ett land är fadder för ett\r\nannat lands utvecklingsarbete. Så kan vi nå en\r\neffektiv arbetsfördelning, där nära och direkt\r\nkontakt skapas mellan kollegor och där aktiva\r\nomedelbara åtgärder prioriteras -- inte\r\norganisatorisk överbyggnad. Så har också skett i\r\ndet svenska myndighetssamarbetet österut.</pre><pre>Vi har samarbete när det gäller t.ex.\r\nreaktorsäkerhetsinspektion av Kolahalvöns\r\nreaktorer, S:t Petersburgsområdets reaktorer och\r\nIgnalinas reaktorer och via internationella\r\norganisationer vidare än så. Men vi har också från\r\nsvensk sida försökt koncentrera oss på i första hand\r\nIgnalina. Där har vi ett ansvar. Vi arbetar där med\r\nde litauiska myndigheterna och försöker bygga upp\r\nbåde kompetens och myndighetsorganisation. Vi\r\narbetar också med att höja säkerhetsnivån i de\r\nberörda reaktorerna.</pre><pre>Tillsammans med Finland arbetar vi med S:t\r\nPetersburgsreaktorerna. Det är naturligt att vi där\r\netablerar ett sådant samarbete.</pre><pre>När det gäller Estland är vår utgångspunkt att vi\r\nskall etablera ett samarbete med i första hand\r\nFinland rörande de svåra problemen med\r\navfallshantering. Inte ens de estniska\r\nmyndigheterna har än så länge tillgång till\r\nPaldiskiområdet, som är ett militärt område med\r\neventuella militära reaktorer och avfallslager.\r\nDessutom finns avfallsdammen i Sillamäe, där\r\navfall läcker ut i Finska viken.</pre><pre>Det är en självklarhet att vi på dessa områden\r\nmåste prioritera de defensiva insatserna för att\r\nförsöka hejda det elände som är under spridning,\r\nbortsett från reaktorolyckor som händer eller kan\r\nhända framöver.</pre><pre>Här finns allehanda typer av samarbete. Jag\r\nbehöver inte gå in på det. Det handlar både om\r\nmjukvara och hårdvara -- rutiner, kontroll,\r\nsäkerhetssystem och teknik för anläggning av nya,\r\nmiljöanpassade energisystem, som jag nämnde.</pre><pre>Det är också viktigt att vi gör aktiva satsningar inte\r\nbara bilateralt på myndighetsnivå och nationell\r\nnivå utan också på multilaterala kontakter och\r\nsamarbete. Det kan vara samarbete av det slag som\r\nstatsministern nämnde, t.ex. det nya\r\nMoskvainstitutet. Där handlar det om att\r\ntransformera en del av kraften från vapenområdet\r\ntill mera fredliga sysselsättningar. Det kan gälla\r\nmobilisering av finansiella resurser internationellt\r\ngenom Europeiska utvecklingsbanken. Vi skall\r\nnaturligtvis också se till att i G24-gruppen, alltså\r\nden EG-ledda gruppen, medverka i den\r\narbetsfördelning som är nödvändig på detta\r\nområde. Så sker för övrigt också under de närmaste\r\nveckorna.</pre><pre>(forts.)</pre><pre>Beslut om uppskjuten votering</pre><pre>På förslag av andre vice talmannen medgav\r\nkammaren att de på föredragningslistan\r\nåterstående ärendena, skatteutskottets\r\nbetänkanden SkU21 och SkU22, fick avgöras vid\r\narbetsplenum onsdagen den 8 april.</pre><pre>8 § (forts.) Aktuell debatt: Kärnkraftens\r\nsäkerhetsproblem</pre><pre>Anf. 61  ROLF L NILSON (v):</pre><pre>Herr talman! Jag skall återkomma till den svenska\r\nkärnsäkerheten i mitt nästa anförande.</pre><pre>Vi har tidigare debatterat säkerheten vid de öst-\r\noch centraleuropeiska kärnkraftverken.\r\nMiljöministern har gjort det fler gånger än jag. Då\r\nhar debatten i viss mån varit abstrakt. Den har\r\nbyggt på uppskattade risker och redovisning av\r\nbrister i konstruktioner, säkerhetssystem, rutiner\r\nm.m. Det har varit en debatt för de\r\nspecialintresserade, energiexperterna, om ni så vill.\r\nDet har varit en bra debatt.</pre><pre>I dag är situationen annorlunda. I dag är den\r\nsvenska allmänheten, och även den europeiska\r\nallmänheten, medveten om ett konkret hot: en\r\nkärnkraftskatastrof kan när som helst drabba oss\r\noch konsekvenserna kan bli förödande.</pre><pre>Den enda rimliga slutsatsen av den kunskapen är\r\natt vi måste göra någonting och att vi måste göra det\r\nsnabbt. Jag är övertygad om att den svenska\r\nallmänheten, precis som folken ute i Europa,\r\nförväntar sig av sina regeringar och av parlamenten\r\natt de agerar snabbt.</pre><pre>Vi är alla medvetna om hur oerhört svår situationen\r\när i Öst- och Centraleuropa. Vi är medvetna om det\r\nkatastrofala ekonomiska läget och om behovet av\r\nenergi, el och värme. Det krävs massiva\r\nekonomiska, tekniska hjälpinsatser utifrån. Det\r\nkrävs kunnande inom alla aspekter av\r\nenergiområdet, från avancerad\r\nkärnkraftsteknologi och kärnsäkerhetskunnande\r\ntill VVS-kunnande hos VVS-ingenjörer och\r\nrörläggare. I den tyska debatten har sagts att det\r\nsom krävs i dagens hotfulla situation är ingenting\r\nmindre än en energins Marshallplan.</pre><pre>Jag är medveten om att den svenska regeringen har\r\ngjort insatser. Men insatserna är i förhållande till\r\nbehoven mycket blygsamma. Det behövs någonting\r\nhelt annat nu. Det behövs att Sverige agerar\r\nkraftfullt på det internationella planet. Vi måste\r\ndriva på och vara kreativa när det gäller att skapa\r\nnya kontakter och träffa nya överenskommelser.\r\nJag är överens med Olof Johansson om att det inte\r\nskall byggas upp några nya byråkratier eller\r\nkrångliga samarbetsformer. Man måste vara\r\nuppfinningsrik och prestigelös när det gäller att\r\nskapa samarbetsformer och skaffa fram pengar för\r\natt finansiera de insatser som behövs. Det gäller\r\nockså att vara kreativ i fråga om formerna för\r\nsvenska insatser.</pre><pre>Jag tror inte att jag överdriver när jag säger att vi\r\ni Sverige har kunskap på de flesta, ja kanske alla\r\nrelevanta områden. Vi är långt framme när det\r\ngäller teknik och kunnande om miljövänlig och\r\nförnybar energiproduktion. Det skall vi tacka\r\nkärnkraftsmotståndet för. Det kunnandet hade inte\r\nfunnits i Sverige i dag om inte det svenska\r\nkärnkraftsmotståndet hade varit så framgångsrikt\r\noch starkt. Detta kunnande måste givetvis\r\nutnyttjas.</pre><pre>VVS-ingenjörer och rörläggare kan göra stora\r\ninsatser för en energieffektivisering i Östeuropa.\r\nDet är rimligt att ställa frågan: Varför gå arbetslös\r\ni byggkrisens Sverige, när man kan göra nyttiga\r\ninsatser i östra Europa? Det har gått bra att få\r\nsvenska ekonomer från södra Sverige att lära ut\r\nmarknadsekonomi och administration i Baltikum\r\nsom ett alternativ till arbetslöshet. Det borde vara\r\nlika lätt att få dem som kan energi att ställa upp.</pre><pre>Jag blir mer och mer övertygad om att det man har\r\nsagt från tyskt och amerikanskt håll är det rätta.\r\nDet går inte att lappa och laga på dessa reaktorer.\r\nDe måste stängas. Kärnkraften måste avvecklas,\r\noch vi måste glömma alla funderingar på att\r\nexportera svensk kärnkraftsteknologi till östra\r\nEuropa. Det behövs inte nya reaktorer eller\r\nmassiva reparationer av existerande anläggningar.\r\nBort med den farliga kärnkraften!</pre><pre>Satsningen måste redan från början inriktas på en\r\nannan teknologi. Det måste vara nya fossileldade\r\nverk med hög verkningsgrad. Här är gasen\r\nsjälvklar. Men det behövs troligen också koleldade\r\nkraftverk eller ännu hellre kraftvärmeverk med\r\navancerad rening. Det är inte det ideala. Men vi\r\nbefinner oss i en nödsituation. Det kan, som jag\r\ntidigare sade, göras oerhört mycket för att\r\neffektivare ta till vara den energi som produceras i\r\nöstra Europa.</pre><pre>Jag instämmer med vad Olof Johansson säger om\r\natt vi inte får stirra oss blinda på hotet om olyckor\r\ni kärnkraftverk. Vi måste uppmärksamma alla led,\r\nförvaring av avfall, transporter, uranbrytning och,\r\ninte att förglömma, reaktorer dumpade från fartyg.</pre><pre></pre><pre>Anf. 62  GÖRAN PERSSON (s):</pre><pre>Herr talman! Olyckan i Sosnovyj Bor för en dryg\r\nvecka sedan gav oss åter en påminnelse om att det i\r\nnågra av våra grannländer finns flera kärnkraftverk\r\nmed undermålig säkerhet. Några timmar på\r\ntisdagsförmiddagen var det oklart vad som\r\nverkligen hade hänt och vilket förlopp olyckan\r\nskulle få. Skulle olyckan bli ett nytt Tjernobyl med\r\nmånga döda och radioaktivt nedfall över\r\njordbruksmarken i Rysslands mest tättbefolkade\r\ndelar? Skulle det resultera i stora\r\nfolkomflyttningar? Kanske skulle de baltiska\r\nstaterna drabbas hårt. Skulle vi få nedfall över vårt\r\nland och tvingas till nya kontroller av våra\r\njordbruksprodukter?</pre><pre>Nu fick inte olyckan det förloppet. Det blev inte\r\nlika dramatiskt som vid Tjernobyl. Utanför\r\nkraftverket kom knappt mätbara utsläpp, och inte\r\nens inne i kraftverket ledde utsläppet till\r\npersonskador. Vi drog naturligtvis en lättnadens\r\nsuck och konstaterade att det gick bra den här\r\ngången, men vi fick som sagt en påminnelse om\r\nvilken usel säkerhetsnivå de här kraftverken har.\r\nDen svenska kärnkraftinspektionen och\r\nstrålskyddsinstitutet har gjort inspektioner på plats,\r\noch deras analyser visar att risken för haveri med\r\nutsläpp är flera tusen gånger större i de här\r\nreaktorerna än i de svenska. Skulle dessutom ett\r\nhaveri inträffa, gör de svenska reaktorernas filter\r\natt bara bråkdelar av en procent av\r\nreaktorinnehållet kan komma ut och orsaka\r\nmarkbeläggning. Reaktorerna i Ryssland och\r\nLitauen saknar däremot reaktorinneslutning och\r\nkan därför orsaka omfattande utsläpp efter ett\r\nhaveri.</pre><pre>Vi har beslutat att kärnkraften inte skall finnas kvar\r\ni vårt land. Efter år 2010 finns inga kärnkraftverk i\r\ndrift i Sverige. En lång politisk strid har förts om i\r\nvilka former och i vilken takt omställningen skall\r\nske. Den socialdemokratiska regeringen lyckades\r\n1991 åstadkomma en energipolitisk\r\nsamförståndslösning över blockgränserna, en\r\nuppgörelse som innebär att ett målmedvetet\r\nprogram nu genomförs för att genom hushållning\r\noch ny elproduktion ge förutsättningar för en\r\navveckling i ordnade former, en uppgörelse som\r\näven den sittande regeringen har deklarerat att den\r\ntänker följa.</pre><pre>Herr talman! Det är uppenbart vilka prioriteringar\r\nsom måste göras. Självfallet måste vårt\r\nengagemang satsas på att minska riskerna i\r\nkärnkraftverken i våra östra grannländer.\r\nSjälvfallet måste det säkerhetskunnande vi har\r\nutvecklat i Sverige, pådrivna av den systematiska\r\nkritiken av kärnkraften, utnyttjas för att hjälpa\r\nvåra grannar i deras bekymmersamma situation. Vi\r\nskall komma ihåg att vi skall göra de här insatserna\r\nför att hjälpa våra grannar i Ryssland och Litauen,\r\ninte för vår egen skull. Det handlar om att visa\r\nsolidaritet med dem som finns på den andra sidan\r\nav vår gemensamma Östersjö. Vi får inte falla för\r\nfrestelsen att använda dessa olyckliga, dessa\r\ndramatiska händelser som något slags murbräcka i\r\nden svenska energidebatten.</pre><pre>Man kunde visserligen tro att den nya regeringen\r\nskulle satsa mer kraftfullt på att stötta\r\nsäkerhetsutvecklingen. När vi samlades varje\r\nmåndag på Norrmalms torg var det ju för att visa\r\nsolidaritet med våra förtryckta grannar i Baltikum.\r\nDe borgerliga partierna uttalade då en viss\r\notålighet och efterlyste snabbare åtgärder, men nu\r\ngår uppenbarligen den borgerliga regeringen från\r\nden s.k. rivstarten in i en långbänk.</pre><pre>Den socialdemokratiska regeringen startade ett\r\nsamarbete för att föra över svenskt kunnande till\r\ndåvarande Sovjetunionen, numera Ryssland och\r\nLitauen. Det var Sverige som 1986 drog i gång de\r\nbilaterala överenskommelserna. Det var vi som\r\nunder en känslig politisk balansgång med Sovjet\r\ndrog i gång ett samarbete med Litauen. Så fort det\r\npolitiska läget hade klarnat i Baltikum och Sovjet\r\nbeviljade den socialdemokratiska regeringen medel\r\nför säkerhetssamarbete. Vi fattade beslut om att\r\nsvenska myndigheter och annan kärnteknisk\r\nexpertis skulle analysera vilka åtgärder som är\r\npraktiskt möjliga för att höja säkerheten.</pre><pre>Nu finns resultatet. Kärnkraftinspektionen och\r\nstrålskyddsinstitutet har för länge sedan, i\r\nnovember 1991, lämnat sin rapport. Men vad gör\r\ndå regeringen? På samma sätt som återlämnandet\r\nav den baltiska guldreserven förhalats i ett\r\nbyråkratiskt bråk, glider nu uppenbarligen stödet\r\ntill Östeuropas kärnsäkerhet in i en håglös\r\nhandlingsförlamning.</pre><pre>Herr talman! Inriktningen på det framtida\r\nbiståndet till öst måste ha samma inriktning som\r\nden policy vi själva har antagit vad gäller\r\nenergipolitiken, nämligen hushållning och\r\nframtagande av alternativ. Jag har med stigande\r\nförvåning iakttagit hur en del andra medlemmar --\r\nandra än miljöministern -- i regeringen har talat om\r\natt man kanske kan tänka sig att bygga nya\r\nkärnkraftverk för mångmiljardbelopp i Östeuropa.\r\nHur stämmer det här, Olof Johansson? Vi vet ju att\r\ndet är hushållning som är det mest\r\nkostnadseffektiva, särskilt mot bakgrund av den\r\nutveckling vi har sett i Östeuropa.</pre><pre>Miljöministerns uppräkning av vad som kan göras\r\nvar en katalog över allt det vi redan känner till. Det\r\nvar harmlöst, och det gav inte anledning till\r\ninvändningar från någon här i lokalen. Det där\r\nvisste vi förut, Olof Johansson. Vad tänker\r\nregeringen göra mot bakgrund av vad som nu har\r\ninträffat? Det som nu har inträffat sätter ju, precis\r\nsom Rolf L Nilson sade, hela frågan i\r\nblixtbelysning. Avser regeringen att ta några\r\ninitiativ av särskild omfattning för att stötta\r\nsäkerhetsarbetet, och avser regeringen att ta några\r\ninitiativ för att få till stånd en stimulans till\r\nhushållning och sparande av energi i dessa våldsamt\r\nenergislösande länder på andra sidan Östersjön?\r\nDet vore intressant att få en fingervisning om det i\r\nstället för bara en allmän genomgång av vad som\r\nkan göras. Det visste vi förut. Men vad tänker\r\nregeringen göra nu, mot bakgrund av den händelse\r\nsom har inträffat?</pre><pre>Anf. 63  CHRISTER WINDÉN (nyd):</pre><pre>Herr talman! Jag vill anknyta till Olof Johanssons\r\ntal om samarbete mellan Sverige och främst\r\nLitauen. Jag tänker lägga fram konkreta förslag till\r\nhur man kan göra, och jag vill också ge Göran\r\nPersson litet information om vilken typ av åtgärder\r\nsom är lämpliga att vidta och som kan vidtas\r\nsnabbt.</pre><pre>Kärnkraftinspektionen, ABB Atom och Vattenfall\r\nhar haft ett utvidgat och bra samarbete med\r\nIgnalina. Det kärnkraftverk som finns i Ignalina är\r\nför övrigt det enda civila verk som finns i Baltikum.\r\nDet är av en annan typ än de kärnkraftverk som\r\nbyggs här i Sverige. Det är av den typ som kallas\r\nGraphite Moderator Water Reactor. Den typen av\r\nreaktor byggs inte här i Sverige, och det finns\r\nmånga stora skillnader i det rent tekniska, som jag\r\ninte tänker gå in på här.</pre><pre>Däremot är det intressant att titta på vad det är för\r\nskillnader på den ryska säkerhetsfilosofin och den\r\nfilosofi som gäller i detta sammanhang i Sverige och\r\nsom representeras av ett av världens bästa företag i\r\nden här branschen, nämligen ABB Atom.</pre><pre>Efter vad jag har förstått av vad Olof Johansson\r\nsade är det i det här sammanhanget oerhört viktigt\r\natt bygga upp en säkerhetsmyndighet, en\r\növervakningsmyndighet i Litauen, eftersom det i\r\ndag inte finns någon sådan. Sedan Sovjet har brutit\r\nsamman har Litauen svårigheter att få till stånd en\r\ndialog med tillverkaren, som huvudsakligen sitter\r\nborta i Moskva. I det sammanhanget har definitivt\r\nsamarbetsorgan från Sverige en mycket stor uppgift\r\natt fylla.</pre><pre>Låt oss nu titta litet på den säkerhetsfilosofi som\r\ngäller i Sverige resp. Ryssland. Först och främst\r\ngäller det att ha redundans i systemet. Det har de\r\ninte i Ryssland, i varje fall inte i särskilt stor\r\nutsträckning. Redundans innebär, att om man har\r\nett styrsystem och en funktion faller ur, finns det ett\r\nparallellt system som automatiskt tar över\r\nfunktionen. Sådan redundans kan finnas både\r\nhårdvarumässigt och mjukvarumässigt, och man\r\nkan ha redundans på många olika nivåer. Detta\r\nsaknas i stor utsträckning i verket i Ignalina, som\r\nför övrigt är av samma typ som verket i Tjernobyl.</pre><pre>Genom ett sofistikerat beräkningssystem kan man\r\nsedan med hjälp av redundansen och genom att\r\nanvända apparater göra beräkningar av hur stor\r\nsannolikheten är för ett fel. Då har man också\r\nmöjligheter att vidta förebyggande åtgärder i\r\nmotsvarande grad.</pre><pre>Ett annat sätt att mäta är att beräkna\r\ntillgängligheten. Men det är egentligen mest\r\nintressant för dem som skall mäta hur stor\r\nproduktionen i verket har varit. Samtidigt är det ett\r\nmått på säkerheten.</pre><pre>En annan sak som jag gärna vill exemplifiera är\r\nsituationer med apparatfel. Jag tar vattenpumpar\r\nsom cirkulerar kylvatten som exempel. I de flesta\r\nindustrier sätter man in en pump som klarar hela\r\njobbet. I bästa fall har man en stand by-pump som\r\nkopplas in om det blir fel. I många fall kan man\r\ntillåta sig att bara ha en extra pump i lagret. Men\r\ndetta kan förorsaka ett driftstopp. I ett\r\nkärnkraftverk sätter man upp fyra eller flera\r\npumpar, och varje pump har kapacitet att klara hela\r\njobbet ensam. Det innebär fyrfaldig säkerhet. Om\r\nalltså en pump slås ut, klarar man det hela även om\r\nman skulle ha en eller två pumpar ur drift på grund\r\nav t.ex. periodisk översyn.</pre><pre>Detta saknas i Ignalina. I Ignalina har man ett\r\nreservkraftverk för att se till att\r\növervakningssystemet fungerar. Det består av sex\r\ndieselaggregat. Alla dessa dieselaggregat är\r\nkopplade på kablar som går i en gemensam\r\nkabeltrumma fram till verket. Var och en inser ju\r\natt det inte är någon vits med att ha sex kraftverk\r\nsom uppbackning, om bara en explosion eller brand\r\nkan slå ut allihopa. Detta kallas på teknikerspråk\r\nför separation. Det innebär att om man har flera\r\npumpar, skall de stå i separata rum med brandsäkra\r\nskott emellan, så att inte alla slås ut vid en eventuell\r\nexplosion.</pre><pre>Den här sortens fel som jag här beskrivit är tekniskt\r\nsett relativt lätta att åtgärda. Jag får återkomma i\r\nmitt nästa inlägg med konkret förslag till Olof\r\nJohansson.</pre><pre>Anf. 64  Miljöminister OLOF JOHANSSON (c):</pre><pre>Herr talman! Det kanske är bäst med anledning av\r\ndet senaste inlägget att berätta att vi också har\r\nkonkreta förslag. Statens kärnkraftinspektion och\r\nstrålskyddsinstitutet arbetar med högsta möjliga\r\ntakt för att få fram mycket konkreta program. En\r\ndel av dem finns i preliminär version, i utkastsform,\r\ni departementet. Jag skulle kunna dra\r\nhuvudrubrikerna för de olika projekten enligt\r\ndokumentet från SKI. Det handlar om\r\nmyndighetssamarbete -- det är huvudrubriken --\r\nom lagstiftning, myndighetsuppbyggnad, konsulter\r\nåt den litauiska myndigheten, uppbyggnad av\r\nSafeguard-system, inspektörssamarbete,\r\nberedskapsfrågor, när det gäller industri- och\r\nkraftverkssamarbete om kartläggning av\r\nmaterialtillstånd till primärkretsarna,\r\ninneslutningsberäkningar, kunskapsöverföring,\r\nanläggningsrelaterade projekt, brand- och\r\növersvämningsskydd, tryckavlastning för\r\nreaktoraktiviteten, förbättring av\r\ninneslutningsfunktion, nytt alternativ till nödkyl-\r\noch spädmatningssystem.</pre><pre>Utöver dessa projekt finns dessutom förslag till\r\nmindre tekniska förbättringar för att öka\r\nsäkerheten, som bl.a. har föreslagits av Ignalinas\r\ndriftledning. Här finns kostnadsberäkningar för\r\nmjukvara och hårdvara. Det är alltså\r\nutomordentligt konkret. Det är bara att fortsätta\r\narbetet. Jag hoppas att riksdagen inom kort\r\nbeslutar om de nya pengar som blir nödvändiga.\r\nEnligt uppgift har det i dag skett en justering i\r\nutrikesutskottet av de förslag som regeringen lade\r\nfram i budgetpropositionen om 1 miljard kronor\r\nnästa budgetår för stöd till Östeuropa. Naturligtvis\r\nkommer inte arbetet att hindras av att det\r\nbudgetåret börjar den 1 juli.</pre><pre>Det finns utomordentligt preciserade planer för vad\r\nsom skall hända. Jag har ändå inte nämnt vad\r\nstrålskyddsinstitutet är berett att göra.\r\nFörberedelserna för arbetsprogrammen har pågått\r\nunder lång tid.</pre><pre>Till skillnad från Göran Persson, som aldrig säger\r\nnågonting vänligt om någon annan, skall jag gärna\r\nsäga att det var bra att den förra regeringen tog\r\nfram 15 milj.kr. för att få i gång\r\nförberedelsearbetet, som startade då i höstas. Det\r\narbetet pågår för närvarande. Därutöver finns det\r\nandra saker som det också är viktigt att nämna,\r\nbl.a. att det internationella arbetet måste\r\nförstärkas.</pre><pre>Jag skall nämna några ytterligare saker så att ni blir\r\nnågorlunda orienterade i vad vi håller på med.\r\nUnder den här veckan har jag träffat mina kolleger\r\nfrån Estland, Lettland och Litauen. Jag har\r\nsjälvfallet diskuterat dessa frågor med dem. Jag har\r\ninte på någon punkt funnit anledning till olika\r\nprioriteringar. Det är viktigt att stämma av det här\r\nmed de baltiska regeringarna. Det har jag gjort\r\nunder den gångna veckan personligen med\r\nföreträdare på miljöområdet för dessa tre\r\nregeringar.</pre><pre>Vad som också är viktigt är att vi vidgar samarbetet,\r\ninte enbart sysslar med säkerhetsfrågor. Man är i\r\nBaltikum intresserad av att vi hjälper dem också\r\nmed förändring av deras energisystem. Det är\r\nprecis vad Rolf L Nilson tog upp här.</pre><pre>Jag kan hålla med om att det egentligen inte\r\nhandlar om att lappa och laga gamla reaktorer. Men\r\nvi står inför valet pest eller kolera, precis samma val\r\nsom vi skulle stå inför vid en allvarlig olycka i\r\nSverige. Vi är inte bättre, om det är någon som\r\ntrodde det. Vi är precis likadana. Vi har också\r\nmedvetet efter det att linje 2 vann i\r\nfolkomröstningen gjort detta ställningstagande.\r\nMen det är mycket lätt att säga till de andra: Stäng\r\nav. Vi har inte några folkrättsliga befogenheter att\r\nkomma med sådana pekpinnar -- ja, komma med\r\nsådana kan vi men det har ingen effekt. Men vi har\r\nsjälva satt oss i en exakt likadan situation, om en\r\nolycka skulle inträffa här, som balterna befinner sig\r\ni. Jag tycker att vi skall komma ihåg detta. Dessa\r\nreaktorer borde aldrig ha byggts, det är helt rätt.</pre><pre>Som sagt: Sverige kan hjälpa och stödja. Vi kan\r\ngöra bedömningen -- det antar jag att våra\r\nmyndigheter kommer att göra om de anser det -- att\r\nen reaktor bör stängas, men det är bara\r\nbedömningar som vi kan bjuda på. Vi kan inte för\r\ndet första av tekniska skäl bjuda på alternativen,\r\nför det andra av ekonomiska skäl för det handlar\r\nom stora belopp. För det tredje handlar det om lång\r\ntid, som alla vet. Dessutom ifrågasätter jag, det har\r\njag gjort också i en tidigare riksdagsdebatt, om det\r\növer huvud taget enligt andan i kärntekniklagen\r\nskulle vara möjligt för Sverige att exportera\r\nkärnreaktorer österut, när vi begär att det skall vara\r\nstabila nationer som det handlar om. Vi gör ju en\r\npolitisk bedömning vid ett sådant läge. Jag har svårt\r\natt se att de som inte har kunnat sköta det som de\r\nredan har skulle kunna vara mottagare av något\r\nsom de inte har. Så säkra reaktorer finns inte. Men\r\njag tror inte att huvudspåret i debatten bör gå där,\r\nutan det är att arbeta så konkret och snabbt som\r\nmöjligt med det vi kan göra på kort sikt för att\r\ndärefter lägga upp de långsiktiga planerna.</pre><pre>Anf. 65  ROLF L NILSON (v):</pre><pre>Herr talman! Ja, Olof Johansson, jag tror att\r\nhuvudspåret skall vara att vi skall uppmana OSS-\r\nländerna och de baltiska länderna att stänga av sina\r\nkärnkraftverk och säga att vi är beredda att hjälpa\r\ndem tillsammans med övriga länder i Europa\r\nekonomiskt, tekniskt, erfarenhetsmässigt,\r\nkunskapsmässigt och för den delen också\r\npersonellt. Detta -- där är jag besviken på Göran\r\nPersson -- är precis den inställning som de tyska\r\nsocialdemokraterna har.</pre><pre>De har sagt att förutsättningen för ekonomiskt stöd\r\ntill OSS-ländernas energisystem är att man hoppar\r\nav kärnkraftsspåret och väljer en annan väg. Först\r\ndå är de beredda att stödja dem.</pre><pre>Ungefär samma inställning har den tyske\r\nmiljöministern från CDU Klaus Töpfer intagit.</pre><pre>Jag tycker att det skulle ha känts oerhört bra om\r\nsocialdemokraterna här i Sverige och den svenska\r\nmiljöministern hade gjort samma mycket tydliga\r\nmarkering och sällat sig till sina tyska kamrater och\r\nkolleger. Man borde ha sagt att vi kommer att på\r\nalla sätt bidra och hjälpa till i ett europeiskt\r\nMarshallhjälpprogram för energin.</pre><pre>När det gäller att lappa och laga på reaktorer har\r\nVladimir Tjernosenko, som var vetenskaplig ledare\r\nför den expertgrupp som tekniskt skulle säkra\r\nTjernobyl, med till hänvisning till den nuvarande\r\nsituationen sagt att det vore bättre att göra en\r\nlägereld av D-mark och värma sig vid den än att\r\nsatsa pengarna på att säkra den ryska kärnkraften\r\noch få energi från den. Det är ett drastiskt\r\nuttalande, men jag tror att det ligger mycket i det.</pre><pre>Nu skall jag gå över till den svenska kärnkraften.\r\nDet är riktigt som Olof Johansson sade att det inte\r\nfinns några säkra kärnkraftverk. Den\r\növerenskommelse som tre partier,\r\nSocialdemokraterna, Folkpartiet och Centern,\r\nträffat om energipolitiken har många bra inslag,\r\nmen den har en mycket påtaglig brist, som jag har\r\npåpekat många gånger. Det är att den inte säger när\r\nden svenska kärnkraftsavvecklingen skall starta.</pre><pre>Den säger, konstigt nog, när den skall sluta. Jag\r\ntycker för min del att det hade varit mera logiskt att\r\nsäga när den skulle börja och sedan se när den\r\nkunde vara avslutad.</pre><pre>Det innebär att vi har kärnkraftverk som är säkrare\r\nän de östeuropeiska men som åldras och därmed\r\nblir mindre säkra. De måste tas ur drift före 2010.</pre><pre>Den tid vi har till vårt förfogande för att ta dem ur\r\ndrift krymper. Det betyder att vi kan hamna i\r\ntidsnöd om vi inte startar i tid.</pre><pre>En sorts principiell moralisk markering, som skulle\r\ngöra intryck, tror jag, på de fattiga östeuropeiska\r\noch centraleuropeiska länderna, hade varit att visa\r\natt vi kan bestämma datum när vi stänger den första\r\nreaktorn. Hade vi dessutom sagt att de första\r\nreaktorer som vi stänger är Barsebäcksreaktorerna\r\nhade vi väckt jubel i Köpenhamn. Där är man\r\nnämligen, som jag har sagt fler gånger tidigare,\r\nrädd för Barsebäcksreaktorerna.</pre><pre>Där kan inträffa en olycka. Det finns filter som kan\r\nbegränsa olyckan. Men det finns ingen\r\nhundraprocentig garanti för att dessa filter fungerar\r\noch klarar situationen. Dessa kärnkraftverk är\r\nsynnerligen olyckligt placerade i ett tätbefolkat\r\nområde.</pre><pre>Jag tycker hela debatten om kärnkraften de senaste\r\nåren visar att detta inte är nationella problem. Vi\r\nmåste respektera våra danska bröders och systrars\r\noro för kärnkraften. Vi bör ta den på allvar och inte\r\nbemöta den högdraget eller med en självgodhet\r\nsom säger att de svenska reaktorerna är så bra att\r\ndet aldrig kan hända någonting olyckligt med\r\ndem -- ni behöver inte oroa er.</pre><pre>Jag skulle gärna velat höra litet mera om konkreta\r\nsatsningar från Olof Johansson. Han talade för\r\nmycket, tycker jag, om säkerhetsspåret. Man kan\r\nnog inte undvika det, men det får inte vara\r\nhuvudspåret.</pre><pre>Eftersom alla känner till hur mycket som behövs för\r\natt komma till rätta med detta problem blev jag\r\nockså orolig för den ''futtiga'' miljard som vi har\r\nanslagit till östbistånd. Den skall räcka till så\r\nförtvivlat mycket. Jag tror inte den kommer att\r\nräcka också till en vettig och gedigen insats för att\r\nsäkra en omställning av energisystemen.</pre><pre>Dem som tror på den ''säkra'' svenska kärnkraften\r\nvill jag rekommendera dagens upplaga av\r\nExpressen. Jag har första sidan framför mig. ''Vi\r\nfuskbyggde svenska kärnkraftverk''. Det är\r\nsvetsare som har varit med och byggt. Här finns en\r\nstort uppslagen intervju: ''Jag var med och\r\nfuskade'' -- i Oskarshamn, Forsmark osv.''</pre><pre>Anf. 66  GÖRAN PERSSON (s):</pre><pre>Herr talman! Ett besked gav Olof Johansson: Det\r\nblir inga ytterligare resurser utöver den miljard som\r\nligger i Östeuropabiståndet. Det finns en tendens,\r\nsom Rolf Nilson mycket riktigt sade, att den skall\r\nräcka till allt.</pre><pre>Jag trodde nog att Olof Johansson, med det mycket\r\nkraftiga engagemang han gav uttryck för\r\nåtminstone här i talarstolen, hade lyckats klara\r\ndebatten med finansministern om att nu, mot\r\nbakgrund av vad som skett, ytterligare flytta fram\r\npositionerna för att göra någonting konkret utöver\r\ndet som redan pågår och som alla väl känner till och\r\nstår bakom. Så blir det tydligen inte, och det\r\nbeklagar jag.</pre><pre>Jag uppskattar Olof Johanssons engagemang. Han\r\nefterlyste vänlighet, och den skall jag bjuda på. Det\r\nengagemanget kanske ibland dock leder honom till\r\nlitet väl snabba ställningstaganden.</pre><pre>När han säger att vi har exakt samma situation i\r\nSverige som man har på andra sidan Östersjön vad\r\ngäller kärnkraftsfrågor, tror jag nog att han rusar i\r\nväg och väl mycket hamnar i det gamla\r\nresonemanget från linje 3. Han representerar\r\nändock just nu en regering som står bakom\r\nuppfattningen att vi i vårt land har en energipolitik\r\nsom går ut på att långsiktigt avveckla kärnkraften\r\ntill 2010. Det skall ske med hushållning och\r\nutveckling av ny teknik. Det är ett mycket radikalt\r\noch framåtsyftande program, som knappast någon\r\nnation har en motsvarighet till.</pre><pre>Vad jag sade i mitt anförande var att jag tycker att\r\nOlof Johansson utöver säkerhetsfrågorna -- som är\r\nnog så viktiga -- borde försöka introducera\r\ntänkande också kring hushållning och sparande i de\r\nsvenska ansträngningarna att bistå på andra sidan\r\nÖstersjön. Alla av oss som har varit där har sett\r\nvilket oerhört energislöseri som existerar i dessa\r\nsamhällen. Skall man se till helheten bör vår insats\r\nnaturligtvis också handla om detta.</pre><pre>Jag tyckte att Olof Johansson gjorde en intressant\r\ndeklaration om sin syn på kärnkraftsexport, när\r\nhan talade om stabila nationer. Jag tror att ett\r\nsådant resonemang kan ha fog för sig, och jag\r\ntycker det är intressant. Men jag blir litet förvånad.\r\nVi har ju hört andra medlemmar av den regering\r\nsom Olof Johansson sitter i tala om möjligheten att\r\nexportera svensk kärnkraftsteknik till Östeuropa.</pre><pre>Återigen: Olof Johansson är icke företrädare för\r\nlinje 3 eller Centerpartiet. Han företräder en\r\nregering, och den regeringen har uppenbarligen en\r\nannan uppfattning än den Olof Johansson ger\r\nuttryck för här i talarstolen.</pre><pre>Visserligen är han i talarstolen engagerad -- och det\r\nsätter jag värde på -- men han är därutöver också\r\nminister och har del i ett kollektivt ansvar för en\r\nregeringspolitik.</pre><pre>Det skulle vara intressant att höra, herr talman, om\r\ndet Olof Johansson avslutade med att säga om\r\nkärnkraftsexporten är hela regeringens bedömning\r\neller Olof Johanssons privata.</pre><pre>Anf. 67  CHRISTER WINDÉN (nyd):</pre><pre>Herr talman! Till Olof Johansson vill jag säga att\r\nom jag slår in öppna dörrar när jag lämnar en lista\r\npå projekt och det redan finns och pågår planering\r\nför genomförande av sådana projekt, är det med\r\nstor glädje jag konstaterar detta. Det är ju precis\r\ndet jag vill.</pre><pre>Låt mig omformulera det så här: Efter de kontakter\r\njag har haft med initierade personer i branschen ser\r\njag det så, att det finns tre hinder för att komma i\r\ngång snabbt med hjälpen för att höja säkerheten i\r\nverket i Ignalina.</pre><pre>Det första hindret är ansvaret. Det finns ingen\r\nansvarig myndighet i Litauen i dag. Enligt vad jag\r\nhar förstått är det svårt att få utfästelser från\r\nMoskva om att behålla ansvaret om någon\r\nutomstående tillåts gå in och göra förbättringar i\r\nverket.</pre><pre>Jag skulle vilja att miljöministern kommenterade\r\nhur man skall komma förbi det problemet. Eller har\r\njag målat upp ett problem som inte existerar?</pre><pre>Det andra hindret är finansieringen. Men efter\r\nmiljöministerns välvilliga uttalande i Rapport i\r\nmåndags tror jag att det kanske inte är ett problem,\r\nspeciellt som vi i dag har kunnat höra statsminister\r\nBildt uttrycka ungefär samma saker när det gäller\r\nhur pengar skall kunna ordnas för sådan\r\nhjälpverksamhet i Baltikum.</pre><pre>För det tredje undrar jag om de informationer\r\nstämmer som jag har fått från branschen om att det\r\nråder stora svårigheter att få tillgång till tekniskt\r\nknow-how och detaljerad dokumentation om de\r\nverk som har byggts av ryska tillverkare. Folk i\r\nbranschen påstår att även om man är initierad och\r\nvan vid att arbeta med den här sortens projekt,\r\näven om man har egna kärnkraftverk, som t.ex.\r\nVattenfall, även om man är van vid övervakning,\r\nsom kärnkraftinspektionen, även om man bygger\r\nkärnkraftverk, som ABB Atom, måste man ha\r\ntillgång till dokumentationen -- annars är man ute\r\npå djupt vatten.</pre><pre>Jag vill gärna att miljöministern kommenterar\r\ndetta.</pre><pre>Anf. 68  Miljöminister OLOF JOHANSSON (c):</pre><pre>Herr talman! Naturligtvis finns det betydande\r\nhinder, eller en tröghet, i samarbetet. Jag skall\r\nmodifiera det något. När det gäller myndigheter\r\nfinns det i dag ett embryo till en sådan i Litauen som\r\nbildades före jul. Där finns för närvarande fyra\r\npersoner. Enligt planerna skall myndigheten\r\nbyggas ut till 14 personer. Det här ger en bild av hur\r\nsituationen är och vad det handlar om. Avsikten är\r\natt Sverige skall delta i och försöka stödja det\r\narbetet med både utbildning och erfarenhet.</pre><pre>Jag har inte kommenterat frågan om pengar\r\nkonkret i dag. Varför det? Jag hänvisade till skälet;\r\njag sade att riksdagen kommer att fatta beslut om\r\nmiljarden. Självfallet är det inte någon yttersta\r\ngräns. Regeringen har inte haft anledning att\r\ndiskutera frågan än. Det går inte att göra av med\r\npengar på ett ansvarsfullt sätt om man inte har\r\nplanerat för det. Regeringen kommer att med\r\nutgångspunkt i myndigheternas arbete göra en\r\nförnyad bedömning av de resurser som Sverige\r\nmåste ställa upp med och, naturligtvis, de resurser\r\nsom kan behöva användas i det internationella\r\nsamarbetet.</pre><pre>När det gäller G 24 är problemet ett annat, vilket\r\njag har sagt i ett frågesvar. En del av kunskaperna\r\nförutsätter jag har trängt fram. Det har ju förts\r\nmånga debatter i dessa frågor under kvällarna --\r\nibland ganska sent.</pre><pre>G 24, den EG-ledda multilaterala organisationen,\r\nhar problem att få motparterna att fungera. Annars\r\nfinns det ju naturligtvis pengar hos de nationer som\r\ningår i G 24. De är ju de rika länderna i\r\nvästvärlden. Det är naturligtvis viktigt att vi i\r\nSverige är med i det samarbetet. Nu sammanträder\r\nG 24 i nästa vecka den 8 april. Där kommer Sverige\r\natt ha en aktiv roll.</pre><pre>I morgon skall jag träffa Klaus Töpfer från\r\nTyskland. Han kommer till Sverige som\r\nregeringens gäst. Tillsammans med honom, och\r\ndessutom Finland, skall jag diskutera det svenska\r\nagerandet, både i G 24 och i kommande\r\nÖstersjökonferens. Jag tror att Sverige, Finland\r\noch Tyskland har en viktig roll för att snabbare få\r\ntill stånd ett samarbete och en etablering av\r\nnationella resurser i det här arbetet. Vi tycks ha i\r\nstort sett identiska uppfattningar och kan därför\r\nsamarbeta nära med varandra. Men det vet jag\r\nmera om efter morgondagens samtal. Jag har\r\ntidigare haft informella samtal med Klaus Töpfer\r\nper telefon men i morgon har vi möjlighet att\r\nträffas.</pre><pre>Sedan har vi frågan om huvudspår eller inte. Jag\r\ntalade om det korta perspektivet, dvs. vad vi skall\r\ngöra nu så snabbt som möjligt. Säkerhetsnivån\r\nmåste höjas. Det går att göra. Det pågår hela tiden\r\nett arbete med svenska försök, studier och\r\nförberedelser för vad som skall komma senare.</pre><pre>Debatten om det långsiktiga perspektivet kan vi ta\r\nnär det finns bättre underlag. Ingen skulle vara\r\ngladare än jag om det fanns möjligheter att stänga\r\nav reaktorer här hemma och där borta. Men det är\r\ninte det det här handlar om. Jag konstaterar att det\r\när de som har ansvaret, även om vi går in och\r\nstödjer dem för att göra kärnkraften säkrare. Skulle\r\ndet hända en olycka -- och det var i det avseendet\r\nsom jag gjorde jämförelsen med Sverige -- står vi\r\nalla risken att vi är för mycket beroende av\r\nkärnkraften och att människor på goda grunder\r\nkräver att den omedelbart skall stängas av.</pre><pre>Den diskussionen förde vi efter Tjernobylolyckan.\r\nJag hoppas att ni minns den. Jag har fört den\r\ndiskussionen med Kjell-Olof Feldt, för att nämna\r\nen partikamrat till Göran Persson, och med mycken\r\nemfas talat för att kärnkraften måste avvecklas.\r\nKärnkraften är inte möjlig att hantera i en situation\r\nnär en stor olycka har inträffat. Vare sig den\r\nolyckan inträffar i närheten utanför vårt lands\r\ngränser eller här hemma tror jag att man löper stor\r\nrisk att märka sitt stora beroende. Jag ansåg att den\r\naspekten var viktig.</pre><pre>Det är däremot bara att konstatera att de länder i\r\nöst som har kärnkraftverk vanligtvis själva\r\nbestämmer. Vi kan på sikt försöka lätta trycket i\r\ndessa länder så att de satsar på hushållning,\r\neffektivisering och sparande. Jag nämnde detta\r\nbåde i min inledning och i mitt andra inlägg, Göran\r\nPersson. Inte kan detta ha gått spårlöst förbi.\r\nSjälvfallet skall vi diskutera samarbetsprogram på\r\nenergifältet som helhet.</pre><pre>Jag skall inte ta upp diskussionen om\r\nenergiöverenskommelsen i dess helhet, Rolf L\r\nNilson. Jag konstaterar bara att den ligger fast. Den\r\nomfattas i dag av minst fem partier. Naturligtvis\r\nskall det ske årliga avstämningar av resultaten, och\r\ndet är det som skall avgöra när avvecklingen av\r\nkärnkraftverk i Sverige skall påbörjas.</pre><pre>Förste vice talmannen anmälde att Göran Persson\r\nanhållit att till protokollet få antecknat att han inte\r\nägde rätt till ytterligare anförande.</pre><pre>Anf. 69  ROLF L NILSON (v):</pre><pre>Herr talman! Det är alldeles utmärkt att Olof\r\nJohansson lyfter fram och understryker att de\r\ntillbud och olyckor som sker, eller kan förväntas\r\nske, i Östeuropa, men även i andra länder -- jag vill\r\npåminna om att det finns reaktorer i England som\r\nsaknar inkapsling, som vi är så upprörda över\r\nsaknas på reaktorer i f.d. Sovjetunionen,\r\nRyssland -- kan få konsekvenser för den svenska\r\nkärnkraftsdebatten och för hur man ser på svensk\r\nkärnkraft.</pre><pre>Svensk kärnkraft åldras. Beslutet om när den första\r\nreaktorn skall stängas av kommer närmare. Det\r\nskulle vara ett mål att försöka leva upp till att under\r\n1992 bestämma när den första reaktorn skall\r\nstängas. NUTEK skall lägga fram en rapport i\r\nseptember om läget för den svenska\r\nenergiförsörjningen. När den rapporten\r\npresenteras kan det vara lagom att också fastställa\r\ndatum för att stänga den första svenska reaktorn.</pre><pre>Jag ser också fram mot en redovisning av vad som\r\nkommer ut av Olof Johanssons kontakter med den\r\ntyska miljöministern. Jag hoppas att det blir något\r\nkonkret, som kan leda till att ryska reaktorer stängs\r\nav.</pre><pre>Jag tycker att man måste visa samma intresse för\r\noch ställa samma krav på hanteringen av de öst- och\r\ncentraleuropeiska kärnkraftverken som man har\r\ngjort när det gällt hanteringen av de\r\nkärnstridsspetsar som finns. Det är faror av samma\r\nkaliber.</pre><pre>Man skall visa respekt för nationernas eget ansvar\r\noch självbestämmande, men detta är inte nationella\r\nfrågor -- detta är internationella frågor i och med att\r\ndessa kärnkraftverk utgör ett internationellt hot.</pre><pre>Anf. 70  Miljöminister OLOF JOHANSSON (c):</pre><pre>Herr talman! Jag tycker att det är viktigt att den här\r\ndebatten förs. Vi kommer naturligtvis att ha mer att\r\nredovisa så småningom.</pre><pre>Jag vill gärna instämma i det som Rolf L Nilson\r\ngång på gång har återkommit till, nämligen att de\r\nhär frågorna är internationella, att de blir alltmer\r\ninternationella och att insikten om det växer.\r\nDärför är också det internationella samarbetet\r\nviktigt, både för att ''poola'' resurser och använda\r\ndem på effektivast möjliga sätt och för att dela upp\r\narbetet för att i det korta perspektivet så snabbt\r\nsom möjligt göra de rätta sakerna. Det är en av G-\r\n24:s viktiga uppgifter.</pre><pre>Sedan kan man naturligtvis i det längre\r\nperspektivet mobilisera t.ex. det internationella\r\nbanksystemet för att få fram de större resurser som\r\nkrävs där. Jag tycker därför att det är viktigt att det\r\nförs också den sortens debatter som statsministern\r\nhänvisade till med den europeiska\r\nutvecklingsbankens chef, som också han är på\r\nbesök här i Sverige i morgon, och att man där\r\ndiskuterar hur mycket EBRD kommer att kunna\r\navdela för just de östeuropeiska kärnkraftverkens\r\nupprustning.</pre><pre>Detta stämmer med de två olika perspektiven, som\r\nibland är litet svåra att hålla isär: det korta\r\nperspektivet där vi skall göra mesta möjliga för att\r\nhjälpa till att bygga upp myndigheter, få saker och\r\nting att fungera och höja säkerhetsnivåer, och det\r\nlängre perspektivet, som självfallet innebär ökade\r\nmöjligheter både att satsa finansiellt effektivt och\r\natt satsa på alternativ. Det är precis detta som jag\r\nhar diskuterat, bl.a. med mina baltiska kolleger,\r\noch de är naturligtvis också mycket intresserade av\r\ndet perspektivet.</pre><pre>Låt mig bara konstatera att det är viktigt att Sverige\r\nanvänder sin stora kunskap om kärnsäkerhet och\r\nagerar internationellt. Det gäller också gentemot\r\nFN:s atomenergiorgan IAEA, som i det här läget\r\nlogiskt sett borde ha större befogenheter än\r\nnågonsin -- och egentligen inte några befogenheter\r\nalls när det gäller spridningen av kärntekniken över\r\nvärlden. Jag efterlyser i varje fall personligen att ett\r\nkontrollorgan måste fungera också så, att det kan\r\ngå in och stänga av reaktorerna där detta är\r\nmöjligt -- det borde vara så, men det är inte så. Jag\r\ntycker att det är viktigt att arbeta i den riktningen.</pre><pre>Låt mig då till sist beträffande de kvarhängande\r\nfrågorna om bl.a. export säga att de är\r\ngenomdiskuterade i regeringen -- det är inget\r\nproblem. De gäller ett långt perspektiv, och de är\r\ninte heller nämnda enligt referaten och\r\nanteckningarna. Det var en påannons i ett\r\nEkoinslag från statsministerns besök i USA. Låt\r\ndet förbli en påannons!</pre><pre>Överläggningen var härmed avslutad.</pre><pre>9 §  Arvs- och gåvoskatt</pre><pre>Föredrogs</pre><pre>skatteutskottets betänkande</pre><pre>1991/92:SkU21 Arvs- och gåvoskatt.</pre><pre>Anf. 71  YVONNE SANDBERG--FRIES (s):</pre><pre>Herr talman! I höstas sänkte riksdagens borgerliga\r\nmajoritet skatterna kraftigt för de mest bemedlade\r\nmedborgarna i Sverige. Bland de skatter som\r\nsänktes var förmögenhetsskatten och arvs- och\r\ngåvoskatten, och sänkningen var störst på stora arv\r\noch gåvor.</pre><pre>Tillsammans innebär de här sänkningarna ett\r\nbortfall av skatteintäkter med 3 000 milj.kr. på ett\r\når. Enbart arvs- och gåvoskatten ger ett\r\nskattebortfall för statskassan på drygt 400 milj.kr i\r\når. Redan 1994 skall enligt beslutet\r\nförmögenhetsskatten slopas helt och hållet, och i\r\ndet nu aktuella betänkandet skriver utskottet att\r\ndet då också kommer att bli aktuellt med ytterligare\r\nsänkningar av arvs- och gåvoskatten.</pre><pre>De här skattesänkningarna är enligt vår\r\nuppfattning helt oacceptabla. Dels är det\r\nnaturligtvis helt orimligt från rättvisesynpunkt att\r\nkraftigt minska skatterna på arbetsfria inkomster,\r\ndels är faktiskt de 400 miljoner som försvinner ur\r\nstatskassan bara genom sänkningen av arvs- och\r\ngåvoskatten en hel del pengar.</pre><pre>För 400 miljoner kan vi t.ex. ge 10 000 ungdomar\r\nsom i höst går ut den tvååriga gymnasieskolan ett\r\ntredje års utbildning i stället för den arbetslöshet\r\nsom väntar dem. Vi kan dessutom se till att 2 000\r\nfler ungdomar får möjlighet att studera vidare på\r\nhögskolan, och vi kan satsa pengar på lärarlöner för\r\natt ge arbetslösa ungdomar utbildning eller ordna\r\nandra aktiviteter under sommarmånaderna.</pre><pre>I konsekvens med detta begär vi socialdemokrater\r\natt arvs- och gåvoskatten skall återställas till den\r\nnivå som rådde före de olycksaliga besluten i\r\nhöstas.</pre><pre>Det är förvisso så att arvs- och gåvoskatten behöver\r\nreformeras men på ett helt annat sätt än vad den\r\nborgerliga majoriteten driver igenom. En sådan\r\nreformering bör dessutom samordnas med en\r\nreformering av förmögenhetsbeskattningen.</pre><pre>Grunden för en reformering av de här skatterna\r\nmåste vara att komma till rätta med de stora\r\nskatteskillnaderna mellan olika typer av tillgångar,\r\nför att på så sätt undanröja de stora möjligheter till\r\nskatteplanering som finns i det nuvarande systemet\r\nliksom de ekonomiskt snedvridande effekter som\r\nde har. Annorlunda uttryckt handlar det om att\r\nfölja principen från skatteomläggningen med\r\nbredare skattebaser och sänkta skattesatser.</pre><pre>En utgångspunkt för reformeringen skall enligt vår\r\nmening vara att statens intäkter i ett nytt system\r\nskall vara lika stora som de var enligt de regler som\r\ngällde 1991. Vi talar ibland om att vi skall bära\r\nvarandras bördor. Vi socialdemokrater kallar det\r\nför solidaritet. Solidaritet -- att bära varandras\r\nbördor -- behövs i ett civiliserat samhälle, inte minst\r\ni dagens svenska samhälle, där allt fler, inte minst\r\nunga, människor slås ut genom den nu oerhört\r\nkraftigt växande arbetslösheten.</pre><pre>Jag vill mot den bakgrunden, herr talman, yrka\r\nbifall till reservationerna som är fogade till\r\nbetänkandet.</pre><pre>Anf. 72  LARS BÄCKSTRÖM (v):</pre><pre>Herr talman! I det här betänkandet behandlas\r\nfrågor som vi nyligen har diskuterat och fattat\r\nbeslut om. Argumenten borde vara väl kända, och\r\ndet finns risk för en något pliktskyldig debatt. Men\r\ndet finns en omständighet som kan göra den litet\r\nintressantare, och det är att utskottsmajoriteten här\r\nföreträds av kristdemokraten Harry Staaf.</pre><pre>Regeringssidan består ju av fyra partier. Varje parti\r\nhar sin profil, och det kan då finnas intresse av att\r\nvidga debatten litet grand så att kammaren bättre\r\nförstår hur kristdemokraterna har bidragit till att ge\r\nskattepolitiken den profil den nu har.</pre><pre>Att det är en koalitionsregering vi har att göra med\r\nhar ibland sina udda poänger; jag säger det trots att\r\ndet är en utvikning. Enligt min mening har t.ex.\r\nFolkpartiet liberalerna fått uppleva den egenartade\r\nsituationen att man fick igenom mer av sin politik i\r\nopposition än man får i regeringsställning. Det är\r\nparadoxalt, men det är ändå en riktig bedömning.</pre><pre>Centerns strävan känner vi bl.a. genom bostads-\r\noch energiskattefrågorna, och den moderata\r\nprägeln går inte att ta miste på genom\r\nskatteminister Bo Lundgren.</pre><pre>Men vilket är Kristdemokraternas bidrag? Jag\r\nmåste erkänna att jag har haft svårt att hitta den\r\nKristdemokratiska profilen över huvud taget sedan\r\nkds blev ett riksdags- och regeringsparti.</pre><pre>I det här betänkandet bekräftas vissa sänkningar av\r\narvs- och gåvoskatten. Det är sänkningar som\r\nkostar ungefär 420 milj.kr. Det är ingen jättelik\r\nsumma, men den är heller inte obetydlig. Ger den\r\nhär sänkningen några tillväxtfördelar och i så fall\r\nvilka? Det skulle vara intressant att höra Harry\r\nStaafs utläggning kring detta.</pre><pre>Om det kostar 420 miljoner får man hämta in det\r\nnågonstans. Vi hade en debatt för några timmar\r\nsedan. Hur finansierar regeringen sina\r\nskattesänkningar? Jo, genom indragning i\r\nkommunsektorn. Hade man inte genomfört de här\r\nsänkningarna kunde man ha avstått från sådant. I\r\nstället för 7,5 miljard kunde man ha tagit 7\r\nmiljarder från kommunerna.</pre><pre>Kristdemokraterna är ett parti som har gedigen\r\nkommunal erfarenhet. Man har kämpat för\r\nutbyggnad av vården. Det är något av en\r\nkristdemokratisk profilfråga. Hade det inte, Harry\r\nStaaf, varit bättre att lägga dessa 500 miljoner på\r\nvårdsatsningar i stället för att göra en sådan\r\nsänkning?</pre><pre>Vän av ordning kan replikera och fråga om\r\nBäckström inte känner till att arvsbeskattningen i\r\nSverige är hård. Jo, det känner jag till. Jag är insatt\r\ni skattefrågorna. Den är hård. Men det är också ett\r\nfaktum att man inte behöver vara avancerad\r\nskatteplanerare för att undvika stora delar av\r\narvsbeskattningen. Det finns ganska enkla medel.</pre><pre>Nu skall vi inte ha något seminarium om\r\nskatteplanering. Men även om vi bara säger ett ord\r\nsom farfarsreverser nickar den som är insatt i\r\nskattepolitik igenkännande. Jo, det kan man ju\r\nalltid tillämpa. Man kan reducera och dela\r\narvslotter ganska enkelt och smidigt och få ner\r\narvsskatten till oerhört låga nivåer. Bedriver man\r\nsedan avancerad skatteplanering, som vi har läst\r\nom i media, kan de efterlevande till miljonärer med\r\nmånga hundra miljoner betala föga eller inget i\r\narvsskatt. Det finns metoder.</pre><pre>Det är därför vi har en samlad arvs- och\r\ngåvoskattekommitté. Det är därför jag menar att\r\nman borde ha gjort förändringar i ett sammanhang\r\noch täppt till en hel del av\r\nskatteplaneringsmöjligheterna. I det\r\nsammanhanget borde man ha sänkt de formella\r\nskattesatserna. Då hade vi t.o.m. kunnat få en\r\nfördelningsprofil i det här ärendet. Då hade vi\r\nkunnat sänka arvsskatten för mindre bemedlade\r\nsom kanske har ärvt en fastighet som de vill låta gå\r\ni arv till sina barn, kanske ett egnahem eller ett\r\nhemman. Det borde vara möjligt utan orimliga\r\narvsskatteeffekter. Men det är också orimligt att\r\nman skall kunna ärva oerhört stora kapitalbelopp\r\noch sedan med en mycket enkel skatteplanering\r\nundvika all arvsskatt.</pre><pre>Vi har nu en högsta marginalskatt på dryga 50 %,\r\ndet beror ju på kommunalskatten. Vi från\r\nVänsterpartiet menar faktiskt att det är rimligt att\r\nman när det gäller mycket stora förmögenheter\r\nskall kunna tänka sig att ha en arvsskatt som inte är\r\nså mycket lägre för helt arbetsfria inkomster än för\r\nde inkomster som skattas via arbete. Det finns\r\nbehov av rimlig symmetri i detta. Därför har vi sagt\r\nnej till de här skattereduceringarna. Därför, herr\r\ntalman, har vi i meningsyttringar sagt att det bör\r\nåterställas. Vi instämmer i Socialdemokraternas\r\nreservation i mom. 1, och vi har ett eget yrkande i\r\nvad gäller mom. 2.</pre><pre>Herr talman! Jag yrkar bifall till meningsyttringen\r\nfrån Vänsterpartiet.</pre><pre>Jag vill fråga Harry Staaf: Hade det inte varit bättre\r\natt avvakta slutbehandlingen av arvs- och\r\ngåvoskattekommitténs betänkande och lösa de här\r\nfrågorna i ett sammanhang? Hade det inte varit\r\nbättre att utnyttja det finansiella utrymmet på\r\nungefär en halv miljard till satsningar inom vård\r\noch omsorg, för de äldre och de sjuka? Hade det\r\ninte varit bättre? Jag tycker att detta borde ha legat\r\nnära den Kristdemokratiska profilen. Eller är det så\r\natt skattepolitiken skall styras allenast av Moderata\r\nsamlingspartiet?</pre><pre>I våras, våren 1991, hade Moderata samlingspartiet\r\nreservationer i den här frågan. Då menade man att\r\nman skulle sänka skattesatserna med fem\r\nprocentenheter. Den reservationen var Bo\r\nLundgren, Hugo Hegeland och Karl-Gösta\r\nSvenson helt ensamma om. De fick inte stöd från\r\nFolkpartiet liberalerna, Centern och av naturliga\r\nskäl inte från Kristdemokraterna.</pre><pre>Nu får Moderaterna stöd för att dubbla skikten.\r\nMan uppnår nu mycket mer än de fem\r\nprocentenheterna från våren 1991. Hade det inte\r\nvarit klokare om Kristdemokraterna hade stöttat\r\nupp Folkpartiet och Centern så att man hade\r\nkunnat mota Bo Lundgren eller Knut Wachtmeister\r\ni grind och säga att det här skall användas till vård\r\noch omsorg. Mitten tyckte inte så här i våras. Då\r\nhade det väl varit rimligt att hålla den här linjen.\r\nMan kan väl inte samarbeta i den meningen att\r\nstorebror får bestämma allting. Då är det inget\r\nsamarbete utan då är man släpkärra, och det är inte\r\nbra på sikt.</pre><pre>Anf. 73  HARRY STAAF (kds):</pre><pre>Herr talman! Lars Bäckström undervisar om hur\r\nman bör arbeta i en koalitionsregering, med ett\r\nkoalitionsunderlag, som om han hade mycket stor\r\nvana. Det han säger är sant. För att det skall gå bra\r\nmåste alla få vara med och känna att de är med och\r\npåverkar politiken. Jag tror att en förutsättning för\r\natt den här regeringen skall lyckas är att partierna\r\nsom står bakom den kan samarbeta och att de\r\nsamarbetar på ett sådant sätt att alla känner att de\r\nfår igenom något. Det är mycket viktigt att den här\r\nregeringen får hålla på, för att om inte annat klara\r\njobben och dem vi vill slå vakt om. Jag skall litet\r\nsenare försöka återkomma till den här profilen.</pre><pre>Det betänkande vi nu har att ta ställning till är\r\nskrivet utifrån fyra motioner som väcktes under den\r\nallmänna motionstiden. Två motioner vill återställa\r\nden gamla ordningen som gällde för arvs- och\r\ngåvobeskattningen. Yvonne Sandberg-Fries och\r\nLars Bäckström har talat för dem. I två motioner\r\nvill man faktiskt gå något längre än vad riksdagen\r\ngjorde i höstas. Man kanske kan säga att den\r\nmedelvägen inte var så dum.</pre><pre>Jag vill kortfattat peka litet på vad skatteutskottet\r\nhar anfört i betänkandet över de här motionerna.\r\nMan tycks referera att det skattepolitiska beslutet\r\nsom fattades i höstas innebar en kraftig sänkning av\r\narvsoch gåvobeskattningen. Man sänkte både\r\ngenom att skatteklasserna breddades och\r\nprogressionen dämpades. Den högsta skattesatsen\r\nsattes till 30 %.</pre><pre>Ändringen var mycket befogad, eftersom den\r\nsvenska arvs- och gåvobeskattningen befann sig på\r\nen mycket hög nivå vid internationell jämförelse.\r\nUtskottet avstyrker motionerna om att man skall gå\r\ntillbaka till den gamla ordningen.</pre><pre>Herr talman! Jag ber att få yrka bifall till utskottets\r\nförslag med avslag på reservationerna och\r\nmeningsyttringen.</pre><pre>För min egen del anser jag att det rent filosofiskt är\r\nsvårt att försvara ett högre skatteuttag i arvs- och\r\ngåvobeskattningen än ett skatteuttag i\r\nstorleksordningen en tredjedel. Jag tror att många\r\nuppfattar ett högre skatteuttag på\r\narvsbeskattningen som konfiskatoriskt.</pre><pre>Lars Bäckström sade att det skulle vara intressant\r\natt höra Kristdemokraternas syn på det här. Han\r\nsätter en tidigare orättfärdig arvsbeskattning i\r\nförhållande till vård och omsorg av gamla.</pre><pre></pre><pre>Men det måste vara möjligt att ge gamla i det här\r\nlandet vård och omsorg utan en orättfärdig\r\narvsbeskattning. Lars Bäckström jämför också med\r\nen planerad indragning av 7,5 miljarder kronor i\r\nkommunerna. Den indragningen skulle kunna bli\r\n7,1 om man inte hade sänkt arvsskatterna.</pre><pre>Den här indragningen i kommunerna har som\r\nbekant litet andra orsaker, vilket vi ganska väl har\r\ngått igenom under den finanspolitiska debatten,\r\nvarför jag inte tar upp tid med det nu.</pre><pre>Det finns emellertid vissa synpunkter på den här\r\nhöga arvsbeskattningens effekter för vårt land som\r\njag ändå vill beröra. Ekonomie doktor Hans\r\nLindqvist har redogjort något för effekterna av den\r\ndå gällande arvsskattelagstiftningen i tidskriften\r\nEkonomisk Debatt 7/91. Den\r\narvsskattelagstiftningen vill reservanterna i stort\r\nsett återgå till. Hans slutsats är att utflyttningen av\r\nförmögenheter i samband med emigration till följd\r\nav det svenska skatteuttaget på bl.a. förmögenhet\r\noch arv, tycks ge ett skattebortfall som är nästan\r\nlika stort som statens inkomster av förmögenhets-\r\noch arvsskatt. Om denna slutsats är riktig, kan vi\r\növer huvud taget inte alls sätta detta mot\r\nmöjligheterna att ta hand om våra gamla och sjuka.\r\nÄr det kanske i stället så, att vi har haft en alldeles\r\nför hög beskattning på det här området, som har\r\nmedfört att vi just nu har svårighet med att\r\nekonomisera en bra vård för gamla och sjuka.</pre><pre>Sannolikt är vårt läge sådant att vi i stället bör vara\r\nglada om kapitalstarka människor söker sig hit och\r\ngör investeringar här. Det skulle leda till\r\narbetstillfällen.</pre><pre>Det finns också annat som man kan studera. Ett\r\nhögt inflationstryck här i landet har medfört att\r\nman har omfördelat förmögenheter. Staten har\r\nsedan försökt att dra in de förlorade inkomsterna\r\nmed hjälp av arvsbeskattning. För min del tycker\r\njag att det verkar mer riktigt att försöka ha en låg\r\ninflation och en försvarbar arvsbeskattning.\r\nArvskatten bör också vara av den\r\nstorleksordningen att familjer som äger företag kan\r\nklara skatten vid ett arvskifte.</pre><pre>Jag skulle vilja ställa en fråga till reservanterna och\r\ndå i första hand till Yvonne Sandberg-Fries: Är\r\nreservanternas arvsskatteförslag familjevänligt och\r\nkönsneutralt?</pre><pre>Anf. 74  YVONNE SANDBERG-FRIES (s)\r\nreplik:</pre><pre>Herr talman! Harry Staaf tycks utgå ifrån att man\r\nantingen har låg inflation och därmed låga\r\nförmögenhetsskatter, eller också hög inflation och\r\ndärmed höga förmögenhetsskatter. Jag har svårt att\r\nse det sambandet.</pre><pre>Självfallet är vi Socialdemokrater i allra högsta grad\r\nintresserade av en låg inflation. Det faktum att vi\r\nnu har en låg inflation beror i oerhört hög grad på\r\nåtgärder som vidtogs under den förra regeringens\r\ntid. Jag tänker på skatteomläggningen, på\r\nRehnbergsavtalet, på kronans knytning till ecun,\r\nosv. Samtliga åtgärder har bidragit till att vi har en\r\nmycket låg inflation i landet. Hela det egendomliga\r\nscenario som Harry Staaf försöker måla upp verkar\r\nen aning konstruerat, om jag för uttrycka det så.</pre><pre>Jag skulle vilja spinna vidare något på frågan vilka\r\nideologiska grunder som man såsom kds:are stöder\r\nsig på, när man ställer upp på dessa gigantiska\r\nskattesänkningar för dem som har det allra bäst i\r\nsamhället. Hela regeringens filosofi går ju ut på att\r\nvi genom sänkta skatter för dem som redan har det\r\nväldigt bra skall få bättre tillväxt i landet. Vanligt\r\nfolk däremot skall tydligen arbeta mer och\r\nanstränga sig mer, därför att de får försämrade\r\nförmåner och ekonomiska villkor.</pre><pre>Harry Staaf! Hur ser ni kds:are egentligen på så\r\ngrundläggande ideologiska frågor som denna:\r\nVilken drivkraft är det som gör att människor blir\r\nberedda att göra en insats i samhället? Finns det\r\nenligt er uppfattning inga andra drivkrafter än den\r\negna snöda vinningens drivkraft, det egna\r\nekonomiska resultatet, när människor gör sina\r\narbetsinsatser?</pre><pre>Jag såsom socialdemokrat tror faktiskt att\r\nmänniskor kan drivas även av andra skäl. Det är\r\ndärför jag också kommer till helt andra slutsatser\r\nom hur vi skall bära oss åt för att få fart på ekonomi\r\noch tillväxt i landet. Det är beklagligt att en\r\nrepresentant för ett parti som skall stå för en viss\r\netik i politiken inte ser det här sambandet utan går\r\ni fällan och ställer upp på moderaternas politik, en\r\npolitik som handlar om att det är egennyttan som är\r\nden enda drivkraften för den ekonomiska\r\nutvecklingen.</pre><pre>Anf. 75  HARRY STAAF (kds) replik:</pre><pre>Herr talman! Yvonne Sandberg-Fries frågade mig\r\nom jag tror att den snöda vinningen är den enda\r\ndrivkraften för insatser. Jag tror inte det. Inte heller\r\ntror jag att de människor som står bakom vårt parti\r\ntror det. Det är emellertid ganska klart att\r\nvinningen som drivkraft har rätt stor betydelse.\r\nDen som har rest något i öststaterna har kunnat se\r\nen hel del som man inte förväntat sig i ett land av\r\nsocialistisk karaktär. Såvitt jag kan förstå var det\r\njust den egna snöda vinningen som drev fram\r\nsådana avarter. Det är alltså bättre att analysera\r\nden egna snöda vinningen under lagliga former, så\r\natt den kommer oss alla till godo.</pre><pre>Det har ganska stor betydelse hur man ser på\r\nsparandet i samhället när det gäller de åtgärder som\r\nvi har vidtagit. Om man anser att vi skall ha privat\r\nföretagsamhet, som bygger på ett privat sparande,\r\när det här nödvändiga åtgärder. Om man anser att\r\nsparandet skall ske i statens regi, blir det något helt\r\nannat. Man klarar ju då sparandet genom uttag av\r\nskatter. Såvitt vi kan förstå är det bra för\r\nutvecklingen att ha en privat företagsamhet. Vid en\r\ninternationell jämförelse kan man se att det tycks\r\nvara bra även för sysselsättningen.</pre><pre>Anf. 76  YVONNE SANDBERG-FRIES (s)\r\nreplik:</pre><pre>Herr talman! Det är glädjande att höra att\r\nåtminstone Harry Staaf tror att människor kan göra\r\nen insats av andra skäl än för det vi kallar den snöda\r\nvinningen. Tyvärr måste jag konstatera att han inte\r\ndrar de politiska slutsatserna av den i och för sig\r\nsympatiska hållningen. Det beror på att hans parti\r\ningår i en regering, vars ekonomiska politik bygger\r\npå just detta. Själva grundbulten i den borgerliga\r\nregeringens ekonomiska politik är ju\r\nskattesänkningar för de människor som redan har\r\ndet bäst.</pre><pre>Om man jämför -- vilket den här regeringen är\r\nmycket pigg på i olika sammanhang -- med\r\nförhållanden ute i Europa, kan man konstatera att\r\növer hälften av OECS:s medlemsländer har\r\nförmögenhetsbeskattning. I Sverige skall den\r\navskaffas. Det har den borgerliga majoriteten\r\nbestämt. Det är så, att samtliga EG-länder har arvs-\r\noch gåvobeskattning. Man kan dessutom läsa i\r\növersikten när det gäller frågorna om anpassning\r\ntill EG, en översikt som finansdepartementet\r\nnyligen har publicerat, att beträffande den här\r\ntypen av beskattning finns det i dag inte några skäl\r\ntill att nu, och inte heller i samband med\r\nmedlemskapet, rusa i väg och sänka den här typen\r\nav skatter.</pre><pre>Anf. 77  HARRY STAAF (kds) replik:</pre><pre>Herr talman! Man kan naturligtvis ha litet olika\r\nuppfattning om förmögenhetsbeskattning, dvs. om\r\nman skall ha någon beskattning eller ej. Det är helt\r\nklart att den förmögenhetsbeskattning som vi har\r\nhaft har varit alldeles för hög och haft negativa\r\neffekter. Det är troligtvis det som ligger bakom de\r\nförslag som nu är framlagda och antagna i\r\nriksdagen. Sveriges geografiska läge i förhållande\r\ntill Europamarknaden har kanske också motiverat\r\nen något lägre förmögenhetsbeskattning här än\r\nnere i Europa.</pre><pre>Jag ställde frågan om huruvida reservanternas\r\nskatteförslag är familjevänligt. Det skulle ha varit\r\nintressant med ett svar, men Yvonne Sandberg-\r\nFries har, såvitt jag kan förstå, inte någon möjlighet\r\natt svara nu. Lars Bäckström kan kanske göra det\r\nsenare.</pre><pre>Jag menar, att om den hårda arvsbeskattningen för\r\nföretag skall återställas, vilket har föreslagits, blir\r\ndet väldigt svårt för förtagen vid\r\ngenerationsskiften. Om man då -- utan en våldsam\r\nskatteplanering -- skall lyckas bra, bör man helst\r\nvara så gammal när man får barn att man åtnjuter\r\nbåde barnbidrag och pension. På det sättet blir det\r\nganska långt mellan generationsväxlingarna.</pre><pre>Detta är något som män kanske kan klara om de är\r\nförutseende, men det är väldigt svårt för kvinnor att\r\nklara uppgiften att ha både pension och barnbidrag.\r\nDärför menar jag att om man vill bygga på\r\nföretagsamhet så är detta förslag helt enkelt litet\r\nfamiljeovänligt.</pre><pre>Anf. 78  LARS BÄCKSTRÖM (v) replik:</pre><pre>Herr talman! Vad vi säger i vår reservation och i vår\r\nmotion -- vi kan inte ta med allt i vår\r\nmeningsyttring -- är att arvs-  och gåvoskatten kan\r\nvara hård om man inte gör något åt den. Därför\r\nmenar vi att man skyndsamt skulle ha tagit fram ett\r\nförslag på grundval av arvs- och\r\ngåvoskattekommitténs arbete. Det skulle ha varit\r\nett samlat förslag så att man kommer till rätta med\r\nskatteundandragande och skatteplanering. Då kan\r\nman sammantaget lindra de formella\r\nskattesatserna. Men det är så viktigt att man gör\r\nbåda sakerna samtidigt, simultant, annars blir det\r\nsneda fördelningseffekter. Och det blir det nu.</pre><pre>Harry Staaf frågade om man inte kan klara vård och\r\nomsorg även utan dessa 500 miljoner. Jo,\r\nnaturligtvis kan man det, om man inte sänker alla\r\nandra skatter. Men det är ju detta som sker. Det är\r\nden sammantagna effekten, att man sänker så\r\nmånga skatter, som gör att detta blir svårt att klara.</pre><pre>Sedan tog Harry Staaf upp ytterligare exempel och\r\nvidgade det hela genom att tala om\r\nförmögenhetsskatten över huvud taget. Den\r\ndebatten tror jag att vi skall föra en annan gång.\r\nMen jag skall kortfattat kommentera detta.</pre><pre>Förmögenhetsskatten går också mycket enkelt att\r\nundgå. Man kan manipulera med lånefinansierade\r\nplaceringar, och man kan använda\r\navkastningsfonder över nyår. Det finns ett otal\r\nexempel på hur man kan bringa ned sin\r\nförmögenhetsskatt. Det behöver vi inte ha något\r\nseminarium om, eftersom revisionsbyråerna så\r\nväldigt väl vet hur man gör. Man talar alltså om en\r\nformell verklighet som väldigt få drabbas av.</pre><pre>Det är oerhört få småföretagare som har betalat\r\nförmögenhetsskatt. Så rik blir man inte på att vara\r\nsmåföretagare i Sverige, utan detta gäller kanske en\r\npå tio. Det är sant att Kamprad flyttade ut ur\r\nSverige. Men Älmhult ligger kvar, och Ikea ligger\r\nkvar. Det viktiga för svensk produktion är inte var\r\npersonerna bor utan var produktionen sker. Det är\r\ndet viktiga att utgå ifrån.</pre><pre>Vi undrar varför man inte avvaktar arvs-  och\r\ngåvoskattekommitténs slutberedning. Det var ju\r\ninte länge sedan som Socialdemokraterna sänkte\r\narvs-  och gåvoskatten.</pre><pre>Harry Staaf sade att han hade svårt att tänka sig en\r\narvs-  och gåvoskatt på mer än 30 %. Jag har också\r\nsvårt att tänka mig att man skulle ha 40 eller 50 %\r\nsom bas. Men det finns ju skikt i skatteskalorna.\r\nDetta gäller naturligtvis för de mycket stora\r\narvslotterna och de mycket stora gåvorna. Detta\r\nhandlar ju om arvs- och gåvobeskattningen.</pre><pre>Man kan föreställa sig ett system där man i stället\r\nför lön ger gåvor. Lön beskattas med över 50 %,\r\nmen gåvor beskattas med högst 30 %. Det är då\r\nman får dålig symmetri. Man bör inte beskatta hårt\r\narbete hårdare än en stor gåva, en binge pengar. Jag\r\ntycker att det är stötande att den som har slitit för\r\npengarna, kroppsligen eller andligen, skall\r\nbeskattas hårdare än den som får presenter, gåvor.\r\nOm vi skall tala i moraliska termer, så är det detta\r\nsom är stötande för mig. Och jag tror att Harry\r\nStaaf ser poängen i detta resonemang.</pre><pre>Anf. 79  HARRY STAAF (kds) replik:</pre><pre>Herr talman! Jag tycker att Lars Bäckströms metod\r\när något egendomlig. Det framskymtar att Lars\r\nBäckström är beredd att inse att den gamla arvs-\r\noch gåvobeskattningen inte var bra. Den var för\r\nhög. I höstas beslutade riksdagen att justera den.\r\nDärför tycker jag att det är litet egendomligt att\r\nman först yrkar att den skall återställas och sedan\r\när beredd att ta upp en diskussion om hur den skall\r\nse ut. Såvitt jag förstår pågår det en beredning om\r\nutredningen om arvs-  och gåvoskatter. Låt oss\r\ndärför avvakta vad den kan komma fram till.</pre><pre>Lars Bäckström sade att den gamla beskattningen\r\ninte har hindrat att företag har byggts upp. Och det\r\nhar det alltså inte gjorts. I en del fall har t.o.m.\r\nriktigt stora företag byggts upp. Men det tycks vara\r\npå det sättet att vi har ett mindre antal medelstora\r\nföretag i detta land än vad som behövs. Det har\r\nalltså varit svårt att öka den egna kapitalbasen, så\r\natt ett litet företag blir ett större företag. Men med\r\ndessa förslag hoppas vi att det skall bli möjligt för\r\nfler småföretag att växa till medelstora företag. På\r\ndetta vis skall vi alltså trygga arbeten här i landet.</pre><pre>Anf. 80  LARS BÄCKSTRÖM (v) replik:</pre><pre>Herr talman! Jag sade att vi kan tänka oss\r\nsänkningar. Det fattades ju beslut om en sänkning\r\nav arvsskatten hösten 1990. Den sänkningen trädde\r\ni kraft den 1 januari 1991. Det är inte längre sedan\r\ndet skedde.</pre><pre>Under våren 1991 ville Moderaterna gå vidare och\r\nsänka arvs-  och gåvoskatten. Vad hände då? Jo,\r\nVänsterpartiet, Socialdemokraterna, Folkpartiet\r\nliberalerna och Centern sade nej. Nu har\r\nKristdemokraterna kommit till riksdagen. Och det\r\nkan vara på det sättet att Kristdemokraterna\r\nantingen har hjälpt Moderaterna att driva igenom\r\ndetta, eller också har de passivt anslutit sig till\r\ndetta. Men det undandrar sig min bedömning hur\r\ndet går till i de inre salongerna.</pre><pre>Min uppfattning delades emellertid av\r\nSocialdemokraterna, Centern och Folkpartiet så\r\nsent som våren 1991, eftersom beslut om en\r\nsänkning hade fattats hösten 1990. Och majoriteten\r\nansåg att man efter den sänkningen skulle avvakta\r\narvs-  och gåvoskattekommitténs arbete.</pre><pre>Men när det blev borgerlig regim och Bo Lundgren\r\nblev skatteminister, då skulle man skynda på dessa\r\nsänkningar, som är fördelningspolitiskt stötande,\r\neftersom de inte sker i ett sammanhang.</pre><pre>Till sist vill jag säga något om det som sades om att\r\ndetta måste göras för att man skall bygga upp\r\nkapital i landet. Och varför måste man bygga upp\r\nkapital i landet? Jo, för att få till stånd\r\ninvesteringar.</pre><pre>Detta är emellertid inte korrekt i en öppen\r\nekonomi. Det framgår av många beredningar, t.ex.\r\ni långtidsutredningen. I den står det: Som tidigare\r\nnämnts betyder kapitalmarknadens integration att\r\ndet inhemska sparandets roll för kapitalbildningen\r\nminskar.</pre><pre>Detta är riktigt, eftersom man kan låna var man\r\nvill. Ökat hushållssparande i Sverige kan lika väl\r\nleda till industriinvesteringar i Italien, Frankrike\r\neller Spanien. Det är så det är i en öppen ekonomi.\r\nOch jag tycker att det är bra att dessa möjligheter\r\ntill öppenhet finns i ekonomin.</pre><pre>Men, återigen, vi skall ha en rimlig arvs-  och\r\ngåvobeskattning. Därför skall vi stoppa\r\nmöjligheterna till skatteundandragande och skapa\r\nen fördelningspolitisk profil. Då kan vi sänka de\r\nformella skattesatserna. Det bästa och det goda kan\r\nförenas.</pre><pre>Anf. 81  HARRY STAAF (kds) replik:</pre><pre>Herr talman! I en internationell ekonomi kan det\r\nnog vara riktigt att kapitalbildningen, om den är\r\nsvag i det egna landet vid ett specifikt tillfälle, inte\r\nkan hindra att det investeras och att det byggs upp\r\nföretag i landet. Men sannolikt är man nog beredd\r\natt satsa detta kapital, eftersom det är ett\r\nlåglöneland.</pre><pre>Jag tror att det är viktigt att vi själva medverkar till\r\nsparande och bygger upp en kapitalbas i landet. Det\r\nkan alltså ske på två sätt. Det kan ske genom att\r\nman tar ut skatter eller genom att man har ett privat\r\nsparande. I båda fallen får människor avstå\r\nkonsumtion. Det är alltså mer fråga om ett sätt att\r\nta ut detta. Om man tar ut det som skatt får alla\r\nvara med. Om man tar ut det som sparande\r\nkommer rätt många människor att fråga: Vad får\r\njag för att spara? Det är alltså det som är intressant\r\ni det ögonblicket.</pre><pre>Sedan redogjorde Lars Bäckström för vad som har\r\nhänt i riksdagen innan kds kom hit och vilka turer\r\nsom har förekommit. Vad som har hänt sedan vi i\r\nkds kom hit och landet har fått en ny regering är att\r\nden nya regeringen försöker få små företag att växa\r\noch bli medelstora företag. Jag tror att det kan ha\r\nen viss betydelse att det har blivit en ändrad syn och\r\natt man nu är beredd att gå något längre än på den\r\ntiden då kapitalbildningen skedde via skattsedeln.</pre><pre>Anf. 82  KNUT WACHTMEISTER (m):</pre><pre>Herr talman! Eftersom Lars Bäckström\r\napostroferade mig gav han mig anledning att säga\r\nnågra ord.</pre><pre>Lars Bäckström häcklade Centern och Folkpartiet\r\ndärför att de har ändrat uppfattning i\r\narvsskattefrågan. Men även Vänsterpartiet har\r\nändrat uppfattning. När Vänsterpartiet nu vill\r\nåtergå till de gamla skalorna med ett högsta uttag\r\npå 65 % är detta väsentligt lägre än vad partiet\r\nkrävde för några år sedan. Då motionerade\r\nnämligen Vänsterpartiet om ett högsta uttag på\r\n108 %. Det låter märkligt, men man krävde faktiskt\r\nen 50-procentig höjning av de då rådande\r\nskatteskalorna. Högsta uttaget var då 72 %. Och\r\nom man höjer uttaget på 72 % med 50 % blir det\r\nfaktiskt 108 %.</pre><pre>Lars Bäckström var inte i riksdagen då, men dessa\r\nuppgifter kan vara nyttig information, eftersom\r\nLars Bäckström nu vill ha en lagom arvsskatt. Det\r\nville Vänsterpartiet tydligen inte då.</pre><pre>(Applåder)</pre><pre>Anf. 83  LARS BÄCKSTRÖM (v):</pre><pre>Herr talman! Det kanske är riktigt. Det undandrar\r\nsig min bedömning. Det klassiska svaret på alla\r\nsådana påpekanden är att vi blir klokare, men det\r\nblir inte alla andra -- tyvärr.</pre><pre>(Applåder)</pre><pre>Överläggningen var härmed avslutad.</pre><pre>10 §  Indirekta skatter</pre><pre>Föredrogs</pre><pre>skatteutskottets betänkande</pre><pre>1991/92:SkU22 Indirekta skatter.</pre><pre>Anf. 84  BO FORSLUND (s):</pre><pre>Herr talman! Det är glädjande att den borgerliga\r\nregeringen har gett ut en förordning för\r\nmiljöklassindelning av fordon fr.o.m. 1993 års\r\nmodeller, trots att Moderaterna och Folkpartiet så\r\nsent som våren 1991 var emot ett sådant beslut.</pre><pre>Nu föreslår vi vidare att regeringen bör förbereda\r\nnästa steg i miljöklassningssystemet.</pre><pre>Regeringen bör, som det uttalas i\r\nmiljöpropositionen, noga följa utvecklingen på\r\nmarknaden och återkomma till riksdagen med\r\nförslag om att vissa regler i systemet behöver\r\nomprövas. I det sammanhanget bör\r\nmiljöeffekterna av slopandet av etanolskatten\r\nbedömas.</pre><pre>Vidare säger vi att ett miljöklassystem för bensin\r\nbör införas. Utgångspunkten för klassindelningen\r\nbör vara bensinkvaliteten, t.ex. innehållet av\r\naromater.</pre><pre>Utskottsmajoriteten säger att miljövinsten av att\r\ninföra ytterligare bensinkvaliteter måste ''vägas\r\nmot praktiska, administrativa och andra problem''.</pre><pre>Jag tycker, herr talman, att detta uttalande visar på\r\nett litet intresse och en låg ambition när det gäller\r\natt åstadkomma förbättringar. Jag tänker då på de\r\nmycket besvärliga miljöolägenheter som dagens\r\nbilism innebär. Detta är bevis nog för att Centerns\r\ns.k. miljöprofil överskuggas av Moderaternas\r\nointreese för miljöfrågorna -- det är ju\r\nModeraterna som bestämmer i regeringen.</pre><pre>På ytterligare ett område visar regeringen ett lamt\r\nintresse. Det gäller då behovet av en förbättrad\r\navfallshantering. Miljöavgiftsutredningen föreslog\r\nsommaren 1990 att en avgift skulle införas på\r\nosorterat avfall. Den socialdemokratiska\r\nregeringen uttalade sig i samband med\r\nmiljöpropositionen för just en ökad användning av\r\nekonomiska styrmedel på avfallsområdet. Men det\r\nsades också att utformningen av den föreslagna\r\navgiften behövde övervägas ytterligare något.\r\nDetta arbete borde verkligen vara slutfört vid\r\ndenna tidpunkt.</pre><pre>Men i stället föreslår regeringen att ytterligare en\r\narbetsgrupp tillsätts för att klarlägga effekterna av\r\nen avfallsskatt. Också detta visar, herr talman, att\r\nambitionsnivån är mycket låg. Även här visar\r\nCentern i regeringsställning hur litet man\r\negentligen påverkar i miljöfrågorna.</pre><pre>Herr talman! För tids vinnande nöjer jag mig med\r\natt yrka bifall till reservationerna 5 och 12. Givetvis\r\nstår jag bakom övriga socialdemokratiska\r\nreservationer.</pre><pre>Anf. 85  PETER KLING (nyd):</pre><pre>Herr talman, ledamöter! Jag skall tala litet grand\r\nom en motion av bl.a. mig som gäller den särskilda\r\nvaruskatten.</pre><pre>I denna motion föreslås en återbetalning, en\r\nrestitution, av erlagd skatt. Det gäller svenska\r\nparfymhandlare och chokladhandlare. Den 1\r\njanuari 1993 skall den här skatten sänkas, och det\r\när en mycket positiv åtgärd från regeringens sida.\r\nMen en negativ effekt är att företagarna redan har\r\nbetalat in sin skatt och nu vill ha tillbaka de här\r\npengarna.</pre><pre>Företagsmässigt är det ganska rimligt att skatt som\r\nbetalas för lager och som sedan så att säga släpps\r\ninnebär att man -- priset för varan sänks,\r\nförhoppningsvis, i motsvarande utsträckning -- på\r\nnågot vis får tillgodogöra sig dessa pengar.</pre><pre>Jag har talat med folk inom branschen, och man\r\naccepterar att den här skattesänkningen skjuts ett\r\nhalvår framåt för att de statsfinansiella intäkterna\r\nskall kunna bibehållas -- dvs. så att ytterligare\r\npengar kommer in, därefter en restitution på\r\nskatten, alltså en återbetalning.</pre><pre>Just när regeringen ämnar sänka skatten --\r\nsänkningen gäller, som sagt, fr.o.m. den 1 januari\r\n1993 -- har dessa handlare enorma lager. Som alla\r\nhär i kammaren vet lever många köpmän på just\r\nförsäljningen under jultid. Enligt både min och\r\nhandlarnas mening vore det därför fel att sänka\r\nskatten just vid ett sådant tillfälle.</pre><pre>Med tanke på de totala skatteintäkterna för statens\r\ndel vill jag säga följande. Skjuter vi i denna\r\nkammare på den här aktuella skatten ett halvår, lär\r\nvi medverka till att statskassan får in 200--\r\n250 miljoner. När det gäller restitutionen handlar\r\ndet om ungefär 100 miljoner. En sådan här\r\nrestitution innebär således, mina ärade damer och\r\nherrar, att vinsten för statskassan blir 100-\r\n150 miljoner. Dessutom blir man på företagen i\r\nfråga nöjd och belåten. Det finns bara vinnare på\r\ndet här förslaget.</pre><pre>Jag tror innerst inne om jag skall vara riktigt ärlig,\r\natt det faktiskt finns en majoritet för en sådan här\r\nåtgärd. Tyvärr gör detta med prestige och\r\npartipiskor att det återigen i denna kammare sätts\r\nkäppar i hjulet.</pre><pre>Andra i Ny demokrati kommer litet senare här att\r\nnågot beröra energibeskattningen och inriktningen\r\ni det avseendet. Vi värnar ju om\r\nkärnkraftsteknologin och dess inriktning och vill ha\r\nsänkta skatter på det, enligt vår åsikt, miljövänliga\r\nenergislaget.</pre><pre>Vidare kommer vi att tala om sänkta energiskatter.\r\nDet gäller sänkningar om 4 miljarder. Vi kommer\r\nockså att tala om vår inriktning här, dvs. att det på\r\nsikt blir sänkt kilometerskatt.\r\nMiljöklassindelningen kommer även att beröras\r\nliksom de 65 000 kronorna när det gäller den\r\nextraskatt som tillkommer för tunga fordon och\r\nsom vi anser vara en helt felaktig åtgärd. Miljön\r\nhämmas. Inga företagare köper fortsättningsvis nya\r\nlastbilar. Den dynamiska effekten blir negativ i och\r\nmed att företagare inte köper nya fordon utan\r\nbehåller sina gamla fordon, vilka är sämre för\r\nmiljön.</pre><pre>Mina partikolleger får återkomma till dessa saker.</pre><pre>Med detta, herr talman, yrkar jag bifall till\r\nreservation 1 (mom. 1), reservation 2 (mom. 2),\r\nreservation 4 (mom. 7) samt reservation 14 (mom.\r\n24).</pre><pre>Anf. 86  LARS BÄCKSTRÖM (v):</pre><pre>Herr talman! I fråga om skatteutskottets\r\nbetänkande 1991/92:SkU22 om indirekta skatter\r\nkan jag säga att vi, trots att frågan nyligen har\r\ndiskuterats, snart återigen skall debattera detta\r\nämne. Det finns ju propåer och beredningar inom\r\nregeringskansliet. Ivar Franzén som har att försvara\r\nutskottet har säkert mycket att säga i denna fråga.\r\nAv förståeliga skäl kan han dock inte göra det nu.\r\nMen vi skall ju senare återkomma till\r\nenergiskattefrågorna. Således kan vi kanske hålla\r\ndebatten stram.</pre><pre>Vi i Vänsterpartiet har lagt fram ett förslag som\r\ninnebär att skattekvoten ligger kvar mellan 1991\r\noch 1992. Vi höjer inga skatter 1992 i förhållande\r\ntill 1991.</pre><pre>Vi talar om utgiftsexpansionen och om vissa\r\nskattesänkningar. Men vi talar också om\r\nskattehöjningar. På energiområdet pläderar vi för\r\nväsentliga skattehöjningar. Vi menar nämligen att\r\nintäkter via skatter och avgifter kan användas dels\r\nför att skaffa inkomster till statskassan, dels som ett\r\ninstrument på marknaden när det gäller att försöka\r\nbromsa viss konsumtion. Vi menar att energin är en\r\nnyttighet som man måste hushålla med och hantera\r\nmed varsamhet.</pre><pre>De förslag som vi har lagt fram innebär en\r\nbelastning för hushållen. Men i andra avseenden\r\nhar vi lagt fram förslag till kompensatoriska\r\nskattesänkningar på mervärdesskattesidan. Bl.a.\r\ngäller det livsmedel, transporter och bostäder. Vi\r\nhar en fördelningsprofil.</pre><pre>Nämnda förslag till åtgärder yrkar man avslag på.\r\nMen det är intressant att notera att de förslag som vi\r\nhar lagt fram till en del tycks motsvara tankar som\r\nregeringen har när det gäller att finansiera\r\nenergiskattesänkningarna för industrin.</pre><pre>Jag tror att vi måste återkomma till dessa saker. Det\r\när emellertid intressant att vi har lagt oss på nästan\r\nsamma nivå som den som regeringen anser vara\r\nmöjlig. Sedan vill man utnyttja det här utrymmet\r\nför andra ändamål. Man vill t.ex. utnyttja det för\r\natt åstadkomma ytterligare subventioner för\r\nindustrin. Det är kanske en möjlighet. Men jag\r\nmenar att det här är en möjlighet som endast på\r\nmycket kort sikt innebär fördelar för industrin. Om\r\nvi får en integrerad energimarknad, kommer\r\nindustripriserna ändå att drivas upp här i Sverige.\r\nVad som sker är att man skaffar sig ett litet rådrum,\r\nmen bara på mycket kort sikt, på industrisidan.</pre><pre>Enligt vår mening måste det finnas en\r\nmiljömedvetenhet även inom industrin. Vi tror att\r\nsvensk industri klarar det kravet, särskilt med tanke\r\npå den oerhört låga beskattningen beträffande\r\nbolag och på utdelade vinster.</pre><pre>Så till en annan fråga som vi tycker att det är\r\nväsentligt att ta upp. Det gäller\r\nfordonsbeskattningen och transportsektorn. Även i\r\ndet sammanhanget kan vi blicka mot EG. Vad ser\r\nvi då? Det talas ju så mycket om vad EG betyder\r\nnär det gäller skattesänkningar i Sverige -- vare sig\r\ndessa är tvångsmässiga eller tillkommer genom\r\nindirekt påverkan.</pre><pre>För att uppnå EG:s mål beträffande skattesatserna\r\nmåste skatten på bensin vid en EG-anpassning\r\nväsentligt höjas här i Sverige -- det handlar om en\r\nhöjning med 40 öre för blyad bensin och med drygt\r\n30 öre för oblyad. Knut Wachtmeister var tidigare i\r\ndag inne på detta. Han medgav att vissa skatter nog\r\nmåste höjas med tanke på EG. Här är det fråga om\r\nett sådant område. Det handlar inte om en\r\ntvångsmässig höjning, utan det är fråga om ett\r\nskattesatsmål.</pre><pre>Vi i Vänsterpartiet säger att en omläggning av\r\nbeskattningen borde ske, så att skatt i högre grad\r\ntas ut på drivmedelssidan och i mindre omfattning\r\nsom acciser. Fordon som står stilla skadar ju inte\r\nmiljön. Denna skadas först när fordon är i gång.\r\nOm man åstadkommer en minskning beträffande\r\nacciserna blir det lättare att förnya bilparken -- och\r\nnya fordon är, som sagt, miljövänligare än äldre\r\nfordon.</pre><pre>Det här är en princip som vi menar bör diskuteras\r\nvidare. Ja, vi menar att den borde införas, men vi\r\ntror mycket bestämt att andra partier, t.ex. centern,\r\nborde överväga att gå i denna riktning, att föra över\r\nmer av beskattningen på bilismen till den rörliga\r\ndelen. Det skulle ge positiva miljöeffekter.</pre><pre>Herr talman! Med tanke på tiden begränsar jag mitt\r\nanförande till det jag nu har sagt och hänvisar till\r\nden meningsyttring som vi från vänsterpartiets sida\r\nhar gjort i betänkandet.</pre><pre>Jag ställer mig naturligtvis bakom alla\r\nvänsterpartiets ställningstaganden men vill i\r\nsärskild ordning yrka bifall till vår meningsyttring\r\nvad gäller mom. 1 och mom. 10. Av vår\r\nmeningsyttring framgår också att vi ansluter oss till\r\nde yrkanden som socialdemokraterna har ställt\r\nbeträffande sina reservationer.</pre><pre>Anf. 87  IVAR FRANZÉN (c):</pre><pre>Herr talman! I skatteutskottets betänkande om\r\nindirekta skatter behandlas en lång rad motioner\r\nsom har väckts under den allmänna motionstiden. I\r\nvanlig ordning avstyrks de flesta motionerna, men\r\ndet är inte liktydigt med att de inte kommer att\r\nbeaktas. Tvärtom kommer ett flertal motioner att\r\nföljas upp av regeringen och säkert påverka\r\ninnehållet i kommande propositioner.</pre><pre>I två fall föreslår utskottet tillkännagivande till\r\nregeringen. Det första gäller ett gammalt ärende\r\nom att ge råtalloljan förutsättningar att konkurrera\r\npå lika villkor. Riksdagen har tidigare gett förra\r\nregeringen i uppdrag att lösa denna fråga, men\r\ninget har hänt. Nu anser utskottet att regeringen\r\nmed förtur måste se till att konkurrensneutralitet\r\nskapas för den råtallbaserade industrin.</pre><pre>Det andra tillkännagivandet avser att en särskild\r\nregel bör införas så att de fastigheter som överförs\r\nfrån landstingen till kommunerna i samband med\r\nÄDEL-reformen inte belastas med stämpelskatt.</pre><pre>Den stora frågan i betänkandet är utformningen av\r\nmiljö- och energiskatter/avgifter. Den\r\nHjalmarssonska utredningen har föreslagit radikala\r\nsänkningar av industrins energiskatter, och den\r\nutredningen har debatterats flitigt.</pre><pre>Industrins krav på sänkta energiskatter har stöd i\r\nregeringens ambitioner att EG-anpassa skatterna.\r\nSamtidigt sägs det i regeringsförklaringen att\r\n''miljövänlig energi från biobränslen, solenergi och\r\nvindkraft utvecklas och stimuleras och arbetet med\r\natt ersätta fossila bränslen med biobränslen\r\npåskyndas''. Biobränslekommissionen har tillsatts\r\nför att analysera förutsättningarna för en väsentligt\r\nökad användning av biobränslen och lämna förslag\r\ntill åtgärder för att stärka biobränslenas långsiktiga\r\nkonkurrenskraft.</pre><pre>Målsättningen för de kommande justeringarna av\r\nenergiskatterna måste vara både att ge skatterna en\r\nbättre miljöstyrande effekt och att förstärka den\r\nsvenska industrins konkurrenskraft. Det är alltså\r\nett både -- och, inte ett antingen -- eller.</pre><pre>För att bevara den långsiktiga konkurrenskraften\r\nmåste svensk industri ligga i främsta frontlinjen\r\navseende effektiv energianvändning och\r\nmiljövänlig produktion. Det är uppenbart att t.ex.\r\nde omfattande miljöinvesteringar som under det\r\nsenaste årtiondet gjorts inom svensk skogsindustri\r\npå ett positivt sätt påverkar denna industris\r\nkonkurrenskraft i dag. Möjligheten att tillverka\r\npappersmassa av hög kvalitet men ändå använda\r\nlitet eller inget klor är grundad just på 80-talets\r\ninvesteringar och 80-talets kunskaper.</pre><pre>Alla är överens om att spelreglerna i miljö- och\r\nenergipolitiken måste vara stabila och förutsebara i\r\nflera års perspektiv för att kunna utgöra ett rimligt\r\nunderlag för investeringar och planering av\r\nproduktionen. Det är därför viktigt att\r\nmiljöstyrningen så långt som möjligt sker med\r\nskatter och miljöavgifter som är logiskt uppbyggda\r\noch direkt knutna till väsentliga miljövärden.\r\nKoldioxidavgiften är en sådan typisk bas för\r\nmiljöstyrning.</pre><pre>I betänkande SkU22 finns 14 reservationer, och jag\r\nskall kommentera några av dem.\r\nSocialdemokraterna svarar för sju stycken.</pre><pre>Det är i de flesta fall i sak liten skillnad mellan de\r\nsocialdemokratiska reservationerna och\r\nutskottsmajoritetens förslag. Skillnaden är i\r\nhuvudsak att utskottsmajoriteten förutsätter att\r\nregeringen vidtar aktuella åtgärder eller att i\r\nregeringen pågående beredningsarbete bör\r\navvaktas innan ställning tas, medan\r\nsocialdemokraterna i traditionell oppositionsstil vill\r\ngöra en rad tillkännagivanden med samma\r\ninriktning.</pre><pre>Reservationerna 3, 5 och 6, som behandlar\r\nmiljöklassning av oljor, bensin och fordon, är\r\nreservationer av detta slag. Skillnaden i sak\r\ngentemot utskottets förslag är liten. Reservanterna\r\nväljer att bortse från en del praktiska problem som\r\nhar att göra med möjligheterna att tillhandahålla\r\nflera slags bensin.</pre><pre>Jag är ur miljösynpunkt väldigt tveksam till om\r\nrätta sättet att nå fram till bättre bensinkvalitet är\r\natt dela upp sortimentet. Jag tror att det är bättre\r\natt skärpa reglerna och på så sätt minska innehållet\r\nav bensen och aromater. Vi ser resultaten av\r\noljebolagens aktiva arbete i form av blyfri bensin\r\nmed 98 oktan och näst intill svavelfria dieseloljor,\r\nsom möjliggör katalytisk avgasrening på\r\ndieselfordon.</pre><pre>Socialdemokraterna vill ersätta\r\nprisregleringsavgifter på handelsgödsel med höjda\r\nmiljöavgifter. Deras förslag grundar sig, såvitt jag\r\nkan förstå, på den ganska okunniga inställningen\r\natt kväveläckaget minskar i förhållandet till\r\nprishöjningen på handelsgödsel. Så är det inte i\r\npraktiken.</pre><pre>Redan dagens miljöavgifter och priser ger starka\r\nmotiv för att optimera användningen av\r\nhandelsgödsel, och det är optimering som ger de\r\nminsta kväveläckagen. Därför saknas miljömässiga\r\nmotiv att ersätta prisregleringsavgiften med\r\nmiljöavgift. Det innebär bara dyrare produktion\r\noch dyrare livsmedel, och det kan ingen av oss\r\neftersträva.</pre><pre>Freonerna är ett stort miljöproblem. Det gäller i\r\nviss mån också de mjuka freonerna, HCFC.\r\nSocialdemokraternas krav på avgifter på de mjuka\r\nfreonerna kan vara ett alternativ, men regeringen\r\nprövar denna fråga, och direkta förbud för viss\r\nanvändning av HCFC kan vara en säkrare och\r\nenklare väg. Därför finner utskottsmajoriteten inte\r\nanledning att riksdagen i dag tar ställning på ett\r\nofullständigt beslutsunderlag.</pre><pre>Av Peter Klings inlägg förstår jag att vi lär få tillfälle\r\natt diskutera Ny demokratis reservationer i flera\r\nvarv i fortsättningen. Jag behöver därför inte\r\nkommentera dem nu. De är i vissa avseenden\r\nmycket motsägelsefulla, men det blir säkert tillfälle\r\natt redovisa det sedan.</pre><pre>Jag skall dock säga när det gäller den särskilda\r\nvaruskatten att det är mycket länge sedan datum\r\nfastställdes för dess avskaffande. Visst ligger det en\r\ndel i vad Peter Kling säger, jag förnekar inte det,\r\nmen samtidigt har branschen haft osedvanligt lång\r\ntid på sig för förberedelser.</pre><pre>Egentligen tycker jag att endast ett misslyckande\r\nför julhandeln skulle medföra osedvanligt stora\r\nlager just vid årsskiftet. Det är ju då man har haft\r\nden stora kommersen, och rimligen borde det inte\r\nfinnas några stora lager inför den tid på året då\r\nförsäljningen är mindre.</pre><pre>Herr talman! Jag slutar där och vill med detta yrka\r\nbifall till utskottets hemställan och avslag på\r\nsamtliga reservationer och meningsyttringar.</pre><pre>Anf. 88  BO FORSLUND (s) replik:</pre><pre>Herr talman! Jag kan förstå att Ivar Franzén har en\r\nnågot svår roll i dag, att försvara regeringspolitiken\r\npå det här området, särskilt med tanke på att han\r\nunder så många år har framträtt i denna kammare\r\nsom miljöivrare.</pre><pre>Ivar Franzén säger att det i sak egentligen är liten\r\nskillnad mellan de socialdemokratiska\r\nreservationerna och utskottsmajoritetens förslag.\r\nMen jag vill påstå att skillnaden är stor, eftersom\r\ndet faktiskt inte händer så väldigt mycket i\r\nregeringskansliet. Då måste man ju fråga sig: Är\r\noenigheten så stor i regeringen att det har lagt en\r\nviss hämsko på arbetet med miljöbeskattningen?</pre><pre>Jag har faktiskt roat mig, Ivar Franzén, med att gå\r\ntillbaka några år och titta på hur\r\nenergibeskattningen har behandlats i\r\nskatteutskottet. Jag har tydligt märkt vilken\r\nkursändring centern har gjort, såvitt jag kan förstå\r\nför att hålla ihop regeringssamverkan. Jag tycker,\r\nherr talman, att det har ytterligare bekräftats i dag.</pre><pre>Anf. 89  IVAR FRANZÉN (c) replik:</pre><pre>Herr talman! Jag måste säga, och jag säger det\r\närligt: Jag tyckte att det var lätt att i dag försvara de\r\nställningstaganden som skatteutskottets majoritet\r\nhar gjort. Att det skulle vara en svår roll upplevde\r\njag inte själv i varje fall.</pre><pre>Det är alldeles uppenbart att det är en snabbare väg\r\natt utnyttja det arbete som regeringen håller på\r\nmed än att med tillkännagivanden kanske villa bort\r\nden mycket klara och effektiva linje som finns på\r\nmiljödepartementet. Det gäller många av de här\r\nfrågorna.</pre><pre>Jag tror inte att miljön förlorar på att vi här får ett\r\nbra beslutsunderlag. Jag tror inte att miljön förlorar\r\npå att vi får väl underbyggda förslag. Jag är\r\növertygad om att det kommer ett flertal sådana den\r\nnärmaste tiden.</pre><pre>När det gäller miljöbeskattningen hävdar Bo\r\nForslund att han konstaterar en kursändring. Jag\r\nber Bo Forslund att exemplifiera det. Jag tycker att\r\njag var mycket konsekvent i mitt resonemang, och\r\njag har inte haft svårigheter att fullfölja det i dessa\r\nsammanhang. Ge mig då ett exempel, Bo Forslund,\r\npå att centern har bytt inriktning!</pre><pre>Anf. 90  BO FORSLUND (s) replik:</pre><pre>Herr talman! När det gäller de små vindkraftverken\r\nvill jag bara påpeka för Ivar Franzén att det inte var\r\nså länge sedan som han röstade mot sin egen\r\nmotion. Det här visar att det tydligen har skett en\r\nkursändring, eller också är man så pass ställd i\r\nregeringssamverkan att man är tvungen att vara\r\nlojal.</pre><pre>Anf. 91  IVAR FRANZÉN (c) replik:</pre><pre>Herr talman! Det hör till försiktighetsprincipen att\r\ninte uttala sig bestämt om framtiden, men jag kan\r\nförsäkra Bo Forslund att de ställningstaganden jag\r\nhar gjort i motionen har jag gjort därför att jag varit\r\növertygad om att det i sak blir så som det står där.\r\nDet kan ibland vara praktiskt att låta det fungera på\r\nett smidigt sätt, att få det väl berett osv., och när\r\nden dagen kommer skall jag med glädje skicka över\r\ndet skriftliga beviset -- jag tror inte att det dröjer\r\nalltför länge.</pre><pre>Anf. 92  PETER KLING (nyd) replik:</pre><pre>Herr talman! Jag skulle vilja svara på Ivar Franzéns\r\nfråga om restitutionen av varuskatten. Det är klart\r\natt handlarna har ett stort lager just i jultider, då de\r\nlever på försäljningen under den tiden. De säljer\r\nkanske 70 % av sina varor just då, och därför måste\r\nde ha ett stort och brett sortiment. Det är självklart\r\natt handlarna inte säljer ut allt under den tiden. Om\r\ndet däremot, som jag har föreslagit, skedde en\r\nsänkning av skatten i mitten av året, t.ex. på\r\nsommaren, från den 1 juli då de har små lager,\r\nkunde de anpassa sig mycket bättre än i jultider.</pre><pre>Vi förespråkar sänkta skatter på kärnkraftsel, och\r\nni förespråkar sänkta skatter på vindkraft. Både\r\nIvar Franzén och jag vet mycket väl att vindkraft är\r\nen marginell sak i sammanhanget när det gäller\r\nenergi. Möjligtvis skulle man kunna tänka sig att\r\nvindkraften tillgodoser ett par gårdar och mindre\r\nenheter här och där, men det är inte mycket i\r\nförhållande till kärnkraftsel. Därför vill jag ställa en\r\nfråga till Ivar Franzén, om han anser att det är riktigt\r\natt man på sikt prioriterar en sådan här miljövänlig\r\nel.</pre><pre>Anf. 93  IVAR FRANZÉN (c) replik:</pre><pre>Herr talman! Jag har tidigare sagt att det ligger\r\nnågonting i Peter Klings förslag, men samtidigt\r\nmåste jag säga att det är väldigt svårt att leva på ett\r\nstort osålt lager efter jul. Jag tror att det är en\r\nförutsättning för den här branschen att man säljer\r\ndet mesta av sitt lager i julhandeln och inte har det\r\nkvar som en belastning det kommande halvåret.</pre><pre>Att ta bort elskatten, ge en miljöbonus på -- eller\r\nhur vi praktiskt vill ordna det -- vindkraft med 7,2\r\nöre är en mycket viktig åtgärd. Jag tror att Peter\r\nKling i mycket hög grad underskattar vindkraftens\r\nmöjligheter. Det finns många förespråkare för\r\nvindkraft som har ett mycket stort kunnande och\r\nerfarenhet, som ser att den potentiellt kan ge på\r\n10 % av hela vår elproduktion inom 15 års tid och\r\nsom därtill är mycket miljövänlig.</pre><pre>Däremot subventionerar vi i dag kärnkraften, i och\r\nmed att staten åtar sig ovanligt mycket omfattande\r\ngarantier, utan att ta ut någon som helst ersättning\r\nför detta. Därför vore det ganska logiskt att ha\r\nsamma produktionsskatt på kärnkraft som på\r\nvattenkraft och därmed samma bas för de två\r\nenergislagen, som för närvarande dominerar vår\r\nelförsörjning.</pre><pre>Anf. 94  LARS BÄCKSTRÖM (v) replik:</pre><pre>Herr talman! Ivar Franzén sade att det var lätt för\r\nhonom att försvara utskottet i dag. Det tror jag\r\nsäkert, med tanke på att utskottet har hänvisat allt\r\ntill att man inte tar ställning nu. Det blir svårt för\r\nIvar Franzén först när han skall ta ställning här i\r\nkammaren. Några ställningstaganden kanske han\r\nändå kan göra, i alla fall preliminärt.</pre><pre>Jag vill ställa en fråga vad gäller industrin. Här finns\r\nen begränsningsregel om en energiskatt på högst\r\n1,2 % av värdet på produktionen. Men om vi nu ser\r\npå elpriset och elskatten tillsammans, har då svensk\r\nindustri en konkurrensnackdel gentemot den\r\neuropeiska marknaden? Om vi lägger ihop det\r\nsvenska energipriset på el med skatten, ligger man\r\ndå dåligt till gentemot konkurrenterna på\r\nkontinenten? Om man gör det, varför sägs det då i\r\nalla utredningar att en helt integrerad\r\nEuropamarknad för el kommer att leda till att\r\nelpriserna i Sverige pressas upp? Jag har svårt att se\r\nde här två faktorerna.</pre><pre>Vad anser Ivar Franzén om miljöeffekterna av att\r\nman går från ett system där man i ökad grad\r\nminskar beskattningen, t.ex. försäljningsskatt och\r\nfordonsskatt, dvs. de fasta avgifterna, och går mer\r\nin på den rörliga delen, dvs. drivmedlen?</pre><pre>Anf. 95  IVAR FRANZÉN (c) replik:</pre><pre>Herr talman! Om vi går till den energikrävande\r\nindustrin, finner vi att det inte är riktigt lätt att se\r\nde faktiska prisförhållandena, därför att de inte\r\nbygger på de höga konsumentpriser som är vanliga\r\ni Europa. Industrin har helt andra elpriser i\r\nEuropa. Jag har en hel del uppgifter om detta, och\r\nde tyder på att svensk energikrävande industri icke\r\nhar några konkurrensfördelar, även om vi väger\r\nsamman pris och skatt.</pre><pre>Däremot har Lars Bäckström helt rätt i att\r\nelpriserna generellt är väsentligt lägre i Sverige. Jag\r\npoängterade i mitt anförande att målsättningen\r\nmed denna justering måste vara att få både bättre\r\nmiljöstyrning och bättre konkurrenskraft, och det\r\ntror jag att vi är rätt eniga om i regeringen.</pre><pre>Försäljningsavgifterna är till för att stimulera fram\r\nbättre fordon. Det är helt uppenbart att målet inte\r\när att ta ut dessa höga fasta avgifter, utan det är att\r\nfå fram fordon som är så bra att avgifterna inte\r\nbehöver tas ut. Det hjälper inte att höja\r\nbensinpriset, då det inte ger industrin någon\r\nstimulans att ta fram de bättre fordonen.</pre><pre>Lars Bäckström talar om två skilda saker, och de\r\ngår inte att jämföra. Det är mycket viktigt att\r\nteknikens möjligheter sammanfaller något så när\r\nmed införandet av dessa avgifter, så att de får ett\r\nsnabbt praktiskt genomslag; annars kan vi få\r\ntröskeleffekter, t.ex. att man skjuter upp inköpen.\r\nMen detta är bara en tidsfråga. Jag vågar inte\r\ngarantera att vi har träffat precis rätt i tid, men i\r\nprincip är det en mycket viktig miljöåtgärd, när vi\r\ninför miljöklassningen och de avgifter som är\r\nknutna till den.</pre><pre>Anf. 96  BENGT DALSTRÖM (nyd):</pre><pre>Herr talman! Först vill jag göra en stilla reflexion\r\nkring vindkraftverken, som jag inte hade tänkt\r\nberöra. Man talar om vindkraftverken som ytterst\r\nmiljövänliga, och i ett avseende kanske de är det.\r\nMen skall vi få någon kraft ur dem får vi räkna med\r\natt 10 000--20 000 vindkraftverk utmed våra kuster\r\nger oss en någorlunda vettig energiförsörjning, med\r\nkanske några procent. Vad är det för miljö att se\r\nvindkraftverken 2--3 kilometer från våra stränder\r\nutmed hela vår kust? Det tycker jag är\r\nmiljöfördärvande.</pre><pre>Den höga svenska energibeskattningen är ett av de\r\nallvarligaste hemmagjorda, kostnadsfördyrande\r\nhindren för energiintensiva industriers\r\nkonkurrenskraft i Sverige. Det är vi nog rätt\r\növerens om. Vi kan dagligen i pressen läsa om\r\nneddragningar och permitteringar inom stål- och\r\nskogsindustrin på grund av vikande marknader\r\neller kostnadsproblem. Svensk skogs- och\r\nkemiindustri har under senare år gjort stora\r\ninvesteringar utomlands. Med ett bättre\r\nkostnadsläge i Sverige hade utländska investeringar\r\ni flera fall i stället kunnat göras hos oss.</pre><pre>Även om energibeskattningen nu utgör en bland\r\nflera kostnadsfaktorer, utgör den ett speciellt,\r\nsvenskt kostnadsförhöjande inslag, som medför\r\nminskade investeringar i Sverige och förlust av\r\narbetstillfällen.</pre><pre></pre><pre>Utredningen Konkurrensneutral energibeskattning\r\nredovisar undersökningar som konstaterar att ett\r\nslopande av industrins energiskattebelastning\r\nskulle kunna medföra en ökning av industrins årliga\r\nproduktion med ca 20 miljarder kronor och ge mer\r\nän 10 000 nya jobb, och detta i de mest\r\nsysselsättningssvaga länen. Därtill kommer de\r\npositiva, indirekta effekterna i bl.a.\r\nservicenäringarna, som kan vara lika stora. Det är\r\nskönt att kunna referera till en sakkunnig utredning\r\ni stället för att bara påstå någonting. Detta finns\r\nmed i bilden.</pre><pre>Hur verkar nu denna ogynnsamma\r\nenergibeskattning på de elintensiva företagens\r\ninvesteringar? Ja, dessa företag har sökt sig\r\nutomlands. Jag har roat mig med att ta fram några\r\nexempel ur verkligheten.</pre><pre>Gotthard Aluminium, det enda företaget i Sverige\r\nsom återvinner aluminium, har flyttat ett\r\nomsmältverk från Avesta till Danmark. Där slipper\r\nde energiskatten helt. Det verk som finns kvar i\r\nÄlmhult kommer att få svårt att klara sig.\r\nMerkostnaden för energiskatten i Sverige för det\r\nhär företaget var 3 milj.kr. Merkostnaden för löner\r\noch kapital var dessutom 2,5 milj.kr. Detta är ett\r\nexempel.</pre><pre>Eka Nobel och Stora Kemi är två stora företag som\r\nhade för avsikt att bygga ut sin tillverkning av\r\nnatriumklorat här i Sverige. På grund av osäkerhet\r\nom den framtida energitillgången i Sverige och på\r\ngrund av icke konkurrenskraftiga elpriser valde\r\nbåda företagen i det här fallet att investera\r\nutomlands. Eka Nobel investerade 300 milj.kr. i\r\nBordeaux i Frankrike, och Stora Kemi investerade\r\nca 150 milj.kr. i Mo i Rana i Norge. Exemplen\r\nkunde mångfaldigas.</pre><pre>Jag kan till detta ge ytterligare några intressanta\r\nfakta om elkostnaden för den elintensiva industrin.\r\nDet är fråga om priser inkl. skatt exkl. moms. Jag\r\nkonstaterar att man i Canada betalar 5--10 öre per\r\nkilowatt, i USA 10--20 öre, i Tyskland 10--20 öre\r\noch i Sverige 18--20 öre. Just Canada, som har\r\nlägsta pris 5 öre och högsta pris 10 öre, är som vi vet\r\nen mycket tung konkurrent inom skogsindustrin.\r\nDetta är alltså en verklig konkurrensnackdel.</pre><pre>Energiskatten inom stålindustrin är ett annat\r\nexempel. Österrike har en skatt på 0 kr. per ton,\r\nFrankrike 0 kr. Tyskland symboliska 4 kr. per ton,\r\nEngland 10 kr. och Sverige 115 kr. per ton. I Sverige\r\nhar företagen i många fall kunnat kompensera sina\r\nhögre energikostnader genom storskalighet och\r\ntekniska effektiviseringar. Det kräver och kostar\r\nkapital. Att i långa loppet klara konkurrenskraften\r\ngår självfallet inte.</pre><pre>Varje kronas pålaga här i Sverige, som inte belastar\r\nde utländska konkurrenterna, leder till förlorade\r\norder och minskad sysselsättning i Sverige.</pre><pre>Här måste vi också ta in EG i bilden.</pre><pre>Att regeringen för 1992 har beslutat att maximera\r\nenergiskatterna till 1,2 % av produktsaluvärdet är i\r\noch för sig en god sak, men det kan bara ses som en\r\ntemporär åtgärd. Därför hoppas vi i Ny demokrati\r\natt regeringen i samband med sin utvärdering av\r\nutredningen Konkurrensneutral energibeskattning\r\nföljer vår motion om en avveckling av\r\nenergibeskattningen, en åtgärd som, som jag\r\nnämnde, skulle tillföra Sverige 20 miljarder i ökade\r\nexportintäkter och skapa 10 000 nya\r\nsysselsättningstillfällen.</pre><pre>Herr talman! Jag ansluter mig till Peter Klings\r\nyrkande om bifall till Ny demokratis reservationer\r\ntill skatteutskottets betänkande 22.</pre><pre>Anf. 97  IVAR FRANZÉN (c) replik:</pre><pre>Herr talman! Jag tror att Bengt Dalström i högsta\r\ngrad överskattar vindkraftens intrång i naturen.\r\nDet är fråga om långt långt mindre intrång än alla\r\ndessa gigantiska kraftledningar som vi har från våra\r\nkärnkraftverk. Vi har långa kuststräckor i Sverige,\r\nvi har t.o.m. mycket bra vindlägen. Att plocka fram\r\n10 TWh vindkraftel skulle inte ge upphov till några\r\nallvarliga protester hos folk när de väl lär sig vad\r\ndetta är och ser hur det ser ut. Vi har ju några\r\nstycken vindkraftverk i Halland. Vi har Sveriges\r\nstörsta vindkraftpark på sju vindkraftverk.</pre><pre>NUTEK ifrågasätter nu på allvar vad utredningen\r\nKonkurrensneutral energibeskattning säger om en\r\nproduktionsökning i Sverige. Från NUTEK:s sida\r\när man mycket osäker på att det verkligen kommer\r\natt bli så. Jag tror faktiskt att utredningen i det\r\nsammanhanget har gjort sig skyldig till att bara se\r\npå den frågan, allting annat oförändrat. Därmed\r\nblir ökningen i verkligheten betydligt mer\r\nmoderat -- om man använder det uttrycket i en\r\nannan bemärkelse än den politiska -- än vad\r\nutredningen ger uttryck för.</pre><pre>Sverige har en i särklass låg produktionskostnad för\r\nel. Det är då egentligen rätt märkligt att industrin\r\nhär betalar förhållandevis höga elskatter. Nu håller\r\nvi på att avreglera elmarknaden, och jag avslöjar\r\ninga hemligheter om jag säger att detta redan har\r\ninneburit väsentliga kostnadssänkningar för\r\nindustrin. Jag tror att vi kommer att fortsätta på\r\nden vägen. Jag tror att det i regeringen finns en\r\nganska bred enighet om att elskatten inte har den\r\nmiljöstyrande funktionen att den nödvändigtvis\r\nmåste vara kvar med tanke på den energikrävande\r\nindustrin.</pre><pre>Jag vill också kort passa på att kommentera Ny\r\ndemokratis tre reservationer. Ni vill utveckla\r\nkärnkraften till en spetsteknologi och öka\r\nanvändningen av biobränsle samtidigt som ni vill ta\r\nbort alla skatter på fossila bränslen, vilket gör att\r\nde kommer att konkurrera ut de förnybara, alltså\r\ni första hand biobränslen. Er politik går inte ihop,\r\nBengt Dalström. Den är en omöjlighet. I och för sig\r\nfinns det många fina inslag i den, men ni måste välja\r\nut vad ni vill. Det går inte att göra allt på en gång,\r\ndet blir bara kompott av det.</pre><pre>Anf. 98  BENGT DALSTRÖM (nyd) replik:</pre><pre>Herr talman! Låt mig börja med vindkraften, där\r\njag inte känner mig blåst.</pre><pre>Anf. 99  FÖRSTE VICE TALMANNEN:</pre><pre>Jag hemställer att talaren ställer sig i sin bänk.</pre><pre>Anf. 100  BENGT DALSTRÖM (nyd) replik:</pre><pre>Herr talman! Låt mig alltså något ytterligare\r\nkommentera vindkraften. Jag känner mig inte blåst\r\ni min uppfattning på grund av Ivar Franzéns\r\nkommentarer. Han säger att folk inte kommer att\r\nuppfatta vindkraftverken som förfulande bara de\r\nlär sig att de är nyttiga där de står i tiotusental\r\nutmed våra kuster. Enligt min uppfattning skulle\r\ndetta vara ett väsentligt mer förfulande miljöinslag\r\nän dagens kraftledningarna. Men det är ju en\r\nsubjektiv värdering.</pre><pre>Ivar Franzéns slutkommentar var att våra\r\nsynpunkter på energiskatten och olika bränslen inte\r\nhåller. Vi menar nog att det som kommer fram i den\r\nnämnda utredningen är något som vi för vår del är\r\nberedda att ansluta oss till. I vad mån regeringen\r\nkommer att gå på den linjen kommer man att ha\r\nvårt stöd. Jag tror att man kommer fram till att\r\nkärnkraften inte får en minskad roll i bilden, utan\r\nefter hand kommer alla parter fram till att\r\nkärnkraften är något vi måste hålla på och kanske,\r\nenligt våra förslag, utveckla.</pre><pre>Anf. 101  IVAR FRANZÉN (c) replik:</pre><pre>Herr talman! När jag talar om att folk kommer att\r\nbli alltmer positiva till vindkraften bygger jag det på\r\nen viss erfarenhet. Lokalbefolkningen i Halland,\r\nsom jag träffar då och då, har faktiskt uttryckt sin\r\nförvåning över hur pass sympatisk vindkraften ändå\r\när. Det här är inte något önsketänkande från min\r\nsida, utan jag tror att det är en anslutning till en\r\nfaktisk verklighet.</pre><pre>Det var Ny demokratis reservationer och de\r\noförenliga ståndpunkter ni har intagit där som jag\r\nkommenterade, Bengt Dalström. Ni intar där en\r\nabsolut anslutning till utredningen\r\nKonkurrensneutral energibeskattning. Skulle ni\r\ngenomföra allt det måste ni sätta in en mängd extra\r\nbidrag, för annars fungerar det inte. Ni måste också\r\nse till att ni har en marknad, som inte finns i dag.\r\nDet är en massa saker som ni måste åstadkomma\r\nför att det skall gå ihop. Jag skulle uttrycka min\r\notroliga beundran om ni skulle lyckas med det, men\r\ntyvärr kommer ni inte att få chansen att bevisa det.</pre><pre>Anf. 102  BENGT DALSTRÖM (nyd) replik:</pre><pre>Herr talman! En avslutande replik från\r\nverkligheten. Jag bor inte långt från Maglarp. Där\r\nfinns ett av de största vindkraftverken.\r\nBefolkningen kring Maglarp delar inte den positiva\r\nsyn på vindkraftverk som uppenbarligen Ivar\r\nFranzén och människorna i Halland har.</pre><pre>Anf. 103  MAX MONTALVO (nyd):</pre><pre>Herr talman! I motion Sk641 av Bengt Dalström\r\nfrån Ny demokrati tas problemet med\r\nkilometerskatten för tunga fordon upp. Sverige och\r\nNorge är unika i Europa, för vi har\r\nproduktionsskatt på transporter, vilket naturligtvis\r\nurholkar konkurrenskraften i exportindustrin.</pre><pre>Vi har som bekant under de senaste åren haft svårt\r\natt hävda våra produkter prismässigt. Nu när vi är\r\ninne i en krisperiod får sådana här fördyrande\r\nkostnader extra stor negativ effekt. Vi kan inte\r\nalltid vara unika och lägga på skatter på allt. Vi\r\nmåste inse att vi är en del av Europa, vilket för med\r\nsig att vi måste försöka nå samma spelregler så att\r\nvi kan konkurrera på lika villkor.</pre><pre>Vi har med vårt geografiska läge en extra kostnad\r\nför 70--80 mils transporter i genomsnitt som vi inte\r\nkan göra någonting åt, vilket bör räcka som pålaga.\r\nRegeringen har aviserat en sänkning av\r\nkilometerskatten med 10 % från den 1 januari\r\n1993, vilket är lovansvärt. Men för att det inte skall\r\nbli en engångsföreteelse yrkar jag bifall till vår\r\nmotion, där vi föreslår en successiv anpassning till\r\nEG-nivå.</pre><pre>Så över till frågan om miljöaccis för tunga fordon.\r\nJag har yrkat i motion T220 att den bör slopas innan\r\nden ens har tagits i bruk. Under ca 100 år av\r\nindustrialism har det inte lagts många strån i kors\r\nför miljön. Men sedan ca 20 år tillbaka har det\r\ndåliga samvetet på ett påtagligt sätt blommat ut till\r\nmiljöhysteri. Jag är väl medveten om att det finns\r\nmycket stora miljöproblem som bör åtgärdas, men\r\natt med höga skattepålägg försöka förbättra miljön\r\ntror jag bara har motsatt effekt i de breda\r\nfolklagren.</pre><pre>Jag har här ett typexempel. Tunga fordon i\r\nmiljöklass 3 som kommer att säljas från den 1\r\njanuari 1993 har en avgasregleringskonstruktion\r\nsom fördyrar lastbilen med 20 000--4000 kr. som\r\nstandard. Därpå läggs 65 000 kr. i miljöskatt. Jag\r\nfrågar bara: Vilken företagare tänker positivt i\r\nmiljöfrågor efter en sådan behandling?</pre><pre>På kort sikt kommer miljön sannolikt inte att bli\r\nbättre av det här, tvärtom. Man kan förmoda att det\r\nkommer att bli rusning efter 1992 års modeller och\r\natt det nästintill inte blir några nyinköp under 1993\r\noch 1994. Det kommer att få mycket allvarliga\r\nkonsekvenser för Volvo och Scania, som i en sådan\r\nsvacka måste permittera folk. Det blir med andra\r\nord förmodligen arbetslöshet, med allt vad det\r\ninnebär för statskassan och mänskligt lidande,\r\ntvärtemot vad vi önskar i dessa dagar. Det blir\r\nsannolikt ingen förtjänst heller för statskassan i\r\nslutändan, och frågan är om den eventuella\r\nmiljövinsten uppväger arbetslöshetens tragedier.</pre><pre>Så över till motionerna Sk615 och T429 om\r\nveteranbilar och amatörbyggda fordon. I motion\r\nSk615 av Sten-Ove Sundström och Jarl Lander från\r\nSocialdemokraterna finns tre yrkanden som vi i Ny\r\ndemokrati helt stöder. Men vad gör\r\nsocialdemokraterna själva? De står inte upp för sin\r\negen motion nu!</pre><pre>I detta sammanhang vill jag för kammaren visa en\r\nmotortidning som heter Classic Motor från den 7\r\njuli 1991, där Motorkulturrådet hade ställt sex\r\nfrågor till partiledarna angående bilhobbyns\r\nproblem. Ingvar Carlsson var som vanligt negativ\r\ntill det mesta rörande lättnader för bilhobbyn, med\r\nett undantag. I en fråga uttrycker Ingvar Carlsson\r\nen positiv attityd, nämligen att ta bort\r\ndispensavgiften på amatörbyggda fordon. Samma\r\nfråga tas upp i motion Sk615 yrkande 1 som man nu\r\ninte längre till synes kämpar för. Vacklar man så i\r\nSocialdemokraterna, eller skrev man motionen i\r\npopulistiskt syfte för bilpressen?</pre><pre>Herr talman! Slutligen vill jag ta upp en mycket\r\nallvarlig fråga om förtroendet mellan bilfolket och\r\npolitiker. När Motorkulturrådets utfrågningar\r\ngjordes trodde förmodligen Ingvar Carlsson att\r\nSocialdemokraterna skulle vinna valet. Därför var\r\nhan som vanligt negativ till hobbyfolkets idéer.\r\nDäremot lovade fyrklöverns representanter, som\r\nförmodligen inte vid den tidpunkten var säkra på\r\natt vinna valet, vitt och brett att förbättra villkoren.</pre><pre>De tongångar som framförs i motionerna Sk615 och\r\nT429 har också förr om åren framförts av\r\nModeraterna. Men nu avstyrker fyrklövern dessa\r\ndirekt. Vad skall vanliga människor tro om\r\npolitiker? Innehållet i dessa motioner är väl\r\nfortfarande lika bra. Att avstyrka dessa motioner\r\nmed hänvisning till att regeringen gör en översyn\r\noch att man avvaktar till dess låter som en\r\nundanflykt.</pre><pre>Anf. 104  IVAR FRANZÉN (c) replik:</pre><pre>Herr talman! Ett par korta kommentarer.\r\nMålsättningen är ju att kilometerskatten skall\r\navskaffas i sin helhet. Den kommer med största\r\nsannolikhet att ersättas av någon typ av\r\nbränsleskatt. Egentligen kan jag hänvisa till mina\r\ntidigare repliker om miljöklassningen. Jag tror\r\nfaktiskt att det med hjälp av bl.a. mycket starkt\r\nförbättrade bränslekvaliteter kommer att vara\r\nmöjligt att tillverka tunga fordon med katalytisk\r\navgasrening redan från början av 1993, som\r\nkommer att ligga i långt bättre miljöklass än\r\nmiljöklass 3. Det är alltså målsättningen.</pre><pre>Jag sade tidigare att de åtgärder som vidtas är helt\r\nriktiga. Däremot är jag inte övertygad om att\r\ntidtabellen är den allra bästa. Men jag tror att det\r\nmed de insatser som görs på bränsleområdet ändå\r\nkommer att bli bra.</pre><pre>Det som utskottet säger om veteranbilar och\r\namatörbyggda bilar är inte tomt prat. Man tittar\r\nverkligen på dessa saker. Den effektivaste och\r\nsnabbaste vägen att få någonting att hända är att få\r\ndet gjort direkt via regeringskansliet.</pre><pre>Anf. 105  MAX MONTALVO (nyd):</pre><pre>Herr talman! Det är ju väl att man har målet att få\r\nfram nya bränslen, men det allvarliga i situationen\r\njust nu, som nämndes här, är tidsfaktorn. Om dessa\r\nfabriker inte kan hålla produktionen uppe och vi får\r\narbetslöshet, har man i alla fall gått ett steg för långt\r\nmed att ha litet bråttom. Jag tycker faktiskt att man\r\nskall ta fasta på det och tänka om. Det är\r\narbetslösheten, inte miljön, som är fara i det här\r\nsammanhanget.</pre><pre>Överläggningen var härmed avslutad.</pre><pre>(Beslut skulle fattas den 8 april.)</pre><pre>11 § Bordläggning</pre><pre>Anmäldes och bordlades</pre><pre>Propositionerna</pre><pre>1991/92:142 Godkännande av frihandelsavtal\r\nmellan Sverige och Lettland, m.m.</pre><pre>1991/92:144 Godkännande av frihandelsavtal\r\nmellan Sverige och Litauen, m.m.</pre><pre>1991/92:147 Godkännande av frihandelsavtal\r\nmellan Sverige och Estland, m.m.</pre><pre></pre><pre>Förslag</pre><pre>1991/92:18 Riksdagens revisorers förslag angående\r\nsamordnad investeringsplanering för transporter</pre><pre></pre><pre>Motionerna</pre><pre>med anledning av prop. 1991/92:116 Ändringar i\r\nlagen (1977:306) om dryckesskatt, m.m.</pre><pre>1991/92:Sk25 av Karin Israelsson m.fl. (c,s,fp,kds)</pre><pre></pre><pre>med anledning av prop. 1991/92:130 Ökad\r\nkonkurrens inom den kollektiva persontrafiken</pre><pre>1991/92:T17 av Bengt Hurtig (v)</pre><pre>1991/92:T18 av Max Montalvo (nyd)</pre><pre>1991/92:T19 av Maud Björnemalm m.fl. (s)</pre><pre>12 § Anmälan om frågor</pre><pre></pre><pre>Anmäldes att följande frågor framställts</pre><pre>den 1 april</pre><pre>1991/92:618 av Sten Svensson (m) till\r\narbetsmarknadsministern om lönebidragsregler\r\noch arbetsgivare, som inte tecknat kollektivavtal:</pre><pre>Många mindre och medelstora företag ställer i dag\r\nupp med ett stort engagemang och stöd för\r\npersoner med nedsatt arbetsförmåga.</pre><pre>Lönebidrag möjliggör för personer med nedsatt\r\narbetsförmåga att erhålla arbete trots sitt\r\narbetshandikapp. Arbetsförmedlingen prövar\r\nfrågan om lönebidrag. Lönebidragets storlek utgår\r\ni relation till den handikappades nedsättning av\r\narbetsförmågan och till de krav arbetsgivaren\r\nställer på arbetsinsatsen. Lönebidrag medges\r\nvanligen för en period av ett år varefter\r\nregelbunden omprövning sker. Arbetsgivaren och\r\narbetsförmedlingen utarbetar tillsammans en\r\nhandlingsplan för att underlätta för den\r\narbetshandikappade att anpassa sig till\r\narbetsplatsen.</pre><pre>Då ett företag skall anställa en arbetstagare med\r\nlönebidrag uppställs vanligen som krav från\r\narbetsförmedlingen att arbetsgivaren har\r\nkollektivavtal. Enligt 7 § lönebidragsförordningen\r\nuppställs inte något krav på att arbetsgivaren har\r\nkollektivavtal.</pre><pre>Vilka åtgärder avser statsrådet vidta för att\r\nlönebidragsreglerna inte skall användas i\r\ndiskriminerande syfte mot företag som valt att inte\r\nteckna kollektivavtal?</pre><pre>f24 &gt; 1991/92:619 av Sten Svensson (m) till\r\narbetsmarknadsministern om\r\nungdomspraktikplatserna och försäkringsskyddet:</pre><pre>Regeringen har för avsikt att införa ett system med\r\narbetsmarknadsutbildning med praktik förlagd till\r\narbetsplatser, s.k. ungdomspraktik. Det är en\r\nangelägen reform som på ett enkelt och\r\nobyråkratiskt sätt minskar arbetslösheten bland\r\nungdom. Några viktiga frågor bör dock klargöras.\r\nDet gäller bl.a. ungdomarnas försäkringsskydd\r\nunder praktiktiden. Det är angeläget att\r\nungdomarna garanteras någon form av trygghet i\r\nanställningen.</pre><pre>Vilka åtgärder ämnar arbetsmarknadsministern\r\nvidta för att säkerställa att ungdomarna inom\r\nramen för ungdomspraktiken garanteras ett bra\r\nförsäkringsskydd?</pre><pre>f24 &gt; 1991/92:620 av Inga-Britt Johansson (s) till\r\nkulturministern om väntetiderna vid\r\nflyktingförläggningarna:</pre><pre>de långa väntetiderna vid flyktingförläggningar har\r\nnu medfört att självmordsförsöken ökat\r\ndramatiskt. enligt uppgifter i massmedia har inte\r\nmindre än åtta personer på kort tid försökt begå\r\nsjälvmord vid förläggningen i kramfors. situationen\r\när likartad på flera håll. tillgången på vårdplatser\r\nräcker inte längre till.</pre><pre>vid flera förläggningar anser både personal och\r\nflyktingar att de som vistats länge i landet nu får\r\nvänta till förmån för senare hitkomna för att man\r\nskall kunna visa en snabbare hanteringstid.</pre><pre>Avser ministern att vidta några speciella åtgärder\r\nför att rätta till situationen?</pre><pre>f24 &gt; 1991/92:621 av Sten-Ove Sundström (s) till\r\nstatsministern om interpellations- och\r\nfrågedebatterna:</pre><pre>Man kan överse med att Sveriges statsminister i en\r\nför regeringen pressad situation anser sig behöva\r\nrikta häftiga angrepp mot riksdagsmän från\r\noppositionen. Däremot är det allvarligt om\r\nregeringschefen medverkar till att skapa en\r\nföraktfull inställning till sådana viktiga\r\ndemokratiska instrument i den svenska\r\nförfattningen som frågor och interpellationer i\r\nSveriges riksdag. När riksdagsmän från\r\nNorrbottens län ställt ett 25-tal frågor och\r\ninterpellationer väljer statsministern att uttala sig\r\nsom om fråge- och interpellationsdebatter inte\r\nskulle ha någon betydelse i den svenska\r\ndemokratin.</pre><pre>Därför vill jag fråga:</pre><pre>Är statsministern beredd att ompröva sin negativa\r\ninställning till interpellations- och frågedebatter i\r\nriksdagen?</pre><pre>f24 &gt; 1991/92:622 av Bruno Poromaa (s) till\r\nstatsministern om riksdagsarbetet:</pre><pre>Statsminister Carl Bildt är en sällsynt gäst i Sveriges\r\nriksdag. Det har tyvärr också kommit fram att\r\nstatsministern inte heller på annat sätt håller sig väl\r\ninformerad om debatterna i riksdagen. Eftersom\r\ndet i en parlamentarisk demokrati är en allvarlig\r\nsvaghet med en statsminister som har dåliga\r\nkunskaper om vad som förekommer i riksdagen vill\r\njag fråga:</pre><pre>Vad tänker statsministern göra för att i\r\nfortsättningen hålla sig bättre informerad om\r\nriksdagsarbetet?</pre><pre>f24 &gt; 1991/92:623 av Jan Backman (m) till\r\njordbruksministern om livsmedelslagstiftningens\r\nkonkurrenshämmande effekter:</pre><pre>En väl utvecklad konkurrens är en av de viktigaste\r\nfaktorerna för att hålla priserna nere. På\r\nlivsmedelsområdet betyder det ofta att importerade\r\nvaror måste kunna nå de svenska konsumenterna.\r\nSituationen blir något paradoxal när en\r\nlivsmedelshygienisk regel kan användas för att\r\nstoppa importen av ett pulver för framställning av\r\nchokladdryck därför att det är tillsatt ett antal\r\nharmlösa vitaminer, speciellt som importören inte\r\nhaft för avsikt att utnyttja vitaminiseringen i sin\r\nmarknadsföring.</pre><pre>Vilka åtgärder avser jordbruksministern vidta för\r\natt livsmedelslagstiftningen inte skall få\r\nkonkurrenshämmande effekter av det slag som\r\novan redovisats?</pre><pre>f24 &gt; 1991/92:624 av Anita Modin (s) till statsrådet Ulf\r\nDinkelspiel om EG och det svenska snuset:</pre><pre>I NU:s betänkande 1990/91:47 gav utskottet\r\nregeringen ett uppdrag beträffande de\r\nhandelshindrande och diskriminerande effekterna\r\nsom skulle kunna uppkomma med det förslag och\r\nden diskussion som förekommer inom EG\r\ngentemot marknadsföring och försäljning av det\r\nsvenska snuset. Enligt uttalanden i pressen tycks\r\nregeringens ambitionsnivå vara att försöka utverka\r\nett nationellt undantag genom förhandlingar.\r\nRiksdagsbeslutet innebar att regeringen skulle\r\n''med kraft verka för att EG skall avstå från att\r\ngenomföra det förslag som nu prövas''.</pre><pre>Med anledning härav vill jag fråga.</pre><pre>Avser den nuvarande regeringen att fullfölja det\r\nuppdrag som riksdagen gav förra året?</pre><pre>1991/92:625 av Göthe Knutson (m) till\r\nförsvarsministern om säkerhetsåtgärder vid\r\nförsvarsmaktens vapenförråd:</pre><pre>Den omfattande vapenstölden i Botkyrka visar att\r\ninte ens de ''stöldsäkra'' militära mobförråden är\r\nsäkra förvaringsplatser för vapen.\r\nFörsvarsministern aviserade på onsdagen ett\r\nregeringsuppdrag till ÖB om översyn av systemet.\r\nDet är bra att så sker. Frågan är nu vilka\r\nsäkerhetsåtgärder som kan vidtas i avvaktan på att\r\nÖB gjort en översyn? Sannolikheten är stor för att\r\nden ''lyckade'' stöldkuppen i Botkyrka inspirerar\r\ntill fler inbrott i mobförråd där vapen förvaras.</pre><pre>Av allt att döma är det ett misstag att ha placerat\r\nmilitära vapenförråd avsides från bebyggelse. I\r\nsyfte att förhindra fler inbrott bör försvarsmakten,\r\nenligt min mening, omgående organisera någon\r\nform av bevakning samt visitationer av\r\nmobförråden.</pre><pre>Vilka tillfälliga säkerhetsåtgärder är\r\nförsvarsministern beredd att -- utöver uppdraget till\r\nÖB -- vidta i avvaktan på de förändringar som blir\r\nföljden av ÖB:s förslag.</pre><pre>13 § Kammaren åtskildes kl. 18.18.</pre><pre>Förhandlingarna leddes</pre><pre>av talmannen från sammanträdets början t.o.m. 2 §\r\nanf. 37 (delvis),</pre><pre>av andre vice talmannen därefter t.o.m.8 § anf. 62\r\n(delvis) och</pre><pre>av förste vice talmannen till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}