{"dokumentstatus":{"dokument":{"hangar_id":"2387807","dok_id":"GF09110","rm":"1991/92","beteckning":"110","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"110","slutnummer":"0","datum":"1992-05-12 00:00:00","systemdatum":"2005-10-27 14:01:22","publicerad":"1992-05-12 00:00:00","titel":"Riksdagens snabbprotokoll 1991/92:110 Tisdagen den 12 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{063265B6-23DD-405F-AF38-4EDBBAA1B296}","dokument_url_text":"http://data.riksdagen.se/dokument/GF09110/text","dokument_url_html":"http://data.riksdagen.se/dokument/GF09110","dokumentstatus_url_xml":"http://data.riksdagen.se/dokumentstatus/GF09110","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:110</div>\r\n<div class=\"sidhuvud_datum\">Tisdagen den 12 maj</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 6 maj.</pre><pre>2 §  Framställan om interpellation</pre><pre>Anf. 1  TREDJE VICE TALMANNEN:</pre><pre>Sten Andersson i Malmö har den 6 maj till\r\nkammarkansliet ingivit en till statsrådet Bo\r\nLundgren ställd interpellation om återinförande av\r\nhobbyhästägandet. Enligt 6 kap. 1 §\r\nriksdagsordningen bör interpellation väckas endast\r\ni angelägenhet av större allmänt intresse. Vidare\r\nskall enligt tilläggsbestämmelse 6.1.1 den som inger\r\ninterpellation efter utgången av april månad ange\r\nskälen till att interpellationen inte avgetts tidigare.</pre><pre>Som skäl för att interpellationen ingivits efter\r\nutgången av april månad har Sten Andersson i\r\nMalmö anfört att den senaste tidens\r\ntravhästauktioner visat en klar tendens om att\r\nsvensk travsport är på väg in i en djup kris.</pre><pre>Vid gårdagens sammanträde anmäldes talmannens\r\nförslag att interpellationen inte bör få framställas.\r\nSkälen härför var det sena ingivandet i förening\r\nmed interpellationsämnets allmänna intresse.</pre><pre>\r\nKammaren har nu att besluta i frågan. Beslut skall\r\nenligt 6 kap. 1 § riksdagsordningen fattas utan\r\nföregående överläggning.</pre><pre>Beslut</pre><pre>Efter ställda propositioner på dels bifall till, dels\r\navslag på talmannens förslag att interpellationen\r\ninte skulle få framställas, bifölls talmannens förslag\r\nmed acklamation.</pre><pre>Meddelande om information från regeringen</pre><pre>Anf. 2  TREDJE VICE TALMANNEN:</pre><pre>Vid kammarens sammanträde torsdagen den 14\r\nmaj kl. 14.30 lämnar miljöminister Olof Johansson\r\ninformation inför UNCED (Rio-konferensen)\r\nm.m.</pre><pre>Meddelande om ändringar i dagens\r\nföredragningslista</pre><pre>Anf. 3  TREDJE VICE TALMANNEN:</pre><pre>Socialminister Bengt Westerberg och\r\narbetsmarknadsminister Börje Hörnlund är\r\nförhindrade att svara på de frågor som de enligt\r\ndagens föredragningslista skulle besvara. Dessa\r\nutgår därför.</pre><pre>De på föredragningslistan efter kl. 18.00 upptagna\r\nfrågorna 708 och 710 besvaras före uppehållet ca kl.\r\n16.30.</pre><pre>3 §  Svar på fråga 1991/92:712 om\r\ndemonstrationsrätten</pre><pre>Anf. 4  Statsminister CARL BILDT (m):</pre><pre>Herr talman! Inger Lundberg har frågat mig om jag\r\när beredd att bekräfta att demonstrationsrätten är\r\nen viktig del av den svenska ekonomin. Svaret är\r\nsjälvfallet ja. Rätten att uttrycka åsikter är en\r\ngrundläggande och omistlig del av vårt fria och\r\ndemokratiska samhälle.</pre><pre>Anf. 5  INGER LUNDBERG (s):</pre><pre>Herr talman! Jag vill tacka för svaret. Jag tycker att\r\ndet känns viktigt och bra att statsministern slår fast\r\ndemonstrationsrätten som en omistlig del av den\r\nsvenska demokratin.</pre><pre>Bakgrunden till min fråga är att några moderata\r\nstatsråds föraktfulla uttalanden mot årets\r\nförstamajfirande kan ha skapat viss osäkerhet om\r\nregeringens attityder till den breda folkliga\r\ndemonstrationen.</pre><pre>Moderata samlingspartiet har valt att ägna sin\r\nvårkampanj åt att misskreditera första maj och\r\nsocialdemokratin. Det är anmärkningsvärt att ett\r\nregeringsparti inte anser sin egen politik värd att\r\nföra ut. Men Moderata samlingspartiet vill tydligen\r\nha det så. Än mer anmärkningsvärt ur riksdagens\r\nsynpunkt är att statsråden deltar i kampanjen, att\r\nstatsministern raljerar med det breda folkliga\r\nförstamajfirandet och att utbildningsministern\r\nkallar det för en förlegad politisk ritual.</pre><pre>Jag vill vädja till statsministern och säga att alla\r\nmåste ha rätt att känna att de möts med respekt\r\näven om de har en annan politisk uppfattning än\r\nregeringsföreträdarna. Första maj är en viktig\r\ndemokratisk tradition i Sverige. Det demokratiska\r\nförstamajfirandet har rötter långt innan\r\nkommunismens maktövertagande i öst. Jag menar\r\natt statsministern har ett ansvar. Människor har rätt\r\natt känna att de respekteras av sin statsminister. Jag\r\nvill fråga statsministern om han är beredd att ta\r\navstånd från uttalanden om att första maj är en\r\nförlegad politisk ritual.</pre><pre>Anf. 6  Statsminister CARL BILDT (m):</pre><pre>Herr talman! Det är jag självfallet inte. Denna åsikt\r\när vitt företrädd, även inom det socialdemokratiska\r\npartiet -- om vi återgår till en mera partipolitisk\r\ndebatt. Åtskilliga socialdemokratiska debattörer\r\nhar de senaste månaderna påpekat att\r\nmarscherandet på gator under gamla röda fanor\r\nkanske inte är en politisk manifestationsform som\r\nhar en förankring i vårt moderna, litet mera\r\nindividualiserade och framtidsinriktade samhälle.</pre><pre>Det är inte min sak att avgöra den frågan. Den skall\r\nsocialdemokratin själv avgöra. Men det vore mig\r\nfrämmande att officiellt ta avstånd från åsikter som\r\njag vet förekommer och är tämligen brett\r\nförankrade även inom den socialdemokratiska\r\nrörelsen.</pre><pre>Anf. 7  INGER LUNDBERG (s):</pre><pre>Herr talman! Kan jag då tolka statsministern så att\r\nstatsministern ser sig som statsminister för bara en\r\ndel av svenska folket och icke vill ta hänsyn till\r\nkänslor hos de hundratusentals människor som tar\r\nförstamajfirandet på stort allvar?</pre><pre>Regeringen har i olika sammanhang betonat vikten\r\nav vuxenvärldens attityder. I Örebro stod två\r\nungdomar med plakat bredvid de som firade första\r\nmaj. På det ena plakatet stod: Håll rent på\r\nDrottninggatan. På det andra plakatet stod:\r\nHonecker, Ceausescu, Carlsson. Efter Carlsson\r\nfanns ett frågetecken, två kors och texten Vila i\r\nfrid. Förstår inte statsministern att attityder som\r\nstatsministerns och utbildningsministerns kan vara\r\ndestruktiva?</pre><pre>Anf. 8  Statsminister CARL BILDT (m):</pre><pre>Herr talman! Jag tror att Inger Lundberg inser att\r\ndemonstrationsrätten är sakrosankt liksom\r\nyttrandefriheten, friheten att framföra vilka\r\nuppfattningar man vill i den ibland litet livaktiga\r\npolitiska dialogen som vi har. Men samtidigt är\r\nsocialdemokratin ingen frizon för politisk kritik --\r\ninte ens på första maj. Jag kommer att fortsätta att\r\nta mig friheten att kritisera vad jag uppfattar som\r\nförlegad och felaktig politik.</pre><pre>Jag har kritiserat det socialdemokratiska budskapet\r\npå första maj. Man stod där och sade att man inte\r\nhar något ansvar för landets ekonomiska situation.\r\nMan stod där och sade att bara ökade offentliga\r\nutgifter och höjda skatter kan lösa de ekonomiska\r\nproblemen. Detta är enligt min mening en i\r\ngrunden felaktig politik. Det är en viktig uppgift att\r\nockså klargöra detta. Det är en lika viktig del i\r\nvitaliteten i vår demokrati att kritisera åsikter som\r\nrätten att faktiskt få framföra dem.</pre><pre>Anf. 9  INGER LUNDBERG (s):</pre><pre>Herr talman! Socialdemokratin vill inte vara en\r\nfrizon. Det hör demokratin till att man tar debatt,\r\näven i sakfrågor. Däremot kritiserar jag\r\nstatsministerns raljerande och ironiserande över\r\nförstamajfirandet och utbildningsministerns försök\r\natt få det svenska demokratiska förstamajfirandet\r\natt framstå som något som har rötter i en\r\ndiktaturtradition. Det är djupt osant och\r\nohistoriskt. Jag beklagar att statsministern bara vill\r\nta ansvar för människors känslor inom de grupper\r\nsom har röstat fram statsministern.</pre><pre>Anf. 10  Statsminister CARL BILDT (m):</pre><pre>Herr talman! Nog tycker jag att det är litet av\r\nprinsessan på ärten över Inger Lundberg. Nog skall\r\nsocialdemokratin vara beredd att ta motargument,\r\näven på första maj.</pre><pre>Socialismen har fallit sönder och samman i hela\r\nvärlden. Socialismen har inte främst diskrediterats\r\nav sina motståndare utan framför allt av sina\r\nanhängare. Det är inte helt onaturligt att detta\r\nleder till en diskussion på och kring första maj. När\r\nregeringen utsätts för hårda angrepp från de\r\nsocialdemokratiska talarstolarna under första maj\r\när det inte heller onaturligt att regeringen säger\r\nifrån att det som socialdemokratin företräder är en\r\ngammal och förlegad politik.</pre><pre>Det är mig helt främmande att frånta\r\nsocialdemokratin rätten att framföra vilka åsikter\r\ndet än må vara och på vilket sätt det än må vara.\r\nFormerna väljer socialdemokratin själv. Men det är\r\nlitet av prinsessan på ärten när man inte kan tåla\r\nkritik av sina mötesformer eller innehållet i\r\npolitiken. Det har ingenting med demokrati att\r\ngöra, men den demokratiska dialogen kräver\r\nkanske en litet större stryktålighet.</pre><pre>Anf. 11  INGER LUNDBERG (s):</pre><pre>Herr talman! Det är inte några prinsessor och\r\nprinsar på ärten som har blivit mycket stötta av Per\r\nUnckels uttalande eller av de paroller som de\r\nungdomar jag tidigare talade om hade. Jag kan\r\nvidare konstatera att statsministern anser att\r\nkraven på arbete åt alla, solidaritet och alla\r\nmänniskors lika värde är förlegade paroller och\r\nvärderingar.</pre><pre>Anf. 12  Statsminister CARL BILDT (m):</pre><pre>Herr talman! Får jag bara korrigera mig litet på en\r\npunkt. Det kanske inte bara var prinsessor på ärten\r\nsom blev stötta. Jag noterade i pressreferaten av\r\nvad Per Unckel hade sagt att den person som blev\r\nmest stött var Stig Malm. Att karakterisera honom\r\nsom prinsessan på ärten vore nog, herr talman, fel.</pre><pre>Överläggningen var härmed avslutad.</pre><pre>4 §  Svar på frågorna 1991/92:717 och 740 om\r\nasylärendenas handläggning</pre><pre>Anf. 13  Kulturminister BIRGIT FRIGGEBO\r\n(fp):</pre><pre>Herr talman! Hans Göran Franck har frågat mig\r\nvilka åtgärder regeringen avser vidta för att\r\nasylärendena snabbt skall avgöras och för att\r\nförebygga nya långa handläggningstider.</pre><pre>Lars Andersson har frågat mig vad jag kommer att\r\ngöra för att utlänningsnämnden skall fungera\r\ntillfredsställande.</pre><pre>Jag besvarar frågorna i ett sammanhang.</pre><pre>Som jag i går svarade här i kammaren på en fråga\r\nställd i en interpellation av Hans Göran Francks\r\npartikamrat Georg Andersson, är de långa\r\nväntetiderna ett stort problem vars lösning bör ges\r\nhögsta prioritet.</pre><pre>En kraftig förstärkning av utlänningsnämnden\r\ngenom ökade resurser är här en viktig åtgärd.\r\nResurstillskottet beräknas i\r\nkompletteringspropositionen till ca 12,5 milj.kr.\r\nVisar det sig att detta inte är tillräckligt, kommer\r\nregeringen inte att tveka att tillföra ytterligare\r\nresurser.</pre><pre>Jag vill här samtidigt erinra om att\r\nutlänningsnämnden startade sin verksamhet den 1\r\njanuari 1992 och att den redan nu, under rådande\r\nomständigheter, gör en god insats.</pre><pre>Anf. 14  HANS GÖRAN FRANCK (s):</pre><pre>Herr talman! Jag tackar för svaret.</pre><pre>Flyktingströmmen till Sverige ökar på nytt. Vi\r\nkunde höra om det i dag på radion. Men vi kunde\r\nockså höra en annan sak som kan spela en viss roll\r\nför vår del, nämligen att Tyskland inför visumtvång.\r\nDet kan innebära att flyktingströmmarna tar sig till\r\nandra länder.</pre><pre>Det är den här delen av bakgrunden som jag tycker\r\när aktuell att tala något om i dag. Min fråga gällde\r\ninte bara vad regeringen gör för att få en snabbare\r\nhandläggning inom utlänningsnämnden, utan den\r\ngällde också vad man på sikt gör för att förebygga\r\natt sådana situationer som vi har varit med om skall\r\nkunna återuppstå.</pre><pre>Jag tycker att det svar Birgit Friggebo har gett är\r\nbra på så sätt att hon har sagt att det är fråga om att\r\nge lösandet av detta problem högsta prioritet och\r\natt man inte tvekar om att sätta in ytterligare\r\nåtgärder om så behövs.</pre><pre>Frågan är om det finns en sådan beredskap i\r\ntillräcklig utsträckning. Under de två första\r\nmånaderna avgjordes bara 400 ärenden. Jag har\r\nhört mig för hos utlänningsnämnden, och takten är\r\nstörre nu. Jag vill ändå fråga Birgit Friggebo när\r\nhon räknar med att balansen skall vara avbetad.</pre><pre>Anf. 15  LARS ANDERSSON (-):</pre><pre>Herr talman! Också jag vill tacka statsrådet för\r\nsvaret. Skälet till att jag ställde frågan är den\r\nfrustration som förläggningschefer, regionchefer\r\noch även advokater och asylsökande har upplevt.\r\nSom Hans Göran Franck sade är det bra att frågan\r\nhar högsta prioritet, och jag kommer att följa\r\nfrågan med spänning.</pre><pre>Anf. 16  Kulturminister BIRGIT FRIGGEBO\r\n(fp):</pre><pre>Herr talman! Först skulle jag vilja korrigera Hans\r\nGöran Franck på en punkt. Tyskland har inte infört\r\nnågot visumtvång. Däremot har man på\r\nadministrativa grunder uppenbarligen skärpt\r\nkontrollen vid gränserna. Tyskland har liksom\r\nSverige skrivit under internationella konventioner\r\nsom innebär att en ansökan om asyl måste\r\nbehandlas när den kommer in. Det är en felaktig\r\nuppgift som har spritts ganska vitt här i Sverige att\r\nTyskland skulle ha infört något nytt visumtvång.</pre><pre>En annan fråga var hur man skall kunna förebygga\r\nköbildning i framtiden. Jag menar att det i\r\norganisationerna måste finnas en hög grad av\r\nflexibilitet. Man måste alltså i invandrarverket och i\r\nutlänningsnämnden ha en betydande flexibilitet när\r\ndet kommer in fler ansökningar.</pre><pre>Jag vill också peka på att utlänningsnämnden under\r\napril månad har avverkat fler ärenden än vad som\r\nhar kommit in. Balansen har således minskat under\r\napril månad, och man är nu uppe i det\r\nveckoproduktionsmål som man har satt upp. Det är\r\nnaturligtvis min förhoppning att\r\nutlänningsnämnden så snart som möjligt skall ha\r\nbetat av sin balans. Den exakta tidpunkten är svår\r\natt bedöma. Den beror på hur man lyckas med att\r\nrekrytera de nya personer som skall anställas och\r\nhur fort dessa kan komma i arbete och kan hjälpa\r\ntill med att minska balanserna, vilket är en oerhört\r\nviktig uppgift.</pre><pre>Anf. 17  HANS GÖRAN FRANCK (s):</pre><pre>Herr talman! Jag tog upp den internationella sidan\r\nav saken, men det är möjligt att det är som Birgit\r\nFriggebo nu säger. Hur som helst rör det sig om\r\nökade restriktioner, och de restriktionerna kan man\r\nkanske se tendenser till även på andra håll. Jag\r\nmenar därför att det kan vara angeläget att öka\r\naktiviteten för att ta internationella initiativ på det\r\nhär området i syfte att förbättra situationen i\r\nEuropa.</pre><pre>Birgit Friggebo säger att hon inte kan ange någon\r\ntidpunkt för när balansen kan vara avbetad.\r\n1990/91 var den av allt att döma i stort sett avbetad\r\neller på rimlig nivå. Ett faktum är väl ändå att\r\nnämnden för dagen tillförs ungefär lika många\r\närenden som man betar av.</pre><pre>Överläggningen var härmed avslutad.</pre><pre>5 §  Svar på fråga 1991/92:718 om\r\ninvandrarverkets medelsförvaltning</pre><pre>Anf. 18  Kulturminister BIRGIT FRIGGEBO\r\n(fp):</pre><pre>Herr talman! Utifrån påståenden om att\r\ninvandrarverket misshushållar med\r\nskattebetalarnas pengar i syfte att uttrycka en\r\nlåtsad humanitet frågar Bert Karlsson vilka\r\nåtgärder regeringen kommer att vidta för att -- som\r\nhan uttrycker det -- ''få bukt på invandrarverkets\r\nslöseri med skattebetalarnas medel''.</pre><pre>Jag skall lämna svaret i två delar.</pre><pre>För det första: Att invandrarverket skall utföra de\r\nuppgifter man nu utför, har riksdagen beslutat. Att\r\ndetta medför utgifter är ofrånkomligt. För att hålla\r\nutgifterna nere är det nödvändigt att pröva nya\r\narbetsmetoder och förhållningssätt. Som ett led i\r\ndetta har regeringen nyligen initierat en översyn av\r\nmottagandet av asylsökande och flyktingar.\r\nÖversynen syftar till att motverka långa vistelser i\r\nflyktingförläggningar och skall göra mottagandet\r\nmer flexibelt och mindre kostnadskrävande.</pre><pre>För det andra: Förvaltningsrevisionen av statens\r\nmyndigheter, som bl.a. har till uppgift att främja en\r\neffektiv resurshushållning, utförs av riksdagens\r\nrevisorer och riksrevisionsverket. Förekommer\r\nmissförhållanden i enlighet med Bert Karlssons\r\npåståenden faller detta inom ramen för denna\r\ngranskningsverksamhet. Regeringen har inte för\r\navsikt att föreslå riksdagen några förändringar\r\nhärvidlag.</pre><pre>Då Bert Karlsson, som framställt frågan, anmält att\r\nhan var förhindrad att närvara vid sammanträdet,\r\nmedgav tredje vice talmannen att Peter Kling i\r\nstället fick delta i överläggningen.</pre><pre>Anf. 19  PETER KLING (nyd):</pre><pre>Herr talman! Birgit Friggebo sade i sitt svar:\r\n''Regeringen har inte för avsikt att föreslå\r\nriksdagen några förändringar härvidlag.''\r\nAnledningen till att denna fråga har ställts är att en\r\ninternrevision har gjorts på åtta anläggningar, och\r\nman har konstaterat att det förekommer slarv och\r\nfelaktigheter, alltså rent slarv som kostar 50--60\r\nmilj.kr. Nu vet vi att vi har ungefär hundra\r\nanläggningar i Sverige. Detta innebär att det\r\nkanske förekommer slarv som kostar uppåt en halv\r\nmiljard, mellan 300 och 500 miljoner. När vi för ett\r\ntag sedan här i kammaren röstade om\r\ndeltidspensionerna, blev det nästan en\r\nregeringskris på grund av 300 miljoner. Nu frågar\r\njag mig: När man nu kan slarva i väg 300--500\r\nmilj.kr. av skattebetalarnas pengar, kan då också\r\ndetta förorsaka en regeringskris, eftersom Birgit\r\nFriggebo inte avser göra någonting åt det slarv som\r\nuppenbarligen förekommer på våra\r\nflyktingförläggningar?</pre><pre>Anf. 20  Kulturminister BIRGIT FRIGGEBO\r\n(fp):</pre><pre>Herr talman! Jag har redogjort för att vi har en\r\nrevision både här i riksdagen och inom\r\nriksrevisionsverket. Det är riktigt att man på\r\ninvandrarverket själv har gjort en internrevision\r\noch där påtalat att det har förekommit\r\nmissförhållanden. Denna rapport är nu överlämnad\r\näven till riksrevisionsverket, och detta system\r\nfungerar alltså som det skall. Det är med anledning\r\nav detta som jag har sagt att jag inte har för avsikt\r\natt föreslå förändringar vad gäller\r\nkontrollverksamheten och revisionsverksamheten.</pre><pre>Jag har också pekat på att vi just har tillsatt en\r\nutredning som skall jobba snabbt med att göra en\r\növersyn över flyktingmottagandet över huvud\r\ntaget. Syftet med detta är att vi skall minska ner\r\nförläggningstiderna och få ett mer flexibelt system\r\nsom är mindre kostnadskrävande. I den meningen\r\nvidtar vi alltså åtgärder för att minska belastningen.\r\nDet finns naturligtvis ingen som önskar att\r\nförläggningsverksamheten skall kosta mer än vad\r\nden behöver kosta.</pre><pre>Anf. 21  PETER KLING (nyd):</pre><pre>Herr talman! Birgit Friggebo talar om att man skall\r\nförkorta tiden på förläggningarna. Hur skall man\r\nkunna göra detta när det kommer in 4 000--5 000\r\nmänniskor, framför allt från det forna Jugoslavien?\r\nFramför allt är det kosovoalbaner som kommer hit\r\nsom ekonomiska flyktingar. Hur skall man kunna\r\nstoppa det här? Hur skall man kunna förkorta\r\ntiderna när det kommer in så pass mycket folk?</pre><pre>Anf. 22  Kulturminister BIRGIT FRIGGEBO\r\n(fp):</pre><pre>Herr talman! Det handlar om att minska den tid\r\nsom människor tvingas att vistas på\r\nflyktinganläggningar. Vad vi vill komma åt är hur\r\nsystemet fungerar över huvud taget. Tanken är att\r\nengagera frivilligkrafter, privata företag, kyrkan\r\noch andra som är beredda att ställa upp för att vi\r\nskall få ett mindre kostnadskrävande och bättre\r\nfungerande flyktingmottagande.</pre><pre>Anf. 23  PETER KLING (nyd):</pre><pre>Herr talman! Jag förstår inte den här ekvationen.\r\nDet är självklart att vi skall förkorta tiderna, men\r\nhur skall vi kunna göra detta när det till Sverige\r\nkommer 4 000--5 000 nya flyktingar varje månad?\r\nJag har här ett klipp ur en tidning där man skriver:\r\nMed snart 45 000--50 000 i förläggningar blir det\r\nkritiskt i våra förläggningar i Sverige. Det här\r\nrimmar inte. Vi vet allihop att detta inte är några\r\nriktiga flyktingar, utan 80 % av dem som kommer\r\när ekonomiska flyktingar.</pre><pre>Anf. 24  Kulturminister BIRGIT FRIGGEBO\r\n(fp):</pre><pre>Herr talman! Detta faller utanför den fråga som är\r\nställd, och jag återkommer till detta i ett senare\r\nfrågesvar.</pre><pre>Överläggningen var härmed avslutad.</pre><pre>6 §  Svar på fråga 1991/92:725 om rättshjälpen\r\nför asylsökande</pre><pre>Anf. 25  Kulturminister BIRGIT FRIGGEBO\r\n(fp):</pre><pre>Herr talman! Sten Andersson i Malmö har frågat\r\nmig om jag avser att föreslå att juristhjälp skall utgå\r\ntill asylsökande omedelbart vid ankomsten till\r\nSverige.</pre><pre>Det är av stor vikt att den asylsökande får komma i\r\nkontakt med en advokat eller annan jurist på ett så\r\ntidigt stadium som möjligt. Det är ett sätt att slå\r\nvakt om rättssäkerheten och effektiviteten i\r\nhanteringen av asylärenden.</pre><pre>Invandrarverket har nyligen i en skrivelse till\r\nregeringen lagt fram ett förslag till en\r\nprovverksamhet med advokatjour för asylsökande.\r\nDetta ärende är nu under beredning inom\r\nregeringskansliet.</pre><pre>Anf. 26  STEN ANDERSSON i Malmö (m):</pre><pre>Herr talman! Jag tackar för svaret. På grund av\r\nSveriges tyvärr alltför dåliga ekonomi tvingas vi i\r\ndag dra ner på i stort sett all verksamhet där stat och\r\nkommun skall betala. Man minskar nu in på\r\nmöjligheten att få fri juristhjälp, så att det stora\r\nflertalet svenskar utestängs från denna förmån. Jag\r\nmenar därför att det är ett utmanande förslag att\r\nvarje asylsökande skall ha rätt till jurist- och\r\nadvokathjälp, när man tar bort denna möjlighet för\r\nmajoriteten av svenska folket.</pre><pre>Statsrådet säger att den här åtgärden är viktig med\r\ntanke på rättssäkerheten och effektiviteten vid\r\nhanteringen av ärenden. Jag vill då fråga statsrådet:\r\nOm man nu så kategoriskt kan säga att det är av\r\nstor vikt för de asylsökande att en sådan här\r\nmöjlighet finns, varför skall man då bara prova det,\r\nvarför skall man inte införa det helt och fullt och\r\ntotalt? Skall man i vissa delar av Sverige ha rätt till\r\njurist och i andra delar inte? Kan statsrådet något\r\nprecisera detta?</pre><pre>Anf. 27  Kulturminister BIRGIT FRIGGEBO\r\n(fp):</pre><pre>Herr talman! Jag har redovisat för Sten Andersson\r\ni Malmö att regeringen ännu inte har tagit ställning\r\ntill det förslag till advokatjour som invandrarverket\r\ni samarbete med Advokatsamfundet har jobbat\r\nfram. Sten Andersson uttolkar alltså mer än vad\r\nsom står i förslaget.</pre><pre>Däremot är jag av den åsikten att det är bra att\r\njurister och advokater kopplas in så tidigt som\r\nmöjligt, inte minst mot bakgrund av effektiviteten.\r\nPå så sätt är det bedömningsunderlag som våra\r\nmyndigheter sedan får så fullödigt som möjligt.\r\nDetta kan bidra till att minska ner den tid det tar att\r\nfatta beslut.</pre><pre>Anf. 28  STEN ANDERSSON i Malmö (m):</pre><pre>Herr talman! Den sista meningen om nya förslag\r\noch bättre effektivitet har vi hört i riksdagen under\r\nde senaste tio åren, men det har hitintills inte hänt\r\nnågonting. Min förhoppning om att detta skulle bli\r\nbättre är därför definitivt inte överdrivet stor.</pre><pre>Jag ställde en fråga till statsrådet om denna\r\nprovverksamhet. Kan man tänka sig att denna\r\nprovverksamhet skall ske över hela Sverige, eller\r\nskall den bara ske i Ystad och i Trelleborg medan de\r\nsom kommer till Stockholm inte skall få förmånen?</pre><pre>Till sist: Visst är rättssäkerheten viktig, men vad\r\nman gör nu är att man minskar den för en majoritet\r\nav svenska folket och sedan tydligen på sikt vill ge\r\njuristhjälp åt alla som söker asyl. Än en gång, herr\r\ntalman: Jag tycker att detta är utmanande i de tider\r\nsom vi nu upplever i Sverige.</pre><pre>Anf. 29  Kulturminister BIRGIT FRIGGEBO\r\n(fp):</pre><pre>Herr talman! Självfallet skall rättssäkerheten gälla\r\nalla människor som befinner sig på det svenska\r\nterritoriet.</pre><pre>För övrigt har jag ingenting att tillägga om detaljer i\r\ninvandrarverkets förslag, eftersom regeringen ännu\r\ninte har tagit ställning till förslaget.</pre><pre>Anf. 30  STEN ANDERSSON i Malmö (m):</pre><pre>Herr talman! Det är bra att statsrådet åtminstone\r\ntalar om att rättssäkerheten självfallet skall gälla\r\nför alla som finns i Sverige. Men det är ändå ett\r\nförslag -- okej, det är baserat på Sveriges dåliga\r\nekonomi -- att man skall minska möjligheten för\r\nden stora delen av den svenska befolkningen att\r\nerhålla den här fria hjälpen. Det är i det\r\nsammanhanget och det är med tanke på den\r\njämförelsen som jag tycker att det här förslaget, om\r\ndet blir genomfört, är utmanande mot de svenska\r\nskattebetalarna.</pre><pre>Överläggningen var härmed avslutad.</pre><pre>7 §  Svar på fråga 1991/92:743 om extra insatser\r\nbeträffande kulturhistoriskt värdefulla\r\nbyggnader</pre><pre>Anf. 31  Kulturminister BIRGIT FRIGGEBO\r\n(fp):</pre><pre>Herr talman! Sten Söderberg har frågat mig om jag\r\när beredd att ta mitt ansvar för kulturhistoriskt\r\nvärdefull bebyggelse och därmed bevilja extra\r\ninsatser i form av förmånliga lån och bidrag. Sten\r\nSöderbergs utgångspunkt är i första hand behovet\r\nav upprustning av värdefulla byggnader i\r\nStockholm och andra städer.</pre><pre>Som svar på frågan vill jag hänvisa till årets\r\nkompletteringsproposition (prop. 1991/92:150, bil.\r\nI:9). Regeringen har där föreslagit riksdagen att\r\nbevilja 100 milj.kr. i ett anslag för investeringar\r\ninom kulturområdet. Medlen bör enligt förslaget\r\nbl.a. användas för iståndsättning och vård av\r\nkulturminnen och kulturmiljöer.</pre><pre>Anf. 32  STEN SÖDERBERG (-):</pre><pre>Herr talman! Statsrådet! Såsom företrädare för det\r\nliberala partiet är jag inte nöjd med de något\r\nluddiga förklaringar som har lämnats i detta\r\nmeddelande. Man talar inte om vad som avses med\r\ninvesteringar på kulturområdet.</pre><pre>Jag vill också peka något närmare på möjligheterna\r\ntill renoveringar av kulturhistoriskt värdefulla\r\nbyggnader och en samverkan mellan sådana\r\nentreprenörer som renoverar fasader, tak och\r\nandra delar av fastigheterna.</pre><pre>Vid en genomgång av fastigheter i\r\nStockholmsområdet har jag funnit att det finns ett\r\nmycket stort utrymme för kulturhistoriska insatser.\r\nDär kan olika typer av byggentreprenörer\r\nmedverka. Det skulle innebära inte bara ett skydd\r\nav kulturhistoriskt värdefulla byggnader utan även\r\nsysselsättning i en ganska avsevärd omfattning.</pre><pre>Anf. 33  Kulturminister BIRGIT FRIGGEBO\r\n(fp):</pre><pre>Herr talman! Det är just vetskapen om att det finns\r\nstora behov och att det i tider av lågkonjunktur kan\r\nvara riktigt att satsa på insatser vad gäller\r\nkulturminnen, kulturmiljöer och kulturhistoriskt\r\nvärdefulla byggnader som är bakgrunden till\r\nregeringens förslag.</pre><pre>Det är litet förvånande att Sten Söderberg anser att\r\n100 milj.kr. är luddigt. Det är i högsta grad ett\r\nmycket konkret förslag som regeringen har förelagt\r\nriksdagen.</pre><pre>Anf. 34  STEN SÖDERBERG (-):</pre><pre>Herr talman! Jag skulle vilja replikera med att peka\r\npå en annan möjlighet som jag har tagit upp i min\r\nfråga. Det är att ge helt andra lånemöjligheter och\r\nfinansieringsmöjligheter för de fastighetsägare som\r\nvill renovera sina fastigheter och bevara kulturen.</pre><pre>Det finns också möjligheter för en liberalt sinnad\r\nregering att t.ex. ta bort momsen på denna typ av\r\nrenoveringsarbeten när det gäller kulturhistoriskt\r\nvärdefulla byggnader och andra värdefulla föremål.</pre><pre>Överläggningen var härmed avslutad.</pre><pre>\r\n8 §  Svar på fråga 1991/92:744 om\r\npressmeddelande med anledning av\r\nsocialförsäkringsutskottets beslut om remiss av viss\r\nproposition</pre><pre>Anf. 35  Kulturminister BIRGIT FRIGGEBO\r\n(fp):</pre><pre>Herr talman! Maud Björnemalm har frågat mig på\r\nvilka grunder jag gjorde ett pressuttalande i\r\nsamband med socialförsäkringsutskottets beslut att\r\nremittera propositionen som gäller förvar av barn.</pre><pre>Grunderna för mitt uttalande var följande.</pre><pre>Det är förvisso sant att förslagen inte\r\nremissbehandlats på sedvanligt sätt. Men såväl\r\nrikspolisstyrelsen som invandrarverket har deltagit\r\ni beredningen av förslagen. Detta framgår också av\r\npropositionen. I propositionen finns redovisat vilka\r\ninvändningar som rikspolisstyrelsen och\r\ninvandrarverket har haft mot förslaget. Regeringen\r\nhar också förklarat varför den inte fullt ut har\r\nbeaktat deras synpunkter. Regeringen anser att\r\nhänsynen till barnens bästa måste väga tyngre än\r\nsträvan att snabbt och effektivt kunna verkställa\r\nlagakraftvunna avlägsnandebeslut.</pre><pre>Som framgår av propositionen har regeringen\r\ninhämtat lagrådets yttrande över förslagen.\r\nLagrådet hade inte några invändningar mot\r\nförslaget att ytterligare begränsa möjligheterna att\r\nta barn i förvar. Lagrådet framförde heller inga\r\nsynpunkter på ärendets beredning.</pre><pre>Efter den här bakgrundsbeskrivningen tycker jag\r\natt det är helt korrekt att kritisera\r\nSocialdemokraterna för att ni har valt att fördröja\r\nhandläggningen av ärendet i riksdagen. Det finns\r\ningen saklig grund för att nu remittera förslaget.</pre><pre>I riksdagen finns -- såvitt jag förstår -- en majoritet\r\nför regeringens förslag. De två partier som motsatt\r\nsig att möjligheten att ta barn i förvar ytterligare\r\nskall minska -- nämligen Socialdemokraterna och\r\nNy demokrati -- har däremot majoritet i\r\nsocialförsäkringsutskottet. Den enda möjligheten\r\natt förhindra att den föreslagna lagändringen skulle\r\nträda i kraft redan den 1 juli 1992 var att fördröja\r\nbehandlingen i utskottet. Det har\r\nSocialdemokraterna och Ny demokrati gjort.</pre><pre>Anf. 36  MAUD BJÖRNEMALM (s):</pre><pre>Herr talman! Nu är det inte propositionen vi skall\r\ndiskutera. Det får vi tillfälle att göra vid ett senare\r\ntillfälle. Jag ställde frågan eftersom jag tyckte att\r\ndet var märkligt att kulturdepartementet och\r\nansvarigt statsråd går ut med ett pressmeddelande\r\noch har synpunkter på hur utskottet vill arbeta med\r\nett ärende när man dessutom inte kan ha någon\r\naning om hur diskussionen har förts hos utskottet.</pre><pre>Kulturministern sade i sitt pressmeddelande att\r\nbeslutet är en skandal. Birgit Friggebo menar då att\r\nutskottets beslut att skicka en proposition på remiss\r\nskulle vara en skandal. Det stod klart efter den\r\nutfrågning som utskottet hade med\r\ninvandrarverket, rikspolisstyrelsen, socialstyrelsen\r\noch flyktingrådet att detta förslag inte hade varit\r\nföremål för sedvanlig remissbehandling. Ett enigt\r\nutskott beslöt då att en remissbehandling skulle\r\nske.</pre><pre>Detta är en proposition med många frågetecken\r\noch oklarheter. Regeringen hade så bråttom med\r\nden här propositionen att man inte kunde vänta på\r\nrikspolisstyrelsens fördjupade undersökning om\r\nvarför barn inte ställts under uppsikt, vilket lagen\r\nkräver. Lämnar regeringen ifrån sig en så illa\r\nunderbyggd proposition får man som statsråd finna\r\nsig i att utskottet vill ha svar på en del frågor för att\r\nkunna avge ett bra betänkande.</pre><pre>Birgit Friggebo påstår att vi vill förhala beslutet och\r\natt byråkratiska hänsyn tillåts gå före barnens\r\nvälbefinnande. Det är just med tanke på barnen\r\nsom vi vill att förslaget skall remissbehandlas och\r\nfå en allsidig belysning. Vi har därför bestämt att\r\nKommunförbundet, Landstingsförbundet,\r\nAdvokatsamfundet, Röda korset och Rädda\r\nbarnen skall få yttra sig.</pre><pre>Anf. 37  Kulturminister BIRGIT FRIGGEBO\r\n(fp):</pre><pre>Herr talman! Maud Björnemalm beskriver det som\r\natt frågan om en remiss är en helt ny fråga som kom\r\nfram i samband med utfrågningen. Den finns\r\nredovisad i propositionen, och där redovisas också\r\nde invändningar som invandrarverket och\r\nrikspolisstyrelsen har haft. Vi har haft kontakt med\r\ndem under den tid som propositionen togs fram.\r\nDessutom förekom här en felaktig uppgift. Det var\r\ninte ett enigt utskott som beslutade om en remiss.</pre><pre>Det jag har sagt -- och det är naturligtvis en\r\nbedömning -- är att jag tycker att detta är en\r\nskandal. Jag har i mitt uttalande sagt att min\r\nbedömning är att Socialdemokraterna vill att detta\r\nskall fortgå även i framtiden. Den bedömningen\r\ngör jag eftersom ni har yrkat avslag på\r\npropositionen. Ni försöker dessutom förhala\r\nbeslutet. Det är ju sant, eftersom det nu inte blir\r\nnågon riksdagsbehandling i vår. Byråkratiska\r\nhänsyn tillåts gå före barnens välbefinnande. Jag\r\ntycker att detta är en riktig beskrivning. Ni vill ha\r\nen remissrunda, och under tiden kommer\r\nfortfarande barn att sättas i förvar och låsas in.</pre><pre>Jag anser därför att det uttalande som jag gjorde\r\ninnehåller en helt adekvat och riktig beskrivning av\r\ndet samgående som Socialdemokraterna och Ny\r\ndemokrati har gjort i den här frågan. Mot bakgrund\r\nav den kritik som har riktats under flera år när\r\nantalet barn i förvar har ökat, och den\r\nsocialdemokratiska regeringen inte lyckades att\r\nlägga fram förslag till riksdagen för att förhindra\r\ndenna ökning, finns en viss trovärdighet i mitt\r\npåstående att Socialdemokraterna inte tycks vara\r\nsärskilt intresserade av att få stopp på denna\r\ninlåsning av barn.</pre><pre>Anf. 38  MAUD BJÖRNEMALM (s):</pre><pre>Herr talman! Jag var faktiskt med vid utskottets\r\nsammanträde, Birgit Friggebo, vilket inte Birgit\r\nFriggebo var. Invandrarverket, rikspolisstyrelsen\r\noch socialstyrelsen hade synpunkter på\r\npropositionen. Både invandrarverkets\r\nrepresentant och rikspolisstyrelsens representant\r\nsade att de säkert haft möjligheter att räta ut en del\r\nfrågetecken och skingra oklarheter om de hade fått\r\nförslaget på remiss och kunnat arbeta med det\r\nunder rimlig tid.</pre><pre>Utskottet var helt enigt om att skicka ut förslaget\r\npå remiss, Birgit Friggebo. Det som vi inte var\r\neniga om och som Folkpartiets representant inte\r\nville gå med på var att remisstiden skulle löpa till\r\nden 1 september. Det visade sig, att om riksdagen\r\nskulle ha en möjlighet att behandla förslaget före\r\nsommaruppehållet, skulle remisstiden bli en vecka.\r\nDet ansåg jag och flera med mig vara alldeles för\r\nkort tid.</pre><pre>Anf. 39  Kulturminister BIRGIT FRIGGEBO\r\n(fp):</pre><pre>Herr talman! Min utgångspunkt för kritiken är att\r\nSocialdemokraterna har yrkat avslag på\r\npropositionen, att man inte vill förbjuda\r\nförvarstagande av barn och att man med alla medel\r\nförsöker att här i riksdagen fördröja behandlingen\r\nav propositionen. Därmed anser jag mig ha sakliga\r\ngrunder för de uttalanden som jag har gjort.</pre><pre>Anf. 40  MAUD BJÖRNEMALM (s):</pre><pre>Herr talman! Birgit Friggebo försöker komma\r\nundan kritiken mot en dålig proposition genom att\r\nklumpa ihop Socialdemokraterna med Ny\r\ndemokrati och påstå att vi vill förhala beslutet.</pre><pre>Vi vill att detta förslag, denna proposition, skall\r\nvara belyst när det gäller vilka konsekvenser som\r\ndet får. Den analysen av konsekvenserna finns inte\r\ni propositionen. Det är med tanke på barnen som vi\r\nhar begärt remissen så att remissinstanserna skall få\r\nyttra sig och även få rimlig tid att arbeta med\r\nförslaget.</pre><pre>Jag tycker att det är underligt att ett statsråd har\r\nsynpunkter på hur ett av riksdagens utskott skall\r\narbeta. Vi måste väl ändå vara suveräna att besluta\r\nhur vi själva vill behandla ett ärende.</pre><pre>Överläggningen var härmed avslutad.</pre><pre>9 §  Svar på fråga 1991/92:757 om utländsk dom\r\nsom grund för utvisningsbeslut</pre><pre>Anf. 41  Kulturminister BIRGIT FRIGGEBO\r\n(fp):</pre><pre>Herr talman! Gudrun Schyman har frågat mig\r\nhuruvida en utländsk straffdom för en i Sverige\r\nlaglig gärning kan vara grund för att tillämpa regeln\r\nom ''särskilda skäl'' för utvisning.</pre><pre>Bakgrunden till frågan är ett enskilt ärende.\r\nRegeringen har avslagit en familjs asylansökan och\r\nfattat beslut om avvisning av dem, detta trots att\r\nfamiljen vistats i Sverige mer än tre år.</pre><pre>I utlänningsärenden föreligger sekretess till skydd\r\nför den enskilde, varför jag är förhindrad att\r\nkommentera enskilda ärenden.</pre><pre>Generellt vill jag dock säga följande. Enligt\r\nutlänningsförordningen får en familj beviljas\r\nuppehållstillstånd om barnen gått i svensk skola\r\neller förskola i mer än tre terminer, om inte\r\nsärskilda skäl talar däremot. På motsvarande sätt\r\nregleras i förordningen om uppehållstillstånd i vissa\r\nutlänningsärenden att en familj som den 1 januari\r\n1992 vistats i Sverige minst ett år får beviljas\r\nuppehållstillstånd, om inte särskilda skäl talar\r\ndäremot.</pre><pre>Enligt förordningsmotiven är brott en sådan\r\nomständighet som kan utgöra ett särskilt skäl.</pre><pre>En utländsk straffdom för en handling som inte är\r\nkriminaliserad i Sverige torde enligt min mening\r\nnormalt inte utgöra ett sådant skäl. Jag tänker då i\r\nförsta hand på handlingar som över huvud taget\r\ninte är straffbelagda här, t.ex. blasfemi. Olika typer\r\nav samröre med narkotika är dock kriminaliserat\r\näven i Sverige.</pre><pre>Anf. 42  GUDRUN SCHYMAN (v):</pre><pre>Herr talman! Jag ber att få tacka så mycket för\r\nsvaret, som jag tycker andas vissa förhoppningar.\r\nJag vet inte om jag har rätt i det.</pre><pre>Jag vet att detta är ett ärende som Birgit Friggebo\r\nkänner väl till. Jag vet också att sekretessen\r\nförbjuder oss att tala i personliga termer i den här\r\nfrågan. Rent generellt vill jag säga att det är mycket\r\nbesvärliga ärenden när det handlar om familjer, och\r\nfamiljer med många barn. Det är fråga om barn\r\nsom varit lång tid i Sverige, rotat sig och går i\r\nskolan, barn som är inskrivna och äntligen börjar\r\nfungera i barnomsorgen och barn som är födda i\r\nSverige. Allt detta gäller i det särskilda ärende som\r\ngett upphov till denna fråga. Det minsta barnet är\r\nfött i Sverige och vet inte av någonting annat än\r\nSverige.</pre><pre>Den förordning vi talar om finns just för att dessa\r\närenden är så besvärliga. Där sägs att barn som gått\r\ni skola under tre terminer skall få vara kvar av\r\nhumanitära skäl. Nu har alltså dessa barn varit här\r\ndubbelt så lång tid.</pre><pre>Jag förstår att brott kan utgöra ett särskilt skäl. Den\r\nprincipiella frågan är vem som skall bedöma vad\r\nsom är brott. Jag tror att vi är överens om att det i\r\ndetta fall handlar om en gärning som är straffbelagd\r\ni Frankrike men inte i Sverige. Jag tycker att det\r\nborde vara rimligt att man inte kan använda detta\r\nsom skäl, eftersom gärningen inte är brottslig i\r\nSverige. Man kommer ut på ett gungfly, om man\r\nskall göra specialbedömningar av vilka brott som\r\nkan utgöra särskilda skäl och vilka som inte kan\r\nvara det.</pre><pre>Det finns naturligtvis en mängd brottsrubriceringar\r\ni andra länder som inte stämmer med den svenska\r\nlagstiftningen, gärningar som inte alls skulle ge oss\r\ngrund att betrakta en person som brottslig över\r\nhuvud taget. Är det inte rimligt att man håller sig\r\ntill den svenska lagstiftningen när man studerar\r\nvilka omständigheter som kan utgöra ett särskilt\r\nskäl?</pre><pre>Anf. 43  Kulturminister BIRGIT FRIGGEBO\r\n(fp):</pre><pre>Herr talman! Jag delar Gudrun Schymans\r\nuppfattning om det angelägna i att ta stora\r\nhumanitära hänsyn när det gäller barnfamiljer. Det\r\när också motivet till att vi har en särskild\r\nbestämmelse just när det gäller barnfamiljer som\r\nhar väntat länge. Här kommer olika önskemål i\r\nkonflikt med varandra. Man skulle naturligtvis\r\nkunna fatta beslut som rör varje enskild individ.\r\nMen det leder till att familjer splittras. Att inte\r\nsplittra familjer är en annan princip som vi är måna\r\nom.</pre><pre>Brottslig verksamhet är ett särskilt skäl för att inte\r\nta hänsyn till väntetiden. Jag tror att det också har\r\nett starkt stöd bland de flesta här i Sverige. I Sverige\r\när samröre med narkotika en kriminell handling.\r\nNär man studerar domar som har fällts i andra\r\nländer måste man se till brottets karaktär och\r\nstrafftidens längd, som sammantagna indikerar\r\nvilken typ av brottslig verksamhet den berörda\r\nindividen har sysslat med.</pre><pre>Anf. 44  GUDRUN SCHYMAN (v):</pre><pre>Herr talman! Vi är överens i långa stycken. Men\r\nfrågan är om och på vilket sätt man kan dra\r\nparalleller mellan vad som är brottsligt utomlands\r\noch vad som är brottsligt i Sverige. Kan man göra\r\ndet utifrån straffsatserna? Jag kan tänka mig att det\r\nfinns brott som utomlands ger anledning till mycket\r\nhöga straffsatser, medan samma handling i Sverige\r\ninte är straffbelagd alls. Det kan rent av utgöra\r\ngrunden till att människor kommer till Sverige. Jag\r\nkan inte se annat än att man här kommer ut på ett\r\ngungfly.</pre><pre>I det specifika ärendet rörde det en person som\r\nhade bott i en lägenhet vars innehavare sysslade\r\nmed narkotikabrott. Den inneboende kände inte\r\ntill detta, osv. Man måste gå in i detalj på domen\r\nför att vara säker på att det rör sig om en brottslig\r\ngärning, som också i Sverige skulle ha blivit\r\nbetraktad som en sådan.</pre><pre>Det måste väl finnas någon rättspraxis att hålla sig\r\ntill. Om handlingen inte är ett brott i Sverige, kan\r\nden då anföras som ett särskilt skäl för utvisning?</pre><pre>Anf. 45  Kulturminister BIRGIT FRIGGEBO\r\n(fp):</pre><pre>Herr talman! Först vill jag erinra om att\r\nvistelsetidens längd kan utgöra en grund för att man\r\nskall få stanna i Sverige av humanitära skäl. Men\r\ndet finns särskilda skäl emot det. Det finns ingen\r\nuttalad bestämd rättighet att få stanna på grund av\r\nvistelsetidens längd. Det är bakgrunden.</pre><pre>För det andra är Frankrike ett västeuropeiskt land\r\nmed rättstraditioner som liknar dem vi har i\r\nSverige.</pre><pre>För det tredje handlade det i detta fall om\r\nnarkotikabrott, som också är kriminaliserat i\r\nSverige. Man måste också se på strafftidens längd.\r\nSjälvfallet ägnar vi oss inte åt att i Sverige hålla nya\r\ndomstolsförhandlingar för att korrigera beslut som\r\när fattade i andra länder. Vi gör en avvägning och\r\nen bedömning av brottets karaktär.</pre><pre>Anf. 46  GUDRUN SCHYMAN (v):</pre><pre>Herr talman! Visst är Frankrike ett västeuropeiskt\r\nland och en rättsstat. Men Frankrike har också ett\r\nsätt att behandla sina invandrare på, som i många\r\navseenden är oss i Sverige ganska fjärran. Det\r\ngäller också bostadspolitiken. Det tror jag att Birgit\r\nFriggebo vet om. Många invandrare i Frankrike har\r\nstora sociala svårigheter, som också gör att de hyser\r\nin sig hos varandra. En situation av detta slag kan\r\nalltså uppkomma utan att man för den skull är\r\ninblandad i narkotikahärvor. Så har det varit i det\r\naktuella fallet, vad jag förstår.</pre><pre>Jag skulle vilja fråga om det kan vara så att ett fel\r\nhar blivit begånget. Kan det vara så att man har\r\ntittat på papperen och sagt: Ett långvarigt straff har\r\nutdömts i Frankrike, och det måste innebära att det\r\nockså skulle ha blivit så i Sverige. Kan det vara så\r\natt man helt enkelt har gjort en miss? Kan sådana\r\nförekomma?</pre><pre>Anf. 47  Kulturminister BIRGIT FRIGGEBO\r\n(fp):</pre><pre>Herr talman! Om Gudrun Schyman frågar mig, är\r\njag naturligtvis av den uppfattningen att regeringen\r\nefter mycket moget övervägande har fattat ett\r\nriktigt beslut.</pre><pre>Överläggningen var härmed avslutad.</pre><pre>10 §  Svar på fråga 1991/92:760 om asylsökande\r\nfrån Jugoslavienområdet</pre><pre>Anf. 48  Kulturminister BIRGIT FRIGGEBO\r\n(fp):</pre><pre>Herr talman! Ian Wachtmeister har mot bakgrund\r\nav det stora antalet asylsökande från Jugoslavien\r\nfrågat mig om regeringen avser att göra något åt\r\ndetta flyktingproblem.</pre><pre>Konflikten i det forna Jugoslavien har medfört att\r\növer en miljon människor har fått fly ifrån sina\r\nhem. Det är första gången på länge som Europa har\r\ndrabbats av ett så stort flyktingproblem. Den helt\r\navgörande orsaken till det stora antalet människor\r\nsom söker sig i väg från det forna Jugoslavien är\r\nnaturligtvis de sedan ett år pågående väpnade\r\noroligheterna. Människor flyr undan våld och\r\nväpnade strider. Inom det forna Jugoslaviens\r\nterritorium beräknas nära en miljon människor\r\nbefinna sig på flykt. Därutöver befinner sig flera\r\nhundra tusen i de närmaste grannländerna\r\nÖsterrike, Ungern, Schweiz och Tyskland. Till vårt\r\nland har det senaste året drygt 25 000 människor\r\nsökt sig.</pre><pre>De flesta som söker skydd gör det alltså i eller i\r\nnärheten av det forna Jugoslavien. Det förefaller\r\nframför allt ha gällt slovener, kroater och bosnier.\r\nDe som ger sig i väg litet längre, bl.a. till Sverige, är\r\ni betydligt större utsträckning av albanskt ursprung.\r\nDe flesta kommer från provinsen Kosovo i Serbien,\r\ndär de albansktalande utgör 90 % av befolkningen.\r\nI Kosovo förekommer allvarliga motsättningar\r\nmellan olika folkgrupper. Sverige har sedan länge\r\npåpekat Belgradregimens kränkningar av\r\nKosovoalbanernas mänskliga rättigheter, både i\r\nESK-arbetet och bilateralt. Denna kritik kvarstår\r\nnaturligtvis till dess förhållandena för albanerna i\r\nKosovo förbättras.</pre><pre>I det forna Jugoslavien bedrivs verksamhet av flera\r\ninternationella organisationer för att humanitärt\r\nbistå de många internflyktingarna. Därigenom skall\r\nde inte tvingas söka sig längre bort för att erhålla\r\nskydd. Sverige har hittills bidragit med 18 milj.kr.\r\ntill UNHCR:s och Internationella Röda korsets\r\nverksamhet i det forna Jugoslavien. För en vecka\r\nsedan riktade UNHCR en ny apell om ytterligare\r\ninternationellt bistånd för att fortsätta sin\r\nverksamhet i området. Denna studeras nu i\r\nregeringskansliet. På onsdag och torsdag besöker\r\nFN:s flyktingkommissarie Stockholm, varvid\r\nsituationen i Jugoslavien givetvis står högt på\r\ndagordningen.</pre><pre>Asylsökande från det forna Jugoslavien utgör i dag\r\nden ojämförligt största gruppen av asylsökande i\r\nSverige och inströmningen är alltjämt mycket stor.\r\nInvandrarverket införde i slutet av förra året\r\nverkställighetsstopp för avvisningar till f.d.\r\nJugoslavien. Verkställighetsstoppet har senare\r\nhävts avseende Makedonien och Slovenien. I fråga\r\nom de övriga f.d. jugoslaviska delrepublikerna\r\nanses läget i dag alltjämt vara så osäkert att det inte\r\när lämpligt att verkställa avvisningar dit, förutom\r\nom det i undantagsfall finns särskilda skäl, t.ex. i\r\närenden avseende utvisning av domstol på grund av\r\nbrott. Både utlänningsnämnden och\r\ninvandrarverket anser att det för närvarande är\r\nmest lämpligt att i flertalet ärenden rörande\r\nasylsökande från det forna Jugoslavien avvakta\r\nmed att fatta beslut. Man följer hela tiden\r\nutvecklingen i området. Bl.a. har en delegation\r\nfrån invandrarverket och utlänningsnämnden\r\nnyligen besökt Jugoslavien och Kroatien. Läget är\r\ndock alltför osäkert för att man i dag skulle kunna\r\nskicka tillbaka asylsökande till området.</pre><pre>Sverige är ett av de länder i Europa till vilket ett\r\nmycket stort antal asylsökande söker sig. Skälen till\r\natt asylsökande söker sig just hit varierar och beror\r\npå ett antal olika faktorer. Regeringen försöker på\r\nolika sätt, t.ex. genom utlandsmyndigheterna,\r\ninformera om gällande bestämmelser för inresa och\r\nuppehållstillstånd. Det är dock inte möjligt att vidta\r\nåtgärder som faktiskt avhåller personer från att\r\nsöka asyl här. Händelserna i det forna Jugoslavien\r\noch den flyktingsituation som uppstått till följd av\r\nkonflikten, visar hur omöjligt det är att förutsäga\r\nutvecklingen på flyktingområdet och hur\r\nnödvändigt det är att vara flexibel och ha en god\r\nberedskap. Svenska myndigheter har hittills klarat\r\nav situationen tillfredsställande.</pre><pre>Anf. 49  IAN WACHTMEISTER (nyd):</pre><pre>Herr talman! Jag tackar för kulturministerns\r\nförklaring i denna fråga. För ordningens skull vill\r\njag upprepa hur frågan löd:</pre><pre>Antalet asylsökande ligger nu på en sådan nivå att\r\nnågot måste göras. Under årets första 16 veckor har\r\nomkring 15 000 personer sökt sin tillflykt till\r\nSverige. 85--90 % kommer från\r\nJugoslavienområdet. Två tredjedelar av dessa är\r\nalbaner. Under april sökte omkring 5 500 personer\r\nasyl. På våra förläggningar väntar nu 37 000\r\nasylsökande på besked om de får stanna eller ej.\r\nRedan nu lär man planera för 50 000.</pre><pre>Flyktingmottagande och invandrarpolitik är i dag\r\nstora frågor. De är besvärliga, och det är säkert inte\r\ndet angenämaste uppdraget man kan få i Sveriges\r\nregering att ansvara för just de frågorna. Men likväl\r\nmåste man ta upp dessa problem.</pre><pre>Jag tror att risken är stor att vi internationellt\r\nframstår som för all del snälla men också dumma\r\noch klumpiga, och otydliga i dessa frågor. Vi får\r\nalldeles i onödan ett rykte om oss: Man kan alltid\r\nåka till Sverige. Svenskarna kan man alltid lura på\r\nnågot sätt.</pre><pre>Jag vill ställa ytterligare ett par frågor: Är\r\nregeringen och kulturministern beredda att öppet\r\ninformera om siffror, ekonomiska villkor,\r\nkostnader osv.? Det är sådana frågor folk ständigt\r\nställer. Är regeringen beredd att diskutera en\r\nflyktingpolitik över partigränserna och spika en\r\nentydig policy? Är man beredd att även spika ett\r\nantal, kvoter osv.? Eller skall vi fortsätta att reglera\r\ndetta med köer, på samma sätt som vi gör på våra\r\nsjukhus?</pre><pre>Anf. 50  Kulturminister BIRGIT FRIGGEBO\r\n(fp):</pre><pre>Herr talman! Bakgrunden till situationen är att man\r\nsläpper bomber över människor. Bakgrunden för\r\ndem som kommer från Kosovo är att skolor stängs,\r\nfolk avskedas från sina arbeten och vräks från sina\r\nbostäder. De allra viktigaste åtgärderna är\r\nsjälvfallet att påverka internationellt, så att\r\ngrunden till att dessa människor flyttar på sig\r\nförsvinner, och att bidra ekonomiskt, så att\r\nmänniskor stannar så nära sina hem som möjligt\r\noch kan återvända den dag situationen blir\r\nannorlunda.</pre><pre>Jag noterar att människor är på flykt inom\r\nJugoslavien. Det rör sig om en miljon människor.\r\nDe söker sig också till andra länder. Flera hundra\r\ntusen befinner sig utanför Jugoslavien. Vi har här i\r\nSverige inget behov av att ge några andra signaler\r\nän andra länder om lagstiftning och\r\nskyddsbestämmelser, som gäller bl.a. på grund av\r\ninternationella konventioner som vi har skrivit\r\nunder. Jag tror inte att vi är mer lättlurade än andra\r\nmyndigheter runt om i Europa.</pre><pre>Sedan tar Ian Wachtmeister upp önskemålet om\r\nöppenhet och att man skall tala om vilka regler,\r\nbestämmelser och kostnader som gäller för den här\r\nverksamheten. Jag vill i högsta grad medverka till\r\ndetta bl.a. för att motverka de många lögner och\r\nmyter som finns om asylpolitiken och\r\nflyktingpolitiken.</pre><pre>Anf. 51  IAN WACHTMEISTER (nyd):</pre><pre>Herr talman! Den andra delen av frågan gällde om\r\nregeringen är beredd att diskutera detta. Jag tror\r\natt vi behöver diskutera det över alla partigränser\r\nför att komma fram till en flykting- och\r\ninvandringspolitik som man kan definiera. Det kan\r\nman knappast i dag.</pre><pre>När det gäller bomberna och allt det hemska och\r\notäcka som händer i Jugoslavien har vi inte någon\r\nsom helst annan uppfattning. Det är hemskt, och\r\ndet måste stoppas. Jag vill för säkerhets skull\r\nunderstryka att jag är en minst lika snäll människa\r\nsom kulturministern, skulle jag tro i alla fall. Det är\r\ninte detta det handlar om. Det handlar om vad vi\r\nkan göra och hur vi skall göra det.</pre><pre>Det finns 15 miljoner registrerade flyktingar i\r\nvärlden. Det finns säkert 315 miljoner som är\r\nflyktingar i den bemärkelse vi menar. Vi kan inte\r\nlösa problemen för alla dem. Därför måste vi agera\r\nmycket strikt och mycket effektivt. Det gör man\r\ninte. Vilka överskridanden av den gällande\r\nbudgeten är nu på gång? Hur mycket dyrare blir det\r\nnu?</pre><pre>Anf. 52  Kulturminister BIRGIT FRIGGEBO\r\n(fp):</pre><pre>Herr talman! Kostnaderna finns redovisade i den\r\nnyligen framlagda kompletteringspropositionen.</pre><pre>Jag har noterat att Ian Wachtmeister i sin fråga\r\nsäger att orsaken till att människor flyr är fattigdom\r\noch krig. Han säger vidare att det inte finns något\r\nsärskilt skyddsbehov för dessa människor. Det\r\nförvånar mig att höra att människor inte har något\r\nsärskilt skyddsbehov när bomberna faller över\r\ndem. Bakgrunden till att det nu inte verkställs\r\navvisningar till Jugoslavien är bl.a. krigssituationen\r\noch den osäkerhet som i övrigt gäller om hur det\r\nfaktiskt ser ut i landet och vad som kan hända under\r\nden närmaste tiden.</pre><pre>Anf. 53  IAN WACHTMEISTER (nyd):</pre><pre>Herr talman! Jag vet inte om att jag ens har använt\r\nordet skyddsbehov. Jag håller med om att det är\r\nförfärligt i Jugoslavien och att det är förfärligt på\r\nmånga ställen i världen. Men vi talar om vilken\r\npolitik Sverige skall föra och vilka signaler vi sänder\r\nut.</pre><pre>Dessutom är människor i Sverige mycket oroade.\r\nDe otroligt kraftiga kostnadsökningar som nu är på\r\ngång skall ställas mot fattigpensionärer osv. Där\r\nfinns det plötsligt inte pengar. Man måste vara ärlig\r\noch uppriktig om den här ekvationen. Det går inte\r\natt dölja dessa siffror. Vi ställer upp för att\r\ndiskutera detta så att man kan komma fram till ett\r\nresultat. Den politik vi har i dag verkar inte\r\nfungera. Den regleras med köer, precis som\r\nsjukvården gör när den inte fungerar.</pre><pre>Överläggningen var härmed avslutad.</pre><pre>11 §  Svar på fråga 1991/92:764 om\r\nrättssäkerheten i utvisningsärenden</pre><pre>Anf. 54  Kulturminister BIRGIT FRIGGEBO\r\n(fp):</pre><pre>Herr talman! Karl-Göran Biörsmark har -- mot\r\nbakgrund av rikspolisstyrelsens avvisning av den\r\niranska motståndsrörelsen mujahedins\r\nrepresentant i Sverige -- frågat mig om jag\r\növerväger någon översyn av gällande lagstiftning\r\nmed syfte att stärka rättssäkerheten så att ingen kan\r\nutvisas ur landet utan att först få sin sak prövad.</pre><pre>Låt mig först slå fast att jag helt instämmer med\r\nKarl-Göran Biörsmark i fråga om vikten av hög\r\nrättssäkerhet i utvisningsärenden. Jag skall inte\r\ndiskutera ett enskilt ärende, men Karl-Göran\r\nBiörsmarks fråga bygger på vissa oklarheter om\r\ninnebörden av gällande rätt, vilka jag gärna vill\r\nreda ut.</pre><pre>Lagen (1991:572) om särskild utlänningskontroll\r\nträdde i kraft den 1 juli 1991. De fyra största\r\nriksdagspartierna stod eniga bakom beslutet.\r\nRättssäkerhetsfrågor diskuterades mycket\r\ningående i lagstiftningsärendet.</pre><pre>Av lagens första paragraf framgår att lagen skall\r\nanvändas i de fall avvisning enligt utlänningslagen\r\ninte kan ske. Av såväl ordalydelsen som förarbeten\r\ntill lagen framgår alltså mycket klart att den\r\nsärskilda lagen skall användas endast i de fall\r\nutlänningslagen inte kan tillämpas.\r\nRikspolisstyrelsens agerande i ärendet skall ses mot\r\ndenna bakgrund.</pre><pre>Enligt lagen om särskild utlänningskontroll skall en\r\nförhandling hållas vid en tingsrätt innan regeringen\r\nmeddelar beslut om utvisning. Vid förhandling\r\nskall utlänningen höras. Någon prövning av\r\närendet görs alltså inte av tingsrätten utan endast av\r\nregeringen. Det är av rättsäkerhetsskäl angeläget\r\nmed muntlig förhandling i ärenden enligt den\r\nangivna lagen. Praktiska och principiella\r\ninvändningar finns mot att hålla förhandling i\r\nregeringskansliet. Det kan t.ex. aldrig bli aktuellt\r\natt regeringen håller förhandling. Den valda\r\nlösningen har därför ansetts ändamålsenlig.</pre><pre>Innan en persom avvisas enligt utlänningslagen\r\nskall en materiell prövning ske i enlighet med\r\nlagens bestämmelser. Vidare har myndigheter i\r\nsådana ärenden att följa förvaltningslagen.</pre><pre>I det aktuella fallet var det fråga om en person som\r\nvistades i landet inom den viseringsfria tiden och\r\nalltså inte hade uppehållstillstånd i Sverige. I ett\r\nsådant fall kan en polismyndighet, under vissa\r\nförutsättningar, besluta om avvisning. Detta beslut\r\nfår överklagas till invandrarverket. Verkställighet\r\nfår ske innan beslutet vunnit laga kraft.\r\nInvandrarverkets beslut kan överklagas till\r\nutlänningsnämnden.</pre><pre>Mitt svar på Karl-Göran Biörsmarks fråga är att jag\r\nanser att gällande lagstiftning fyller kraven på\r\nrättssäkerhet och att det för närvarande inte finns\r\nanledning att göra någon översyn av dessa\r\nbestämmelser.</pre><pre>Anf. 55  KARL-GÖRAN BIÖRSMARK (fp):</pre><pre>Herr talman! Statsrådet skriver i sitt svar: ''Låt mig\r\nförst slå fast att jag helt instämmer med Karl-Göran\r\nBiörsmark i fråga om vikten av hög rättssäkerhet i\r\nutvisningsärenden.'' Men ändå landar statsrådet så\r\nsmåningom på att gällande lagstiftning fyller\r\nkraven.</pre><pre>Jag ifrågasätter detta. När handläggningen av det\r\naktuella ärendet ägde rum skedde\r\nfrihetsberövandet med hjälp av lagen om särskild\r\nutlänningskontroll. Precis som statsrådet vältaligt\r\nhar sagt finns det ett visst förfaringssätt för detta. I\r\ndet förfaringssättet ligger att man skall ha ett\r\ndomstolsförfarande och att regeringen så\r\nsmåningom skall ta ställning. Detta var\r\nuppläggningen när SÄPO grep in. Men det blev\r\ninte så.</pre><pre>Helt plötsligt drog man tillbaka ärendet för att\r\npröva det enligt annan lag. Varför gör man på det\r\nsättet? Varför tillämpade man inte den säkra\r\ngången där man får pröva saken? I stället tog man\r\ntill en lag som ger en annan möjlighet att agera\r\nsnabbt och, som man tycker i det här fallet,\r\neffektivt, nämligen att förflytta den här personen ut\r\nur landet. Vad fanns det för grund för att göra på\r\ndet sättet?</pre><pre>SÄPO-chefen säger i en intervju: Om vi hade\r\nkunnat bevisa att hon stött aktionen med råd eller\r\ndåd hade vi begärt henne åtalad för mordbrand. Nu\r\nkan vi inte bevisa det. Men däremot vet vi att hon\r\ninte avstyrde handlingen, och det är fullt\r\ntillräckligt.</pre><pre>Detta öppnar oanade perspektiv. Om man inte\r\navstyr en handling kan man bli dömd utan dom och\r\nrannsakan. Jag undrar om statsrådet verkligen\r\nställer upp på att det är rättssäkert.</pre><pre>Anf. 56  Kulturminister BIRGIT FRIGGEBO\r\n(fp):</pre><pre>Herr talman! Den här personen har inte blivit\r\nutvisad från Sverige med hjälp av lagen om särskild\r\nutlänningskontroll. Hon har blivit utvisad genom\r\ntillämpning av utlänningslagen. Den har i detta fall\r\nhanterats av polisen. Detta beslut av polisen kan\r\növerklagas till invandrarverket. Är man inte nöjd\r\nmed invandrarverkets uppfattning kan man\r\ndessutom överklaga det till utlänningsnämnden.\r\nDenna möjlighet kvarstår för den person som det\r\nhär ärendet berör. I den meningen anser jag att\r\nrättssäkerhetskraven är uppfyllda. Personen i fråga\r\när inte, som Karl-Göran Biörsmark antydde i slutet\r\nav sitt anförade, dömd för någonting.</pre><pre>Anf. 57  KARL-GÖRAN BIÖRSMARK (fp):</pre><pre>Herr talman! Dömd är hon naturligtvis för oss som\r\nhar sett förfaringssättet, även om hon rent tekniskt\r\ninte är dömd. Om en person blir anklagad för en\r\nsak och det inte går att bevisa att personen har gjort\r\ndetta, men man handlar som om hon vore dömd --\r\ni detta fall att snabbt förflytta henne ur landet\r\ngenom att använda en annan lag -- anser jag att hon\r\när dömd.</pre><pre>Birgit Friggebo säger att denna person kan\r\növerklaga. Det är lätt att stå här och säga det, när\r\nman har skickat ut vederbörande ur landet, att hon\r\nfrån en annan ort skall börja ett\r\növerklagningsförfarande mot det som skedde i\r\nSverige. Det är naturligtvis ganska svårt.</pre><pre>Jag tycker att det hade varit rimligt att man hade\r\nfullföljt den lag som man först använde sig av och\r\natt hon hade fått sin sak prövad. Regeringen hade\r\ndå kunnat ta ställning till saken.</pre><pre>Anf. 58  Kulturminister BIRGIT FRIGGEBO\r\n(fp):</pre><pre>Herr talman! Karl-Göran Biörsmark förstår\r\nsjälvfallet att jag inte här, på samma sätt som han\r\ngör, kan ta ställning till polisens ställningstagande,\r\ntill ansökan till regeringen om att få använda den\r\nsärskilda utlänningskontrollen eller att själv ta\r\nställning till om man skulle utvisa personen på\r\ngrund av utlänningslagens bestämmelser. Detta är\r\nett beslut som rikspolisstyrelsen har det hela och\r\nfulla ansvaret för.</pre><pre>Anf. 59  KARL-GÖRAN BIÖRSMARK (fp):</pre><pre>Herr talman! Jag tar ingalunda ställning i det ena\r\neller andra fallet. Min utgångspunkt är att jag inte\r\nvet -- och tydligen är det inte heller någon annan\r\nsom vet någonting i sak. Vi får i alla fall inte upp\r\ndet i ljuset. Det är mycket möjligt att man hade\r\nlandat på att den här personen skulle utvisas, men\r\nnär statsrådet skriver i sitt svar att det är viktigt med\r\nrättssäkerheten och att hon delar min uppfattning,\r\när min poäng att man i detta fall aldrig fick saken\r\nprövad. Vi vet alltså inte.</pre><pre>Att man sedan med hjälp av den här lagen så\r\nsmåningom kan överklaga från den plats där man\r\nbefinner sig utanför landets gränser är en ventil,\r\nmen enligt mitt förmenande -- och jag hade hoppats\r\natt det också skulle vara statsrådets svar -- är man\r\ntvungen att titta på detta ur\r\nrättssäkerhetssynpunkt.</pre><pre>Överläggningen var härmed avslutad.</pre><pre>12 §  Svar på fråga 1991/92:741 om utjämning av\r\nlöneskillnaderna mellan män och kvinnor</pre><pre>Anf. 60  Kulturminister BIRGIT FRIGGEBO\r\n(fp):</pre><pre>Herr talman! Ines Uusmann har frågat mig vilka\r\ninitiativ jag avser att ta för att löneskillnaderna\r\nmellan män och kvinnor skall utjämnas.</pre><pre>Ines Uusmann nämner själv\r\nlöneskillnadsutredningen, som under\r\ngeneraldirektören Ingemar Mundebo nu arbetar\r\nför att belysa orsakerna till löneskillnaderna och\r\nlämna förslag till åtgärder. Utredningen skall lämna\r\nsitt betänkande före utgången av detta år. Det säger\r\nsig självt att utredningsresultaten kommer att bli\r\navgörande för vilka åtgärder som behöver vidtas på\r\ndetta område. Jag vill således inte nu föregripa\r\nutredningsarbetet genom att ha en färdig\r\nuppfattning om vilka initiativ som kan komma att\r\nbehövas.</pre><pre>Däremot anser jag -- och här är säkert Ines\r\nUusmann och jag överens -- att löneskillnaderna\r\nmellan kvinnor och män är en av de viktigaste\r\njämställdhetsfrågorna vi har att arbeta med. Även\r\nom löneskillnaderna i Sverige, såvitt vi nu vet,\r\ntorde vara mindre än i många andra länder, bl.a.\r\ninom EG, får vi självfallet inte slå oss till ro med\r\ndet. Att skillnaderna i Sverige nu tenderar att öka\r\när också synnerligen oroande.</pre><pre>Det finns naturligtvis flera orsaker till\r\nlöneskillnaderna. Några av dem har Ines Uusmann\r\nsjälv pekat på i sin fråga, t.ex. kvinnors\r\ndeltidsarbete och deras utbildningsbakgrund. Men\r\ndet finns också skillnader som inte kan förklaras på\r\nannat sätt än att de utgör ren könsdiskriminering.</pre><pre>Att komma till rätta med dessa skillnader, särskilt\r\nsådana som inte har några sakliga grunder, är en\r\nfråga som i hög grad berör arbetsmarknadens\r\nparter. Jag utgår ifrån att parterna nu arbetar\r\nintensivt med denna liksom med andra frågor som\r\nhänger samman med kvinnors villkor i arbetslivet.</pre><pre>Den nya jämställdhetslagen är ett bra instrument\r\nför ett sådant arbete. Enligt den skall arbetsgivare\r\noch arbetstagare särskilt verka för att utjämna och\r\nförhindra skillnader i löner och andra\r\nanställningsvillkor mellan kvinnor och män som\r\nutför arbete som är lika eller att betrakta som\r\nlikvärdigt.</pre><pre>En redovisning för hur detta skall ske kan\r\nlämpligen göras i den plan för jämställdhetsarbetet\r\nsom varje arbetsgivare med fler än tio anställda\r\nskall upprätta i enlighet med den nya lagen.</pre><pre>Förbudet mot lönediskriminering har också\r\nskärpts, vilket kommer att göra det lättare att få\r\nsådana ärenden prövade i domstol. Det är nu bara\r\natt sätta i gång och använda den lag vi har.</pre><pre>Ingemar Mundebo konstaterade häromveckan, på\r\nen presskonferens som kulturdepartementet och\r\nlöneskillnadsutredningen anordnade, att gapet\r\nmellan teori och verklighet fortfarande är stort,\r\nbåde när det gäller lönefrågor och andra\r\njämställdhetsfrågor, och att mycket återstår att\r\ngöra. Jag delar helt hans uppfattning härvidlag och\r\nkan försäkra Ines Uusmann om att regeringen för\r\nsin del kommer att arbeta aktivt för att\r\njämställdheten på detta och andra områden skall\r\nöka. Regeringens åtgärder för att förnya den\r\noffentliga sektorn kommer att innebära ett\r\nväsentligt steg i den riktningen.</pre><pre>Anf. 61  INES UUSMANN (s):</pre><pre>Herr talman! Jag vill tacka statsrådet för svaret.</pre><pre>Jämställdhetspolitiken har inte varit det politiska\r\nsakområde som kulturministern har gjort sig mest\r\nkänd för att prioritera. I det pressmeddelande som\r\nkom strax före jul, där Birgit Friggebos nya\r\ndepartement presenterades, står det att\r\njämställdhetspolitiken främst kommer att utmärkas\r\ngenom en satsning på att avreglera den offentliga\r\nsektorn. Det är, såvitt jag förstår, ett av de få\r\nuttalanden som Birgit Friggebo har gjort om\r\njämställdhet sedan hon fick detta ansvar i\r\nregeringen. Det budskapet kan man också se i\r\nregeringsförklaringen från oktober förra året, dvs.\r\natt privatisering av vård och omsorg är kvinnornas\r\nchans på arbetsmarknaden i Sverige. Jag blir litet\r\nförundrad när detta kommer tillbaka i slutet av\r\nsvaret på min fråga.</pre><pre>I Sverige arbetar nästan alla kvinnor och män och\r\nförsörjer sig själva -- arbetslösheten ökar\r\nvisserligen, men det är det normala -- men\r\nfortfarande är kvinnorna underordnade och har\r\nlägre lön. Man brukar säga att där män får bra\r\nbetalt för att smutsa ned med olja, sot och liknande,\r\nfår kvinnor dåligt betalt för att göra rent, ofta då i\r\nkombination med att de dessutom har ett mänskligt\r\nansvar.</pre><pre>Jag vill kommentera en sak i svaret. Det står där att\r\nutbildningen skulle vara en orsak till att kvinnor har\r\nlägre lön. Jag har i min fråga sagt att kvinnor har\r\nlägre lön oavsett utbildning. I Kvinnors roll i\r\nekonomin, bil. 23 till LU 90, konstateras att\r\nkvinnor och män har ungefär samma\r\nkunskapskapital i dag, men kvinnorna får ett sämre\r\nekonomiskt utfall av detta.</pre><pre>Anf. 62  Kulturminister BIRGIT FRIGGEBO\r\n(fp):</pre><pre>Herr talman! Jag säger också i mitt svar att det finns\r\nutslag av ren könsdiskriminering även när\r\nutbildningsbakgrunden är lika. Vad vi kan notera är\r\natt skillnaderna mellan mäns och kvinnors löner\r\nökar framför allt i offentlig sektor, inte minst ute i\r\nkommunerna.</pre><pre>Min uppfattning är, att en av orsakerna till att 80-\r\ntalet i viss mån blev jämställdhetens förlorade\r\nårtionde är att man inte tog itu med\r\nstrukturomvandlingen och förnyelsen ute i\r\nkommunerna under den fantastiska\r\nhögkonjunkturen. Då hade det varit enklare att\r\nåstadkomma förnyelsen. Den chansen togs inte,\r\noch nu är vi i den situationen att vi måste sanera\r\nsvensk ekonomi samtidigt som\r\nstrukturomvandlingen måste ske.</pre><pre>Det har alltså bidragit till att 80-talet nu i många\r\navseenden beskrivs som ett årtionde då\r\njämställdheten i varje fall inte gick framåt och i\r\nvissa fall också gick tillbaka. Det pågick många\r\naktiviteter under 70-talet, och då grundlades\r\nmycket lagstiftningsvägen. Under 80-talet har det\r\nvarit ganska tyst om jämställdheten.</pre><pre>Jag menar att det är en av orsakerna till den\r\nsituation som vi nu har. Man måste göra\r\njämställdhetsfrågorna mycket tydligare, och vi\r\nmåste våga tala mer om dem.</pre><pre>Jag är av den alldeles bestämda uppfattningen att\r\n90-talet kommer att bli och bör bli jämställdhetens\r\nårtionde. I detta ingår en förnyelse och\r\neffektivisering av den offentliga sektorn. Det\r\nkommer att innebära möjligheter att också betala\r\nbra löner till kvinnor, som har sina arbeten i framför\r\nallt den offentliga sektorn.</pre><pre>Anf. 63  INES UUSMANN (s):</pre><pre>Herr talman! Om det vore så enkelt att det räckte\r\natt strukturera om den offentliga sektorn för att\r\nkvinnor skulle få en rättvis lön tror jag att man hade\r\nkunnat åstadkomma det redan i dag.</pre><pre>Den största arbetsmarknaden för kvinnor i\r\nStockholm är kontorsarbetsmarknaden, och den\r\nfinns både i den offentliga sektorn och i den privata\r\nsektorn; i den offentliga sektorn är det både en\r\nstatlig och en kommunal arbetsmarknad. Faktum\r\när att på denna arbetsmarknad har kvinnorna den\r\nsämsta lönen i den privata sektorn.</pre><pre>Det räcker alltså inte, fru statsråd, att säga att om\r\nvi omstrukturerar den offentliga sektorn\r\nåstadkommer vi en rättvis lönesättning för kvinnor.\r\nDet är tyvärr att förenkla alldeles för mycket. Det\r\nkrävs helt andra saker. Jag tror att det är mycket\r\nviktigt att också statsrådet är med och skapar\r\nopinion för detta.</pre><pre>Överläggningen var härmed avslutad.</pre><pre>13 §  Svar på fråga 1991/92:746 om\r\nkvinnorepresentationen vid EG-\r\nförhandlingarna</pre><pre>Anf. 64  Kulturminister BIRGIT FRIGGEBO\r\n(fp):</pre><pre>Herr talman! Karin Starrin har frågat mig hur jag\r\nkommer att arbeta så att kvinnor finns med i de\r\nolika förhandlingsgrupperna när det gäller Sveriges\r\nförhandlingar om medlemskap i EG. Som Karin\r\nStarrin också nämner i sin fråga sade statsrådet Ulf\r\nDinkelspiel i en interpellationsdebatt den 27 mars\r\natt såväl kvinnor som män självfallet kommer att\r\ndelta i förhandlingsarbetet.</pre><pre>Det förhåller sig vid medlemskapsförhandlingarna\r\npå samma sätt som vid EES-förhandlingarna, att ett\r\nstort antal representanter, både från olika\r\ndepartement och från myndigheter, blir direkt\r\nberörda. Oftast är det de personer som har ansvaret\r\nför de olika sakområdena som är aktuella i\r\nsammanhanget. Det är självfallet angeläget att fler\r\nkvinnor deltar i detta arbete. Man behöver dock\r\ninte helt utesluta att även män kan ha ett\r\nkvinnoperspektiv på EG-frågorna.</pre><pre>Jag kan nämna att regeringen inom kort kommer\r\natt förordna ledamöter i det s.k. rådet för\r\nEuropafrågor. Antalet kvinnor kommer därvid att\r\nöka. Jag hoppas att vi kan gå vidare på den vägen.</pre><pre>Jag håller således helt med Karin Starrin om att det\r\när viktigt med ett kvinnoperspektiv på EG-\r\nfrågorna, liksom för den delen på de flesta\r\nsamhällsfrågor. Eftersom jag har\r\nsamordningsansvaret för jämställdhetsfrågorna i\r\nregeringen är det också jag och mina medarbetare\r\nsom bevakar och granskar i stort sett samtliga\r\närenden som regeringen nu fattar beslut om ur ett\r\nkvinno- och jämställdhetsperspektiv. Så har skett\r\nockså när det gäller EES-avtalet, och jag kan\r\nförsäkra Karin Starrin om att så kommer att ske\r\näven i fråga om ett framtida avtal med EG.</pre><pre>Till sist vill jag understryka att den osäkerhet som\r\nKarin Starrin menar att många kvinnor känner\r\ninför ett svenskt medlemskap i EG måste tas på\r\nallvar. En bred och saklig debatt om dessa frågor är\r\ndärför mycket viktig. En hel del har redan gjorts.\r\nT.ex. kan jag nämna att statistiska centralbyrån i\r\nnästa vecka kommer att publicera en s.k. lathund\r\nmed jämförande statistik om kvinnors situation i\r\nSverige och i EG-länderna. Publikationen har\r\ntillkommit med stöd av särskilda\r\njämställdhetsmedel från regeringen. Inom kort\r\nkommer också en bilaga till långtidsutredningen\r\nmed titeln Svenska kvinnor möter Europa. Den\r\ninnehåller en fördjupad analys av konsekvenserna\r\nför svenska kvinnor av ett närmare samarbete med\r\nEG.</pre><pre>\r\nDet behövs emellertid mer information om dessa\r\nfrågor. Därför ter det sig naturligt att en del av de\r\nmedel som nu föreslagits i\r\nkompletteringspropositionen för en bred och\r\nallsidig EG-information används för frågor som rör\r\nkvinnorna och EG.</pre><pre>Anf. 65  KARIN STARRIN (c):</pre><pre>Herr talman! Jag ber att få tacka statsrådet för\r\nsvaret. Det känns betryggande att få den här\r\nbekräftelsen på att statsrådet kommer att bevaka\r\njust EG-frågan utifrån ett kvinnoperspektiv.</pre><pre>Jag vill verkligen också betona att jag inte vill bli\r\nanklagad för att ha uppfattningen att inte män\r\nockså kan ha kvinnoperspektiv på EG-frågorna.\r\nDet är bra att vi här får satt på pränt att statsrådet\r\nkommer att bevaka och granska just EG-frågorna\r\nutifrån ett kvinnoperspektiv.</pre><pre>Jag vill då samtidigt fråga hur statsrådet mera direkt\r\nkommer att genomföra den bevakningen. Kommer\r\nstatsrådet att se till att kvinnor är representerade\r\nbland de tjänstemän på de berörda departementen\r\noch myndigheterna som kommer att jobba med just\r\nförhandlingsfrågan? Det är här oerhört viktigt att\r\nman förekommer skeendet och inte bara efteråt\r\nkonstaterar hur det har blivit.</pre><pre>Det är mycket allvarligt, tycker jag, att kvinnor\r\nkänner så stor osäkerhet inför den här saken. Enligt\r\nde senaste SIFO-siffrorna är tre av fyra kvinnor\r\nosäkra. Det får inte bero på osäkerhet att man\r\neventuellt avstår från att delta i folkomröstningen,\r\nutan det är oerhört viktigt att vi åstadkommer\r\nstörre möjligheter för just kvinnor att ta ställning\r\noch svara ja eller nej vid den slutliga\r\nfolkomröstningen.</pre><pre>Min tilläggsfråga är: Hur tänker statsrådet då se till\r\natt pengar används till just ett kvinnoperspektiv på\r\nEG-frågorna?</pre><pre>Anf. 66  Kulturminister BIRGIT FRIGGEBO\r\n(fp):</pre><pre>Herr talman! Som jag redovisat i svaret är det\r\nfrämst de tjänstemän av båda könen som på olika\r\nmyndigheter och verk och i regeringen har hand om\r\nsakfrågorna som naturligen skall vara med i\r\nförhandlingsgrupperna när det gäller EG. De utses\r\ninte heller i någon direkt formell ordning.</pre><pre>Vad det handlar om är då naturligtvis att följa de\r\nolika förhandlingsgrupper som finns och se om det\r\ndär saknas kompetens. Det är en uppgift som gäller\r\nallmänt, både för mig och för den\r\njämställdhetsenhet som finns på\r\nkulturdepartementet.</pre><pre>Frågan om pengarna och informationen behandlas\r\nju nu i riksdagen med anledning av\r\nkompletteringspropositionen. Det skulle\r\nnaturligtvis vara uppseendeväckande om inte några\r\nmedel kom att användas för information som rör\r\nkvinnorna och EG, eftersom det är en så central del\r\nav det ställningstagande som svenska folket så\r\nsmåningom skall ställas inför.</pre><pre>Jag vill också berätta att Ulf Dinkelspiel och jag\r\nfram på höstkanten kommer att ordna ett särskilt\r\nseminarium där vi kommer att inbjuda ett antal\r\nkvinnor för att lyssna till vilka krav man ställer på\r\ninformation och på förhandlingsuppläggningen\r\ninför förhandlingarna med EG.</pre><pre>Anf. 67  KARIN STARRIN (c):</pre><pre>Herr talman! Jag får tacka för tilläggsuppgifterna.\r\nDet är oerhört angeläget, tycker jag, att vi jobbar\r\nmed konkreta saker, typ det här seminariet som\r\nskall ordnas under hösten. Återigen: Det får inte\r\nbero på osäkerhet och okunnighet att kvinnor\r\navstår från att ta ställning eller svarar nej i en så stor\r\noch viktig fråga; man måste göra det med\r\nutgångspunkt i en övertygelse och ett klart\r\nställningstagande som innebär ett ja eller ett nej.</pre><pre>Det är bra att statsrådet säger att det skulle vara\r\nanmärkningsvärt om inte en del av de pengar som\r\nföreslås i kompletteringspropositionen skulle\r\nanvändas också till att upplysa och undervisa\r\nkvinnor. Jag vill då säga till statsrådet att det skulle\r\nvara bra med ett officiellt uttalande om just det.</pre><pre>Överläggningen var härmed avslutad.</pre><pre>14 §  Svar på fråga 1991/92:761 om\r\njämställdhetsperspektiv på unga flickors\r\narbetslöshet</pre><pre>Anf. 68  Kulturminister BIRGIT FRIGGEBO\r\n(fp):</pre><pre>Herr talman! Kristina Svensson har frågat mig vilka\r\ninitiativ jag kommer att ta för att belysa\r\narbetslöshetens effekter för unga kvinnor ur ett\r\njämställdhetsperspektiv.</pre><pre>Ungdomar i åldrarna 16--24 år har drabbats\r\nbetydligt hårdare än äldre av den senaste tidens\r\narbetslöshet. Arbetslösheten är emellertid nästan\r\ndubbelt så hög för män i dessa åldrar som för\r\nkvinnor. Unga kvinnor har inte heller lämnat\r\narbetskraften i högre grad än män. Ungefär lika\r\nstora andelar kvinnor som män studerar resp. är\r\nlatent arbetsökande. Antalet hemarbetande\r\nkvinnor upp till 24 år har inte ökat vid en jämförelse\r\nett år tillbaka i tiden. Tvärtom har en minskning\r\nskett.</pre><pre>Detta är den bild som siffrorna ger oss på riksnivå.\r\nDen ger i dag inte stöd för Kristina Svenssons tes\r\natt unga kvinnor är värre utsatta än unga män. Å\r\nandra sidan finns det en del varningssignaler inför\r\nframtiden för kvinnornas del, bl.a. i AMS senaste\r\nprognoser, som vi naturligtvis måste ta på allvar.</pre><pre>Jag kan glädja Kristina Svensson med att initiativ\r\ntill den belysning hon efterlyser redan förbereds\r\ninom civildepartementet. Ungdomsminister Inger\r\nDavidson kommer att föreslå regeringen att en\r\nutredning tillkallas för att närmare belysa\r\nungdomars, och särskilt utsatta ungdomars,\r\nspeciella situation när det gäller bl.a. boende och\r\narbete.</pre><pre>Det viktigaste är dock inte att kartlägga utan att\r\nvidta åtgärder på grundval av de kunskaper som vi\r\nredan har. Flera av de förslag som lagts fram i både\r\nbudget- och kompletteringspropositionen har just\r\nhaft till syfte att motverka ungdomsarbetslösheten.\r\nFörutom ungdomspraktiken görs stora satsningar\r\npå utbildning.</pre><pre>Slutligen vill jag understryka att jag precis som\r\nKristina Svensson framöver kommer att med stor\r\nuppmärksamhet följa ungdomsarbetslösheten och\r\ndess konsekvenser från jämställdhetssynpunkt.</pre><pre>Anf. 69  KRISTINA SVENSSON (s):</pre><pre>Herr talman! Jag tackar kulturministern för svaret.</pre><pre>Jag vill påpeka att jag inte har hävdat att unga\r\nkvinnor i dag skulle vara hårdare drabbade av\r\narbetslöshet än unga män. Däremot handlar det om\r\nde varningssignaler som vi måste ta fasta på.\r\nFörmodligen kommer arbetslösheten bland unga\r\nkvinnor att öka betydligt. Detta beror ju på att\r\narbetslösheten först drabbar byggnadsbranschen\r\noch industrin. Som en följd blir det arbetslöshet\r\ninom handeln och servicenäringarna. Där finns\r\nkvinnorna, och naturligtvis är de unga kvinnorna\r\nmer utsatta än andra kvinnor.</pre><pre>Det är bra att civilministern kommer att tillsätta en\r\nutredning som ser på ungdomarnas situation när\r\ndet gäller boende och arbete. Det hade varit ännu\r\nbättre om det hade varit jämställdhetsministern\r\nsom hade tagit ett initiativ för att verkligen belysa\r\ndet hela ur ett jämställdhetsperspektiv. Det behövs\r\nen hög beredskap. Man har myntat ett uttryck, den\r\npermanenta tillfälligheten, som syftar på just\r\nkvinnors situation på arbetsmarknaden efter\r\narbetslöshet. Jag undrar vad\r\njämställdhetsministern och kulturministern har för\r\nrecept. Vilka initiativ kan vi förvänta oss när det\r\ngäller just jämställdhet och unga kvinnor?</pre><pre>Överläggningen var härmed avslutad.</pre><pre>15 §  Svar på fråga 1991/92:762 om ökad\r\nkvinnorepresentation i beslutande organ</pre><pre>Anf. 70  Kulturminister BIRGIT FRIGGEBO\r\n(fp):</pre><pre>Herr talman! Ingegerd Sahlström har frågat mig på\r\nvilket sätt jag ämnar verka för att vi skall nå en\r\nökad kvinnorepresentation. När skall det bli en\r\nsjälvklarhet att kvinnor nomineras och väljs i\r\nsamma utsträckning som män, undrar Ingegerd\r\nSahlström. Det undrar jag också.</pre><pre>Det är verkligen, precis som Ingegerd Sahlström\r\nsäger, hög tid att börja tillämpa alla vackra program\r\nom jämställdhet. Jag önskar att jag som\r\njämställdhetsminister kunde se till att så skedde\r\nomedelbart. Men fullt så enkelt är det nu tyvärr\r\ninte. Det vet Ingegerd Sahlström lika väl som jag.\r\nRegeringen kan bara påverka sammansättningen i\r\nde organ som regeringen själv tillsätter. Och här har\r\ndet faktiskt skett en hel del på senare år. Andelen\r\nkvinnor i centrala statliga styrelser t.ex. är nu 31 %.\r\nVi uppnådde således målet 30 % till år 1992 med en\r\nliten marginal. I de regionala styrelserna, där ju\r\ninte regeringen utser alla ledamöter, har vi\r\nfortfarande en bit kvar till målet; andelen kvinnor\r\ndär är nu 26 %.</pre><pre>Sedan gäller det att nå 40-procentsmålet till år 1995\r\nför att nå slutmålet om en jämn könsfördelning till\r\når 1998. Det tror jag för egen del kommer att kräva\r\nen hel del arbete. Jag vill understryka att vi alla\r\nmåste ta ansvar för det arbetet. Det gäller\r\nsjälvfallet i fråga om både de direkt och de indirekt\r\nvalda församlingarna. Jag är övertygad om att det\r\nfinns en hel del att göra i denna fråga även inom\r\nIngegerd Sahlströms eget parti. Samtidigt står det\r\nklart, att även om andelen kvinnor i riksdagen har\r\ngått ned, finns inte den utvecklingen i kommuner\r\noch landsting.</pre><pre>Däremot intar fackföreningsrörelsen avgjort\r\njumboplatsen när det gäller kvinnor på ledande\r\nposter. Även om man har ökat sin andel kvinnor i\r\nde statliga styrelserna på senare år, tycker jag att\r\ndet är bedrövligt att t.ex. LO med så många\r\nkvinnliga medlemmar, som dessutom driver dessa\r\nfrågar mycket aktivt, styrs nästan uteslutande av\r\nmän.</pre><pre>Också inom näringslivet är som bekant\r\nmansdominansen stor. Det är ytterst förvånande att\r\nSverige, med sin höga andel förvärvsarbetande\r\nkvinnor, har så låg andel kvinnor på chefsposter.\r\nFör att exakt få veta hur det förhåller sig med\r\nfrågan om de kvinnliga cheferna, inom både privat\r\noch offentlig sektor, har regeringen nyligen givit\r\nstatistiska centralbyrån i uppdrag att genomföra en\r\nomfattande kartläggning. Jag hoppas att denna,\r\nsom beräknas bli färdig inom kort, skall kunna bli\r\nstartskottet för en nytändning i frågan.</pre><pre>Även om Sverige således på många sätt intar en\r\ntätposition i världen både i denna och i andra\r\njämställdshetsfrågor, återstår det en hel del att\r\ngöra. Som jag har sagt tidigare i dag här i\r\nkammaren kommer jag självfallet att göra vad som\r\nstår i min makt för att kvinnors inflytande och\r\nvillkor i samhället skall öka. Men då måste också en\r\nhel del män vara med och arbeta för jämställdhet.\r\nDe måste också vara beredda att avstå från en del\r\nav sitt inflytande och ge plats för kompetenta\r\nkvinnor.</pre><pre>Anf. 71  INGEGERD SAHLSTRÖM (s):</pre><pre>Herr talman! Jag får tacka så mycket för svaret. Det\r\när ganska allmänt hållet och i mycket är vi säkert\r\neniga, statsrådet Friggebo och jag.</pre><pre>Jag noterade framför allt den trevliga skrivningen i\r\ndet sista stycket, nämligen att statsrådet kommer\r\natt göra vad som står i hennes makt för att kvinnors\r\ninflytande och villkor i samhället skall öka.</pre><pre>Jag efterlyser emellertid litet mer engagemang. I\r\ndag höjer ju kvinnorna i Sverige sina röster. Mycket\r\nberor detta kanske på den politik som förs just nu\r\noch på de beslut som fattas här i riksdagen och ute\r\ni kommunerna. Många kvinnor uppfattar\r\nsituationen som ganska kvinnoovänlig. Jag tycker\r\natt det jämställdhetsarbete som hittills har\r\nbedrivits, även under 80-talet, har varit mycket\r\nframgångsrikt både för män och för kvinnor, men\r\njag har en känsla av att arbetet nu på något sätt har\r\navstannat. En orsak, som vi har talat om tidigare,\r\när att det har blivit färre kvinnor i riksdagen.</pre><pre>I svaret skriver Birgit Friggebo att jag bör göra\r\nnågot inom mitt eget parti. Det lovar jag att göra,\r\nmen jag noterar ändå att de socialdemokratiska\r\nkvinnorna utgör 41 % av alla socialdemokrater i\r\nriksdagen, och det tycker jag är bra. Minskningen\r\nav andelen kvinnor i riksdagen tycker jag\r\nemellertid är ett bakslag för jämställdheten, och jag\r\nvill som sagt ha ett ökat engagemang från\r\njämställdhetsministerns sida. Vad tänker Birgit\r\nFriggebo göra? Tidigare hörde jag att det gällde att\r\nvara tydligare och tala klarare i dessa frågor. När\r\nkommer det att ske nu när så många av Sveriges\r\nkvinnor faktiskt är så engagerade i kvinnofrågorna?</pre><pre>Anf. 72  Kulturminister BIRGIT FRIGGEBO\r\n(fp):</pre><pre>Herr talman! Det sker ofta, och jag är naturligtvis\r\ntacksam för att de socialdemokratiska kvinnorna\r\ngör det möjligt att i riksdagens talarstol ta upp\r\nfrågorna.</pre><pre>Som jag sade tidigare har jag den uppfattningen att\r\n80-talet litet grand har varit jämställdhetens\r\nförlorade decennium, bl.a. mot bakgrund av att det\r\ninte var särskilt inne att tala om\r\njämställdhetsfrågor.</pre><pre>Det fanns en trötthet efter det mycket aktiva 70-\r\ntalet, då inte minst mitt parti tillsammans med\r\nandra drev fram den grundläggande lagstiftningen,\r\nbasen för att kunna gå vidare på\r\njämställdhetsområdet. Det skedde mycket i fråga\r\nom kvinnornas engagemang och organiserandet av\r\nkampen.</pre><pre>Alla de nätverk som har bildats under 80-talet utgör\r\nnu en utomordentligt god grund för att kunna bråka\r\nmer, kräva mer, vara mycket mer tydlig. Framför\r\nallt har de betydelse för att vi skall kunna stötta\r\nvarandra, våga stå emot när det hävdas att\r\njämställdheten har kommit så långt i Sverige att det\r\ninte behöver göras särskilt mycket mer och när det\r\ngäller att slå hål på de manliga borgar som\r\nfortfarande finns på många håll i vårt samhälle, de\r\nosynliga reglerna som gäller.</pre><pre>Jag tycker att inte minst den senaste veckans\r\ndiskussion har visat på vad som kan försiggå i de\r\nslutna rummen. Därför är den viktigaste uppgiften,\r\ntror jag, att vi kvinnor vågar ställa krav, att\r\nsynliggöra problemen.</pre><pre>Sedan finns det naturligtvis begränsningar både för\r\nriksdag och regering att i praktiken åstadkomma\r\nökad kvinnorepresentation, eftersom\r\nnomineringsförfarandet är en angelägenhet för\r\npartierna. Men då bör de partier som inte sköter sig\r\nstå vid skampålen. Jag är alldeles övertygad om att\r\nkvinnor kommer att säga ifrån mer än vad de har\r\ngjort hittills.</pre><pre>Anf. 73  INGEGERD SAHLSTRÖM (s):</pre><pre>Herr talman! Kvinnorna har ju redan sagt ifrån och\r\nsäger fortfarande ifrån. Jag tycker inte att min\r\nhistorieskrivning stämmer riktigt med Birgit\r\nFriggebos. Som jag sade tidigare, anser jag att det\r\nhar förts en mycket aktiv jämställdhetskamp även\r\nunder 80-talet.</pre><pre>Jag har upplevt att både kvinnorna i det\r\nSocialdemokratiska partiet och kvinnorna i\r\nFolkpartiet tidigare arbetade mycket intensivt med\r\nde här frågorna, men på senare tid har vi\r\nsocialdemokratiska kvinnor i dessa frågor varit\r\nganska ensamma. Kvinnorna i regeringspartierna\r\nhar varit ganska tysta, tycker jag.</pre><pre>Regeringen är själv ett föredöme i fråga om\r\nkvinnorepresentation, och jag har under de senaste\r\nveckorna sysslat med att titta på de\r\npressmeddelanden som vi får. Där står det om\r\nuppdrag som folk utses till. Sakkunniga av olika\r\nslag, forskningsråd, expeditionschefer och\r\nkommittéer tillsätts, och jag läser och läser om\r\nHenrik och Karl-Gustav och Mats-Ola och Ingvar,\r\noch någon enstaka gång är det en kvinna som har\r\nblivit utsedd.</pre><pre>Jag måste fråga på tal om manliga borgar: Hur är\r\ndet egentligen i regeringen? Är Birgit Friggebo\r\nalldeles ensam om att föra jämställdhetens talan\r\ndär?</pre><pre>Anf. 74  Kulturminister BIRGIT FRIGGEBO\r\n(fp):</pre><pre>Herr talman! Jag tycker att vi skall driva\r\njämställdhetsfrågorna tillsammans och inte utså\r\nsplit mellan oss. Vi kan ha olika medel för att uppnå\r\nsaker och ting, men det är viktigt att kvinnor gör\r\ndet här arbetet tillsammans.</pre><pre>När det gäller utseende av personer till olika poster\r\ni styrelser osv. är det naturligtvis i slutändan\r\ntotaliteten som är det intressanta. Jag vill faktiskt\r\nhävda att vi är mycket aktiva när det gäller att\r\nåstadkomma förändringar. Det har begåtts misstag\r\nnär det gällt landshövdingar, och dem har vi\r\ndiskuterat här i kammaren tidigare, men man kan\r\ninte heller där säga att det är bara en regering eller\r\nnågot parti som har gjort fel.</pre><pre>Sedan säger Ingegerd Sahlström att de\r\nsocialdemokratiska kvinnorna har varit mycket\r\naktiva under senare tid. Det kan ju bl.a. bero på det\r\nmotstånd som har funnits i vissa kretsar och de\r\ninterna problem som har uppdagats litet grand. Det\r\när bra att ni tar den kampen, men där är det inte\r\nså intressant att fråga vad vi andra tycker som står\r\nutanför.</pre><pre>Anf. 75  INGEGERD SAHLSTRÖM (s):</pre><pre>Herr talman! Jag tycker att det är mycket intressant\r\natt höra vad alla Sveriges kvinnor tycker när det\r\ngäller att arbeta för kvinnornas rättigheter i\r\nsamhället. Det är möjligt att det ibland hettar till\r\nlitet mer på den ena eller den andra kanten, men\r\ndet som är väsentligt är väl i alla fall att i dag är så\r\nmånga kvinnor -- säkert av olika politiska\r\nschatteringar -- engagerade i\r\njämställdhetsfrågorna.</pre><pre>Då gäller det att vi alla står upp, som\r\njämställdhetsministern säger, och jag vädjar till\r\njämställdhetsministern att hon i fortsättningen\r\nengagerar sig litet mer utåt i de här frågorna, att\r\nkvinnorna i Sverige känner ett stöd från\r\njämställdhetsministern när det gäller att öka\r\nkvinnorepresentationen, så att vi får det så bra som\r\nmöjligt för både kvinnor och män i vårt land.</pre><pre>Överläggningen var härmed avslutad.</pre><pre>16 §  Svar på fråga 1991/92:763 om\r\nmedelsindragningarna från kommunerna och\r\njämställdheten</pre><pre>Anf. 76  Kulturminister BIRGIT FRIGGEBO\r\n(fp):</pre><pre>Herr talman! Berit Andnor har frågat mig vilka\r\nåtgärder jag avser vidta så att de enligt henne för\r\njämställdheten negativa konsekvenserna av\r\nmedelsindragningarna från kommunerna undviks.\r\nFrågan är enligt min mening ställd utifrån fel\r\nutgångspunkter.</pre><pre>I kompletteringspropositionen föreslås ett nytt\r\nstatsbidrag för kommunerna. Syftet är att skapa\r\nmer likvärdiga förutsättningar mellan kommunerna\r\noch att öka kommunernas handlingsfrihet och\r\nvalfrihet. Staten styr inte längre verksamheten\r\ngenom bidrag utan anger mål och riktlinjer, t.ex.\r\nvia skollag, läroplan och lagstiftning på\r\nbarnomsorgsområdet, och följer sedan upp och\r\nutvärderar verksamheten.</pre><pre>Det nya systemet innebär bättre förutsättningar\r\nbåde för att stärka och utveckla välfärden och för\r\natt öka valfriheten för kommunerna och de\r\nenskilda människorna. Detta är positivt också för\r\njämställdheten mellan kvinnor och män.</pre><pre>För det första kan de många kvinnor som arbetar\r\ninom de kommunala verksamheterna nu få fler\r\narbetsgivare att välja emellan, i stället för att som\r\ntidigare vara hänvisade till en eller två helt\r\ndominerande. Möjligheterna till en vidgad\r\narbetsmarknad, bättre arbetsvillkor i vid mening\r\noch t.o.m. högre lön blir större vid ökad\r\nkonkurrens. De nya verksamhetsformerna\r\nkommer förmodligen att innebära mindre och mer\r\nflexibla organisationer, vilket underlättar för de\r\nanställda, t.ex. att påverka sitt arbetsinnehåll och\r\nsina arbetstider.</pre><pre>\r\nFör det andra får de kvinnor som vill nu en reell\r\nmöjlighet att själva driva verksamhet, t.ex. inom\r\nbarnomsorg och äldreomsorg. Det ansvar och\r\ninflytande som dessa kvinnor får kommer att bidra\r\ntill att generellt stärka kvinnors inflytande och\r\nvillkor på arbetsmarknaden.</pre><pre>Den omvandlingsprocess som regeringen nu\r\nmöjliggör i kommuner och landsting kommer\r\nsåledes att innebära ökad valfrihet och bättre\r\nvillkor för kvinnor, både som arbetstagare och som\r\nkonsumenter av de tjänster som erbjuds. Denna\r\nförändring borde ha kommit redan under 80-talets\r\nhögkonjunktur.</pre><pre>Anf. 77  BERIT ANDNOR (s):</pre><pre>Herr talman! Jag tackar statsrådet för svaret.\r\nTyvärr tycker jag att ministern helt undviker att ta\r\nupp den fråga som jag har ställt, nämligen vilka\r\neffekter den mycket kraftiga indragningen av\r\nmedel från kommuner och landsting kommer att få\r\nför jämställdheten mellan män och kvinnor.</pre><pre>Jag håller med ministern om att den nya\r\nutformningen av själva systemet för statsbidragen\r\när någonting positivt, även om det behöver ses\r\növer. Det anser ju också regeringen och föreslår\r\nnågon form av expertgrupp som skall jobba vidare.\r\nDet behövs alltså en hyfsning av systemets\r\nutformning.</pre><pre>Men kommuner och landsting är ju en viktig del av\r\nden svenska välfärden. Vårdens, omsorgens och\r\nutbildningens kvalitet och omfattning är beroende\r\nav att kommuner och landsting har dels stabila och\r\nförutsebara villkor för sin verksamhet, dels rimliga\r\nekonomiska förutsättningar.</pre><pre>Den gemensamma sektorn har en stor betydelse för\r\njämställdheten mellan män och kvinnor, dels\r\ngenom att tidigare oavlönat arbete har blivit\r\navlönat arbete, dels genom att den ger kvinnor\r\nmöjlighet att förvärvsarbeta. Den indragning som\r\nnu sker kommer att ge kraftiga effekter i\r\nkommuner och landsting. Den går ut över\r\nutbildningen, omsorgen och vården.</pre><pre>Detta sker i en situation då både\r\nKommunförbundet och Landstingsförbundet säger\r\natt med anledning av att vi får fler äldre och i och\r\nmed att den medicinsk-tekniska utvecklingen går\r\nframåt krävs det en konsumtionsökning på ungefär\r\n2 %. I den situationen drar regeringen in medel,\r\nvilket innebär att den kommunala konsumtionen\r\nkommer att minska.</pre><pre>Jag tycker att ministern borde vara allvarligt oroad\r\növer den här situationen.</pre><pre>Anf. 78  Kulturminister BIRGIT FRIGGEBO\r\n(fp):</pre><pre>Herr talman! Jag är mycket oroad över svensk\r\nekonomis utveckling. Det drabbar alla i vårt\r\nsamhälle att vi har en dålig ekonomisk utveckling\r\noch att det går bakåt för Sverige. Vår\r\nbruttonationalprodukt minskar, tillväxten minskar,\r\ninvesteringarna minskar, arbetslösheten ökar. Jag\r\när djupt allvarligt oroad, och detta är bakgrunden\r\ntill de många förslag som regeringen kommer med\r\nför att sanera svensk ekonomi.</pre><pre>Det är riktigt att kommunerna och landstingen står\r\nför en viktig del av välfärden. De står också för en\r\nmycket stor del av den offentliga ekonomin. Då är\r\ndet viktigt att man använder resurserna effektivt\r\noch på bästa sätt.</pre><pre>De förändringar som nu genomförs handlar dels om\r\natt öka valfriheten, möjliggöra att man kan ha olika\r\nverksamhetsformer, även privata, dels också om att\r\nminska bidragen till kommunerna och landstingen.\r\nDetta skall ses i ett sammanhang. Det är en\r\nkoppling mellan ökad effektivitet och indragningen\r\nav pengar, vars syfte är att få Sverige ekonomiskt på\r\nfötter igen, vilket inte minst gagnar både kvinnors\r\narbete och den service som kvinnorna behöver ha\r\nför att kunna gå ut i arbete.</pre><pre>Därför stöder jag som jämställdhetsminister det\r\narbete som pågår för att möjliggöra både förnyelse\r\nav den offentliga sektorn och sanering av\r\nekonomin. Jag är alldeles övertygad om att om det\r\narbetet hade startat tidigare, under den tid vi hade\r\nhögkonjunktur, skulle vi i dag ha stått i ett bättre\r\nläge. Det tillhör det arv som vi fått överta från den\r\ngamla socialdemokratiska regeringen.</pre><pre>Anf. 79  BERIT ANDNOR (s):</pre><pre>Herr talman! Förnyelsen och utvecklingen av den\r\ngemensamma sektorn är ändå någonting som har\r\npågått under hela 80-talet. Alla som deltagit i den\r\nverksamheten vet att det pågår och har pågått\r\noerhört mycket förnyelsearbete.</pre><pre>Jag håller med ministern om att det är ytterst viktigt\r\natt de pengar som vi satsar i den gemensamma\r\nsektorn verkligen används på rätt sätt, så att vi får\r\nut det mesta möjliga av dem. Men indragningar i\r\nden omfattning som det nu är fråga om, alltså 7,5\r\nmiljarder, som dessutom kommer att kvarstå åren\r\nframöver, kommer ändå att innebära allvarliga\r\nförsämringar i den gemensamma sektons utbud.\r\nInga privatiseringar i världen kan rå på det.</pre><pre>Kommunförbundet och Landstingsförbundet\r\nräknar med att ungefär 30 000 -- 40 000 människor\r\nkommer att bli arbetslösa till följd av de här\r\nnedskärningarna. Det är, som ministern också vet,\r\ntill övervägande del kvinnor det är frågan om.\r\nDessutom kommer ofelbart förutsättningarna för\r\nkvinnor att förvärvsarbeta att försämras, om\r\nbarnomsorg försvinner, osv. Det är ju oerhört\r\noroande för jämställdheten.</pre><pre>Anf. 80  Kulturminister BIRGIT FRIGGEBO\r\n(fp):</pre><pre>Herr talman! Jag vill korrigera en uppgift som finns\r\ni frågan och som Berit Andnor nu upprepade,\r\nnämligen att det skulle vara bestämt att\r\nindragningarna från kommunerna skall omfatta 5--\r\n10 miljarder under de kommande åren. Något\r\nsådant förslag finns inte från regeringens sida.</pre><pre>Vi föreslår nu indragningar på 7,5 miljarder från\r\nkommuner och landsting, och i det förslag som har\r\nlagts i riksdagen står det att statsbidraget kommer\r\natt utvecklas mycket restriktivt under 1993 och\r\n1994. Jag tycker att det är angeläget att korrigera\r\nden felaktiga uppgiften.</pre><pre>Dessutom är det ju så, Berit Andnor, att under hela\r\n80-talet har vi sett ett aktivt motstånd från\r\nsocialdemokratin när de borgerliga partierna --\r\näven Folkpartiet liberalerna -- har krävt\r\nkonkurrens också inom vård, omsorg, utbildning\r\noch skola.</pre><pre>Anf. 81  BERIT ANDNOR (s):</pre><pre>Herr talman! Det jag sade var att de 7,5 miljarder\r\nsom regeringen nu föreslår indragna ligger kvar\r\nunder de kommande åren. Det är inte fråga om\r\nnågon tillfällig indragning. Den kommunala\r\nekonomin kommer att försämras ganska\r\ndramatiskt, i första hand 1994. Det innebär rejält\r\nförsämrade ekonomiska förutsättningar för\r\nkommunerna.</pre><pre>Regeringen har faktiskt tidigare förutskickat\r\nytterligare besparingar om 5--10 miljarder. Men\r\nden frågan verkar inte längre finnas med i debatten.</pre><pre>När det gäller privatiseringen av den offentliga\r\nsektorn är det väl bara att konstatera att den inte\r\nalls får den positiva ekonomiska effekt som\r\nföreträdare för de borgerliga partierna har påstått\r\nskulle uppstå. Flera aktiva kommunalpolitiker ute i\r\nlandet har insett detta, t.ex. Birgitta Rydberg här i\r\nStockholm. Men också ett moderat kommunalråd i\r\nVellinge inser att det inte handlar om att\r\nåstadkomma någon större vinst genom den här\r\nprivatiseringen. I stället är det fråga om en övertro\r\npå marknadens välsignelse.</pre><pre>Detta med att skapa en mångfald och\r\nförutsättningar för ytterligare verksamheter tycker\r\njag däremot är positivt.</pre><pre>Överläggningen var härmed avslutad.</pre><pre>17 §  Svar på fråga 1991/92:766 om\r\nvårdnadsbidrag och jämställdheten</pre><pre>Anf. 82  Kulturminister BIRGIT FRIGGEBO\r\n(fp):</pre><pre>Herr talman! Margareta Winberg har frågat mig\r\nhur jämställdheten skall bevaras om ett\r\nvårdnadsbidrag införs. Samma fråga ställde\r\nMargareta Winberg till socialminister Bengt\r\nWesterberg den 21 april.</pre><pre>Han svarade bl.a. att han, med hänvisning till att\r\nfrågan om ett vårdnadsbidrag bereddes inom\r\nregeringskansliet, inte då kunde redovisa de\r\nalternativ som övervägs och inte heller göra några\r\nbedömningar av vilka effekter de kan få.</pre><pre>I kompletteringspropositionen aviseras att\r\nregeringen till hösten skall lägga ett förslag om\r\nvårdnadsbidrag på riksdagens bord. Frågan bereds\r\nsåledes fortfarande inom regeringskansliet. Därför\r\nkan inte heller jag i dag redovisa hur förslaget till\r\nvårdnadsbidrag kommer att se ut.</pre><pre>Som jämställdhetsminister är det självfallet min\r\nutgångspunkt att ett vårdnadsbidrag inte får leda\r\ntill att jämställdheten mellan kvinnor och män\r\näventyras.</pre><pre>Anf. 83  MARGARETA WINBERG (s):</pre><pre>Herr talman! Jag tackar för svaret. Det är riktigt att\r\njag ställt samma fråga till Bengt Westerberg i hans\r\negenskap av socialminister.</pre><pre>Det var intressant att höra jämställdhetsministerns\r\nsvar på min fråga. Jag får dock inte ett särskilt klart\r\nbesked. Det står bara i svaret att ''ett\r\nvårdnadsbidrag inte får leda till att jämställdheten\r\nmellan kvinnor och män äventyras''. Det vore\r\nintressant att höra hur det här skall gå till.</pre><pre>För oss socialdemokrater är jämställdhet detsamma\r\nsom lika rättigheter och samma skyldigheter. Det\r\nhandlar om att kunna kombinera föräldraskap och\r\nförvärvsarbete. Både kvinnor och män skall tjäna\r\nsina egna pengar för att på så vis vara fria och\r\noberoende.</pre><pre>Under 80-talet -- på den punkten delar jag Ingegerd\r\nSahlströms uppfattning -- har vi kommit långt både\r\ni fråga om kvinnors rätt till arbete och i fråga om\r\nbarnomsorgen och äldreomsorgen, som ju är en\r\nförutsättning för att kvinnor skall kunna arbeta och\r\nkänna trygghet för sina barn.</pre><pre>Vad vi nu upplever är att Bengt Westerberg aviserar\r\nett vårdnadsbidrag om i storleksordningen 800--\r\n850 kr. som inte skall finansieras genom nya\r\npengar. I stället skall de förvärvsarbetande betala\r\nett sådant vårdnadsbidrag i form av en sänkt\r\nersättning inom föräldraförsäkringen. Jag tycker\r\natt det är otillständigt.</pre><pre>För att gå rakt på sak frågar jag: Hur kan man\r\nkombinera dessa saker?</pre><pre>Det är klart att fler frågor kan ställas i detta\r\nsammanhang. Hur blir det t.ex. med pappornas\r\nintresse för att vara hemma hos sina små barn om\r\nersättningen inom föräldraförsäkringen sänks? Och\r\nhur går det att hävda att jämställdheten över huvud\r\ntaget kan bibehållas om man går in för ett sådant\r\nhär system?</pre><pre>Birgit Friggebo sade tidigare i ett inlägg att vi\r\nkvinnor skall driva saker och ting tillsammans. Men\r\ndet skall vi inte alls göra, i varje fall inte när det\r\ngäller så här djupt kvinnoovänliga förslag.\r\nMöjligen är det reaktionen på den här typen av\r\nförslag som gör att väldigt många kvinnor nu\r\nengagerar sig.</pre><pre>Anf. 84  Kulturminister BIRGIT FRIGGEBO\r\n(fp):</pre><pre>Herr talman! Margareta Winberg tycks vara bättre\r\ninformerad än jag. Hon argumenterar på ett sådant\r\nsätt att man skulle kunna tro att det föreligger ett\r\nfärdigt förslag från regeringen som det är möjligt att\r\nkommentera. Så är inte fallet. Margareta Winberg\r\nvet mycket väl att förhandlingar pågår mellan de\r\nfyra partierna inom regeringskansliet. Det finns\r\ningen anledning att dölja att sådana förhandlingar\r\npågår.</pre><pre>Utgångspunkten för mig både som folkpartist och\r\nsom jämställdhetsminister är att det är viktigt att\r\nkvinnor har möjligheter att förvärvsarbeta. Det är\r\nockså viktigt att åstadkomma valfrihet för kvinnor.\r\nNär de går ut och arbetar skall de själva kunna välja\r\nt.ex. barnomsorgsform. Dessutom skall kvinnor\r\nkunna stanna hemma den tid de önskar. Det är inte\r\nen sak som vi från politiskt håll skall bestämma om.\r\nMen reglerna och bestämmelserna skall vara\r\nsådana att de inte motverkar kvinnors möjligheter\r\natt förvärvsarbeta. Det är utgångspunkten för våra\r\nbedömningar av de olika förslag som nu bearbetas\r\ninom den arbetsgrupp som Bengt Westerberg leder.</pre><pre>Anf. 85  MARGARETA WINBERG (s):</pre><pre>Herr talman! Jag vet inte alls hur det färdiga\r\nförslaget kommer att se ut. Men i den förra\r\ndebatten sade Bengt Westerberg mycket tydligt att\r\ndet inte finns några nya pengar. Man måste således\r\nomfördela inom den ram som har med\r\nfamiljepolitiken att göra. Han anvisade två vägar:\r\nantingen genom föräldraförsäkringen eller genom\r\npengarna till barnomsorgen. I och med det nya\r\nstatsbidraget till kommunerna blir det litet svårt att\r\nden vägen komma åt statsbidraget till\r\nbarnomsorgen, eftersom de pengarna kommer att\r\nfinnas i den s.k. påsen.</pre><pre>Vad är det för valfrihet att få 800, 850 eller t.o.m.\r\n2 000 kr.? Om det var fråga om verklig valfrihet,\r\nskulle man få lön under den tid man är hemma, så\r\natt man kan vara fri och oberoende. Men om man\r\nfår 800 eller 2 000 kr. kan man knappast välja\r\nmellan att arbeta eller att stanna hemma --\r\nåtminstone inte om man är ensamstående, eller vad\r\nsäger Birgit Friggebo?</pre><pre>Anf. 86  Kulturminister BIRGIT FRIGGEBO\r\n(fp):</pre><pre>Herr talman! Dessa frågor har mycket ingående\r\ndiskuterats i debatten med Bengt Westerberg.</pre><pre>Jag noterar, utifrån hans svar, att Margareta\r\nWinberg har fått svar på samtliga frågor som hon\r\nnu tar upp.</pre><pre>Anf. 87  MARGARETA WINBERG (s):</pre><pre>Herr talman! Jag hoppades att Birgit Friggebo som\r\njämställdhetsminister skulle vilja anlägga just\r\nnämnda aspekter på det här. Jag konstaterar att så\r\ninte är fallet, och det beklagar jag.</pre><pre>Anf. 88  Kulturminister BIRGIT FRIGGEBO\r\n(fp):</pre><pre>Herr talman! Regeringen är faktiskt ett kollektiv.\r\nDen som leder arbetet med framtagandet av\r\nvårdnadsbidrag är min partiledare Bengt\r\nWesterberg. Jag har det allra största förtroende för\r\nhans sätt att leda denna arbetsgrupp, och då inte\r\nminst från jämställdhetssynpunkt.</pre><pre>Bengt Westerberg är en djupt engagerad person --\r\nockså män kan vara djupt engagerade när det gäller\r\natt åstadkomma jämställdhet -- och minst lika bra\r\nsom jämställdhetsministern.</pre><pre>Anf. 89  MARGARETA WINBERG (s):</pre><pre>Herr talman! Jag betvivlar inte att Bengt\r\nWesterberg har ett stort intresse för dessa saker. Jag\r\nförstår att han är oerhört trängd mellan å ena sidan\r\nModeraterna, Kristdemokraterna och Centern och\r\nå andra sidan sin egen övertygelse -- vilken, som jag\r\nhar uppfattat Bengt Westerberg, inte riktigt\r\növerensstämmer med de andra partiernas. Jag\r\ntycker att de är något reaktionära i den här frågan.</pre><pre>Jag skulle bara vilja fråga Birgit Friggebo: Var går\r\ngränsen för när ett vårdnadsbidrag blir ett hot mot\r\njämställdheten? Det finns tydligen en sådan gräns.\r\nMen jag har aldrig riktigt kunnat uppfatta var den\r\ngår.</pre><pre>Överläggningen var härmed avslutad.</pre><pre>18 §  Svar på fråga 1991/92:708 om EG:s\r\nkrigsavvärjande betydelse</pre><pre>Anf. 90  Statsrådet ULF DINKELSPIEL (m):</pre><pre>Herr talman! Sten Söderberg har frågat mig vad det\r\när för krig som avses när jag i en artikel rörande\r\nEuropaintegrationen pekar på att grundvalen för\r\nhela EG-tanken är att krig på den europeiska\r\nkontinenten aldrig mer skall inträffa.</pre><pre>\r\nSvaret kan göras mycket kort. Den europeiska\r\ngemenskapen föddes ur andra världskrigets kaos.\r\nEuropas stater var efter krigsslutet fast beslutna att\r\nförhindra att Europa i framtiden skulle kastas in i\r\nännu ett förödande krig. Genom en allt bredare\r\nintegration skulle man skapa ökat välstånd för\r\nEuropas folk och nära samarbete mellan Europas\r\nstater, ett samarbete som skulle omöjliggöra\r\nframtida krig. Jag tror att Sten Söderberg håller\r\nmed mig om att exempelvis tanken på ett krig\r\nmellan de forna arvfienderna Tyskland och\r\nFrankrike eller över huvud taget mellan några av\r\nEG:s medlemsstater i dag är fullständigt otänkbar.\r\nDet var detta förhållande som jag avsåg i min\r\nartikel.</pre><pre>Låt mig till detta lägga några synpunkter. Vi har i\r\ndag lämnat det kalla kriget bakom oss. Risken för\r\nett storkrig i Europa av det slag som vi tidigare\r\nfruktade mellan NATO och Warszawapakten har\r\nförsvunnit. I stället har vi fått en miljö med inslag\r\nav risker för lokala väpnade konflikter och\r\ninstabilitet i Centraleuropa, på Balkan och i den\r\nf.d. Sovjetunionen. Genom att regionala\r\nkonflikter, i och med blockpolitikens upplösning,\r\nfrikopplats från stormaktskonkurrensen har dock\r\ndessa blivit betydligt mindre farliga för\r\nvärldsfreden.</pre><pre>I det nya säkerhetspolitiska läge som uppstått efter\r\nSovjetunionens kollaps och det kommunistiska\r\nsystemets upplösning, söker de säkerhetspolitiska\r\naktörerna i Europa nya roller. Europeiska\r\ngemenskaperna, Västeuropeiska unionen, NATO\r\noch Nordatlantiska samarbetsrådet (NACC) har\r\ntillsammans med ESK och Europarådet var och en\r\nför sig betydelsefulla uppgifter och utgör viktiga\r\nkomplement till varandra i det arbete som pågår på\r\natt forma en ny fredsordning i Europa, grundad på\r\ndemokrati och rättsstatens principer.</pre><pre>EG spelar en central roll i detta arbete. Det är i dag\r\nförmodligen endast EG som, tillsammans med\r\nFörenta staterna och Japan, kan mobilisera de\r\nekonomiska och politiska resurser som krävs för att\r\nbistå Ryssland och de övriga demokratierna att\r\nutveckla sina ekonomier och sina strukturer. Ett\r\nsådant samarbete bidrar till inre stabilitet i\r\nmottagarländerna och främjar därmed en fredlig\r\nutveckling.</pre><pre>Att dagens EG-medlemmar också strävar efter ett\r\nframtida närmare samarbete på det\r\nförsvarspolitiska området är naturligt.\r\nFärdriktningen för detta har angetts i Maastricht,\r\nmen vi vet ännu inte hur det kommer att utformas\r\neller när ett sådant samarbete kan komma att vara\r\nfullt utvecklat. Detta blir en fråga för en ny\r\nregeringskonferens, som enligt nuvarande planer\r\nskall inledas 1996. Självklart kommer ett sådant\r\nsamarbete, byggt på gemensamma värderingar och\r\nintressen, att ta hänsyn till medlemsstaternas\r\ngrundläggande säkerhetsbehov.</pre><pre>Viktigast, men svårast av allt, är att bygga upp det\r\nförtroende mellan Europas alla folk som gör krig\r\ndem emellan helt otänkbara, såsom redan skett\r\nmellan de nordiska länderna och mellan EG-\r\nländerna. Det är den enda varaktiga garantin för\r\nfred.</pre><pre>Det har varit tradition i svensk politik att verka för\r\nså breda och allomfattande samarbetsformer som\r\nmöjligt för att främja fred och stabilitet. Därför\r\ngick Sverige på sin tid med i NF och senare i FN,\r\ntrots det avsteg från en strikt neutralitetspolitik som\r\nett sådant medlemskap då ansågs innebära. Det var\r\nockså denna tradition som efter kriget styrde vår\r\nambition att åstadkomma ett skandinaviskt\r\nförsvarsförbund. I dag har en unik möjlighet\r\nöppnats att förverkliga tankarna på ett brett\r\nsamarbete i Europa också på det utrikes- och\r\nsäkerhetspolitiska området. Det är en självklarhet\r\natt Sverige skall verka för en sådan utveckling och\r\naktivt delta i ett sådant samarbete.</pre><pre>Anf. 91  STEN SÖDERBERG (-):</pre><pre>Herr talman! Jag tackar statsrådet för svaret.</pre><pre>Som företrädare för Borgerliga mot EG och\r\nLiberala partiet har jag en del frågor och kritiska\r\nsynpunkter.</pre><pre>Statsrådet Dinkelspiel besökte i söndags Göteborg\r\noch uttalade sig i anledning av en SIFO-mätning om\r\nEG. Dinkelspiel kunde endast se två nackdelar\r\nmed en anslutning till EG/EU. Dinkelspiel går så\r\nlångt i sin plädering för EG/EU-anslutning att han\r\npåstår att den europeiska gemenskapen grundades\r\nför att trygga fred och frihet i Europa.</pre><pre>Jag och Liberala partiet ser betydande problem i att\r\nen del av Europas 50 stater sluts samman i en\r\nmilitäroch säkerhetspolitisk union. I Dagens\r\nNyheter i dag framgår det att för att Sverige snabbt\r\nskall bli medlem i EG krävs det klara och entydiga\r\nbesked om att Sverige accepterar en gemensam\r\nförsvarspolitik inom EG:s ram. Det antyds att det\r\nnäst intill behövs en gemensam armé -- även om det\r\ninte är ett krav -- och att trupper från Sverige skall\r\nmedverka.</pre><pre>Nya block med nya spänningar uppstår. Det blir ett\r\nblock med stater i Europa, ett block med stater i\r\nUSA och ett östblock.</pre><pre>Jag vill ha besked om hur statsrådet ser på dessa\r\nfrågor.</pre><pre>Anf. 92  Statsrådet ULF DINKELSPIEL (m):</pre><pre>Herr talman! Jag är glad att det jag sade i\r\nGöteborg, och har sagt i mitt svar i dag, upprepades\r\ni Göteborgsposten. Jag erinrar gärna vid alla\r\ntillfällen om att tanken bakom EG, och för övrigt\r\nen hel del av det övriga samarbetet i Europa, är att\r\nföra de europeiska länderna närmare varandra för\r\natt på så sätt säkra fred och frihet.</pre><pre>Det var en olycka att denna tanke inte kunde\r\nförverkligas i den alleuropeiska dimensionen. Det\r\nskapades en blockuppdelning, och därför har\r\nsamarbetet hittills begränsats till de västeuropeiska\r\nsammanhangen. Men det är nu efter det att\r\nWarszawapakten har upplösts och en ny situation\r\nhar inträtt då två militärblock inte står mot\r\nvarandra som en unik möjlighet öppnar sig att\r\nförverkliga den alleuropeiska visionen, dvs. ett\r\nbrett samarbete omfattande alla Europas länder.</pre><pre>Jag delar uppfattningen, som framkom i Sten\r\nSöderbergs fråga, att samarbetet inte skall\r\nbegränsas till en viss grupp av stater. EG håller på\r\natt bygga ut ett ordentligt samarbete med central-\r\noch östeuropeiska länderna liksom med EFTA-\r\nländerna. Det gäller t.ex. ett Europaavtal med\r\nPolen, Ungern och Tjeckoslovakien och annan typ\r\nav samarbete med andra länder.</pre><pre>Vidare har vi frågan om en försvarsdimension inom\r\nEG. Detta har utvecklats i Maastrichttraktaten --\r\nvilket också framgår av mitt svar. Omedelbart efter\r\ndet beslutet uttalade regeringen genom\r\nstatsministern att Sverige välkomnar besluten i\r\nMaastricht och anser det logiskt att Gemenskapen\r\npå sikt utvecklar en försvarsdimension i takt med\r\natt den ekonomiska och politiska unionen\r\nfullbordas. Hur Sverige skall ställa sig till detta blir\r\nen fråga för framtiden.</pre><pre>Anf. 93  STEN SÖDERBERG (-):</pre><pre>Herr talman! Statsrådet Dinkelspiel är inte alls\r\nödmjuk inför denna fråga. Jag tycker mig se ett\r\nhögmod som är skrämmande.</pre><pre>Dinkelspiel vill dra in Sverige i en försvarspakt i\r\nEuropa. I Europa finns vissa risker, men också\r\nrisker för interna, etniska konflikter. Skall denna\r\narmé, som det skrivs om i Dagens Nyheter i dag,\r\nanvändas även vid interna, etniska konflikter i olika\r\neuropeiska länder?</pre><pre>Anf. 94  Statsrådet ULF DINKELSPIEL (m):</pre><pre>Herr talman! Jag tycker att ödmjukhet speglar sig i\r\natt man icke med tvärsäkerhet uttalar sig om den\r\nframtida europeiska utvecklingen.</pre><pre>Jag är ödmjuk så till vida att jag pekar på att vi inte\r\nvet exakt hur EG kommer att utvecklas. Nu står\r\nSten Söderberg här och säger att Sverige skall dras\r\nin i en försvarspakt. Hur vet Sten Söderberg det?</pre><pre>Vi vet att frågan skall börja diskuteras inom EG\r\n1996. Vi vet också att det då har framkommit vissa\r\nriktlinjer för fortsatt arbete. Vi vet också att det är\r\nöppet för länder som är medlemmar i EG, och för\r\nutomstående länder, att välja olika\r\nsamarbetsformer med den Västeuropeiska\r\nunionen.</pre><pre>Att i dag dra slutsatser av detta, såsom Sten\r\nSöderberg gör, tyder enligt min mening inte på\r\nödmjukhet.</pre><pre>Anf. 95  STEN SÖDERBERG (-):</pre><pre>Herr talman! Jag drar fram riskerna för\r\nkonfrontationer mellan öststatsblock och EG, EG\r\noch USA, EG och Japan och EG och arabländerna.\r\nDet kan uppstå nya block och fraktioner på det\r\npolitiska området. Även om det inte finns några\r\nbeslut för dagen, vill jag inte att Sveriges folk skall\r\ndras in i en gemensam Europaarmé som kan leda till\r\nbåde det ena och det andra.</pre><pre>Anf. 96  Statsrådet ULF DINKELSPIEL (m):</pre><pre>Herr talman! Visst finns det risk för krig. Frågan är\r\nbara hur man skall möta risken. Det har varit en\r\ntradition i svensk säkerhetspolitik att verka för\r\ngemensam säkerhet. Därför deltar Sverige i FN.</pre><pre>Därför deltog vi i Nationernas förbund. Därför\r\ntycker vi att det är naturligt och viktigt att Sverige i\r\ndet nya säkerhetspolitiska läget i Europa aktivt\r\nmedverkar i arbetet på att bygga en europeisk\r\nsäkerhetsordning -- detta för att minska riskerna.\r\nVisst finns det risker, Sten Söderberg, men vi kan\r\nhärigenom minska riskerna för framtida krig.</pre><pre>Anf. 97  STEN SÖDERBERG (-):</pre><pre>Herr talman! Avslutningsvis vill jag uppmana\r\nstatsrådet att besluta om att ge de till regeringen\r\nkritiska rösterna i riksdagen och utanför samma\r\nekonomiska möjligheter så att de frågor och\r\nargument, som i dag inte passar Ulf Dinkelspiel,\r\nutreds. Ulf Dinkelspiels hårdnackade motstånd\r\nmot stöd till nejsidan visar vad vi har att vänta vid\r\nett eventuellt inträde i EG/EU, nämligen\r\ntoppstyrning.</pre><pre>Överläggningen var härmed avslutad.</pre><pre>19 §  Svar på fråga 1991/92:710 om\r\nexportgarantier vid försäljning till Ryssland</pre><pre>Anf. 98  Statsrådet ULF DINKELSPIEL (m):</pre><pre>Herr talman! Elvy Söderström har frågat mig om\r\njag kommer att verka för att statliga garantier skall\r\nges till AB Hägglund  &amp;  Söner för export av s.k.\r\nworkover-riggar till Ryssland.</pre><pre>Först kan konstateras att det ryska betalningsläget\r\när ytterst prekärt, och det finns inga tecken på\r\nnågon betydande förbättring inom den närmaste\r\ntiden. En överenskommelse mellan de f.d.\r\nsovjetiska republikerna och ett antal\r\nfordringsägarländer om senareläggning av vissa\r\nbetalningar träffades i början av januari i år. Med\r\nden som grund har Sverige förhandlat fram ett\r\nbilateralt avtal som kommer att undertecknas inom\r\nkort.</pre><pre>F.d. Sovjetunionen har sedan mitten av december\r\nackumulerat dröjsmål avseende betalning på EKN-\r\ngaranterade exportkrediter till ett belopp om drygt\r\n70 milj.kr. Uteblivna betalningar har även drabbat\r\nsvenska företag på ogaranterade affärer. De\r\nsammanlagda dröjsmålen till enskilda svenska\r\nföretag uppgår enligt en grov skattning till drygt 300\r\nmilj.kr. De svenska bankerna har också avsevärda\r\nfordringar på f.d. Sovjetunionen.</pre><pre>Med tanke på Rysslands och övriga OSS-staters\r\nbristande betalningsförmåga och den därmed\r\nåtföljande förlustrisken har EKN beslutat att för\r\nnärvarande inte utfärda garantier för export till\r\ndessa länder. EKN:s policy visavi Ryssland och\r\növriga OSS-stater överensstämmer väl med den\r\npolicy som flertalet andra garantiinstitut i väst\r\ntillämpar gentemot dessa länder. EKN:s policy ses\r\nkontinuerligt över och kan komma att revideras om\r\nnya omständigheter uppkommer som motiverar\r\ndetta.</pre><pre>Jag har under hösten 1991 besvarat ett antal frågor\r\nom kreditgarantier för export till f.d.\r\nSovjetunionen och i samband med dessa svar\r\nerinrat om de riktlinjer som gäller för EKN:s\r\nverksamhet. Dessa riktlinjer innebär att\r\nverksamheten skall gå ihop på sikt så att inga\r\nstatliga budgetmedel skall behöva tas i anspråk för\r\natt täcka uppkomna förluster. Regeringen har inga\r\nplaner på att ändra dessa riktlinjer. Verksamheten\r\nfår inte utvecklas till vare sig ett sätt att medvetet\r\nsubventionera export eller ett instrument för\r\nutvecklingssamarbete med andra länder.</pre><pre>Anf. 99  ELVY SÖDERSTRÖM (s):</pre><pre>Herr talman! Jag ber att få tacka statsrådet för\r\nsvaret. Inledningsvis konstaterar ministern att just\r\nbetalningsläget i Ryssland och övriga OSS-stater --\r\nvilket är som han uttrycker det ''ytterst prekärt'' --\r\ngör att det inte är möjligt att bevilja dessa krediter.</pre><pre>Den uppfattningen och den insikten har även de\r\nföretag som har ansökt om exportkrediter av olika\r\nslag. Det projekt som jag har frågat om, alltså\r\nworkover-riggar till Ryssland, anser jag är av den\r\narten att det mycket väl skulle kunna behandlas\r\nunder utrikespolitiska frågor och biståndsfrågor.\r\nJag ser detta projekt såsom ett utmärkt sätt att bistå\r\nRyssland och ge landet möjlighet att på ett bra sätt\r\nta vara på sina egna inhemska resurser just för att\r\nkunna förbättra sin ekonomi. Jag och många med\r\nmig anser det vara en nödvändighet för att Ryssland\r\nskall kunna klara sin demokratiska uppbyggnad.\r\nOm landet inte kan bygga upp sin ekonomi, kan det\r\ninte heller klara den demokratiska uppbyggnaden.</pre><pre>I sitt svar säger ministern: ''EKN:s policy ses\r\nkontinuerligt över och kan komma att revideras om\r\nnya omständigheter uppkommer som motiverar\r\ndetta.'' Jag vill då fråga: Kan ministern tänka sig att\r\npröva andra former av statliga garantier än genom\r\nEKN för att möjliggöra detta projekt?</pre><pre>Anf. 100  Statsrådet ULF DINKELSPIEL (m):</pre><pre>Herr talman! Jag tror att Elvy Söderström och jag\r\nkan vara eniga om att det kommer att behövas ett\r\nstort stöd till Ryssland och andra tidigare\r\nmedlemmar av Sovjetunionen för att utveckla\r\nderas ekonomi så att de kan komma på fötter och\r\nså att de kommer in i något så när normala\r\nbetalningsströmmar. Sådant bistånd ges även\r\ngenom Världsbanken och Internationella\r\nvalutafonden samt genom samarbete mellan\r\nindustriländerna. Vi har själva anvisat medel just\r\nför detta ändamål.</pre><pre>Jag tror också att det råder en långtgående enighet\r\nom att exportkreditinstituten inte skall användas\r\nsåsom instrument för att ge bistånd. Jag vet inte om\r\nElvy Söderström nu förespråkar att vi skall göra en\r\ngrundläggande ändring av dessa regler, som jag\r\nalltså trodde att det rådde enighet om. I så fall vore\r\ndet intressant att höra det.</pre><pre>När det gäller talet om en omprövning vill jag\r\nkorrigera ett missförstånd. Det är inte regeringen\r\nsom omprövar möjligheterna att ge\r\nexportkreditgarantier, utan det är\r\nexportkreditnämnden som inom ramen för de\r\nriktlinjer som regeringen har lagt fast prövar\r\nmöjligheterna att med hänsyn till betalningsläge\r\noch andra omständigheter ge garantier till de\r\nenskilda företag som ansöker härom.</pre><pre>Anf. 101  ELVY SÖDERSTRÖM (s):</pre><pre>Herr talman! Jag tror att ministern och jag är helt\r\neniga om att det är av största vikt att Ryssland får\r\nordning på sin ekonomi. Ett bra sätt att\r\nåstadkomma detta vore att landet kunde ta vara på\r\nde enorma resurser som faktiskt finns.\r\nExportkrediter skall inte ges till höger och vänster.\r\nDet är oerhört viktigt att de inriktas just på sådana\r\ninsatser som gör det möjligt för Ryssland att\r\nförbättra sin ekonomi. Så kan ske om landet kan ta\r\nvara på sin olja på ett bra sätt. Det vore intressant\r\natt höra om det finns andra former för att\r\nmöjliggöra ett projekt som detta än bara genom\r\nEKN.</pre><pre>Anf. 102  Statsrådet ULF DINKELSPIEL (m):</pre><pre>Herr talman! I den grundläggande frågan torde vi\r\nvara eniga. Vi är också eniga om att det behövs stöd\r\noch ges stöd för att återställa Ryssland och andra\r\nstaters betalningsförmåga och på så sätt även\r\nmöjliggöra import. Då kan landet självt göra de\r\nprioriteringar som krävs.</pre><pre>Vi skiljer oss åt i det avseendet att Elvy Söderström\r\nvill använda EKN såsom ett biståndsinstrument.\r\nEKN skulle alltså pröva om det eller det företaget\r\nfår exportera och då utgå från vilka effekter detta\r\nfår för landet i fråga. Men det överensstämmer inte\r\nmed nuvarande riktlinjer för EKN.</pre><pre>Det finns andra former av stöd, t.ex.\r\nEuropabanken. Jag hoppas och utgår från att\r\nHägglund  &amp;  Söner utnyttjar också andra\r\nmöjligheter att få stöd för detta projekt. Sverige är\r\nmedlem i Europabanken, och därför finns det\r\nanledning att försöka även den vägen.</pre><pre>Anf. 103  ELVY SÖDERSTRÖM (s):</pre><pre>Herr talman! Ett missförstånd har uppstått, om det\r\nverkar som om jag anser att exportkreditnämnden\r\nskall användas såsom ett biståndsinstitut. Det är\r\ninte alls min tanke. Men jag tycker att detta projekt\r\när så klokt på många sätt. Som jag har sagt i min\r\nfråga finns det utrikespolitiska och\r\narbetsmarknadspolitiska skäl i Sverige och många\r\nandra skäl som talar just för att vi borde pröva alla\r\nmedel konstruktivt för att få i gång denna\r\nproduktion och göra det möjligt för Ryssland att ta\r\nvara på sina inhemska resurser.</pre><pre>Anf. 104  Statsrådet ULF DINKELSPIEL (m):</pre><pre>Herr talman! Jag vill avsluta med att säga att jag\r\ndelar förhoppningen att de åtgärder som nu vidtas\r\nför att stödja de berörda länderna skall leda till en\r\nsituation, där det också blir möjligt att bevilja\r\nexportkreditgarantier beträffande dessa länder och\r\ndärmed stödja denna typ av export.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.26 på förslag av tredje vice\r\ntalmannen att ajournera förhandlingarna till kl.\r\n18.00.</pre><pre></pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>20 §  Svar på fråga 1991/92:728 om\r\növerklaganden av domar</pre><pre>Anf. 105  Justitieminister GUN HELLSVIK (m):</pre><pre>Herr talman! Birgit Henriksson har frågat mig om\r\nvad jag avser att vidta för åtgärder för att minska\r\nrisken för onödiga överklaganden. Frågan är\r\nföranledd av uttalanden i pressen om att\r\ndomstolarnas domar är alltför kortfattat skrivna.</pre><pre>Att domstolarnas domar i allmänhet skall vara\r\nmotiverade är en självklarhet i ett rättssamhälle.\r\nAtt en sådan skyldighet föreligger följer också av\r\nden europeiska konventionen om de mänskliga\r\nrättigheterna. Som Birgit Henriksson påpekat i\r\nfrågan kan motiveringen ha betydelse bl.a. på det\r\nsättet att en dålig motivering kan föranleda att en\r\npart i onödan överklagar en dom.</pre><pre>Att närmare precisera hur utförlig en motivering\r\nskall vara är mycket svårt, för att inte säga omöjligt.\r\nAnledningen till det är naturligtvis att\r\nförhållandena skiljer sig avsevärt åt från mål till\r\nmål. De bestämmelser som finns i rättegångsbalken\r\nom hur en dom skall motiveras är därför allmänt\r\nhållna och lämnar en stor frihet till domaren att\r\nutforma domen med hänsyn till förhållandena i det\r\nenskilda fallet.</pre><pre>Det kan vara intressant att sätta in frågan om\r\ndomskälens utförlighet i ett historiskt\r\nsammanhang. Man kan då konstatera att kritik mot\r\ndomstolarna för att motiveringarna varit för\r\nknapphändiga framförts under i stort sett hela 1900-\r\ntalet. Jag tycker att man kan dra slutsatsen att\r\ndomstolarna tagit intryck av kritiken. Det märks\r\ninte minst på Högsta domstolens avgöranden, som\r\nju publiceras till ledning för de lägre instanserna.\r\nEn jämförelse mellan en dom från exempelvis 1930-\r\ntalet och en dom från i dag visar att de egentliga\r\ndomskälen -- dvs. den del av domen där rätten\r\nmotiverar varför den har beslutat på ett visst sätt --\r\nhar blivit tydligare och mer resonerande än förr.</pre><pre>Men saken är inte riktigt så enkel. Våra domstolar\r\nhar också kritiserats för att skriva för långa domar.\r\nDebatten härom var särskilt livlig kring 1980. Då\r\nhävdades att domstolarnas domar ofta innehöll\r\nmoment som inte behövde tas in i domen.\r\nKritikerna menade att domskrivningen borde\r\neffektiviseras och koncentreras på de egentliga\r\ndomskälen. Vad man särskilt siktade in sig på var\r\natt domarna ofta innehöll utförliga redogörelser för\r\nbevisningen i målet. Andra menade att en sådan\r\nredovisning kunde vara av värde, inte minst för att\r\nunderlätta hovrätternas handläggning av\r\növerklagade domar. På Sveriges Domareförbunds\r\ninitiativ gavs det också ut en promemoria om\r\ndomskrivning som innehöll exempel på hur domar\r\nkunde utformas på ett nytt sätt. Förbundet ställde\r\nsig i huvudsak bakom promemorian, även om man\r\nkonstaterade att den nya tekniken kunde medföra\r\nvissa svårigheter för överrätterna.</pre><pre>Frågan om hur utförliga domstolarnas domar skall\r\nvara är med andra ord inte ny. Det finns olika\r\nåsikter och många -- ibland motstridiga -- intressen\r\natt tillgodose.</pre><pre>Vi delar nog alla Birgit Henrikssons uppfattning att\r\ndet är olyckligt om domar överklagas i onödan,\r\ndärför att parten inte förstått hur domstolen\r\nresonerat. Jag tror dock inte att vi kan komma till\r\nrätta med detta genom ändrade regler. Enligt min\r\nmening är frågan om domskälens närmare\r\nutformning över huvud taget inte en fråga för\r\nlagstiftaren. Men det är viktigt att den\r\nuppmärksammas, och jag är därför glad att den\r\ndiskuteras. Jag vet också att det inom domarkåren\r\nförs en fortlöpande debatt i frågan.</pre><pre>Anf. 106  BIRGIT HENRIKSSON (m):</pre><pre>Herr talman! Jag vill första tacka justitieminister\r\nHellsvik för svaret. Vi är i långa stycken överens,\r\nmen problemet är att man under en ganska lång tid\r\nhar hört klagomål från olika håll angående\r\ndomarnas avkunnande i tingsrätter och ibland även\r\ni hovrätter, dock inte angående Högsta domstolens\r\ndomar -- där håller jag helt och hållet med\r\njustitieministern. De avkunnas ju också för att vara\r\nvägledande för de övriga.</pre><pre>Klagomålen har gällt -- och gäller fortfarande --\r\nfrämst de alltför korta domarna. Det finns domar\r\npå bara några rader utan motiveringar. Klagomålen\r\ngäller att resonemang helt saknas, att det ibland\r\ninte redovisas vilka omständigheter domstolen\r\nfaktiskt har beaktat vid sin bedömning. Man vet\r\ninte vad domen grundar sig på därför att det inte\r\nframgår tydligt nog. Att man saknar utförlig\r\nbevisning får faktiskt många konsekvenser. En väl\r\nmotiverad tingsrättsdom kan vara skäl nog att inte\r\növerklaga. En väl motiverad dom, en dom som den\r\ndömde kan förstå, kan också få vederbörande att\r\navstå från överklaganden. Men en kort, obegriplig\r\ndom ger impuls till överklagande; det kan vi tydligt\r\nse.</pre><pre>De flesta av våra domstolar är i dag överhopade av\r\narbete. Inte minst av det skälet vore det enligt min\r\nmening befogat med en insats för att få bättre\r\nskrivningar. Det är också en viktig\r\nrättstrygghetsaspekt, därför att det är viktigt att\r\nden som döms till något verkligen förstår varför.</pre><pre>Det här är, som jag ser det, en utbildningsfråga.\r\nHur kan justitieminister Hellsvik tänka sig att lägga\r\nom utbildningen, så att den ger mer tid åt moment\r\nsom att skriva domstolsmotiveringar etc?</pre><pre>Anf. 107  Justitieminister GUN HELLSVIK (m):</pre><pre>Herr talman! Det är säkert riktigt, som Birgit\r\nHenriksson säger, att en oklar eller en icke\r\nnoggrant motiverad dom kan resultera i onödiga\r\növerklaganden. I och för sig skulle jag vilja säga att\r\nen icke tillräcklig motivering, som gör att en part\r\nhar svårt att få grepp om skälet till domen, räcker\r\nför att man skall påpeka vikten av att domarna är\r\nmotiverade.</pre><pre>Som jag sade tidigare är det här inte -- som jag\r\nuppfattat det är vi överens om det -- en fråga som\r\nman kan reglera närmare lagstiftningsvägen. Under\r\nalla förhållanden skulle det bli brister. Det går inte\r\natt göra en så detaljerad lagstiftning, och det skulle\r\ninte bli bra. Det är snarare en utbildningsfråga, där\r\nju bl.a. domstolarnas möjligheter att ge våra\r\nnotarier en god träning är av stor betydelse. Vi vet\r\ni dag att våra domstolar är överlastade med arbete\r\noch att domarna upplever att de har för litet tid att\r\nägna åt sina notarier. Det är min förhoppning att\r\nbl.a. resultatet av domstolsutredningen skall skapa\r\nförutsättningar för våra domare att ägna mer tid åt\r\nhandledning av notarier.</pre><pre>Anf. 108  BIRGIT HENRIKSSON (m):</pre><pre>Herr talman! Jag tackar justitieminister Hellsvik\r\nför det. Många unga jurister säger i dag att de får\r\nden bästa handledningen och utbildningen via de\r\nsmå och medelstora tingsrätterna. Det är där som\r\nman fortfarande dels kan få syssla med alla frågor,\r\ndels också kan få möjlighet till personlig\r\nhandledning. Det är utomordentligt viktigt också\r\nnär det gäller att lära sig skriva domskäl.</pre><pre>Jag vill inte föregripa utredningen om domstolarnas\r\norganisation, men jag kan inte helt undertrycka en\r\nliten rädsla för att en indragning av alltför många\r\nsmå tingsrätter ytterligare kommer att förvärra\r\nsituationen. Hur skall vi få väl motiverade domskäl\r\ntillbaka i svenskt rättsväsende?</pre><pre>Anf. 109  Justitieminister GUN HELLSVIK (m):</pre><pre>Herr talman! Jag vill först påpeka att i\r\ndomstolsutredningen, som skickades ut på remiss\r\ntidigare i våras, är huvudfrågan hur man skall\r\nkunna renodla verksamheten vid våra domstolar\r\noch ge domarna möjligheter att koncentrera sig på\r\nden kvalificerade dömandeverksamheten och\r\ndärmed bl.a. skapa möjligheter för handledning av\r\nnotarier.</pre><pre>När det gäller den departementspromemoria om\r\ndomstolarnas framtida organisation som nu går ut\r\npå remiss vill jag påpeka att det inte är fråga om att\r\nvi i Sverige förlorar alla våra små domstolar.\r\nMerparten av domstolarna, om nu\r\ndomstolsorganisationsförslaget går igenom,\r\nkommer fortfarande att var små domstolar.</pre><pre>Anf.110  BIRGIT HENRIKSSON (m):</pre><pre>Herr talman! Jag vill helt kort tacka justitieminister\r\nHellsvik för svaret. Jag är glad att man fäster\r\nuppmärksamheten vid detta. Jag hoppas också att\r\nrenodlingen skall medföra att ,att får längre tid vid\r\nhandläggning, så att man bättre kan hjälpa de unga\r\njusristerna att skriva välmotiverade domar. Tack\r\nför svaret.</pre><pre>Överläggningen var härmed avslutad.</pre><pre>21 §  Svar på fråga 1991/92:733 om åtgärder för\r\natt bevara de små tingsrätterna</pre><pre>Anf. 111  Justitieminister GUN HELLSVIK (m):</pre><pre>Herr talman! Stina Eliasson har frågat mig vilka\r\nåtgärder regeringen ämnar vidta för att bevara de\r\nsmå tingsrätterna.</pre><pre>I den departementspromemoria som Stina Eliasson\r\nnämner i frågan redovisas utförligt flera argument\r\nför att man nu bör skapa mer bärkraftiga enheter\r\npå tingsrättssidan. Ett sådant skäl är den renodling\r\nav tingsrätternas verksamhet som blir följden om\r\ndomstolsutredningens förslag genomförs. Ett annat\r\nargument är att kraven på domstolarnas kompetens\r\nkommer att skärpas bl.a. i ljuset av den ökande\r\ninternationaliseringen.</pre><pre>I promemorian redovisas flera olika modeller för\r\nhur man kan gå till väga för att stärka tingsrätterna.\r\nSlutsatsen är att en tingsrätt för att vara tillräckligt\r\nbärkraftig för sina dömande uppgifter skall ge\r\narbetsunderlag för minst tre domare. I\r\npromemorian föreslås därför en lösning som\r\ninnebär att de tingsrätter som i dag har färre än tre\r\ndomare läggs ned. Samtidigt är det en viktig\r\nutgångspunkt i promemorian att man bevarar en\r\ngod lokal förankring i dömandet. Det föreslås\r\ndärför att det på flertalet av de orter där\r\ntingsrättens kansli försvinner inrättas s.k.\r\ntingsställen, där rättegångarna kan äga rum.</pre><pre>Promemorian går den här veckan ut på en bred\r\nremiss, bl.a. till alla domstolar och till berörda\r\nkommuner och länsstyrelser. Remissinstanserna får\r\ntiden fram till den 15 oktober på sig för att avge\r\nyttrande. Regeringen kommer därefter att ta\r\nställning till vilka åtgärder som behöver vidtas för\r\natt åstadkomma en lämplig domstolsorganisation\r\ninför de förändringar av verksamheten vid\r\ndomstolarna som förestår.</pre><pre>Förste vice talmannen konstaterade att\r\nfrågeställaren inte var närvarande i kammaren och\r\nförklarade överläggningen avslutad.</pre><pre>22 §  Svar på fråga 1991/92:749 om\r\nläkarmedverkan i frivårdsarbetet</pre><pre>Anf. 112  Justitieminister GUN HELLSVIK (m):</pre><pre>Herr talman! Hans Nyhage har frågat mig vilka\r\nåtgärder jag vill genomföra för att intentionerna i\r\nfrivårdsarbetet skall kunna förverkligas.\r\nBakgrunden till frågan är att frivården, enligt Hans\r\nNyhage, tidigare kunde anlita läkare på jourtid för\r\nmedverkan i frivårdsarbetet, men att denna\r\nmöjlighet inte längre finns.</pre><pre>Frivårdens klienter har, i enlighet med den s.k.\r\nnormaliseringsprincipen, samma rätt till samhällets\r\nstödåtgärder och vårdinsater som andra människor.\r\nFrivården skall i första hand klarlägga klienternas\r\nbehov av stöd och vård samt förmedla den hjälp\r\nfrån andra organ som den övervakade kan vara i\r\nbehov av. Denna inriktning av övervakningsarbetet\r\när också fastslagen i brottsbalken.</pre><pre>Svaret på Hans Nyhages fråga är alltså att den\r\nallmänna hälso- och sjukvårdens ansvar kvarstår\r\nnär en person står under övervakning inom\r\nfrivården. Enligt min uppfattning är det inte rimligt\r\nfrån principiella utgångspunkter att frivården tar på\r\nsig kostnadsansvaret för vårdinsatser som\r\nsjukvårdshuvudmännen enligt\r\nnormaliseringsprincipen skall svara för.</pre><pre>Slutligen vill jag informera om att frivården har\r\nmöjligheter att arvodera läkare inom ramen för\r\nsina lönemedel. Detta sker också i viss\r\nutsträckning. Frivården kan alltså försäkra sig om\r\nläkarmedverkan om det behövs för att\r\nintentionerna i frivårdsarbetet skall kunna\r\nförverkligas. Det är de lokala\r\nfrivårdsmyndigheterna som avgör vilka\r\nprioriteringar som skall göras mellan olika behov.</pre><pre>Anf. 113  HANS NYHAGE (m):</pre><pre>Herr talman! Jag ber att få tacka justitieministern\r\nför svaret.</pre><pre>Justitieministern hänvisar till den s.k.\r\nnormaliseringsprincipen och anför att frivården\r\nsom alla andra måste anlita den allmänna\r\nsjukvården. Detta är givetvis i grunden riktigt, men\r\nlikväl är det här som svårigheterna uppstår.</pre><pre>Verkligheten visar att det ofta blir långa väntetider,\r\ninnan den läkarvård som den dömde är förelagd att\r\nunderkasta sig kan sättas in. Detta är självfallet till\r\nskada i frivårdsarbetet, vilket är särskilt allvarligt\r\nmed hänsyn till det område som det här är fråga\r\nom.</pre><pre>Särskilt bekymmersamt är det när det gäller\r\npsykvården. Minst 50 % av frivårdens klienter har\r\npsykiska problem.</pre><pre>Närmast samtliga av de anstaltsintagna som har\r\npsykiska problem ställs under övervakning vid\r\nvillkorlig frigivning. Redan på anstalten är det svårt\r\nnog att få erforderlig hjälp, vilket också\r\nuppmärksammats från justitiedepartementet. Men\r\ni samband med frigivningen och övervakningen blir\r\ndet än värre, vilket tyvärr inte på motsvarande sätt\r\nrönt uppmärksamhet från departementet.</pre><pre>Frivården har därtill en mängd klienter som dömts\r\ntill skyddstillsyn med föreskrift att underkasta sig\r\npsykiatrisk behandling. Detta ökar ytterligare\r\nbehovet av tillgång till psykvård, som det alltså är\r\nsvårt och tidskrävande att få tillgång till.</pre><pre>Problemen är uppenbarligen av både ekonomisk\r\noch organisatorisk karaktär. Justitieministern\r\nuttalar att frivården har möjlighet att arvodera\r\nläkare inom sina löneanslag. Men sanningen är den\r\natt anslagen inte räcker till för att man skall kunna\r\nköpa de läkartjänster som är erforderliga.</pre><pre>Organisatoriskt gäller det att kunna finna den väg\r\nsom leder till att vårdinsatserna snabbt skall kunna\r\nsättas in.</pre><pre>Enligt min mening torde en återgång till det tidigare\r\njoursystemet vara mycket lämplig. Kan statsrådet\r\ntänka sig att fundera ytterligare i de banorna?</pre><pre>Anf. 114  Justitieminister GUN HELLSVIK (m):</pre><pre>Herr talman! När det gäller den mera konkreta\r\nutformningen av verksamheten är det viktigt att\r\nman håller fast vid principen att vi från regering och\r\nriksdag anger målen medan utformningen beslutas\r\ninom verksamheten.</pre><pre>Vi är medvetna om dessa problem och även andra\r\nproblem inom frivården, vilket ligger till grund för\r\natt regeringens förslag till budget beträffande\r\nfrivården, som riksdagen har ställt sig bakom,\r\ninnebär en kraftig förstärkning av frivårdens\r\nresurser. Detta ökar också möjligheterna för de\r\nverksamma inom frivården att åstadkomma en\r\nflexiblare utformning.</pre><pre>Anf. 115  HANS NYHAGE (m):</pre><pre>Herr talman! Jag vill återigen understryka att jag\r\ndelar inställningen till normaliseringsprincipen.\r\nDet är riktigt att varje del av samhällets\r\norganisation skall ansvara för sitt område. I det här\r\nfallet rör det sig dock om alldeles speciella\r\nförhållanden. Det är fråga om människor som är\r\nkriminellt belastade och som är dömda att\r\nunderställa sig den sjukvård som bedöms vara\r\nnödvändig för att de skall kunna anpassa sig till\r\nsamhället. Därför finns det alldeles speciella skäl\r\nför att försöka finna vägar att snabbt sätta in\r\nåtgärder. Där utgör det system som nu råder tyvärr\r\nen broms. Det är i det avseendet jag ställer min\r\nfråga: Kan man ändå inte tänka sig att frivården får\r\nmedel att anlita läkarhjälp på jourtid?</pre><pre>Anf. 116  Justitieminister GUN HELLSVIK (m):</pre><pre>Herr talman! När det gäller frivården vill jag nämna\r\natt de ökningar som är aktuella för kommande\r\nbudgetår är för det första en ökning med 2 milj.kr.\r\nför att åstadkomma en ökad användning av\r\nkontraktsvård, och för det andra en ökning som\r\nkanske är mer intressant i sammanhanget,\r\nnämligen en ökning med 10 milj. kr. med hänsyn till\r\nutgifterna för kontraktsvården. Det ökar ju\r\nmöjligheterna att utforma verksamheten på ett för\r\nklienterna bättre sätt.</pre><pre>Anf. 117  HANS NYHAGE (m):</pre><pre>Herr talman! Jag vill uttrycka min tacksamhet över\r\natt dessa medel har ställts till förfogande. Jag\r\ntillåter mig likväl att än en gång konstatera att\r\nmedlen dess värre inte räcker. Därför kvarstår min\r\nvädjan till justitieministern om att fundera\r\nytterligare i banorna om jourtjänst. Tack.</pre><pre>Överläggningen var härmed avslutad.</pre><pre>23 §  Svar på fråga 1991/92:734 om en\r\ndemokratikommission</pre><pre>Anf. 118  Statsrådet REIDUNN LAURÉN (-):</pre><pre>Herr talman! Sten Söderberg har frågat\r\njustitieministern om regeringen kommer att\r\ntillsätta en demokratikommisssion med uppgift att\r\nkomma med förslag om hur demokratin omöjligen\r\nskall gå att manipulera i framtiden. Fördelningen\r\nav arbetet inom regeringen är så fördelat att det är\r\njag som skall svara på frågan.</pre><pre>Den händelse i Borås kommun vid valet 1991 som\r\nSten Söderberg hänvisar till i sin fråga har\r\naktualiserats i ärenden som har prövats av\r\nvalprövningsnämnden.</pre><pre>Givetvis måste det finnas garantier för att valen\r\nsker under former som tryggar den för fria val\r\nnödvändiga valhemligheten. Valförfarandet utreds\r\nför närvarande genom vallagsutredningen (Ju\r\n1991:02) och personvalskommittén (Ju 1992:02).</pre><pre>Vallagsutredningen skall enligt sina direktiv se över\r\nvalförfarandet och kommer att behandla vissa\r\nvaltekniska frågor, såsom själva\r\nröstningsförfarandet och rösträkningen. Därvid\r\ntorde även skyddet för valhemligheten komma att\r\nberöras. Personvalskommittén skall lägga fram\r\nförslag till bl.a. ökat inslag av personval till\r\nriksdagen.</pre><pre>Svaret på Sten Söderbergs fråga blir därför att det\r\nutredningsbehov som han berör är tillgodosett\r\ngenom pågående utredningar.</pre><pre>Anf. 119  STEN SÖDERBERG (-):</pre><pre>Herr talman! Jag tackar för svaret. Jag är glad över\r\natt statsrådet har satt sig in i dessa frågor och dessa\r\nför demokratin mycket viktiga uppgifter. Jag tog ett\r\nfall från Borås som exempel. Där gick valarbetare\r\nfrån de etablerade partierna direkt in i vallokalen\r\noch fotograferades där och på ett otillbörligt sätt\r\npåverkade och kontrollerade förfarandet i samband\r\nmed valet. Här i Stockholm kunde jag med egna\r\nögon se hur man gick in i vallokalerna och tog olika\r\npartiers röstsedlar.</pre><pre>Det är mycket angeläget att denna fråga ses över.\r\nFrån Liberala partiets sida har vi gjort en\r\nsammanställning av denna typ av företeelser runt\r\nom i Sverige. Jag när en förhoppning om att de\r\nutredningar som det har hänvisats till kan ge det\r\nskydd som behövs för valhemligheten och folks\r\nrättigheter.</pre><pre>Anf. 120  Statsrådet REIDUNN LAURÉN (-):</pre><pre>Herr talman! Det är naturligtvis helt oaccebtabelt\r\natt valet inte sker under former som tryggar den\r\nnödvändiga valhemligheten.</pre><pre>Vallagsutredningen skall se över det tekniska\r\nförfarandet och kommer bl.a. in på själva\r\nröstningsförandet. I detta sammanhang är det, som\r\njag sade tidigare, troligt att utredningen kommer in\r\näven på denna fråga.</pre><pre>Jag skulle vilja rekommendera Sten Söderberg att\r\növerlämna sin sammanställning till departementet,\r\nså att vi får möjlighet att överlämna den till\r\nkommittén för övervägande.</pre><pre>Anf. 121  STEN SÖDERBERG (-):</pre><pre>Herr talman! Jag tackar statsrådet särskilt för den\r\nseriösa behandling som detta ärende får i\r\nregeringen. Därmed vill jag uttrycka mitt gillande\r\növer det arbete som pågår.</pre><pre>Överläggningen var härmed avslutad.</pre><pre>24 §  Svar på fråga 1991/92:750 om kommittén\r\nför registrerat partnerskap</pre><pre>Anf. 122  Statsrådet REIDUNN LAURÉN (-):</pre><pre>Herr talman! Elisabeth Persson har frågat mig om\r\njag har för avsikt att verka för att kommittén om\r\nregistrerat partnerskap skall kunna bli klar med sitt\r\narbete till december 1992 genom att bevilja\r\nkommittén en extra sekreterare med juridisk\r\nkompetens.</pre><pre>Kommittén om registrerat partnerskap (JU 1991:01)\r\nskulle enligt sina direktiv (Dir. 1991:6) ha slutfört\r\nsitt arbete före utgången av maj 1992. I mars 1992\r\nbegärde kommittén att få tiden förlängd till den 20\r\ndecember 1992. Jag har förklarat för kommittén att\r\njag inte har någon erinran mot att kommittén\r\növerskrider tiden i enlighet med sin begäran.</pre><pre>Jag har inte fått någon ytterligare begäran om\r\nanstånd och utgår därför från att kommittén arbetar\r\nmed sikte på att den skall bli färdig i december i år.\r\nÅ andra sidan är jag naturligtvis medveten om att\r\ndet kan komma att visa sig att tiden är för snävt\r\ntilltagen. Det är inte aktuellt att tillsätta ytterligare\r\nen sekreterare, men kommittén kommer att på\r\nannat sätt få extra resurser till sitt förfogande, om\r\ndet visar sig behövas.</pre><pre>Förste vice talmannen konstaterade att\r\nfrågeställaren inte var närvarande och förklarade\r\növerläggningen avslutad.</pre><pre>25 §  Svar på fråga 1991/92:752 om\r\nmiljöproblem på Nordkalotten</pre><pre>Anf. 123  Miljöminister OLOF JOHANSSON (c):</pre><pre>Herr talman! Bengt Hurtig har frågat mig om jag\r\navser att ta något initiativ för att förstärka de\r\nresurser som behövs för att kartlägga\r\nmiljöproblemen på Nordkalotten.</pre><pre>Inom Nordiska ministerrådet har nyligen\r\npresenterats en undersökning av innehållet av\r\ntungmetaller i mossor. Rapporten har utarbetats av\r\narbetsgruppen för miljökvalitetsövervakning.\r\nResultaten visar att det finns en klar påverkan från\r\nKolahalvön när det gäller nedfallen i norra Finland.\r\nPåverkan på nedfallen i norra Sverige är inte lika\r\nuppenbar, men det finns anledning att anta att\r\nutsläppen från Kolahalvön har viss inverkan även\r\ndär. Denna rapport avser förhållandena 1990.\r\nMossinventeringar av detta slag har skett vart femte\r\når sedan 1975. För varje gång har det undersökta\r\nområdet utvidgats. 1990 inkluderades således även\r\ndelar av Kolahalvön i undersökningarna. Dessa\r\nundersökningar, som ger en mycket bra bild av\r\nnedfallsförhållandena i Norden, planeras även\r\n1995.</pre><pre>De nordiska miljöministrarna har diskuterat\r\nproblemen med utsläppen från Kolahalvön. Frågan\r\nkommer att tas upp igen vid nästa ministermöte,\r\nsom kommer att äga rum i Kirkenes i september i\r\når. Då kommer även representanter från Ryssland\r\natt närvara, och frågan om möjliga gemensamma\r\ninsatser för att minska miljöproblemen på\r\nKolahalvön kommer att diskuteras.</pre><pre>Jag vill också erinra om den för Finland, Norge och\r\nSverige gemensamma arbetsgrupp som bildades i\r\nanslutning till Ronnebykonferensen 1990. Den\r\narbetsgruppen har haft till uppgift att klarlägga\r\nförutsättningarna för nordisk medverkan i ett\r\nprojekt som syftar till att så långt som möjligt\r\nminska utsläppen av svavel, tungmetaller m.m.\r\nfrån nickelsmältverken på Kolahalvön.\r\nArbetsgruppen har utarbetat förslag till\r\nfinansiering av åtgärder. Något avtal om\r\ngenomförande har emellertid ännu inte kommit till\r\nstånd. Arbetet med att försöka få till stånd detta\r\nangelägna projekt kommer självklart att fortsätta.</pre><pre>Anf. 124  BENGT HURTIG (v):</pre><pre>Herr talman! Jag får tacka för svaret.\r\nMiljöministern säger att påverkan från Kolahalvön\r\npå nedfallen i norra Sverige inte är lika uppenbar\r\nsom i norra Finland. Men som jag har nämnt i min\r\nfråga finns det vissa undersökningar som ändå tyder\r\npå att det finns en påverkan på nedfallen även i\r\nSverige speciellt gäller det de höga\r\ntungmetallhalter som man har uppmätt i grönsaker\r\ni Muodoslompolo.</pre><pre>Miljösituationen på Nordkalotten präglas inte bara\r\nav hotet om att kärnvapenproven eventuellt skall\r\nåterupptas. Det pågår också diskussioner om hur\r\nstort ozonhålet är. Vi har även egna\r\nindustriutsläpp. Dessutom tillkommer det som\r\nströmmar ut från Kolahalvön.</pre><pre>Rapporter kommer från den ryska befolkningen\r\nom ökad sjuklighet, barnadödlighet osv. Vi är\r\nmånga som bedömer att det är ytterst angeläget att\r\nresurser för miljösamarbetet ökar när det gäller de\r\nhär delarna av de nordiska länderna och Ryssland.\r\nDet ger kanske intryck av en obalans i\r\nmiljösamarbetet att vi har en så stark inriktning mot\r\nBaltikum, Ryssland och Polen. Den ryska, svenska\r\noch finska befolkningen ges intrycket att det är de\r\nsödra regionerna som särskilt uppmärksammas. Så\r\nsmåningom kanske vi ganska snabbt kan förstärka\r\nde resurser som behövs för att utreda förhållandena\r\noch komma till rätta med problemen.</pre><pre>Anf. 125  Miljöminister OLOF JOHANSSON (c):</pre><pre>Herr talman! Jag kan vidgå att det finns en sådan\r\nobalans i debatten. En del av obalansen beror på att\r\nvi just nu har haft ett ganska omfattande och\r\nintensivt arbete i HELCOM. Det redovisades i\r\napril. Samtidigt har diskussionerna kring t.ex.\r\nnickelsmältverken i norra Ryssland funnits med\r\nunder längre tid.</pre><pre>Svårigheten har bl.a. varit att Sverige inte har varit\r\nförstahandsintressent i det sammanhanget. Finland\r\noch Norge ligger geografiskt närmare till. Finland\r\nhar haft kontakterna med det tidigare\r\nSovjetunionen och den nuvarande federala\r\nrepubliken Ryssland.</pre><pre>En ytterligare svårighet i det sammanhanget har\r\nvarit att det i dagsläget är mycket svårt att få besked\r\nav ryssarna. Det har därför skett en stagnation i\r\ndiskussionen. Det skall inte lastas på någon. Jag\r\nvet -- ifrån överläggningarna mellan\r\nmiljöministrarna i Helsingfors i mars -- att dessa\r\nfrågor kommer att prioriteras under det norska\r\nordförandeskapet i Nordiska rådets\r\nministerkommitté för miljön. De informerar oss\r\nlöpande om dessa frågor.</pre><pre>Det är riktigt att vi prioriterar\r\nkärnkraftssäkerheten litet mera såväl på\r\nKolahalvön, som i Sosnovyj Bor och i Baltikum.</pre><pre>Anf. 126  BENGT HURTIG (v):</pre><pre>Herr talman! Såvitt jag förstår har Nordiska rådets\r\nNordkalottkommitté fått i gång ett samarbete\r\nmellan länen i de tre nordiska länderna som skall\r\nförsöka att bättre kartlägga miljöeffekterna från\r\nbl.a. Kolahalvön. Ett sätt att se till att man kommer\r\ntill resultat relativt snabbt är att tillskjuta tillräckligt\r\nmycket resurser till detta miljösamarbete med våra\r\nnordiska länder.</pre><pre>Det är helt klart att Ryssland måste bära ett\r\nhuvudansvar för att rätta till situationen. Men man\r\nklarar inte det ensam. Man måste ha teknisk och\r\nekonomisk hjälp från de nordiska länderna. Det\r\ngäller att inte sänka trycket gentemot de politiker\r\nsom bär ansvaret, både i den här delen av världen\r\noch centralt i Moskva.</pre><pre>Överläggningen var härmed avslutad.</pre><pre>26 §  Svar på fråga 1991/92:753 om den\r\nplanerade Vuotosdammen i Kemiälven</pre><pre>Anf. 127  Miljöminister OLOF JOHANSSON (c):</pre><pre>Herr talman! Bengt Hurtig har frågat mig om jag\r\navser att agera för att en fullständig\r\nmiljökonsekvensbeskrivning av det planerade\r\ndammbygget i Kemiälven kommer till stånd.</pre><pre>År 1974 undertecknades den nordiska\r\nmiljöskyddskonventionen mellan Danmark,\r\nFinland, Norge och Sverige. Konventionens\r\ninnebörd är att varje nordiskt land skall beakta\r\nstörning från miljöskadlig verksamhet i nordiskt\r\ngrannland på samma sätt som om störningen\r\ninträffat i det egna landet. Konventionen ger de\r\nnordiska ''bevaknigsmyndigheterna'' rätt att kräva\r\nin underlag från projektören eller att själva utföra\r\nutredningar för att möjliggöra en så korrekt\r\nbedömning som möjligt av miljöverkningarna i det\r\negna landet. Bevakningsmyndighet i Sverige är\r\nstatens naturvårdsverk.</pre><pre>Länderna inom ECE undertecknade i Esbo,\r\nFinland, i februari 1991 en konvention om krav på\r\natt miljökonsekvensbeskrivningar skall utarbetas\r\noch kommuniceras innan beslut fattas om projekt\r\nsom kan ge upphov till gränsöverskridande\r\nmiljöpåverkan. För sådana projekt skall berörda\r\nländer informeras och ges möjlighet att deltaga i\r\nbedömningen av projektet i fråga. I bil. I till\r\nkonventionen anges stora dammar och reservoarer\r\nsom verksamheter där Esbokonventionens\r\ntillämplighet skall prövas.</pre><pre>Esbokonventionen ratificerades under hösten 1991\r\nav Sveriges regering efter riksdagens godkännande\r\noch träder i kraft efter det att sexton stater eller\r\norganisationer ratificerat eller godkänt den. Under\r\ntiden fram till ikraftträdandet har de\r\nundertecknade staterna lovat att samarbeta\r\ninterimistiskt om tillämpningen av konventionen.\r\nSamtliga nordiska länder har undertecknat\r\nEsbokonventionen.</pre><pre>Som svar på Bengt Hurtigs fråga vill jag mot denna\r\nbakgrund framhålla att det ankommer på ansvariga\r\nmyndigheter att följa utvecklingen och vidta de\r\nåtgärder som erfordras inom ramen för aktuella\r\nkonventioner.</pre><pre>Anf. 128  BENGT HURTIG (v):</pre><pre>Herr talman! Jag tackar miljöministern även för\r\ndetta svar.</pre><pre>Bland forskare och andra som sysslar med\r\nmiljöfrågor finns en stor oro för att en så här stor\r\ndamm skulle laka ut tungmetaller som kvicksilver,\r\nnickel, krom, kadmium m.m. från de myrar som\r\nhelt kommer att täckas av vatten. Det stöds av\r\nerfarenheter vi har ifrån Sverige. Om detta skulle\r\ninträffa tycker man att det strider mot de\r\nintentioner som hela tiden har diskuterats och som\r\nhar tagit sig uttryck i den plan för att återställa\r\nÖstersjöns ekologiska balans som redovisas bl.a. i\r\nkompletteringspropositionen.</pre><pre>Jag hade kanske väntat mig ett något klarare\r\nbesked om Sverige och svenska myndigheter -- om\r\nmiljöministern nu känner till det -- kommer att\r\nbevaka det här och begära att en fullständig\r\nmiljökonsekvensbeskrivning kommer till stånd.\r\nFinns det någon sådan kunskap i dag så att\r\nnaturvårdsvårdsverket kommer att ta ett sådant\r\ninitiativ? Har man diskuterat det här problemet när\r\nman har diskuterat planen för att återställa\r\nÖstersjöns ekologiska balans?</pre><pre>Anf. 129  Miljöminister OLOF JOHANSSON (c):</pre><pre>Herr talman! Svaret på de två sista frågorna är nej,\r\nmen jag är beredd att personligen följa upp den här\r\nfrågeställningen. I samband med\r\nÖstersjösamarbetet har vi haft att utgå från det\r\nunderlag som experterna i HELCOM har tagit fram\r\ni en s.k. task force. Det har utgjort ramen. Från\r\nsvensk sida har vi emellertid agerat som om\r\nEsbokonventionen redan är i kraft. Det har t.ex.\r\ngällt frågan om Mönsteråsfabriken. Därför är det\r\nett exempel som den berörda\r\nbevakningsmyndigheten har att följa. Jag är\r\növertygad om att statens naturvårdsverk är fullt\r\ninförstått med att det har denna uppgift och att det\r\nhar anledning att agera i enlighet med denna, även\r\nnär det gäller sådant som berörs i Bengt Hurtigs\r\nfrågeställning.</pre><pre>Anf. 130  BENGT HURTIG (v):</pre><pre>Herr talman! Det är positivt och bra att få det här\r\nklargörandet. Det har således inte förts en\r\ndiskussion, men man kan förvänta sig att\r\nnaturvårdsverket bevakar frågan. Det är mycket\r\npositivt.</pre><pre>Överläggningen var härmed avslutad.</pre><pre>27 §  Svar på fråga 1991/92:736 om glasskolan i\r\nNybro</pre><pre>Anf. 131  Statsrådet BEATRICE ASK (m):</pre><pre>Herr talman! Lena Öhrsvik har frågat mig vilka\r\nåtgärder regeringen ämnar vidta för att glasskolan\r\nskall erhålla ersättning för de verkliga kostnaderna\r\nför nordiska elever. Jag vill först säga att\r\nutbildningen i glasblåsning i Nybro kommun är s.k.\r\nriksrekryterande utbildning. Utbildningen ingår i\r\ngymnasieskolan och har som sådan del i det\r\nsektorsbidrag som kommunen får till sin\r\nskolverksamhet. I enlighet med förslag som\r\npresenterades i propositionen Växa med kunskaper\r\nutgår dessutom vid sidan av sektorsbidraget ett\r\nsärskilt verksamhetsstöd till kommunen för\r\nkostnaderna för denna utbildning. Nivån på den\r\ns.k. interkommunala ersättning som regeringen\r\nfastställt för elever från nordiska länder för\r\ninnevarande budgetår utgår från den som gällde\r\ntidigare budgetår. Sådan ersättning utbetalas av\r\nstatens skolverk på rekvisition av vederbörande\r\nkommun.</pre><pre>Något krav på en högre ersättning har inte kommit\r\ntill regeringen från Nybro kommun.</pre><pre>Anf. 132  LENA ÖHRSVIK (s):</pre><pre>Herr talman! Jag tackar för svaret.</pre><pre>Det är möjligt att jag uttryckte mig litet oklart i\r\nfrågan. Vad jag har tagit upp och diskuterat är\r\nframtiden. Det gäller alltså inte innevarande\r\nbudgetår utan vad som skall hända sedan, när den\r\ninterkommunala ersättningen beräknas på ett helt\r\nannat sätt och då man inte kan följa de belopp som\r\ntidigare utgått. Det är då väsentligt för den här\r\nskolan, som har många elever från andra länder --\r\nfrån både nordiska och utomnordiska länder -- att\r\nveta vilken typ av ersättning som man kommer att\r\nfå. Om man går efter de gamla reglerna skulle det\r\nbara bli ungefär 18 000 per termin, och då skulle\r\nman inte kunna bedriva utbildningen så som man\r\ngör i dag, eftersom den verkliga kostnaden, som jag\r\nredovisar i min fråga, är över 47 000 -- i alla fall var\r\nden under vårterminen så hög.</pre><pre>Jag vill därför fråga: Är statsrådet beredd att\r\nfundera över den framtida ersättningen och på\r\nvilket sätt man skall kunna fastställa den, eftersom\r\nberäkningen har förändrats så radikalt? Kan man i\r\nNybro kommun känna sig säker på att också i\r\nframtiden kunna fullfölja den här utbildningen?</pre><pre>Anf. 133  Statsrådet BEATRICE ASK (m):</pre><pre>Herr talman! Det finns många frågor om framtiden\r\njust på grund av att vi ändrar så mycket i\r\nstatsbidragssystemet. Redan under innevarande år\r\nkan en del smala utbildningar och speciella\r\nelevgrupper få bekymmer, eftersom de inte har\r\nföljt med riktigt som de borde. Det framskymtar\r\ndelvis i det här svaret.</pre><pre>När det gäller framtiden finns det två saker att\r\nkonstatera. Den ena är att vi naturligtvis har ett\r\nintresse av att behålla den här utbildningen. Den\r\nandra är att vi ganska nyligen har tecknat en\r\növerenskommelse med övriga nordiska länder om\r\nutbyte. Detta är den typ av smal utbildning som jag\r\ntycker är ytterst lämplig för ett samarbete över de\r\nnordiska gränserna. Vi måste då också via\r\nexempelvis statsbidrag se till att det blir rimligt och\r\nmöjligt att bedriva sådana utbildningar. Det är\r\nändå för det enskilda landet eller den enskilda\r\nkommunen bra om detta samordnas, eftersom det\r\när fråga om dyra utbildningar.</pre><pre>Vi får naturligtvis titta närmare på detta, eftersom\r\ndet är ett bekymmer. Jag vill emellertid gärna\r\nskicka med synpunkten att det är bra om man från\r\nNybro kommun tar kontakt med departementet\r\noch redovisar sina kostnader, så att det blir möjligt\r\natt föra en diskussion i frågan. Det ligger som sagt i\r\nvårt intresse att försöka lösa detta praktiskt. Vi har\r\nhittills inte gjort så mycket åt saken, eftersom vi\r\nväntar på en del riksdagsbeslut, och\r\nkonsekvenserna av att man ändrar i\r\nstatsbidragssystemen är ju många.</pre><pre>Anf. 134  LENA ÖHRSVIK (s):</pre><pre>Herr talman! Jag tackar för det kompletterande\r\nsvaret. Det känns ganska tryggt att statsrådet är\r\nberedd att titta litet extra på den här frågan. Vi har\r\nju ett gemensamt intresse av att utbildningen får\r\nfortsätta, och det är bra att vi kan ha det fina utbyte\r\nsom vi har haft med andra länder. Jag tar det som\r\nett löfte, och jag lovar att vidarebefordra dessa\r\nsynpunkter direkt till Nybro kommun tidigt i\r\nmorgon bitti.</pre><pre>Överläggningen var härmed avslutad.</pre><pre>28 §  Svar på fråga 1991/92:745 om kursplan för\r\nreligionskunskap i gymnasieskolan</pre><pre>Anf. 135  Statsrådet BEATRICE ASK (m):</pre><pre>Herr talman! Göte Jonsson har frågat mig vilka\r\nåtgärder jag avser vidta för att säkra att behovet av\r\nkunskap i kristen tro och etik också markeras i det\r\nslutliga förslaget till kursplan för religionskunskap i\r\ngymnasieskolan.</pre><pre>Regeringen har den 23 april 1992 fattat beslut om\r\nkursplaner för läsåret 1992/93 för kärnämnena för\r\nden reformerade gymnasieskolan och den\r\ngymnasiala vuxenutbildningen. Ett av dessa\r\nkärnämnen är religionskunskap.</pre><pre>I målen för kursen i religionskunskap, som\r\nregeringen fastställt, står det bl.a. att kursen skall\r\nutveckla elevernas förmåga att reflektera över\r\nexistentiella och etiska frågor. Livstolkning, tro,\r\nreligion, livsåskådning och etik skall stå i centrum\r\nför studierna. Kursen skall ge ökad insikt i tro och\r\netik och religiösa uttrycksformer samt fördjupa\r\nförståelsen och respekten för de värden som ligger\r\ntill grund för samhället.</pre><pre>Efter genomgången kurs skall eleverna bl.a. kunna\r\nredovisa insikter i såväl kristendomens som andra\r\nvärldsreligioners och livsåskådningars\r\nhuvudtankar, värderingar och uttrycksformer.\r\nEleverna skall också kunna argumentera och\r\ndiskutera kring tro, etik och livsåskådning och\r\nkunna motivera en egen ståndpunkt.</pre><pre>I direktiven till läroplanskommittén står att skolans\r\nverksamhet bör bygga på de etiska normer, såsom\r\nmänniskolivets okränkbarhet, individens frihet,\r\nsolidaritet med svaga och utsatta, respekt för den\r\nenskilda människans särart och integritet och allas\r\nlika värde, vilka genom kristen etik och\r\nvästerländsk humanism har en djup förankring i\r\nvårt land.</pre><pre>Anf. 136  GÖTE JONSSON (m):</pre><pre>Herr talman! Jag ber att få tacka skolministern för\r\nsvaret på frågan. Orsaken till att jag ställde frågan\r\nvar en uppgift i massmedia om att ledningen för\r\nskolverket hade en annan syn på just\r\nkristendomsdelen i religionskunskapsämnet än vad\r\nsom har kommit till uttryck från regeringens sida i\r\nolika sammanhang. Detta skulle enligt uppgiften i\r\nmassmedia eventuellt kunna påverka den slutliga\r\nskrivningen i läroplanen.</pre><pre>Jag tycker att det är viktigt och angeläget att vi nu\r\nhar fått det här beskedet från statsrådet, att hon\r\nklart markerar behovet av undervisning i normer\r\noch etik och att såväl främmande religioner som\r\nkristendom skall inta sina givna platser i denna\r\nundervisning.</pre><pre>I regeringsdeklarationen står vad skolministern\r\nockså vid flera tillfällen har deklarerat, nämligen\r\natt det är angeläget att våra barn och ungdomar får\r\nundervisning i den kristna etiken, eftersom den är\r\nen viktig grund för de värderingar vi också har som\r\ngrund när vi formar vårt samhälle i stort. Det är\r\nockså angeläget att man inom ramen för\r\nläroplanskommitténs arbete utgår från de direktiv\r\nsom är skrivna. Jag har ingen anledning att betvivla\r\natt det kommer att bli på det sättet.</pre><pre>Jag ber än en gång att få tacka skolministern för\r\nsvaret. Jag har inga kompletterande frågor på den\r\nhär punkten, utan jag tror att vi kan se framtiden\r\nan med tillförsikt. I dagens samhälle är det\r\nangeläget att ungdomarna verkligen får en\r\ningående undervisning i de etiska, moraliska och\r\nreligiösa regler på vilka vi bygger väldigt mycket av\r\nvårt samhälle och värderingarna i vårt samhälle.</pre><pre>Anf. 137  Statsrådet BEATRICE ASK (m):</pre><pre>Herr talman! För att ytterligare förtydliga svaret\r\nvill jag säga att läroplanskommittén arbetar utifrån\r\nregeringens direktiv, där vi har gjort dessa\r\nmarkeringar. Ett förslag om detta presenteras i\r\nseptember.</pre><pre>De kursplaner som vi nu har och som skolverket\r\nhar arbetat med under mycket stor tidspress är att\r\nhänföra till riksdagens tidigare beslut och till\r\ndirektiv från den tidigare regeringen. Det har\r\nnaturligtvis gjort att man inte i alla delar har kunnat\r\nfölja upp dem på det sätt som man kanske skulle\r\nönska. Samtidigt har vi från regeringens sida gjort\r\nen och annan markering för att visa att de nya\r\ndirektiven skall gälla redan nu. I och med att det\r\nrelativt snart kommer en ny läroplan är det\r\nsjälvklart att det också kommer att bli nödvändigt\r\natt se över kursplanerna för olika ämnen både när\r\ndet gäller grundskolan och när det gäller gymnasiet.</pre><pre>Ett av skälen till att vi markerar kristendomens\r\nbetydelse och att det ämnet är så väsentligt är att\r\ndetta är den stora religionen i vårt land. Det är\r\nmycket viktigt att ungdomar får kunskaper om den\r\nreligionen, men naturligtvis är det lika viktigt att\r\nman har en bredd i kompetensen och att man vet\r\nvad andra religioner står för, liksom att man är\r\ninsatt i moral, etik och livsfrågor i vidare\r\nbemärkelse. Jag hoppas att vi skall kunna\r\nåstadkomma detta.</pre><pre>En knäckfråga i detta sammanhang som jag tycker\r\natt man i varje fall skall nämna är att det också\r\nhandlar om att se till att vi får utbildade lärare. Vi\r\nkan skriva vilka kursplaner vi vill, men har vi inte\r\nlärarpersonal som kan frågorna får vi bekymmer\r\nmed undervisningen. Religionskunskap är ett ämne\r\ninom vilket vi har haft och har ett och annat\r\nbekymmer. Det är nämligen ont om\r\nreligionskunskapslärare -- tyvärr.</pre><pre>Anf. 138  GÖTE JONSSON (m):</pre><pre>Herr talman! Jag tackar för detta ytterligare\r\nförtydligande från skolministern, inte minst det\r\nsista hon sade. Det är ju allmänt känt att vi har en\r\nstor brist på lärare som har kompetens att undervisa\r\ni religionskunskap, kristendom, etik och moral.\r\nDet är nämligen mycket svåra ämnen. Många\r\nlärare som i dag undervisar i dessa livsfrågor känner\r\nosäkerhet. Jag tror att det är väldigt angeläget att\r\nman så snabbt som möjligt ser till att få kompetenta\r\nlärare i dessa ämnen och också en\r\nkompletteringsutbildning för de lärare som nu\r\nundervisar men som känner osäkerhet och som\r\nockså i framtiden får ett ansvar.</pre><pre>Det är också angeläget att statsrådet påpekar att\r\ndet är inom läroplanskommittén som man skall göra\r\nde slutliga ställningstagandena, att det är\r\nläroplanskommittén som skall göra de slutliga\r\nmarkeringarna av den framtida inriktningen på det\r\nhär området och att detta innebär ytterligare\r\njusteringar när det gäller läroplanen.</pre><pre>Överläggningen var härmed avslutad.</pre><pre>29 §  Svar på fråga 1991/92:765 om miljön och\r\nbiltunnlar</pre><pre>Anf. 139  Statsrådet GÖREL THURDIN (c):</pre><pre>Herr talman! Elving Andersson har frågat mig vilka\r\nåtgärder jag tänker vidta för att stadsplaneringen\r\nvad gäller trafiken inte skall skapa en försämrad\r\nmiljösituation för bilister och kringboende genom\r\nexempelvis biltunnlar.</pre><pre>Den ökande biltrafiken under senare årtionden har\r\ninneburit att trafiken har blivit det största\r\nmiljöhotet i våra städer och tätorter. Allt fler\r\nmänniskor som bor och arbetar vid trafikleder\r\ndrabbas av bullerstörningar och luftföroreningar.\r\nVi vet att biltrafiken står för merparten av de\r\nluftföroreningar som inte bara är ett växande\r\nhälsoproblem, utan även hotar våra byggnader.</pre><pre>För att komma till rätta med trafikens miljö- och\r\nhälsoproblem måste vi arbeta med en mängd olika\r\nåtgärder. Ett av de mest effektiva medlen är att\r\nåtgärda problemen vid källan, dvs. att förbättra\r\nfordonen och ställa krav på bränslets egenskaper.\r\nMinst lika viktig är emellertid den långsiktiga\r\nfysiska planeringen, som anger hur våra bostäder\r\noch arbetsplatser skall lokaliseras, hur vägar och\r\njärnvägar skall dras etc. En framsynt planering bör\r\nbidra till att minska bilberoendet genom kortare\r\navstånd mellan arbetsplatser och bostäder,\r\nförbättrade förutsättningar för kollektivtrafik osv.\r\nI vårt svenska planerings- och beslutssystem är det\r\nkommunerna som har huvudansvaret för\r\nplaneringen av bebyggelseutvecklingen. Denna\r\nplanering måste naturligtvis samordnas med\r\nstatliga myndigheters planering, bl.a.\r\ntrafikverkens. Det yttersta ansvaret för den\r\nregionala samordningen ligger på länsstyrelsen.\r\nNästan samtliga kommuner i landet har nu antagit\r\nsina första översiktsplaner enligt plan- och\r\nbygglagen. Boverket kommer senare i år att till\r\nregeringen redovisa en samlad utvärdering och\r\nanalys av dessa, bl.a. i fråga om hur den planerade\r\nbebyggelseutvecklingen förhåller sig till den\r\növergripande trafikstrukturen.</pre><pre>De långsiktiga, förebyggande åtgärderna kan dock\r\ninte lösa de akuta trafikproblemen i våra städer och\r\ntätorter. Att däcka över trafikleder eller att bygga\r\ntunnlar kan i vissa fall vara en framkomlig väg att\r\nminska några av biltrafikens skadliga miljöeffekter,\r\nfrämst genom att bullerstörningarna för närboende\r\nkan elimineras. Överdäckningar har också fördelar\r\nför stadsmiljön, genom att ''barriäreffekterna'' av\r\nstora trafikleder kan minskas och ny mark för\r\nsamhällsutbyggnad åstadkommas i centrala lägen.</pre><pre>Jag är dock medveten om att biltunnlar också har\r\nnackdelar -- inte minst vid eventuella olyckor -- och\r\nkan ge upphov till nya tekniska problem, framför\r\nallt vad gäller avgasreningen. Dessa nackdelar\r\nmåste vägas mot de fördelar som trots allt fås.\r\nLängden på tunneln och utformningen av\r\nfläktsystem måste givetvis anpassas så att\r\nhälsoriskerna för dem som vistas i eller i närheten\r\nav tunneln eller invid ventilationsutsläpp\r\nminimeras. Den tekniska utvecklingen i fråga om\r\nventilationssystem sker snabbt som en följd av\r\npågående projekt både i Sverige och i övriga\r\nEuropa. Resultatet av detta arbete måste omsättas\r\ni praktiska lösningar och användas i det fortsatta\r\narbetet med en fysisk planering som främjar en god\r\nlivsmiljö i våra tätorter.</pre><pre>Anf. 140  ELVING ANDERSSON (c):</pre><pre>Herr talman! Jag ber att få tacka statsrådet för\r\nsvaret på min fråga. Bakgrunden till frågan är\r\nuppgifter i massmedia den senaste tiden där bl.a. en\r\nforskare i Göteborg har hävdat att satsningen på\r\ntunnlar för trafikleder i våra tätorter inte löser\r\nnågra miljöproblem utan tvärtom snarare förvärrar\r\ndem.</pre><pre>Jag håller med statsrådet om att\r\nsamhällsplaneringen är mycket viktig och att man\r\ngenom att samlokalisera boende, arbetsplatser,\r\nservice osv. kan eliminera en hel del av\r\ntransportarbetet. Men detta är trots allt lösningar\r\npå mycket lång sikt som sker genom en förändrad\r\nsamhällsplanering. Vi måste även tackla de akuta\r\nproblemen, och det konstaterar också statsrådet i\r\nsvaret. En av de åtgärder som naturligtvis kan\r\nvidtas och som statsrådet inte har berört är en ökad\r\nsatsning på kollektivtrafiken för att på det viset få\r\neffektivare transporter än med bilar.</pre><pre>Jag vill koncentrera mig på den senare delen av\r\nstatsrådets svar där Görel Thurdin berör den\r\ntekniska utveckling som för närvarande äger rum\r\npå olika håll inte minst i Europa när det gäller\r\nproblemen med att hantera avgassituationen i just\r\ntunnlarna. Jag vill avslutningsvis fråga statsrådet\r\nom hon bedömer att den tekniska utveckling som\r\nnu är på gång gör att det går att eliminera de\r\nproblem som man här har pekat på så att vi trots\r\nallt kan satsa på denna typ av trafiklösning, som är\r\npositiv ur många andra synpunkter.</pre><pre>Anf. 141  Statsrådet GÖREL THURDIN (c):</pre><pre>Herr talman! Jag tycker att det är mycket bra att vi\r\ndiskuterar dessa frågor. Det är i detta sammanhang\r\nockså viktigt att peka på att det i dag sker en\r\noerhörd kraftig teknikutveckling. Det är i stor\r\nutsträckning med hjälp av den som vi skall lösa en\r\nmängd miljöproblem.</pre><pre>Jag har varit på stora utställningar där man har visat\r\npå just nya ventilationstekniker när det gäller t.ex.\r\nbiltunnlar. Det finns ett miljöprojekt i Timrå\r\nkommun som heter Miljövägen och som har\r\ndeltagit i vad man kan kalla en världstävling, vilken\r\nkommer att redovisas i samband med\r\nRiokonferensen. Där har man visat på en\r\növerdäckning av E 4-an som också blir en biltunnel.\r\nDet har anförts att man eliminerar bullerstörningar\r\nmen också luftföroreningar i form av stoftpartiklar,\r\noch även avgaser kan, beroende på ambitionsgrad,\r\nelimineras genom fläktteknik och liknande.</pre><pre>Jag är övertygad om att vi kan klara problemen om\r\nvi bara låter tekniken komma till användning och\r\nvågar pröva den. Jag tycker också att detta skall\r\nkomma fram när man bestämmer sig för vilken\r\nlösning som skall väljas för våra\r\nkommunikationssystem och vår trafikstruktur. När\r\nvi utvecklar trafikstrukturen sker löpande\r\nmiljökonsekvensbeskrivningar, och då skall man\r\nnaturligtvis i samband med detta även pröva den\r\nhär typen av lösningar.</pre><pre>Anf. 142  ELVING ANDERSSON (c):</pre><pre>Herr talman! Jag ber att få tacka Görel Thurdin för\r\ndet kompletterande svaret. Jag tycker att det är ett\r\nmycket positivt svar som visar att det finns en stark\r\ntro i regeringen, som jag delar, att de tekniska\r\nproblemen när det gäller avgaser i biltunnlar går att\r\nlösa. Det är också positivt att Görel Thurdin visar\r\npå en långsiktig strategi för att i\r\nsamhällsplaneringen på sikt försöka bygga bort en\r\ndel av behovet av pendling och resor i våra större\r\ntätorter och därmed på detta sätt minska\r\nmiljöbelastningen. Jag ber än en gång att få tacka\r\nför svaret.</pre><pre>Överläggningen var härmed avslutad.</pre><pre>30 §  Svar på fråga 1991/92:714 om\r\nuppehållstillstånd för s.k. ERASMUS-studenter</pre><pre>Anf. 143  Utbildningsminister PER UNCKEL (m):</pre><pre>Herr talman! Margitta Edgren har frågat mig vilka\r\ninitiativ jag tänker ta för att det förenklade\r\ntillståndsgivandet för uppehållstillstånd genomförs\r\nför ERASMUS-studenter.</pre><pre>Jag har för min del kontrollerat de uppgifter\r\nMargitta Edgren har lämnat i sin fråga, och jag tror\r\natt det föreligger en missuppfattning.\r\nÖverenskommelser har träffats mellan\r\ninvandrarverket och universiteten och högskolorna\r\nför att underlätta uppehållstillståndsförfarandet för\r\nde ERASMUS-studenter, liksom för de COMETT-\r\nstudenter, som söker sig till vårt land.\r\nInvandrarverket har vid förfrågan understrukit att\r\ndet accepterar det förenklade förfarande som\r\nverket har kommit överens om med andra berörda\r\nmyndigheter.</pre><pre>Anf.144   MARGITTA EDGREN (fp):</pre><pre>Herr talman! ERASMUS är EG:s största\r\nutbildningsprogram. Syftet är att stimulera\r\nsamarbete och studentutbyte inom EG, och det är\r\nnumera öppet även för Sverige och EFTA-\r\nländerna. Förhoppningen är att 10 % av våra\r\nsvenska studenter någon gång under sin studietid\r\nskall vara med. Men det betyder också att lika\r\nmånga skall komma utifrån hit till Sverige.</pre><pre>Vid Lunds universitet uppskattar man att detta\r\nkommer att innnebära en tilldelning från\r\nERASMUS-byrån i Bryssel på ungefär 200\r\nstuderandestipendier, dvs. inte 200 helårsplatser\r\nutan 200 individuella platser på minst tre månader\r\noch högst ett läsår. Det blir väldigt många\r\nstudenter.</pre><pre>Jag är mycket glad om utbildningsministern nu kan\r\ngarantera att jag har fel. De överenskommelser\r\nsom har träffats med invandrarverket betyder att\r\nnär ERASMUS-studenterna har fått sitt\r\nantagningsbesked från Sverige skall de gå upp på\r\nden svenska ambassaden med detta tillsammans\r\nmed sitt pass och direkt få ett uppehållstillstånd.\r\nDet är innebörden av den överenskommelsen. Men\r\nnu har jag fått vittnesmål från verksamheten att\r\nSIV bromsar, att man är litet rädd för fusk och har\r\ndåliga erfarenheter. Detta har redan nu fått\r\nmaskineriet att grusa igen. Det ingår också i\r\növerenskommelsen att dessa studenter skall\r\nkomma litet före sitt program för att få en frivillig\r\nundervisning i svenska, svensk kultur, politik och\r\nhistoria i poängsatta kurser.</pre><pre>Det betyder att studenterna kommer tre fyra\r\nmånader innan deras program börjar. Det är den\r\nperioden det gäller, och det anses att\r\ninvandrarverket kanske inte helhjärtat stöder\r\ndetta. Kan utbildningsministern med hela sitt\r\nhjärta garantera att alla problem omedelbart tas om\r\nhand?</pre><pre>Anf. 145  Utbildningsminister PER UNCKEL (m):</pre><pre>Herr talman! Garantera är ett starkt ord. Vad jag\r\nkan garantera Margitta Edgren är att jag kommer\r\natt jaga de myndigheter med blåslampa som\r\nförhindrar studenter att komma till Sverige för att\r\ndelta i svenska universitets verksamhet. Sverige\r\nhar, brutalt uttryckt, inte råd att trassla med sitt\r\nstudentutbyte. Jag utgår från att alla myndigheter\r\nhelhjärtat inser det.</pre><pre>Herr talman! För att ytterligare understryka vikten\r\nav det ämne Margitta Edgren tar upp vill jag säga\r\natt det är av avgörande betydelse för hela Sveriges\r\ninternationella arbete både att vi är attraktiva för\r\nstudenter som vill komma hit och att vi får svenska\r\nstudenter att resa ut. Det ställer frågan om de\r\nsvenska språkkunskaperna i blixtbelysning -- våra\r\negna elevers förmåga att förstå och tillgodogöra sig\r\nundervisning på främmande språk ute i världen och\r\ninte minst våra egna universitets förmåga att\r\nförmedla undervisning också i andra ämnen än\r\nspråken på andra språk än det svenska. Klarar vi av\r\natt undanröja eventuellt byråkratiskt trassel och att\r\nstärka den svenska språkkapaciteten i båda dessa\r\nhänseenden, tror jag att det kommer att gå väl för\r\nsvenska studenter.</pre><pre>Anf. 146  MARGITTA EDGREN (fp):</pre><pre>Herr talman! Jag instämmer i allt vad\r\nutbildningsministern har sagt och vill tillägga att här\r\nstår också Sveriges goda rykte som partner i detta\r\nsamarbete på spel, om inte överenskommelsen\r\nhålls.</pre><pre>Universitet och högskolor har dåliga erfarenheter\r\nav tidigare samarbete med invandrarverket. Det\r\nfinns exempel på att man har dragit ut på\r\nbehandlingen av ansökan om uppehållstillstånd för\r\nstudenter så länge, att den kurs som studenten\r\nsökte till avslutats för ett halvår sedan.</pre><pre>Jag är nöjd med diskussionen och förväntar mig att\r\ndetta inte kommer att bli något problem.</pre><pre>Överläggningen var härmed avslutad.</pre><pre>31 §  Svar på fråga 1991/92:739 om reglerna för\r\nbevarande av skrifter m.m.</pre><pre>Anf. 147  Utbildningsminister PER UNCKEL (m):</pre><pre>Herr talman! Olle Schmidt har frågat\r\nkulturminister Birgit Friggebo om det skall finnas\r\nett nationellt reservexemplar. Frågan har\r\növerlämnats till mig för besvarande.</pre><pre>Enligt bestämmelserna i pliktexemplarslagen skall\r\nexemplar av allt som trycks i Sverige levereras in till\r\ndels Kungl. biblioteket, dels\r\nuniversitetsbiblioteken. Kungl. biblioteket bevarar\r\nallt inlevererat material. Reservexemplar skall\r\nockså bevaras vid universitetsbiblioteket i Lund.\r\nÖvriga universitetsbibliotek förfogar fritt över det\r\ninlevererade materialet.</pre><pre>För närvarande arbetar en särskild utredning med\r\növersyn av reglerna för bevarande av skrifter och\r\nljud- och bildupptagningar. Utredningen skall\r\nenligt sina direktiv särskilt behandla frågan om det\r\nnationella reservexemplaret. Utredningen kommer\r\natt lämna sitt betänkande i början av hösten i år. I\r\navvaktan på att utredningens arbete slutförs är jag\r\ninte beredd att redovisa något ställningstagande i\r\ndenna fråga.</pre><pre>Anf. 148  OLLE SCHMIDT (fp):</pre><pre>Herr talman! Jag ber att få tacka\r\nutbildningsministern för svaret. Att frågan\r\ninledningsvis ställdes till kulturministern berodde\r\npå att jag hade fått det rådet. Det var bra att den\r\nkom rätt.</pre><pre>Anledningen till att jag har ställt frågan är den oro\r\nsom finns vid Lunds universitetsbibliotek och i\r\nforskarsamhället i allmänhet över vad som händer\r\nmed det nationella reservexemplaret. Jag är väl\r\nmedveten om den utredning som finns. Man frågar\r\nsig om det nationella reservexemplaret skall finnas\r\nkvar, vad det skall innehålla och var det skall finnas.</pre><pre>Själv anser jag att det är högst rimligt att Sverige\r\nhar två exemplar av det som trycks i vårt land och\r\nav det som svenska förlag trycker utomlands. En\r\nviss gallring måste säkert till med tanke på den\r\nförändrade mediesituationen, det medges. Det\r\nkunde t.ex. räcka om det fanns ett exemplar av\r\noförändrade omtryckningar. Kommunaltryck är en\r\nannan kategori som kanske kunde filmas. Men jag\r\ntycker inte att det är rimligt att Sverige framgent\r\nendast skall få ett pliktexemplar, förmodligen på\r\nKungl. biblioteket i Stockholm, och att detta enda\r\nexemplar skall lånas ut, med risk för nötning och\r\nför att material försvinner.</pre><pre>Som det är i dag har KB i Stockholm och UB i Lund\r\ndet huvudsakliga ansvaret för det tryckta ordet i\r\nvårt land, som utbildningsministern har redogjort\r\nför. KB:s exemplar måste användas inom\r\nbibliotekets väggar. Lunds universitetsbibliotek\r\nansvarar för utlåning lokalt och för fjärrlån. Nu är\r\ndenna ordning hotad dels på grund av platsbrist --\r\ndet sägs att 1 000 hyllmeter per år får tas i anspråk\r\ni Lund --, dels givetvis på grund av\r\nkostnadsaspekten.</pre><pre>Rent allmänt tycker jag att alltför mycket\r\nkoncentreras till Stockholm. Det hoppas jag att\r\nutbildningsministern kan hålla med om. Det finns\r\nall anledning att slå vakt om det tryckta ordet och\r\nforskningsmöjligheter i framtiden men också om\r\nLunds möjligheter att bevara pliktexemplaret\r\nintakt. Lund har ju Nordens största universitet. Jag\r\nvill fråga utbildningsministern om han delar denna\r\nmin principiella uppfattning att det är av vikt att\r\nforskarmiljön har hög kvalitet också utanför\r\nStockholm.</pre><pre>Anf. 149  Utbildningsminister PER UNCKEL (m):</pre><pre>Herr talman! På den senare frågan kan jag svara ett\r\nobetingat ja. Sverige är inte bara Stockholm och\r\nskall inte vara bara Stockholm. Vi behöver levande\r\nakademiska vetenskapliga miljöer på olika håll i\r\nvårt land.</pre><pre>Får jag också understryka den betydelse jag\r\npersonligen fäster vid att universitetsbiblioteken\r\nhar goda arbetsvillkor. Jag tillhör dem som tror att\r\nbiblioteket är och alltid måste vara universitetets\r\nhjärta. Att ha väl utvecklade universitetsbibliotek\r\när inte minst av betydelse för doktoranderna, vars\r\nantal denna regering strävar efter att öka.</pre><pre>Jag vill också till Olle Schmidt göra en personlig\r\ndeklaration. Jag kommer inte att medverka till en\r\nsådan försämring av bibliotekens verksamhet som\r\nskulle kunna äventyra forskningens behov av väl\r\ndokumenterat tryckt material.</pre><pre>Anf. 150  OLLE SCHMIDT (fp):</pre><pre>Herr talman! Jag instämmer till fullo i detta inlägg.\r\nDet är glädjande att höra en så precis formulering.\r\nJag tror att det gläder forskarsamhället och\r\nbiblioteksfolket i vårt land.</pre><pre>Jag vill också påminna utbildningsministern om en\r\nannan faktor som kan spela in vid den senare\r\nbedömningen. Redaktionen för Svenska\r\nakademiens ordbok finns som bekant i Lund i\r\nanslutning till universitetsbiblioteket. SAOB, som\r\nden brukar kallas, är ju en mycket utförlig\r\nbeskrivning av svenskt ordförråd sedan 1521 fram\r\ntill våra dagar. Trettio och ett halvt band är färdiga.\r\nNio och ett halvt band återstår att skriva. Det\r\ninnebär att man har en tid på 30--35 år kvar.\r\nUtbildningsministern har också fått ett brev om\r\ndetta från professor Hans Jonsson, som är redaktör\r\noch chef för SAOB. Han påpekar i brevet vikten av\r\nkopplingen mellan SAOB och Lunds\r\nuniversitetsbibliotek och av att kunna gå in i\r\nlitteraturen, som han uttrycker saken.</pre><pre>Skulle pliktexemplaret försvinna från Lunds\r\nuniversitetsbibliotek, riskerar man kvaliteten på\r\nSvenska akademiens ordbok i framtiden och\r\neventuellt en flyttning till Stockholm. Det är väl\r\ninte något scenario som utbildningsministern vill\r\nmedverka till.</pre><pre>Anf. 151  Utbildningsminister PER UNCKEL (m):</pre><pre>Herr talman! Nej, jag vill inte medverka till en\r\nkoncentration av forskningsmiljöer till Stockholm.\r\nVilka praktiska slutsatser detta leder till när vi väl\r\nfår se utredningens resultat och har möjlighet att ta\r\ndel av svaren från de remissinstanser som kommer\r\natt få yttra sig, återstår att se. Låt oss återuppta\r\ndiskussionen när hela beslutsunderlaget ligger på\r\nbordet.</pre><pre>Anf. 152  OLLE SCHMIDT (fp):</pre><pre>Herr talman! Jag vill bara tacka för svaret och\r\navsluta med att koppla på det som\r\nutbildningsministern talade om i det förra\r\nfrågesvaret, nämligen vikten av att Sverige håller\r\nen internationellt hög standard när det gäller\r\nutbildning. För humanistisk forskning är det av\r\noerhört stor vikt att man har exemplar av tryckta\r\nskrifter att gå tillbaka till. Det gäller i synnerhet för\r\nhumanisterna. Det handlar alltså om boken. I detta\r\nfall har man vid Lunds universitet uttryckt en stor\r\noro för vad som skall hända om man förlorar det\r\nnationella reservexemplaret i Lund. Som liberal,\r\nmed en blygsam humanistisk skolning bakom mig,\r\ndelar jag helt denna uppfattning.</pre><pre>Jag hoppas att utbildningsministern och regeringen\r\när beredda att medverka till att den ordning som nu\r\nråder kan få bibehållas, att vi har ett exemplar på\r\nKB i Stockholm och ett reservexemplar i Lund.\r\nAnnars riskerar man den humanistiska\r\nhögkvalitativa forskningen vid Lunds universitet.\r\nJag vill återigen påminna om att Lunds universitet\r\när Nordens största universitet. Tack så mycket för\r\nsvaret.</pre><pre>Överläggningen var härmed avslutad.</pre><pre>32 §  Svar på fråga 1991/92:755 om sexuella\r\ntrakasserier vid universitet och högskolor</pre><pre>Anf. 153  Utbildningsminister PER UNCKEL (m):</pre><pre>Herr talman! Eva Zetterberg har frågat mig vilka\r\nåtgärder jag tänker vidta för att komma till rätta\r\nmed problemet med sexuella trakasserier vid\r\nuniversitet och högskolor.</pre><pre>De två undersökningar som Eva Zetterberg\r\nrefererar till har genomförts vid universitetet i\r\nStockholm. Den ena undersökningen är gjord på\r\nuppdrag av rektorsämbetet och gäller alla kvinnliga\r\nanställda och forskarstuderande vid universitetet.\r\nDen andra undersökningen har genomförts av\r\nstudentkåren och gäller kvinnliga studerande i\r\ngrundutbildningen.</pre><pre>Som alltid är fallet vid undersökningar av det här\r\nslaget är de slutsatser man kan dra av dem ofta\r\nbehäftade med stor osäkerhet. Några generella\r\nuttalanden om antalet sexuella trakasserier vid våra\r\nhögskolor går därför inte att göra utifrån de\r\nredovisade resultaten.</pre><pre>Däremot visar några av de enskilda svaren i\r\nundersökningarna att allvarliga övergrepp mot\r\nkvinnor har förekommit. Det är självfallet viktigt\r\natt åtgärder vidtas för att förhindra detta.</pre><pre>Enligt vad jag erfarit har universitetet i Stockholm\r\nockså vidtagit ett antal konkreta åtgärder för att\r\nkomma till rätta med problemet. Som jag ser det\r\nligger därför ansvaret för att något görs i första\r\nhand på de enskilda högskolorna.</pre><pre>Det har också visat sig genom undersökningarna\r\nvid universitetet i Stockholm att det förekommer\r\nmindre trakasserier där man har en bättre balans\r\nmellan könen bland de anställda och studerande.\r\nDär kvinnorna är i minoritet är problemen som\r\nstörst visar de aktuella undersökningarna. Därför\r\när jämställdhetsarbetet viktigt i högskolan. En\r\nsärskild arbetsgrupp skall på mitt initiativ arbeta\r\nmed att lägga förslag till åtgärder som kan förbättra\r\njämställdheten i högskolan. Gruppen leds av\r\nriksdagsledamoten Margitta Edgren och skall bl.a.\r\nsärskilt uppmärksamma frågan om rekrytering till\r\nforskarutbildning där kvinnorna är i minoritet.</pre><pre>Jämställdhetslagen skyddar i dag kvinnor i\r\narbetslivet, däremot inte de studerande i\r\nhögskolan. Till den frågan återkommer jag i en\r\nkommande proposition, Fria universitet och\r\nhögskolor</pre><pre>Anf. 154  EVA ZETTERBERG (v):</pre><pre>Herr talman! Jag ber om ursäkt för sen ankomst till\r\ndetta svar. Därmed har jag inte hört alla detaljer.\r\nJag vill återkomma till frågan om\r\njämställdhetslagen och tacka för svaret.</pre><pre>Jag uppfattar att frågan om kvinnliga studerande på\r\nintet sätt är löst genom jämställdhetslagen. De\r\nomfattas inte av samma bestämmelser som kvinnor\r\nute i arbetslivet. De undersökningar som har gjorts\r\noch som utbildningsministern refererar till visar\r\nmycket tydligt vilket otillräckligt skydd dessa\r\nkvinnor har. De svar jag får från\r\nutbildningsministern visar att det skydd som man\r\nskulle önska inte finns.</pre><pre>Jag efterlyser på nytt vilka konkreta åtgärder man\r\ntänker vidta. Jag har svårt att se att\r\nutbildningsministern och regeringen skulle vara\r\nnöjd med förhållandet. Det är otroligt\r\nuppseendeväckande att studerande kvinnor och\r\nden kvinnliga personal som finns på universiteten\r\nbehandlas på det här viset. Jag vill understryka att\r\ndetta inte är något unikt för universitetsvärlden.\r\nDet är vi väl medvetna om.</pre><pre>Just i dag refereras till förhållandena inom SL. Där\r\nupplever 20 % av kvinnorna det här problemet. Vi\r\nvet att det är likadant på flera andra håll. Det unika\r\när att kvinnorna på universiteten inte omfattas av\r\nskyddet. Därför skulle jag vilja be om en ytterligare\r\nprecisering från utbildningsministern.</pre><pre>Anf. 155  Utbildningsminister PER UNCKEL (m):</pre><pre>Herr talman! Som jag sade i slutet av mitt svar\r\növerväger vi frågan om jämställdhetslagens\r\nförhållande till universitets- och högskolelivet inom\r\nramen för arbetet med den proposition om\r\nuniversitetens och högskolornas framtida\r\nförhållanden till staten. Jag hoppas kunna avlämna\r\nden till riksdagen mycket snabbt.</pre><pre>När Eva Zetterberg påstår att jag skulle vara nöjd\r\nmed tingens ordning är det en mild förvrängning av\r\ndet svar jag nyss har givit. Jag är precis lika upprörd\r\nsom Eva Zetterberg över att detta sker. Det är och\r\nförblir otillständigt när människor trakasseras på\r\ngrund av sitt kön och för övrigt när människor\r\ntrakasseras över huvud taget.</pre><pre>Med mitt svar vill jag säga två viktiga saker. Det ena\r\när att grunden för ett anständigt förhållande mellan\r\nmän och kvinnor underlättas om blandningen av\r\nmän och kvinnor är bättre, bl.a. på våra universitet\r\noch högskolor. Margitta Edgrens utredning skall\r\nlämna förslag till hur detta kan åstadkommas. Vi\r\ngår snarare bakåt än framåt i jämställdhetsarbetet i\r\ndenna del för närvarande. Det är synd och skam,\r\ninte minst mot bakgrund av att en mängd\r\nintelligenta och begåvade människor inte kommer\r\ntill sin rätt därför att jämställdheten är otillräcklig.</pre><pre>Det andra är, att i ett sammanhang där vi förväntar\r\noss att universitet och högskolor skall kunna ta ett\r\nbetydande ansvar för sitt eget arbete, är min uppgift\r\natt ställa krav på dem att de skall lösa de bekymmer\r\nsom de har på sina arbetsplatser. Jag är beredd att\r\ngå långt i att ställa kraven, men det är sist och\r\nslutligen varje högskola som måste ta itu med de\r\nbekymmer de möter på sin arbetsplats. Det ingår i\r\narbetsledningens skyldighet. Jag tycker att\r\nstudenter och lärare som drabbas av trakasserier\r\nmed all kraft skall påpeka det för dem.</pre><pre>Anf. 156  EVA ZETTERBERG (v):</pre><pre>Herr talman! Det är bra att slå fast att vi är helt\r\növerens om att det grundläggande är att få fram en\r\njämnare fördelning bland studenter, forskare och\r\nuniversitetspersonal. Jag tror också att grunden för\r\natt förändra jämställdhetsförhållandena är att få\r\nfram en bättre syn på kvinnor därför att de finns\r\nrepresenterade på samma sätt som män. Men vi två\r\nvet att det sannolikt är långt kvar till dess. I dag är\r\ndet snarast så, som utbildningsministern själv\r\npåpekar, att det går tillbaka när det gäller\r\nrekrytering bland forskare och högre tjänster i\r\nstället för det motsatta förhållandet.</pre><pre>Jag vill återigen fråga hur det är möjligt att man i\r\nen promemoria från utbildningsdepartementet slår\r\nfast att jämställdhet mellan man och kvinna inte\r\nbehöver skrivas in i högskolelagen därför att det\r\nfinns angivet i annan lagstiftning. Det gör ju inte\r\ndet. Dessa kvinnor omfattas inte av\r\njämställdhetslagen.</pre><pre>Anf. 157  Utbildningsminister PER UNCKEL (m):</pre><pre>Herr talman! Precis detta påpekande har flera av\r\ndem som den gångna våren har deltagit i en\r\nstimulerande och fantasieggande diskussion om\r\nhögskolornas framtid understrukit. Det är mot den\r\nbakgrunden som jag ber att få återkomma till mina\r\nslutsatser när beredningsarbetet om den nya\r\nhögskolan väl är färdigt.</pre><pre>Anf. 158  EVA ZETTERBERG (v):</pre><pre>Herr talman! Jag ser självfallet fram mot den\r\nredovisningen för att se vad gruppen kommer fram\r\ntill. Men jag vill också fråga utbildningsministern\r\nom man där också kommer att ta upp aspekten om\r\nsexuella trakasserier. I dag är jämställdhetslagen\r\nalltför tandlös på den punkten. Jag anser att man\r\nborde gå mycket längre där. I dag krävs det nästan\r\natt det är en form av sexuella övergrepp för att man\r\nskall kunna ta upp det ur jämställdhetslagens\r\naspekter. Jag tycker att det är klart otillförlitligt.</pre><pre>Jag undrar också i vilken mån man är intresserad av\r\natt införa en särskild enhet. Jag hörde att det\r\nrapporterades om det på den hearing om dessa\r\nfrågor som genomfördes på\r\nutbildningsdepartementet i går. Där påpekade man\r\natt det i Holland har funnits, och finns, en särskild\r\nenhet som tar till sig de kvinnor som blir utsatta för\r\nsexuella trakasserier och försöker att ge dem en\r\nmycket konkret hjälp. Finns det några sådana\r\nfunderingar här?</pre><pre>Anf. 159  Utbildningsminister PER UNCKEL (m):</pre><pre>Herr talman! Jag har all respekt för att riksdagen\r\nvill ha besked om regeringens planer innan de\r\nföreligger, men jag måste be riksdagen att avvakta\r\nintill dess att propositionen kommer.</pre><pre>Dessutom tillhör flera av de frågor Eva Zetterberg\r\nberör den utredningssfär som jag har bett Margitta\r\nEdgren och sakkunniga med henne analysera\r\nnoggrant. Jag räknar därför med att kunna redovisa\r\nförslaget till riksdagen inte bara vid det tillfälle som\r\njag här har nämnt, nämligen i slutet på våren i\r\nanslutning till propositionen om de fria\r\nuniversiteten och högskolorna, utan också\r\nkontinuerligt med ett slags viktig halvhalt vid de\r\nuniversitets- och forskningspropositioner som\r\nkommer att föreläggas riksdagen i februari 1993.\r\nDet är gentemot dessa propositioner Margitta\r\nEdgrens arbetsgrupp i en första etapp är inriktad.</pre><pre>Anf. 160  EVA ZETTERBERG (v):</pre><pre>Herr talman! Jag ser fram mot den rapporteringen\r\noch hoppas att man där också tar upp frågan om\r\nstuderandehälsovården, vilken roll den kan spela\r\noch vilket ytterligare stöd den organisationen kan\r\nfå för att stödja kvinnor som drabbas av sexuella\r\ntrakasserier.</pre><pre>Jag hoppas också att man kommer att ta vara på\r\nden motion som Vänsterpartiet skrev förra\r\nperioden om en ny jämställdhetslag där de aspekter\r\nsom vi tycker saknas i dag skulle kunna tas in.</pre><pre>Jag hoppas också att utbildningsministern har\r\nhunnit läsa dagens Aftonblad med en intervju med\r\nEbba Witt-Brattström. Hon rapporterar om just de\r\nhär förhållandena på universitetet. Hon hävdar att\r\ndet för att kunna slå sig fram som forskare krävs att\r\nman är man. Om man inte är det, eftersom det är\r\nsvårt att göra något åt att man är född till kvinna,\r\nkrävs det att man, förutom att man är duktig\r\nforskare, är söt och behagfull. Jag hoppas att\r\nutbildningsministern är intresserad av att ändra på\r\natt sådana krav ställs så att kvinnor på ett helt annat\r\nsätt kan få samma plats som män i forskning och\r\nutbildning.</pre><pre>Anf. 161  Utbildningsminister PER UNCKEL (m):</pre><pre>Herr talman! Jag har lyssnat noga på Eva\r\nZetterbergs förslag. Det gläder mig dessutom att\r\nMargitta Edgren, som vi har hänvisat till, har\r\nlyssnat på denna debatt. Jag är helt övertygad om\r\natt vi kommer att vara nöjda båda två när hennes\r\nförslag föreligger.</pre><pre>Överläggningen var härmed avslutad.</pre><pre>33 §  Bordläggning</pre><pre>Anmäldes och bordlades</pre><pre>Förslag</pre><pre>1991/92:19 Riksdagens revisorers förslag angående\r\nriksdagen och normgivningsprocessen</pre><pre>Skatteutskottets betänkande</pre><pre>1991/92:SkU19 Räntor och avgifter vid\r\nskatteindrivning</pre><pre>Lagutskottets betänkande</pre><pre>1991/92:LU35 Allmänna arvsfonden, m.m.</pre><pre>Socialförsäkringsutskottets betänkanden</pre><pre>1991/92:SfU10 Invandrar- och flyktingpolitiken</pre><pre>1991/92:SfU11 Befogenheter för invandrarverket\r\nvid asylutredning m.m.</pre><pre>1991/92:SfU12 Svenskt medborgarskap m.m.</pre><pre>1991/92:SfU15 Förläggningskostnader</pre><pre>Näringsutskottets betänkanden</pre><pre>1991/92:NU25 Energipolitiska frågor</pre><pre>1991/92:NU28 Ändringar i minerallagen</pre><pre>34 §  Kammaren åtskildes kl. 19.21.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. ajourneringen kl. 16.26 och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}