{"dokumentstatus":{"dokument":{"hangar_id":"2349361","dok_id":"GH0996","rm":"1993/94","beteckning":"96","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"96","slutnummer":"0","datum":"1994-04-26 00:00:00","systemdatum":"2005-10-27 13:41:54","publicerad":"1994-04-26 00:00:00","titel":"Riksdagens snabbprotokoll 1993/94:96 Tisdagen den 26 april","subtitel":null,"status":null,"htmlformat":null,"relaterat_id":null,"source":"webbnav","sourceid":"{D6492B3B-BAA1-4169-A649-373A602CCACE}","dokument_url_text":"http://data.riksdagen.se/dokument/GH0996/text","dokument_url_html":"http://data.riksdagen.se/dokument/GH0996","dokumentstatus_url_xml":"http://data.riksdagen.se/dokumentstatus/GH0996","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:96</div>\r\n<div class=\"sidhuvud_datum\">Tisdagen den 26 april</div>\r\n<div class=\"sidhuvud_klockslag\">Kl. 14.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 20 april.</pre><pre>2 §  Meddelande om svar på interpellationer</pre><pre>Till riksdagen hade inkommit följande skrivelser:</pre><pre>Interpellation 1993/94:130</pre><pre>Till riksdagen</pre><pre>Beträffande interpellation 1993/94:130 av Birgitta\r\nDahl om Sverige och FN:s barnkonvention får jag\r\nmeddela att jag inte kan besvara denna inom\r\nföreskrivna fyra veckor. Skälet härtill är\r\narbetsanhopning.</pre><pre>Jag kommer att besvara interpellationen den 27\r\nmaj 1994.</pre><pre>Stockholm den 19 april 1994</pre><pre>Bengt Westerberg</pre><pre>Interpellationerna 1993/94:116, 128 och 125</pre><pre>Till riksdagen</pre><pre>Beträffande interpellation 1993/94:116 av Pär\r\nGranstedt om rekommendationer av ESK:s\r\nparlamentarikerförsamling till dess ministerråd,\r\ninterpellation 1993/94:128 om Taiwan av Simon\r\nLiliedahl och 1993/94:125 om säkerhetsrådet av\r\nIngvar Carlsson, får jag meddela att jag inte kan\r\nbesvara dessa inom föreskrivna fyra veckor. Skälet\r\nhärtill är utlandsresor.</pre><pre>Interpellation nr 116 och nr 125 kommer att\r\nbesvaras den 2 maj och interpellation nr 128 den 16\r\nmaj.</pre><pre>Stockholm den 20 april 1994</pre><pre>Margaretha af Ugglas</pre><pre>Interpellation 1993/94:126</pre><pre>Till riksdagen</pre><pre>Beträffande interpellation 1993/94:126 av\r\nMargareta Viklund om Burundi ställd till\r\nutrikesministern får jag meddela att jag inte kan\r\nbesvara denna inom föreskrivna fyra veckor.</pre><pre>Interpellationen har överlämnats till mig den 18\r\napril. Jag kommer att besvara interpellationen den\r\n16 maj 1994.</pre><pre>Stockholm den 20 april 1994</pre><pre>Alf Svensson</pre><pre>3 §  Remissdebatt med anledning av\r\nkompletteringspropositionen</pre><pre>Anf. 1  TALMANNEN:</pre><pre>Jag föreslår att för denna debatt skall följande\r\nregler gälla:</pre><pre>I debatten deltar finansministern, Göran Persson,\r\nHarriet Colliander och Johan Lönnroth.</pre><pre>Finansministern har rätt till tre inlägg om 15, 10 och\r\n6 minuter. Övriga deltagare har rätt till två inlägg\r\nom 10 och 6 minuter.</pre><pre>Kammaren godkände dessa debattregler.</pre><pre>Anf. 2  Finansminister ANNE WIBBLE\r\n(fp):</pre><pre>Fru talman! Det går bra i svensk ekonomi nu.\r\nNyföretagandet ökar. Produktionen och\r\ninvesteringarna i näringslivet växer. Hushållens\r\noptimism slår nya rekord varje gång mätningar\r\ngörs, och den privata konsumtionen ökar.\r\nBudgetunderskottet och lånebehovet sjunker.\r\nMöjligheterna är mycket stora att få en bra\r\nutveckling för Sverige.</pre><pre>Man börjar nu se återhämtningen i ekonomin allt\r\ntydligare på område efter område. Även\r\nsysselsättningen börjar öka. Så sent som i går kom\r\ndet nya positiva signaler som visar att politiken ger\r\nresultat: konkurserna blir färre, och arbetslösheten\r\nsjunker.</pre><pre>Sverige har nu en unik möjlighet. Regeringens\r\npolitik har lagt en god grund för en ny period av\r\ntillväxt och nya jobb. Gjorda uppoffringar ger\r\njobb.</pre><pre>Regeringens politik attackerar nu dagens två stora\r\nfördelningsproblem: statsskulden och\r\narbetslösheten.</pre><pre>Jag skall först tala om statsskulden. Den måste sluta\r\natt öka. Underskottet i de offentliga finanserna\r\nmåste bort. Det är särskilt viktigt i dagens\r\nränteturbulens att den ekonomiska politiken har\r\ntillräckliga säkerhetsmarginaler. Därför lägger\r\nregeringen fram förslag om att utöka\r\nsaneringsprogrammet med 20 miljarder kronor --\r\nfrån 81 miljarder kronor till drygt 100 miljarder.\r\nDessutom tidigarelägger vi 10 miljarder till 1995 --\r\nbeslut om dessa miljarder skulle ha fattats senare.\r\nVi föreslår också en konkret besparing genom\r\nbegränsningar i rätten att ta ut delpension. Den\r\nbesparingen på drygt 2 miljarder stöds av\r\nSocialdemokraterna.</pre><pre>Socialdemokraterna har i detta sammanhang gjort\r\nen stor poäng av att man har bytt bort en tidigare\r\növerenskommen besparing genom höjd\r\npensionsålder mot denna besparing inom\r\ndelpensionen, dvs. de hoppar av en besparing på 6\r\nmiljarder och ställer upp på en på 2 miljarder. Den\r\nsortens byteshandel löser inga problem. Den\r\nförvärrar statsskuldsproblemet. Båda sakerna\r\nbehövs. Kort sagt: Göran Persson är skyldig mig 4\r\nmiljarder kronor i besparingar, inte i\r\nskattehöjningar.</pre><pre>Redan före förra årets beslut här i riksdagen om\r\nsaneringsplanen, Nathalieplanen, hade regeringen\r\nförstärkt de offentliga finanserna med drygt 71\r\nmiljarder kronor. Därefter har vi gjort\r\nförstärkningar med ytterligare 19 miljarder,\r\ninklusive delpensionen. Totalt handlar det om\r\nbudgetförstärkningar på 90 miljarder kronor.\r\nMerparten av besparingarna är minskade utgifter,\r\nmen det finns också ökade inkomster, framför allt i\r\nform av miljöskatter.</pre><pre>Budgetsaneringen är upplagd så, att vi först sätter\r\nen ram. Det är den som vi nu ökar med 20 miljarder\r\ntill drygt 100 miljarder kronor. Sedan fyller vi\r\ndenna ram. Hittills har vi fyllt den med råge, och\r\ndet tänker vi också fortsätta att göra. Den andra\r\ndelen av saneringsprogrammet -- den som handlar\r\nom realt oförändrade utgifter för den offentliga\r\nkonsumtionen -- uppfylls också med råge.\r\nKommunerna visar sig vara duktigare än vi anade.</pre><pre>Flertalet gånger har Socialdemokraterna röstat nej\r\ntill besparingarna eller hoppat av tidigare\r\növerenskommelser, t.ex. i fråga om\r\nbostadssubventionerna. I några fall har\r\nSocialdemokraterna efteråt gjort helt om och\r\naccepterat besparingarna, t.ex. i fråga om\r\nersättningsnivån i a-kassan och nu i fråga om\r\ndelpensionen. Men han är trög och tung att dra med\r\nsig, talesmannen Persson, och någon saneringsplan\r\nhar han över huvud taget inte lyckats presentera på\r\nhela denna tid. Ingvar Carlsson trodde i går, av\r\npressmeddelandena att döma, tydligen inte att\r\nSocialdemokraterna alls skulle lyckas få bort\r\nunderskottet. Det mest konkreta som sades om hur\r\ndet skulle minskas var ungefär: Vi har gjort det\r\nförr -- vi skall göra på samma sätt igen.</pre><pre>Detta bådar inte gott. Det var ju genom\r\ndevalvering, överhettning, stora prisökningar och\r\ndet ruttna skattesystemet som underskottet\r\nminskades på 80-talet. Att stora prisökningar skulle\r\nvara det bästa för att klara statsskulden och få fram\r\nnya jobb är nog Socialdemokraterna mycket\r\nensamma om att tro.</pre><pre>Effekten av regeringens politik, det utökade\r\nsaneringsprogrammet, är att den offentliga skulden\r\nslutar att öka under 90-talet.</pre><pre>Det är nödvändigt att få stopp på skuldökningen.\r\nUtan en sådan plan skyfflar man i praktiken över\r\nskulder och räntebetalningar på kommande\r\ngenerationer. De tvingas betala mer och mer i skatt\r\nför sämre och sämre välfärd, och arbetslösheten\r\npermanentas. Jag tycker att det är orättfärdigt och\r\nomoraliskt. Vår generation måste betala för sig.\r\nDen sämsta fördelningspolitiken av alla är att låta\r\ndem som ännu inte har rösträtt -- det genuint\r\nglömda Sverige -- ta över skuldbördan.</pre><pre>Den andra stora fördelningsfrågan, fru talman,\r\ngäller orättvisan att vissa har jobb och andra inte.\r\nFör att lösa det problemet krävs en så stor ökning\r\nav sysselsättningen att arbetslösheten halveras.\r\nNära 450 000 nya jobb måste till. För att detta skall\r\nvara möjligt krävs det att tillväxten, efter den\r\nuppgång vi nu ser, i genomsnitt kan hållas på 4 %\r\nper år under andra hälften av 90-talet. Detta är fullt\r\nmöjligt med regeringens politik.</pre><pre>Vi har redan gjort en lång rad förändringar. Den\r\nsvenska ekonomin fungerar mycket bättre nu än\r\ntidigare. Socialförsäkringarna har förändrats i\r\ngrunden. Villkoren för framför allt de mindre\r\nföretagen har förbättrats radikalt, både vad gäller\r\nskatter och arbetsrätt. Kommuner och landsting\r\nhar genom det nya statsbidragssystemet kunnat\r\neffektivisera verksamheten så att man får bättre\r\nvaluta för skattepengarna.\r\nArbetsmarknadspolitiken har inriktats på aktiva\r\nåtgärder och nya kostnadseffektiva former. Ett bra\r\nförhandlingsresultat med den europeiska unionen\r\nhar uppnåtts. Mandatperioden förlängs, och\r\nbudgetprocessen i riksdagen stramas upp.\r\nRegeringens politik innebär att innovationer och\r\nnyföretagande stöds och att utbildning, forskning\r\noch annan infrastruktur som är nödvändig för att\r\nnäringslivet skall kunna växa kraftigt byggs ut.</pre><pre>För att få fram dessa nya jobb är företagsklimatet\r\nhelt centralt. Det betyder att inflationen måste\r\nhållas fortsatt låg. Lönebildningen måste fungera\r\nbra. Det är en förutsättning för uthållig tillväxt och\r\nökad sysselsättning, liksom för en rättvis fördelning\r\ni det korta perspektivet. Det stora hotet mot jobben\r\nligger i ett nej till EU och risken att\r\nSocialdemokraterna, om de fick chansen, skulle\r\nriva upp och försämra företagsklimatet för\r\nföretagen.</pre><pre>Ett sådan hot är om man skulle försöka sig på att\r\nsanera de offentliga finanserna genom att nästan\r\nenbart höja skatter, egenavgifter eller\r\narbetsgivaravgifter. Detta vore att upprepa 70-\r\ntalets stora misstag. Då höjdes\r\narbetsgivaravgifterna med 7 procentenheter under\r\nnågra år, och med 14 procentenheter, dubbelt så\r\nmycket, under hela 70-talet.</pre><pre>Detta ledde, som alla vet, till devalveringar,\r\ninflation, stora prisökningar och förlorade jobb.\r\nDet vore att utmana ödet att nu göra detsamma.\r\nMan skulle då i praktiken säga åt hushållen och\r\narbetsmarknadens parter att det inte finns någon\r\nrealinkomstökning, det finns inget realt\r\nlöneutrymme att förhandla om.</pre><pre>Det vore att beställa förhandlingar om inflation och\r\nluft i lönekuverten. Tillväxten i ekonomin skulle\r\nbrytas illa kvickt, mycket snabbare nu än på 70-\r\ntalet. Statsskulden skulle fortsätta att öka och\r\narbetslösheten permanentas. Det vore en usel\r\npolitik för framtiden. Regeringen tänker inte föra\r\nen sådan politik.</pre><pre>Göran Persson försöker nu framställa\r\nSocialdemokraterna som ansvarsfulla inför\r\nstatsskuldsproblemet. Det är verkligen hög tid, och\r\njag välkomnar den tillnyktringen. Vi ser nu i den\r\nreviderade finansplanen att statens finansiella\r\nsparande förbättras mycket kraftigt med 85\r\nmiljarder kronor 1993--1995.</pre><pre>Men underskottet i t.ex. AP-fonden är stort och\r\nväxande. Är Göran Persson beredd att spara på\r\nutgifterna så att underskottet i pensionssystemet\r\nminskar? Jag är det. Men vågar\r\nSocialdemokraterna det?</pre><pre>Att få bort underskotten och halvera\r\narbetslösheten är den framåtriktade\r\nfördelningspolitiken. För den som vill studera hur\r\nkrisens bördor har fördelats under denna\r\nmandatperiod kan jag rekommendera den\r\nfördelningspoltiska studie som finns som bilaga till\r\nden reviderade finansplanen. Studien uppvisar\r\nflera intressanta resultat:</pre><pre>--  Den ökade inkomstspridning som fanns på 80-\r\ntalet, bl.a. till följd av de stora prisökningarna,\r\növerhettning och kasinoekonomin, bröts under\r\nperioden 1991--1994.</pre><pre>--  Under regeringsperioden 1991--1994 minskade\r\ninkomstspridningen något. Detta alltså i motsats till\r\nvad som skedde under 80-talet.</pre><pre>--  Det är också tvärtemot vad många tycks tro\r\ngruppen höginkomsttagare som har förlorat mest\r\npå budgetsaneringen och den ekonomiska\r\nneddragningen, både i absoluta tal och som andel\r\nav inkomsten.</pre><pre>--  Pensionärernas ekonomiska standard har\r\ndäremot förbättrats. Det har bidragit till att hålla\r\nigen inkomstspridningen. Särskilt de pensionärer\r\nsom bara har grundförmåner har fått ökad köpkraft\r\ngenom höjt pensionstillskott och KBT.</pre><pre>Detta är en mycket talande beskrivning av den\r\nrättvisa fördelningspolitik som regeringen bedriver.</pre><pre>Fru talman! Tempot i det arbete som krävs för att\r\nförändra och förnya Sverige är mycket högt.\r\nMycket har också uträttats. Men missgrepp som har\r\ngjorts under decennier kan inte alla rättas till på tre\r\når. Arbetet måste drivas vidare.</pre><pre>Regeringen ärvde en ekonomi i nästan fritt fall.\r\nNedgångens effekter på tillväxt, jobben, det\r\nfinansiella systemet och de offentliga finanserna\r\nblev mer dramatiska än vad snart sagt någon\r\nräknade med. Överhettningen på 80-talet drev\r\nfram en kris för industrin som gjort nästan var\r\nfjärde industriarbetare arbetslös. 80-talets\r\nspekulationsboom drev fram en finanskris som har\r\nkostat statskassan 60 miljarder kronor.</pre><pre>Röjningsarbetet efter detta misslyckade 80-tal är\r\ntufft. Många djupgående brister i ekonomin har vi\r\nnu åtgärdat. En utveckling mot ett ekonomiskt\r\nstarkt Sverige är klart inom räckhåll. Men det\r\nförutsätter att regeringens strategi fullföljs.</pre><pre>Det har sagts att regeringens vårbudget inte\r\ninnehåller så många konkreta sparförslag, att vi\r\ninte skulle våga vara konkreta därför att det är val\r\ni höst. Ingenting kunde vara mer felaktigt.</pre><pre>Är det något som denna regering har vågat göra är\r\ndet att ta itu med statsfinanserna: Drygt 90\r\nmiljarder kronor i förstärkningar av de offentliga\r\nfinanserna på bara tre år! Detta talar sitt eget språk.\r\nRegeringen har mycket tydligt visat på en kraft\r\nbåde att få fram besparingsförslag och att få dem\r\ngenom riksdagen.</pre><pre>När vi nu föreslår att riksdagen beslutar utöka\r\nsaneringsprogrammet, och tidigarelägga besluten i\r\ndetta, är det mycket konkreta löften. Vi menar\r\nallvar. Man måste göra detta. Självfallet är\r\nvalresultatet avgörande för hur det sedan går för\r\nsvensk ekonomi. Vi talar om för svenska folket vad\r\nsom krävs för att nå målen och få ordning på landets\r\nekonomi.</pre><pre>Sverige har en unik och mycket stor chans. Låt oss\r\ninte förstöra eller försitta den.</pre><pre>Anf. 3  GÖRAN PERSSON (s):</pre><pre>Fru talman! När jag hörde Anne Wibble föll ett\r\ncitat i minnet. Anne Wibble berättade ju om de\r\noerhörda framgångar regeringen har haft i den\r\nekonomiska politiken.</pre><pre>Jag läser följande: ''Redan syns tecken på att\r\npolitiken ger resultat. Tilltron återvänder till\r\nSverige som företagarnation. Sverige börjar åter bli\r\nett konkurrenskraftigt produktionsland med en\r\nexportledd tillväxt.'' Det sade Anne Wibble i\r\nkompletteringspropositionen 1992. Vi har alltså\r\nhört detta förut, Anne Wibble. Det blir inte mer\r\nimponerande för att det upprepas.</pre><pre>Anne Wibble säger att det har sagts att\r\npropositionen inte innehåller några konkreta\r\nförslag. Det var ett understatement. Det har dånat\r\nfrån ledarsidor, från finansanalytiker, från politisk\r\nopposition, från intresseföreträdare och från alla\r\nhåll: Det är ett tomt dokument. Det är kraftlöst.</pre><pre>Anne Wibbles eget närstående liv- och husorgan\r\nDagens Nyheter kallar det i dag för Det\r\nofullbordade. Det är inte mina ord. Det är ord från\r\ndem har backat denna regering i vått och torrt.</pre><pre>Att sedan Anne Wibble för retorikens skull\r\nbehöver bygga upp sin framställning med en\r\nexempelsamling som vid närmare granskning visar\r\nsig vara lika tom som propositionen är på konkreta\r\nförslag tillhör debatten och spelet, trist nog.</pre><pre>Vi saknar i denna proposition framför allt konkreta\r\nförslag mot arbetslösheten. Det verkar som att\r\nregeringen tycker att arbetslösheten är under\r\nkontroll. Visserligen lägger regeringen fram förslag\r\nom att satsa ytterligare pengar i Norrlands inland\r\npå skogsbilvägnätet, och det är bra.</pre><pre>Men om de 250 000 ungdomar, i huvudsak i\r\nstorstadsområden, som just nu håller på att få sin\r\nframtid förstörd sägs inget. Där finns inte några\r\nförslag. Där är det tomt.</pre><pre>Det hänvisas till en fördelningspolitisk studie. Ja,\r\nden är intressant. Den kan kompletteras med en\r\ninsikt om att det inte är löntagarna som har fått\r\nnågon köpkraftsförstärkning av den nuvarande\r\nregeringen, oavsett om löntagarna har höga\r\ninkomster. Det är bara en enda grupp som har gått\r\nfri i Anne Wibbles systemskifte. Det är de\r\nmänniskor som äger stora kapital. Man håller inte\r\nihop en nation omkring en statsskuldssanering och\r\nen vändning av ekonomin om detta inte byggs på en\r\nrättvis fördelningspolitik. Det har den här\r\nregeringen inte förstått. Därav den misstro hos\r\nfolket som möter Anne Wibble varje gång hon\r\nsäger att hon har läget under kontroll.</pre><pre>Om Anne Wibble inte tror på vad jag säger utan\r\navfärdar mig med att jag ingenting begriper -- det\r\nfår vi snart höra från talarstolen -- kan hon ändock\r\nvända sig till dem som skall låna ut pengar till\r\nhennes underskott. Sverige gör där en objektiv\r\nbedömning. Vi befinner oss i en situation då\r\nräntorna stiger kraftigt. Det gör de internationellt,\r\nsäger regeringen. Det är sant. Ovanpå den\r\ninternationella uppgången finns ytterligare en\r\nuppgång, som utgörs av den räntedifferens vi har til\r\nden tyska D-marken. Det är ett direkt uttryck för\r\nomvärldens förtroende för våra förutsättningar att\r\nhantera den ekonomiska politiken. Det Anne\r\nWibble här står och berömmer sig av, uppfattas\r\nfaktiskt av dem som lånar ut pengar som tomt prat.\r\nDärför stiger räntorna i Sverige i dag mer än\r\nräntorna i omvärlden.</pre><pre>Anne Wibble har försatt konungariket Sverige i\r\nden ekonomisk-politiska situationen att när vi lånar\r\nupp pengar så kommer vi snart att få betala lika\r\nmycket för våra lån som Italien gör. Det säger det\r\nmesta om tillståndet i landet. Det säger det mesta\r\nsom facit över tre års ekonomisk politik med Anne\r\nWibble som ansvarig finansminister.</pre><pre>Varför får Anne Wibble betala den riskpremien?\r\nJo, därför att hon saknar politisk trovärdighet. Hon\r\noch den regering som hon sitter i byggde sin politik\r\npå att man kunde stödja sig på Ny demokrati. Det\r\nkorthuset har rasat samman. Det finns inte längre\r\nnågon parlamentarisk majoritet för den sittande\r\nregeringen. En regering i den situationen är inte\r\ntrovärdig när den går fram med tal om olika typer\r\nav sparprogram.</pre><pre>Det är inte nog med att regeringen har problem\r\nmed att åstadkomma majoritet i kammaren.\r\nRegeringens strategi har havererat. Inom\r\nregeringen har Finansdepartementet förlorat i\r\nställning och finansministern i status. Det är inte\r\nbara här i kammaren som finansministern är\r\növergiven av sina regeringskolleger. Om man läser\r\nhennes bok, finner man att hon klagar bittert över\r\nde moderata statsrådens oförmåga och ovilja att\r\nfölja budgeten. Den finansminister som går ut och\r\ngråtmilt klagar över att hon inte klarar\r\nfackministrarna vid budgetgranskningen är\r\nförbrukad. Bakom den typen av\r\ntillkortakommanden ligger naturligtvis omvärldens\r\nbedömning av den svenska ekonomin och\r\nutvecklingen när det gäller vårt lånebehov.</pre><pre>För oppositionen skulle det vara tacksamt att strö\r\nytterligare salt i såren. Jag har dock följande\r\nkonkreta erbjudande till Anne Wibble i dag. Just\r\nnu sitter några sakutskott i den här riksdagen och\r\nsprätter i väg 8 miljarder kronor, som är det sista\r\nsom finns kvar av de gamla löntagarfondspengarna.\r\nVi har principiellt hävdat att de pengarna skall föras\r\ntill pensionssystemet. Regeringen har avvisat det.\r\nDen med pengar notoriskt slarviga\r\nutbildningsministern har fått de 8 miljarderna likt\r\nen julaftonsgåva att dela ut. Det höjer den\r\noffentliga konsumtionen med 8 miljarder kronor i\r\nett läge då omvärlden kräver att vi skall spara. Vi\r\nville att pengarna skulle föras till pensionssystemet.</pre><pre>Jag erbjuder Anne Wibble en uppgörelse. Dra\r\ntillbaka förslaget om att pengarna skall läggas ut på\r\nstiftelser av olika slag. Tag dessa 8 miljarder kronor\r\noch stoppa in dem i det stora budgetunderskottet.\r\nMinska på så sätt den offentliga konsumtionen,\r\nförbättra budgetsaldot, minska statsskulden och\r\nsänk statsskuldsräntorna. Vi går ifrån vår\r\nståndpunkt. Ni kan gå ifrån er ståndpunkt. Jag är\r\növertygad om att det skulle imponera på omvärlden\r\noch faktiskt ge Sverige ett bättre rykte.</pre><pre>Jag vet att Anne Wibble har svårt för förslag som\r\nkommer från socialdemokratin. Avvisa inte detta\r\nförslag reflexmässigt! Jag vädjar till finansministern\r\natt ta en ordentlig funderare på möjligheterna att\r\npå detta sätt snabbt stoppa en riksdagsbehandling\r\nsom leder till att den offentliga konsumtionen ökar\r\ni ett läge då den rimligen borde minska. Om ryktet\r\ntalar sant är det här en av de poster där Anne\r\nWibble har fått vika sig i det interna\r\nregeringsarbetet, men det kan vi lämna åt sidan i\r\ndag. Det här är alltså vårt erbjudande till\r\nfinansministern och den borgerliga majoriteten.</pre><pre>Läget är allvarligt. Räntorna är höga.\r\nBostadsräntorna höjs i dag. Det är en bekräftelse\r\npå kritiken. Hur många svenskar skall få gå från hus\r\noch hem och hur många bostadsrättsföreningar\r\nskall gå i konkurs innan vi tar oss samman och\r\nbörjar samverka konkret om sådant som faktiskt\r\nlångsiktigt stärker vår kreditvärdighet gentemot\r\nomgivningen?</pre><pre>Anne Wibble, det här är ett erbjudande. Ta emot\r\ndet och avvisa det inte reflexmässigt som vanligt.\r\nDet är säkert inte bra för tilltron till det här landet\r\nom vi inte ens i detta läge kan samla oss till att\r\nminska konsumtionen, när det är så lätt att göra\r\ndet.</pre><pre>(Applåder)</pre><pre>Anf. 4  HARRIET COLLIANDER (nyd):</pre><pre>Fru talman! Ärade radiolyssnare!</pre><pre>Fru talman! Denna remissdebatt har tillkommit för\r\natt vi skall debattera regeringens\r\nkompletteringsproposition. Men vad skall vi\r\negentligen debattera? Den innehåller ju\r\ningenting -- bara löften om stora besparingar från\r\n1995 till 1999. Hur kan regeringen uttala sig om vad\r\nsom skall göras under nästa mandatperiod? Var\r\nfinns handlingskraften, förutom att man slår vakt\r\nom en liten, kapitalstark grupps privilegier?</pre><pre>Fru talman! Egentligen skulle jag vilja föreslå att\r\ndenna debatt bordläggs och återupptas när\r\noppositionen har lagt fram sina förslag.</pre><pre>Regeringen skriver att målen ligger fast. Man kan\r\nfråga sig vart de har lett. Sverige är fortfarande i\r\nkris. Statsskulden fortsätter att skena, och\r\nbudgetunderskottet är trots en viss förbättring\r\nfortfarande katastrofalt stort. Arbetslösheten har\r\nbitit sig fast kring 14 % -- och där riskerar den att\r\nförbli. Det märks att det är valår i år. Finansplanen\r\när skrämmande innehållslös. Det betyder att\r\ndagsaktuella besparingar i budgeten nästan lyser\r\nmed sin frånvaro. Vi i Ny demokrati har hittat\r\nfuttiga 130 miljoner nästa budgetår i besparing\r\nfrämst på delpensionen. Vi har också noterat att\r\nArbetsmarknadsdepartementets budget har skurits\r\nned med 2,4 miljarder. Det är väl ett tecken på att\r\nregeringen inser att det inte hjälper att hälla pengar\r\növer AMS. I övrigt skjuts besparingarna på\r\nframtiden -- till 1995 och framåt. Vem regerar då?</pre><pre>Regeringen har inget handgripligt recept för hur\r\narbetslösheten skall hävas. Jag anser att regeringen\r\nförsöker lösa problemen genom önsketänkande.\r\nVem mer än regeringen tror att Sverige under flera\r\når kommer att ha en ekonomisk tillväxt på 4 %?\r\nNär hade vi det senast? Jag tror det var på 1950-\r\ntalet.</pre><pre>Regeringen har också scenarier för Sveriges\r\nekonomi om den ekonomiska tillväxten blir 3 %\r\neller 2 %. Blir den 2 % går det inte längre för\r\nkommande regering att ägna sig åt smärtlindring,\r\nutan då måste roten till det onda åtgärdas.</pre><pre>Sverige har en av västvärldens största statsskulder.\r\nDet har lett till att omvärlden inte längre har\r\nförtroende för Sverige. Räntorna stiger, Sverige\r\ntvingas låna dyrare utomlands, och\r\ninvesteringarna, som är livsviktiga för framtidens\r\njobb, är de lägsta på länge.</pre><pre>Sverige har inte råd att införa fler ofinansierade\r\nreformer. Vi har inte råd att införa ett\r\nvårdnadsbidrag som skulle kosta skattebetalarna\r\n3,7 miljarder och 70 miljoner om året i\r\nadministration. Vi har redan världens i särklass\r\ndyraste familjepolitik, som kostar oss nästan 90\r\nmiljarder.</pre><pre>Ny demokrati har ett eget förslag till familjepolitik,\r\nsom innebär att alla pengar som går till\r\nföräldraförsäkring, barnbidrag och kommunal\r\nbarnomsorg läggs i en påse och fördelas till\r\nbarnfamiljer som vårdnadsbidrag och barnbidrag.\r\nVårdnadsbidraget ligger maximalt på 8 000 kr. i\r\nmånaden, det är skattefritt och\r\npensionsgrundande. Barnbidraget skulle bli 1 000\r\nkr. i månaden per barn. Men vi vill inte ge bidrag\r\ntill dem som inte behöver, och därför sker en\r\nnedtrappning av barnbidraget vid en årsinkomst på\r\n320 000 kr., och tjänar man över en halv miljon\r\nanser vi att man inte behöver något bidrag.</pre><pre>Vårt vårdnadsbidrag är rättvist och ger valfrihet i\r\nordets rätta bemärkelse. Finansdepartementet har\r\nnu räknat på förslaget och kommit fram till att det\r\nskulle spara 20 miljarder till statskassan. Här,\r\nfinansministern, finns alltså en besparing på 20\r\nmiljarder att göra.</pre><pre>Finansministern jagar ju 20 miljarder extra till\r\nregeringens saneringsprogram och tror sig få fram\r\ndessa pengar genom en besparing i bl.a. det nya\r\npensionssystemet. Den tänkta finansieringen\r\ntäcker dock inte förmånerna. Detta har framgått av\r\nanalyser i tidningarna. Jag ber därför att få\r\nrekommendera en ny familjepolitik, som skulle ge\r\nde önskade slantarna.</pre><pre>Regeringens goda politik, som finansministern\r\ntalar om, har gjorts möjlig genom att Ny demokrati\r\nhar stött regeringen. Vi finner också våra egna\r\nförslag i budgeten, bl.a. 500 miljoner till stöd för\r\ninnovationer, vilket på sikt ger Sverige nya jobb.</pre><pre>Det finns utgifter i budgeten som vi inte vill\r\ngodkänna. Där finns ett tilläggsanslag på en halv\r\nmiljard extra därför att regeringen beviljade 20 000\r\nkosovoalbaner uppehållstillstånd i Sverige. Tror\r\nverkligen finansministern att en halv miljard\r\nräcker?</pre><pre>Regeringen tar till brösttoner när man säger att\r\nbostadspolitiken har reformerats i grunden.\r\nSanningen är att regeringen inte har någon\r\nbostadspolitik alls, inte ens ett ansvarigt statsråd.</pre><pre>Regeringen säger också litet övermaga att de\r\nsociala försäkringssystemen har förändrats i\r\ngrunden. Vanligt folk skulle säga att regeringen har\r\npetat litet i marginalen.</pre><pre>Det finns en intressant post i budgeten som kallas\r\nför TUB:en. Det betyder tillkommande utgifter i\r\nbudgeten. Vad har finansminsistern gömt i\r\nTUB:en? Det står netto minus 21 miljarder. Vad är\r\ndet för besparingar som inte är redovisade? Det\r\nskulle jag gärna vilja veta.</pre><pre>Varför har regeringen inte gjort några besparingar\r\ni organisationsbidragen? Varför rör ni inte\r\norganisationsbidragen, när ni vet att det fuskas?\r\nT.o.m. era egna ungdomsförbund har ju skott sig på\r\nskattebetalarna. Ändå gör ni inget. Här finns stora\r\nbesparingar att hämta. När tänker regeringen göra\r\nnågot åt organisationsbidragen?</pre><pre>Arbetslösheten är den största anledningen till\r\nstatsskulden och budgetunderskottet. Det gäller att\r\nskapa förutsättningar för riktiga investeringar och\r\nriktiga jobb. Arbetslösheten visar att regeringen\r\nhar misslyckats. Den kraftiga ökning av exporten\r\nsom regeringen lyfter fram är i huvudsak en följd av\r\natt kronan sjunkit i värde med ca 30 %. Det har inte\r\nblivit så många nya jobb. De ökade investeringarna\r\nbehöver inte heller innebära nya jobb här i Sverige,\r\nvilket regeringen tycks förutsätta. Det talas om\r\nhöga bruttoinvesteringar i näringslivet. Vilka\r\nuppgifter stödjer sig finansministern på?</pre><pre>Den låga privata konsumtionen är nog det största\r\nhindret för att vi skall få fart på alla hjulen. Vad har\r\nfinansministern tänkt göra åt detta?</pre><pre>Vi får inte glömma att vi lever i utkanten av\r\nEuropa, det Europa som de flesta av oss och inte\r\nminst Ny demokrati tror skall bli räddningen för\r\nstora delar av vår industri. Det gäller därför för\r\nregeringen att sälja in Sverige som ett land som det\r\när värt att investera i. Konkurrensen med andra\r\nländer är enorm. Man måste få investerare och\r\nentreprenörer att känna sig hemma i Sverige. Det\r\ngäller att peka på välutbildad arbetskraft och\r\nEuropas lägsta bolags- och kapitalskatter.\r\nSmåföretagare måste få låna till rimliga räntor, och\r\nLAS-lagstiftningen måste luckras upp.</pre><pre>Regeringens största uppgift är att göra Sverige\r\ninvesteringsvänligt. Ny demokrati är partiet för\r\nsmåföretagare. Socialdemokraterna måste å sin\r\nsida sluta hota med höjda skatter. En värnskatt\r\nvore förödande. Alternativet är att utländska\r\ninvesteringar går Sverige förbi och att svenska\r\ninvesterare drar ut i Europa. På så sätt permanentar\r\nvi vår höga arbetslöshet, vår statsskuld och vårt\r\nstora budgetunderskott.</pre><pre>Vi skall gå med i EU. Den skisserade ekonomiska\r\ntillväxten i budgeten bygger på det, men var finns\r\nbudgetanalysen för medlemsavgiften för ett\r\nmedlemskap från 1995? Varför har regeringen inte\r\nmedlemsavgiften med i prognoserna för framtiden?</pre><pre>Regeringen tycker troligen att Ny demokrati har en\r\nalltför pessismistisk syn på ekonomin, men vi kan\r\ninte tigande se på medan ytterligare jobb försvinner\r\nut i Europa. Enbart under de senaste tre åren har\r\nSverige åderlåtits på 200 000 industrijobb, jobb\r\nsom inte kommer tillbaka i brådrasket. Vi\r\nåterkommer i vår motion med anledning av\r\nkompletteringspropositionen med ett antal\r\narbetsbefrämjande åtgärder. Vi är inte ute efter ett\r\npolitiserande, utan vi ser som vår angelägnaste\r\nuppgift att hjälpa till att få Sverige på fötter igen.\r\nTill skillnad från regeringen anser vi att Sverige\r\nfortfarande befinner sig i en allvarlig kris.</pre><pre>Fru talman! Vi återkommer i vår motion med ett\r\nbetydligt kraftfullare och framför allt rättvisare\r\nförslag till ekonomisk politik än det som\r\nkompletteringspropositionen är uttryck för.</pre><pre>(Applåder)</pre><pre>Anf. 5  JOHAN LÖNNROTH (v):</pre><pre>Fru talman! Vänsterpartiet var emot de\r\navregleringar och ofinansierade skattesänkningar\r\nför höginkomsttagare som Anne Wibble nu anger\r\nsom huvudorsaker till kasinoekonomin och dagens\r\narbetslöshet och underskottsproblem. Trots det har\r\nvi gjort viss självkritik, erkänt att vi kunde ha betett\r\noss mer konstruktivt.</pre><pre>När jag hör Anne Wibble och Göran Persson skylla\r\npå varandras regeringar blir jag faktiskt litet\r\nbeklämd. Ni har ju ändå varit överens om nästan\r\nallt: avregleringen på 80-talet, skattereformen, den\r\nolycksaliga kopplingen av kronan till EG:s valuta\r\noch krisuppgörelsens åtstramningar mitt i den\r\ndjupa lågkonjunkturen. Kan ni inte i era nästa\r\ninlägg visa litet mer ödmjukhet och erkänna att\r\nockså era båda regeringar har haft grovt fel i den\r\nekonomiska politiken?</pre><pre>Jag tänkte i övrigt i det här inlägget inte så mycket\r\ngräva i historien utan i stället tala om vad vi\r\nvänsterpartister vill med den ekonomiska politiken.</pre><pre>Den höga arbetslösheten och de försämringar som\r\npågår inom skola, barnomsorg och sjukvård i\r\ndagens Sverige är de viktigaste problemen. Det\r\nsnabbaste och enklaste sättet att göra något åt dem\r\natt se till att kommuner och landsting från denna\r\nkammare får ett tydligt besked om att de kommer\r\natt få en ekonomi som möjliggör ett stopp för\r\navskedanden och drastiska sparprogram. Vi\r\nföreslår som enda riksdagsparti att skolan, vården\r\noch omsorgen skall ges möjlighet att få sin beskärda\r\ndel av de ökade inkomster som svenska folket\r\nkommer att få under de kommande åren.</pre><pre>Jag vill här passa på att ställa en fråga till Göran\r\nPersson. Ni föreslog i januari att grundavdraget i\r\ninkomstbeskattningen skulle återställas till tidigare\r\nhögre nivå, vilket som isolerad åtgärd berövar\r\nkommunerna drygt 4 miljarder i skatteinkomster.\r\nNär vi frågade er om det här fick jag uppfattningen\r\natt ni i samband med kompletteringspropositionen\r\nskulle återkomma med besked om hur det här\r\nskattebortfallet skulle kompenseras.</pre><pre>Nu skulle jag gärna vilja veta: Hur kommer ni att\r\ngöra med denna fråga i den kommande motionen?\r\nJag har frågat många av landets kommunalpolitiker\r\noch offentligtanställda, och inte minst med tanke på\r\ndagens opinionsiffror fäster de mycket stor vikt vid\r\nsvaret på den frågan.</pre><pre>Akuta stödåtgärder behövs också inom\r\nbyggbranschen, som nu står på gränsen till\r\nsammanbrott. Det är inte bara omänskligt med den\r\nhöga byggarbetslöshen. Det är också\r\nsamhällsekonomiskt farligt att banta\r\nbostadsbyggandet så mycket att det blir brist på\r\nbyggjobbare och överhettning när konjunkturen\r\nför byggandet åter vänder uppåt. Den mest\r\neffektiva åtgärden nu är att ge ett besked om att\r\nman skall vänta med minskningarna av\r\nräntesubventionerna.</pre><pre>Jag tycker att Anne Wibble skall fråga Bengt\r\nWesterbergs brorsa, färghandlaren, vad som är\r\nviktigast för hans möjligheter att expandera och\r\nanställa flera: Är det ökad efterfrågan på hans\r\nprodukter eller är det ytterligare skattesänkningar?</pre><pre>Mer långsiktigt behövs kraftfulla och rättvist\r\nfördelade investeringsprogram för utbildning,\r\nmiljö och informationsteknologi, som underlättar\r\nen omställning av produktionen i hållbar riktning.\r\nVi vill inrätta en framtidsfond, finansierad av de\r\növervinster som nu håller på att växa fram i\r\nexportindustrin och som hotar att skapa en ny\r\nfinansbubbla om några år.</pre><pre>Vi ger vårt fulla stöd till miljöminister Johansson,\r\ninte i EU-frågan men när det gäller förslaget att\r\nbredda basen för kväveoxidavgifterna. Han\r\nförtjänar även beröm för att han vill höja skatten\r\npå koldioxid. Det fick han inte för er andra i\r\nregeringen, men ni centerpartister och andra\r\nmiljövänner i riksdagen skall få möjlighet ändå att\r\nrösta på det förslaget.</pre><pre>Vi skulle också vilja att framtidspengarna används\r\ntill stöd för försöksverksamhet med sex timmars\r\narbetsdag. Sex timmars arbetsdag är ingen\r\npatentmedicin för att bota arbetslösheten. Men det\r\när en modell som fungerar. Det visar praktisk\r\nerfarenhet.</pre><pre>Minskad arbetslöshet är en grundläggande\r\nförutsättning för en sanering av de offentliga\r\nfinanserna. Men också det omvända gäller.\r\nArbetslösheten kan inte minskas reellt utan att\r\nräntorna faller, vilket kräver minskade offentliga\r\nunderskott.</pre><pre>Finns det utrymme för att höja skatterna? Ja, det\r\nråder ingen brist på pengar sammantaget i detta\r\nland. I år kommer svenska folket totalt att spara\r\nungefär 4 000 kr. per individ mer än vad vi\r\ninvesterar. Det stora problemet är att allt detta\r\növerskottssparande ligger inlåst i bankfack i stället\r\nför att komma ut i produktiv användning. Det är\r\ninte höga skatter som åstadkommer det höga\r\nsparandet utan en osäkerhet inför framtiden vilken\r\ni sin tur beror på arbetslösheten. Det är den onda\r\ncirkel som måste brytas.</pre><pre>Räntorna på statsskulden är inte bara förfärande\r\nstora. De hamnar också såsom inkomster hos fel\r\ngrupper. Det är just den överklass och välbeställda\r\nmedelklass som redan har ett stort\r\növerskottssparande som kammar hem också de\r\nstora ränteinkomsterna. De kan köpa hus och\r\nlivförsäkringar åt sina barn och barnbarn. Jag tror\r\ninte att det är finansministerns barnbarn som\r\nkommer att drabbas, utan det är barn och barnbarn\r\ntill dem som nu går arbetslösa och som har låga\r\ninkomster som kommer att drabbas av att få sanera\r\nden offentliga ekonomin.</pre><pre>Detta kan inte klaras utan skattehöjningar. Den\r\nsom påstår något annat talar helt enkelt inte\r\nsanning. Efter en sänkning av bolagsskatten från 30\r\ntill 28 % har Sverige den näst lägsta nominella\r\nbolagsskattesatsen bland OECD-länderna. Om\r\nman lägger till skatten på kapitalinkomster och\r\nreavinster, hamnar Sverige fortfarande bland de\r\nutpräglade lågskatteländerna för kapitalägare. Ett\r\nflertal länder i Västeuropa har också högre\r\ninkomstskatt för höginkomsttagare än vi har här i\r\nSverige.</pre><pre>Det räcker dock inte med skattehöjningar. Det\r\nbehövs också besparingar i statsutgifterna. Det\r\nfinns i dag ett utrymme för totalt minskade\r\nmilitärutgifter, även om resurser omfördelas till\r\nsvenska insatser i FN:s regi. Investeringar som\r\nskadar miljön innebär slöseri. Vi bör därför stoppa\r\nÖresundsbron och storskaliga\r\nmotorvägssatsningar. Socialförsäkringssystemen\r\nmåste bli mer fördelningspolitiskt träffsäkra.</pre><pre>En sanering av de offentliga finanserna kan inte\r\ngenomföras utan en stark och rättvis\r\nfördelningspolitik. De arbetslösa skall inte drabbas\r\ndubbelt. Återställ ersättningsnivån i a-kassan till\r\n90 &gt; e%. En sänkning av taket i sjukförsäkringen\r\nkan betala en höjning av ersättningsnivån för\r\nlångtidssjuka från 70 till 80 %. Minska\r\navdragsmöjligheterna för privata\r\npensionsförsäkringar så att dessa sparformer inte\r\nblir mer gynnade än andra. Detta ger\r\nskatteinkomster som kan användas för att höja\r\npensionen för dem som har låg eller ingen ATP.</pre><pre>Jag vill ställa en andra fråga till Göran Persson, som\r\nvar inne på löntagarfondspengarna. Han ansåg att\r\ndet skulle gå att spara 8 miljarder. Dessa pengar\r\nskall enligt regeringens förslag läggas i stiftelser.\r\nDet är väl avkastning som sedan skall gå till\r\nforskning och annan offentlig konsumtion. Det\r\nskulle kunna bli fråga om att spara en tiondel på\r\nden offentliga konsumtionen. Vi stöder förslaget\r\nom att lägga in pengarna i AP-fonderna. Men jag\r\nvill att rätt skall vara rätt. Det handlar väl om en\r\ntiondel av summan, Göran Persson, i besparingar?</pre><pre>Jag är litet förvånad över talet om den offentliga\r\nkonsumtionen. Det gäller väl inte den offentliga\r\nkonsumtionen? Den minskas ju dramatiskt och\r\nskapar arbetslöshet med regeringens planer. Så har\r\njag inte uppfattat era långsiktiga planer. Det är väl\r\ni transfereringssystem som man måste spara och\r\ninte i den offentliga konsumtionen?</pre><pre>Vi vänsterpartister får ofta höra att vi har bra\r\nförslag, men de flesta är skeptiska till våra\r\nmöjligheter att påverka politiken. Med det\r\nnuvarande parlamentariska läget här i riksdagen\r\nhar vi givetvis ofta svårt att göra oss gällande. Men\r\nvi har faktiskt påverkat. Det var vi som först, länge\r\noch envetet krävde sänkt grundavdrag för\r\nhöginkomsttagare. Till slut gav en\r\nriksdagsmajoritet efter. Detta ledde i sin tur till att\r\nkommunerna fick behålla 4,2 miljarder mer i\r\nskatteinkomster.</pre><pre>Vi har också varit pådrivande i en rad frågor, där\r\nden samlade oppositionen har tvingat regeringen\r\natt ändra sina förslag. Det gäller en skärpt kamp\r\nmot ekobrott. Det gäller ökade anslag till\r\nreparation, ombyggnad och kulturmiljövård. Det\r\ngäller avskaffandet av tvånget att införa det dyra\r\nhusläkarsystemet. Det kommer förhoppningsvis att\r\ngälla den besparing som blir följden när riksdagen\r\nsäger nej till vårdnadsbidraget.</pre><pre>Jag kan faktiskt försäkra er att vi i Vänsterpartiet\r\när ganska trötta på att ständigt befinna oss i\r\noppositionsrollen. Sverige behöver förtvivlat en ny\r\nregering, men det räcker inte med det. Det behövs\r\nockså en radikalt ny politik, som inleder den långa\r\nmarschen mot full sysselsättning och sanerade\r\nstatsfinanser.</pre><pre>Anf. 6  Finansminister ANNE WIBBLE\r\n(fp):</pre><pre>Fru talman! Först vill jag tacka Göran Persson för\r\nreklamen för min bok. Sådant är alltid trevligt att\r\nhöra.</pre><pre>Jag avvisar aldrig reflexmässigt sparförslag. Men de\r\nsom kommer från Socialdemokraterna är så\r\nsällsynta att jag endast har ett sådant tidigare att\r\nåberopa. Det gällde att man skulle ha bara 70 % i\r\nersättning när man är långtidssjuk. Det är\r\nSocialdemokraternas bidrag hittills på eget initiativ\r\ntill besparingar. Det är inte särskilt bra, men vi\r\nbiträdde det, eftersom det var det enda som vi\r\nkunde komma fram till.</pre><pre>Vad som sades om löntagarfondspengarna är sant,\r\natt jag har kastat lystna blickar på de 8 miljarderna.\r\nDet är också sant att det finns ett riksdagsbeslut,\r\nfattat här i kammaren ganska nyligen, om att\r\npengarna skall användas för forskning och\r\nutbildning samt andra insatser som främjar\r\nframtidens jobb. Vidare är det sant, som Johan\r\nLönnroth påpekade, att det sannerligen inte\r\nhandlar om att öka den offentliga konsumtionen\r\nmed 8 miljarder. Det visar att Göran Persson\r\nkanske inte är så van vid de ekonomiska tingen som\r\nhan vill ge sken av. Det handlar om avkastningen,\r\nsom blir väsentligt mindre än 1 miljard, kanske\r\nmellan 500 och 800 miljoner. Det är inte någon\r\nföraktfull summa det heller, vill jag säga. Men även\r\nom detta förslag skulle bifallas av kammaren, är\r\nGöran Persson fortfarande skyldig mig mer än 3\r\nmiljarder kronor. Det började med 4 miljarder som\r\nhan är skyldig mig genom en byteshandel tidigare.</pre><pre>Det finns också en annan liten nackdel med detta\r\nförslag. I går hörde jag Ingvar Carlsson klaga på att\r\nregeringen nog skulle åstadkomma bara\r\nengångsbesparingar. Varifrån denna tro kom vet\r\njag inte. Vi har ju åstadkommit permanenta\r\nbesparingar. Men förslaget från Göran Persson rör\r\njust ett engångsbelopp. Det finns väldigt många\r\nmiljarder kvar. Jag avvisar som sagt aldrig\r\nsparförslag reflexmässigt. Jag väntar ivrigt på de ca\r\n3 miljarder som Göran Persson genom egen\r\nbyteshandel är skyldig mig.</pre><pre>Göran Persson hade egentligen inga kommentarer\r\nalls till den reviderade finansplanen. Han hade inga\r\nkommentarer till regeringens planer på att öka den\r\nsaneringsplan som finns med 20 miljarder. Han\r\nhade ingen kommentar till tidigareläggningen. Han\r\ngav denna gång inte ens ett löfte om att\r\nåstadkomma någon egen saneringsverksamhet\r\nsenare. Anförandet var ganska försiktigt hållet.</pre><pre>Jag kan upprepa en fråga som Göran Persson inte\r\nfår lov att glömma: Vågar socialdemokraterna\r\nspara i utgifterna för att minska underskottet i\r\npensionssytemet? Löntagarfondspengarna räcker\r\nnämligen inte på långa vägar.</pre><pre>Låt mig också säga att Göran Persson i övrigt mest\r\nandades förslag om större utgifter för insatser för\r\nde arbetslösa. Om han händelsevis skulle vara\r\nintresserad av att föra en klok politik för ökad\r\nsysselsättning till hjälp för dem som i dag inte har\r\nnågot jobb tycker jag att han skulle undersöka\r\nföretagsklimatet och se vad man kan göra för att\r\nförbättra för företagen i Sverige.</pre><pre>Den socialdemokratiska politiken har ett sällsynt\r\ndåligt ''record'' om man tittar bakåt. Till följd av 80-\r\ntalets politik förlorade Sverige kampen om\r\ninvesteringarna. Det investerades ganska mycket\r\nvärlden runt, även av svenska företag, men inte i\r\nSverige. De investeringarna försvann utomlands,\r\noch det var ganska få av de utländska\r\ninvesteringarna som kom till Sverige. I runda tal\r\nförlorade Sverige uppemot 300 miljarder kronor i\r\nuteblivna investeringar på socialdemokratisk\r\npolitik.</pre><pre>Under ett enda år, 1993, vann Sverige investeringar\r\npå 24 miljarder kronor till följd av den politik som\r\nregeringen bedriver. Dessutom var de affärer som\r\nde utländska investerarna gjorde i Sverige ganska\r\nstora -- även det i motsats till på 80-talet. De,\r\nliksom fleratalet andra företagare, tror nu på\r\nSverige som ett bra land för företagande,\r\ninvesteringar och därmed jobb.</pre><pre>Den stora risken för de arbetslösa och för jobben är\r\natt Göran Persson skulle få chans att förverkliga det\r\nsom han då och då pratar om, nämligen att höja\r\nskatterna för småföretagen, återställa arbetsrätten\r\ntill nackdel för småföretagen, återinföra en\r\ndubbelbeskattning på det riskvilliga kapitalet så att\r\ndet inte görs några investeringar och förstöra på\r\nmånga andra sätt. Detta vore till mycket stor\r\nnackdel för de arbetslösa.</pre><pre>Jag måste säga att jag tyckte att Göran Perssons\r\nanförande var osedvanligt tomt på kommentarer\r\ntill de förslag som finns.</pre><pre>Jag vill hälsa Harriet Colliander välkommen i den\r\nekonomiska debatten. Jag vill gärna lämna några\r\nkommentarer.</pre><pre>Regeringen är inte intresserad av att ta 20 miljarder\r\nfrån barnfamiljerna, vilket den familjepolitik som\r\nNy demokrati åtminstone tidigare har företrätt\r\nskulle innebära.</pre><pre>Jag kan också upplysa om att det finns en särskild\r\nbilaga där det står talat om budgeteffekterna av\r\nmedlemsavgiften till EU. Skälet till att den inte\r\nligger i tabellerna i statsbudgeten är mycket\r\nnaturligt: hänsynen till demokratin i landet. Vi vill\r\nnämligen inte föregripa folkomröstningen.</pre><pre>Johan Lönnroth hade några synpunkter som också\r\nkräver en kommentar. De handlade dock inte om\r\nregeringens budgetförslag. Det kan jag förstå.\r\nVänsterpartiet brukar ständigt ha en helt annan\r\nuppfattning, nämligen att man skall höja skatter i\r\nstället för att spara i utgifterna.</pre><pre>Han hade synpunkter på en i Folkpartiet bekant\r\nfärghandel och undrade om det är mer efterfrågan\r\neller lägre skatter som behövs. Vi var i den där\r\nfärghandeln i förra veckan. Den ökande\r\nefterfrågan finns redan. Det som skulle knäcka en\r\nsådan affär, liksom många andra liknande mindre\r\nföretag, är att Vänsterpartiets förslag till\r\nskatteökningar skulle gå igenom. Det skulle\r\nalldeles ta loven av den expansion som nu pågår och\r\ngå ut över de jobb som finns där.</pre><pre>Jag efterlyser fortfarande kommentarer till det som\r\när det viktiga i det nuvarande perspektivet: de två\r\nstora fördelningsfrågorna. Den ena frågan är\r\nstatsskuldsproblematiken, som inte löses ens med\r\nde resterande löntagarfondspengarna utan kräver\r\nen långsiktig plan för minskade utgifter och vissa\r\ninkomstförstärkningar. Det räcker inte med\r\nengångsbelopp.</pre><pre>Jag inbillade mig att denna debatt skulle handla om\r\nen viss reaktion från oppositionspartierna på de\r\nmycket konkreta och tydliga förslag som\r\nregeringen lägger fram i den reviderade\r\nfinansplanen. Det problem som vi där särskilt tar\r\nupp är just hur man får stopp på ökningen av\r\nstatsskulden. Det är ett mycket allvarligt problem,\r\noch det krävs faktiskt något slags reaktion utöver\r\nförslag om engångsbelopp för att vi skall kunna\r\nhantera det. ustigt nog har inte heller det andra\r\nstora fördelningsproblemet berörts av så många:\r\narbetslösheten och hur man åstadkommer en\r\nmycket snabb tillväxt så att jobben blir fler i\r\nSverige. Även på det området tycker jag att den\r\nutveckling som är på gång är väldigt bra. Det finns\r\nfler nya företag nu än någon gång under de senaste\r\nfem åren. De företag som finns och de företag som\r\nbörjar komma fram måste ges en rimlig chans att\r\nväxa och bli starka. Då duger det inte att komma\r\nmed återställare i form av traditionell\r\nsocialdemokratisk politik.</pre><pre>Fru talman! Jag väntar på de ytterligare miljarder\r\nsom socialdemokratin är skyldig mig. Det vore\r\nintressant att höra om Göran Persson i sin\r\nnymornade insikt om att statsskuldsproblemet\r\nkanske är litet allvarligt vågar spara på utgifterna i\r\npensionssystemet. Där finns ett väldigt stort\r\nunderskott. Det underskottet skulle vara nästan\r\nlika stort även om de återstående fondpengarna\r\ngick dit i stället för till framtidens forskning och\r\nframtidens jobb.</pre><pre>(Applåd)</pre><pre>Anf. 7  GÖRAN PERSSON (s) replik:</pre><pre>Fru talman! Jag tror att den enstaka applåd som\r\nfinansministern bestods på ett bra sätt\r\nsammanfattar läget. Den är uppskattningen av\r\nhennes ekonomiska politik i ett nötskal.</pre><pre>Vi redovisar naturligtvis vår politik om 14 dagar.\r\nDå skall vi lägga fram ett heltäckande och\r\nsammanhållet program. Vi kommer att ha ett\r\nbättre budgetsaldo än regeringen. Vi kommer att\r\nsatsa på offensiva insatser mot arbetslösheten, och\r\nvi kommer att lyfta fram fördelningspolitiken.</pre><pre>Den djupt orättvisa förändring av\r\nkapitalbeskattningen som regeringen har\r\ngenomdrivit är en av de saker som har skapat mest\r\noro och flest upprörda känslor i folkdjupet. Det är\r\nklart att vi kommer att bygga vår politik omkring\r\ndetta i ett läge då konjunkturen rimligen måste gå\r\nuppåt. Vi får inte upprepa det misstag andra länder\r\nute i Europa har begått och underlåta att knäcka\r\narbetslösheten. Det är den avgörande dramatiska\r\nfrågan. Vår kritik av finansministern och\r\nregeringen består ju i att man inte har några\r\nkonkreta förslag på detta område.</pre><pre>Anne Wibble berömmer sig över den plan som\r\ninnehåller ytterligare 20 miljarder kronor i\r\nbesparingar 1999 och 10 opreciserade miljarder\r\n1995/96. Det är just den typen av sifferlek som har\r\nåstadkommit en dånande samstämmig reaktion:\r\nPolitiken är tom och innehållslös.</pre><pre></pre><pre>När jag hör fru Wibble kommer jag att tänka på en\r\nannan figur som också utbrast: Jag har en plan. Jag\r\nsyftar på Sickan i Jönssonligan, som hade dessa\r\nstrålande planer vid varje tillfälle som han och\r\nkumpanerna skulle göra någonting stort. Lysande,\r\nSickan, sade de andra. Det är inte utan att man ser\r\nregeringskretsen framför sig, när Anne Wibble har\r\nföredragit sin stora plan, då statsministern eller\r\nnågon annan väser i mungipan: Lysande, Sickan.\r\nDetta är faktiskt på kornet en bild som tidningen\r\nExpressen i dag tecknar. Detta kan man ju skratta\r\nåt. Gösta Ekman är ju underhållande.</pre><pre>Men i det här fallet är det djupt tragiskt och\r\nbeklämmande att höra finansministern. Det är\r\ndessa planer som har gjort att man i omvärlden\r\nfaktiskt säger att detta land skall ha en\r\nräntemarginal till den tyska D-marken som är\r\nlikvärdig med Italiens. Har det aldrig bekymrat fru\r\nWibble? Är inte detta ett objektivt betyg som med\r\nhårdhet överträffar allt som kan utfärdas från\r\ndenna och andra talarstolar i landet? Däri ligger\r\ntillkortakommandet och faran.</pre><pre>Jag erbjöd ett uppslag som jag upplevde att\r\nfinansministern inte avvisade. Nu synar vi korten i\r\nnästa varv. De ligger just nu i utbildningsutskottet,\r\ndär vi lägger förslag som minskar utgifterna. Vi för\r\nin våra förslag för att minska underskottet. Det är\r\nsant att det är en engångsindragning, men den\r\nligger på i storleksordningen 8 miljarder kronor.\r\nDen skulle sänka våra framtida ränteutbetalningar\r\nmed i storleksordningen cirka 800 miljoner kronor\r\nper år. Det är ett imponerande och konkret bidrag.</pre><pre>Ta chansen och visa att det, när det stora\r\noppositionspartiet står där, faktiskt är möjligt också\r\nför en illa sargad finansminister att bedriva politik!\r\nDet parlamentariska stöd hon har och som hon har\r\nbildat regering på är Harriet Colliander och hennes\r\nparti. När jag lyssnade på Harriet Colliander\r\nupplevde jag det inte som en lovsång till\r\nfinansministerns insatser.</pre><pre>Det parlamentariska, politiska och finansiella\r\nkorthuset som Wibble och Bildt har byggt rasar\r\nsamman. Räntorna stiger, boräntorna ökar,\r\nkonkurserna i bostadsrättsföreningar ökar. Folk\r\nsitter hemma vid köksborden och räknar på hur\r\nmycket hyrorna skall stiga. Det är denna situation\r\nsom är så farlig, och det var den som Anne Wibble\r\nskulle möta med sin plan.</pre><pre>Av planen blev det i stort sett ingenting annat än\r\ndet som Sickan brukar leverera. I den senaste\r\nfilmen såg vi ju hur allt slutade när man sprängde\r\nhela resväskan med pengar och de brända sedlarna\r\nsinglade ner över de stackars kumpanerna i\r\nJönssonligan. Så får det inte gå för Sverige, fru\r\nWibble. Därför är det viktigt att ni tar den\r\nutsträckta handen och försöker åstadkomma\r\nnågonting av konkreta besparingar så att vi visar att\r\nläget är under kontroll.</pre><pre>(Applåder)</pre><pre>Anf. 8  HARRIET COLLIANDER (nyd):</pre><pre>Fru talman! Ärade radiolyssnare! Ny demokrati\r\nbildades 1991. Väljarna röstade in oss i Sveriges\r\nriksdag därför att Sveriges ekonomi höll på att falla\r\nsönder och därför att politikerna i denna riksdag\r\ninte förmådde att klara situationen. Jag påminner\r\nom att vi, Ny demokrati, gick till val på ett\r\nbesparingspaket på 196 miljarder över sex år,\r\nfinansierat på tio år. Vi möttes av hån.</pre><pre>Vi har i många frågor legat ett steg före er andra.\r\nVi var de enda som förespråkade en flytande krona,\r\nmen hånades. Det var ett hån som kostade\r\nskattebetalarna 30--40 miljarder kronor. Vi\r\nlyckades få upp flyktingpolitiken till diskussion,\r\noch det har i denna kammare fattats beslut som inte\r\nhade varit möjliga om inte vi hade fungerat som\r\nblåslampa.</pre><pre>Vår existens har gjort att ni, etablerade partier, har\r\ntvingats att föra en bättre politik. Det var också vår\r\navsikt. Vi sätter strålkastare på problem som ni\r\nmed er barlast av bindningar, låsningar, fördomar\r\noch traditioner vägrar att ta itu med. Vi fortsätter\r\nenvist att fråga finansministern: Varför sparar ni\r\ninte i organisationsbidragen? Varför fortsätter ni att\r\nhälla biståndspengar i svarta hål? Varför ger ni över\r\nen miljard till hemspråksundervisning? Varför\r\nsparar ni inte där det går att spara? I stället gör ni\r\nomfördelningar och låter vanligt folk drabbas av\r\nbesparingarna.</pre><pre>Finansministerns påstående att vi tar 20 miljarder\r\nfrån barnfamiljerna är felaktigt. Vi skapar en\r\nrättvis familjepolitik som ger alla valfrihet -- alla.\r\nStaten sparar 21 miljarder. Det har man också i\r\nFinansdepartementet räknat ut.</pre><pre>Omdömena om regeringens\r\nkompletteringsproposition är samstämmiga: Den\r\när svag, den är tunn och den inger inte förtroende\r\nför regeringen. Varför klarar inte regeringen att\r\nprestera en trovärdig budget? Tidningarna och\r\nkritikerna skjuter in sig på att det är valår, att\r\nregeringspartierna inte vill föreslå obehagliga\r\nbesparingar, att det handlar om röstfiske, att\r\nregeringen luras osv.</pre><pre>Men om det vore så väl att det enbart var att det är\r\nett valår som är orsaken till att budgeten är svag så\r\nginge det väl an. Men problemen är värre än så,\r\ndärför att de går tillbaka till partierna själva. Då\r\nmenar jag såväl regeringspartierna som\r\nSocialdemokraterna och Vänsterpartiet.</pre><pre>Problemet är att alla etablerade partier i riksdagen\r\när för lika i sin politik, men politiken är sprungen ur\r\nolika ideologiska rötter. I dag finns det nästan inga\r\nriktiga arbetare i Socialdemokratiska\r\nArbetarepartiet för vilka klasskampen skall föras. I\r\nCentern finns nästan inga bönder. Centern som i\r\ndag domineras av moderata gröna är ett bra\r\nexempel på ett traditionellt parti som har förlorat\r\nsina rötter. Så kommer det att gå för de andra\r\npartierna också. Moderaterna är inte längre ett\r\nparti för bara patroner och företagare. Och\r\nFolkpartiet, som bildades för att ta tillvara\r\nmedelklassens intressen mot högerkrafter och\r\nnationalister, är med sina ynka 7 % knappast\r\nrepresentativt för medelklassen. Det betyder att\r\nalla partier står för det som Folkpartiet bildades för.</pre><pre>De etablerade partiernas existens hänger på att de\r\nblir kvar vid det gamla -- det gamla klass- och\r\nintressetänkandet. Vad som också har hänt under\r\nresans gång är att alla etablerade partier har satt sig\r\ni knät på särintressen och kravmaskiner av olika\r\nslag -- LO, TCO, SAF och Hyresgästföreningen.\r\nUppräkningen skulle kunna göras oändlig. Alla\r\nbara kräver, och yrkespolitikerna har inte kunnat\r\nsäga nej. Därför ser det ut som det gör i Sverige,\r\noch därför förmår inte de fyra regeringspartierna\r\natt ta krafttag, vilket inte heller\r\nSocialdemokraterna gör. Ny demokrati har inga\r\nsärintressen. Jo, vi har ett. Vårt särintresse är\r\nväljarna.</pre><pre>Alla partier i riksdagen, utom Ny demokrati, har\r\nsina rötter i 1800-talet. Partierna är inplacerade på\r\nen höger- och en vänsterskala. Denna höger--\r\nvänster-skala följer 1800-talets måttstock. Men\r\ndenna måttstock går inte längre att använda, för\r\nblockpolitiken uttryckt i höger och vänster\r\nexisterar inte längre. Men om de gamla partierna\r\nerkänner det, har de förlorat sitt\r\nexistensberättigande. Ny demokrati finns inte på\r\ndenna höger--vänster-skala, vilket gör att alla\r\nandra partier och också alla journalister är\r\nvillrådiga. Ena gången är vi ett högerparti, andra\r\ngången ett vänsterparti. När man inte kan placera\r\noss säger man: Er kan man inte lita på.</pre><pre>Jag vill karakterisera Ny demokrati som ett\r\nspjutspetsparti -- men pilarna går inte åt samma håll\r\nom man mäter med den gamla 1800-talsskalan. Vi\r\när början till en modern partistruktur, som stämmer\r\nmed befolkningens verkliga sammansättning och\r\nverkliga problem. Vi går in där andra partier har\r\nlåsningar, där vi ser att saker måste göras. Vi kan\r\ninte göra allt, men vi kan göra mycket. Därför kan\r\nvi också tala med andra partier och göra upp med\r\nandra partier. Vi för sakpolitik, och vi för en politik\r\nsom vi tror är bra för Sverige. Vi kommer att\r\nfortsätta att säga sanningar, även om de är\r\nobehagliga.</pre><pre>Alla vet att Sverige är ett sjukt samhälle -- nu\r\nhandlar det om att det inte skall bli obotligt sjukt.\r\nKompletteringspropositionen är som en\r\npotemkinkuliss. Regeringen målar framtiden i\r\nrosenrött med en 4-procentig ekonomisk tillväxt,\r\nfast alla vet att det är en utopi. Vi i Ny demokrati\r\nkommer att presentera våra recept till bot i vår\r\nekonomiska motion om två veckor. Då kommer det\r\natt handla om bot och inte om smärtlindring. Fru\r\ntalman! Vi tar ansvar för Sverige.</pre><pre>Jag skulle vilja säga till finansministern att jag inte\r\nhar fått svar på frågan om vad som finns i TUB:en\r\noch om underlaget för att hävda den höga\r\nbruttoinvesteringen i näringslivet.</pre><pre>(Applåder)</pre><pre>Anf. 9  JOHAN LÖNNROTH (v):</pre><pre>Fru talman! Jag får gratulera Göran Persson till den\r\nslående liknelsen med Sickan. Jag skulle vilja råda\r\nGöran Persson att inte ge sig i lag med Sickans\r\ngäng. Jag tror att Göran Persson i en regering ihop\r\nmed Anne Wibble, eller Sickan, skulle få spela\r\nVanhedens roll, dvs. han med de för korta byxorna\r\noch de röda strumporna. Som sagt var: Gå inte med\r\ni Jönssonligan, Göran Persson!</pre><pre>Finansministern anser att vårt förslag att höja\r\nföretagsbeskattningen från 28 % till 30 % skulle\r\nvara förödande för Bengt Westerbergs bror\r\nfärghandlaren. Nu är det så att Danmark har en\r\nskattesats på 34 % och EU-genomsnittet är nästan\r\n40 %, och såvitt jag vet finns det där en rad\r\nfärghandlare som ändå får sälja en och annan\r\nfärgburk. Jag tycker därför att Anne Wibble kan\r\nlugna Bengt Westerbergs bror när det gäller våra\r\nskatteförslag.</pre><pre>Jag måste passa på att fråga om de starka\r\nattackerna gentemot Socialdemokraterna på grund\r\nav att de vill höja skatter. Såvitt jag kan räkna på\r\nde socialdemokratiska förslagen, med\r\ndirektavskrivningar och annat, innebär de\r\nsammantaget vad gäller företagsbeskattningen,\r\nåtminstone kortsiktigt, att Socialdemokraterna vill\r\nsänka skatterna för företagen jämfört med\r\nregeringens förslag. Är det inte så, Anne Wibble?\r\nDet är väl sanningen. Varför lägger ni inte av med\r\nden här kampanjen? Det är väl ingen slump att\r\nSvenska arbetsgivareföreningen har ställt sig upp\r\noch hyllat Göran Persson just nu.</pre><pre>Jag skulle vilja att finansministern i sitt sista inlägg\r\nmycket kort svarade på några frågor. Den första\r\ngäller kommunernas utveckling. De skall ju spara\r\n35 miljarder fram till 1998. Det här måste man tolka\r\nså att kommunernas förbrukning av pengar inte får\r\nöka snabbare än konsumentpriserna. Samtidigt\r\nhoppas regeringen att befolkningens inkomster\r\ntotalt skall växa med 4 % per år, uttryckt i fast\r\npenningvärde, under resten av 90-talet. De\r\nkommunalt anställda måste rimligen få del av den\r\nhär reala inkomsttillväxten, vilket betyder att\r\nkommunerna kraftigt måste minska antalet\r\nanställda om de inte skall öka sin\r\npenningförbrukning.</pre><pre>Men inkomsttillväxten betyder totalt sett också att\r\nkommunernas skatteinkomster ökar med 4 %, vid\r\noförändrad nivå på skattesatserna. Kommunerna\r\nkommer då att få jättelika finansiella överskott.</pre><pre>Kommunerna skall således, enligt regeringens\r\nplaner, dels skära ned kraftigt på antalet anställda,\r\ndels förklara för medborgarna varför man skall\r\nbygga upp stora finansiella överskott. Man skall\r\nockså förklara varför många av dem som\r\nkommunerna avskedar skall tvingas leva på statliga\r\nmedel, arbetslöshetsunderstöd eller\r\narbetsmarknadspolitik. Det här är helt enkelt inte\r\ntrovärdigt. Bilden förändras naturligtvis om staten\r\ndrar in överskotten från kommunsektorn. Men det\r\nstår inte ett ord om detta i Nathalieplanen eller\r\nkompletteringspropositionen.</pre><pre>Frågan är alltså: Är min tolkning riktig, att\r\nregeringen planerar nya stora indragningar av\r\npengar från kommuner och landsting men att man\r\ninte vågar säga det i denna proposition? Vilken\r\npoäng är det med att avskeda vårdbiträden och\r\nbarnomsorgspersonal och låta dem gå rakt ut i\r\narbetslöshet? Vilken samhällsekonomisk poäng är\r\ndet med att göra det?</pre><pre>Sedan kan man också observera att ränteskillnaden\r\nmellan Sverige och Tyskland, som Göran Persson\r\ntalade om, har uppstått efter det att\r\nförhandlingarna med EU var klara och efter det att\r\nSocialdemokraterna och de borgerliga partierna\r\nhade enats om pensionsöverenskommelsen. Tycker\r\ninte Anne Wibble att det här är någonting som är\r\nvärt att fundera över? Hon tror ju på att\r\nmarknaden, i alla fall delvis, har rätt. Kan det\r\nmöjligen finnas något samband, så att marknaden\r\nuppfattar det här pensionsförslaget som orimligt\r\nsamhällsekonomiskt dyrt, och att de dryga EU-\r\navgifterna också bidrar till att höja den svenska\r\nräntan? Kan det vara så, finansministern?</pre><pre>Anne Wibble frågar var Göran Persson vill spara i\r\npensionssystemet. Men det nya förslaget, jämfört\r\nmed nuvarande ATP-system med nuvarande regler,\r\ndvs. bibehållet tak, är såvitt jag förstår dyrare. Var\r\nvill Anne Wibble spara i det nya pensionssystemet?</pre><pre>Slutligen gäller det frågan om EU-avgifterna. Man\r\nhar motiverat detta att man inte tar med dem i den\r\nlångsiktiga kalkylen med att beslut ännu inte har\r\nfattats i EU-frågan. Men hur många beslut har\r\nfattats när det gäller Nathalieplanen? Det är ju\r\nberoende på kommande majoriteter. Det är högst\r\nosäkra beslut och majoriteter. Dessutom är det\r\nmycket dåligt praktiserat. Det duger alltså inte som\r\nargument.</pre><pre>Jag vill till sist fråga finansministern: Hur skall ni\r\nsom vill säga ja till svenskt medlemskap i EU\r\nplocka fram de mycket dryga pengar som svenska\r\nskattebetalare måste hosta upp om Sverige skall bli\r\nmedlem i den europeiska unionen?</pre><pre>Anf. 10  Finansminister ANNE WIBBLE\r\n(fp):</pre><pre>Fru talman! Jag undrar om inte Göran Persson\r\nborde ägna sig mindre åt att gå på bio och mera åt\r\natt läsa en och annan ekonomisk lärobok. Jag tror\r\natt det skulle befrämja både den\r\nsocialdemokratiska politiken och de ekonomisk-\r\npolitiska debatterna.</pre><pre>Det huvudsakliga budskapet nu var att\r\nSocialdemokraterna skall presentera politik sedan.\r\nJag har hört detta budskap 8--10 gånger förut under\r\nden här mandatperioden. Det har aldrig blivit\r\nnågot långsiktigt saneringsprogram, som löser\r\nproblemet med skuldens ökning, utan det har i\r\nbästa fall blivit ett eller annat\r\nskattehöjningsförslag.</pre><pre>Jag ägnade rätt mycket tid åt att varna för försöken,\r\nsom jag misstänker att Socialdemokraterna har i\r\nbakfickan, att lösa statsskuldsproblemet genom\r\nbara höjda avgifter och höjda skatter. Det vore att\r\nupprepa 1970-talets misstag, när man höjde\r\narbetsgivaravgifterna med en våldsam hastighet.\r\nDet är faktiskt predestinerat att leda till en\r\nfullständigt omöjlig situation för\r\nlöneförhandlingar, till inflation och till permanent\r\narbetslöshet. Det var mycket konstigt att Göran\r\nPersson inte hade någon enda kommentar till detta.</pre><pre>Göran Persson ägnade sig i stället åt att klaga på\r\nkapitalägare -- de är tydligen väldigt illa sedda. Jag\r\nkonstaterar bara att det behövs en eller annan\r\nföretagare i Sverige, om vi skall få fram de\r\ninvesteringar och de jobb som är nödvändiga för att\r\nvi skall klara det andra stora fördelningsproblemet,\r\nnämligen arbetslösheten. Göran Persson har i det\r\nsammanhanget inga recept att komma med. Jag\r\nhade kanske inte heller väntat mig det.</pre><pre>Den senaste reaktionen från utlandet, som jag har\r\ntagit del av, angående de svenska problemen\r\nkommer från en engelsk bedömningsfirma. Man\r\nhar sagt att det finns två stora risker för den\r\nframtida svenska ekonomiska utvecklingen. Den\r\nena risken är ett nej till EU-medlemskap vid\r\nfolkomröstningen. Den andra risken är en\r\nsocialdemokratisk valseger.</pre><pre>Fru talman! Det viktiga är att klara av saneringen\r\nav de offentliga finanserna, att få stopp på\r\nstatsskuldens ökning utan de\r\narbetsgivaravgiftsökningar eller andra\r\nskatteökningar som socialdemokraterna har ägnat\r\nsig åt att ta fram förslag om. I stället skall vi bygga\r\nvidare på den saneringsplan som riksdagen har\r\nantagit och där vi nu föreslår en utökning. Göran\r\nPersson försökte att göra sig rolig över att det bara\r\nvar fråga om en plan. Jag vill då påminna om att\r\nunder denna mandatperiod har det för att förstärka\r\nde offentliga finanserna beslutats om 90 miljarder\r\nkronor i minskade utgifter och\r\ninkomstförstärkningar -- 90 miljarder kronor!\r\nDärtill finns planenligt ett stort antal miljarder i den\r\nNathalieplan som jag förväntar mig att riksdagen\r\nkommer att ställa sig bakom.</pre><pre>Fru talman! Jag vill också något kommentera\r\nHarriet Collianders anförande. Jag håller med\r\nhenne på en enda punkt, nämligen att med Ny\r\ndemokratis ekonomiska politik är 4 % tillväxt\r\nunder en följd av år en utopi. Det är alldeles\r\nsjälvklart. Jag fick en lista för inte så länge sedan\r\növer några av de beslut där Ny demokrati under de\r\nsenaste veckorna har varit med och bildat majoritet\r\ni riksdagen. Det gäller mera pengar till Riksteatern\r\noch till diverse andra kulturanslag -- säkert mycket\r\nangelägna, men det innebär att man har röstat för\r\nmera pengar -- mera pengar till nytt varvsstöd,\r\nmera pengar till tekniska attachéer, mera pengar för\r\natt återupprätta ett bostadsdepartement -- följden\r\nblir antagligen en faslig massa byråkrati -- mera\r\npengar till geologisk undersökningsverksamhet och\r\nen lång rad andra saker. När det sedan verkligen\r\ngäller, då röstar Harriet Collianders nydemokrater\r\nför mera offentliga utgifter och mera byråkrati. Det\r\när inte så väldigt bra.</pre><pre>Johan Lönnroth ställde en fråga om ifall det inte var\r\nså, att socialdemokraternas skattepolitik innebar\r\nsänkningar, framför allt när det gällde\r\ninvesteringsavdrag. Jag kan berätta någonting för\r\nJohan Lönnroth, som kanske är en nyhet för\r\nVänsterpartiet. Företagens investeringar avgörs\r\nfaktiskt inte på grundval av tillfälliga\r\nskattelättnader hit eller dit. Det kan vara nog så\r\nönskvärt i vissa fall, men företagens investeringar\r\navgörs av ett långsiktigt stabilt företagsklimat. Det\r\nfinns en lång rad undersökningar som visar att\r\nföretagen nu -- i motsats till för några år sedan och\r\nverkligen i motsats till 80-talet med den\r\nsocialdemokratiska politiken -- har ett mycket\r\nstarkt förtroende för företagsklimatet i Sverige.\r\nFöretagen vill producera här, de investerar här och\r\ndärmed skapar de också jobb här. Det är den\r\npolitiken tillsammans med skuldsanering som det\r\nmåste byggas vidare på för att man skall kunna ta\r\nvara på den mycket goda chans som Sverige nu har\r\natt återupprätta Sverige som en stark företagar- och\r\nindustrination med många nya jobb och med en\r\nstabil bas för de trygghetssystem som medborgarna\r\nhar rätt att förvänta sig.</pre><pre>(Applåder)</pre><pre>Överläggningen var härmed avslutad.</pre><pre>Proposition 1993/94:150 hänvisades till\r\nfinansutskottet.</pre><pre>4 §  Meddelande om muntliga frågor till\r\nregeringen den 28 april</pre><pre>Anf. 11  TALMANNEN:</pre><pre>Vid frågestunden torsdagen den 28 april kl. 14.30\r\nkommer följande statsråd att närvara:</pre><pre>Statsminister Carl Bildt, kulturminister Birgit\r\nFriggebo, arbetsmarknadsminister Börje\r\nHörnlund, finansminister Anne Wibble och\r\nkommunikationsminister Mats Odell.</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>5 §  Svar på fråga 1993/94:467 om samverkan om\r\nPVC mellan branschen och\r\nKretsloppsdelegationen</pre><pre>Anf. 12  Miljöminister OLOF JOHANSSON\r\n(c):</pre><pre>Herr talman! Patrik Norinder har frågat mig vilka\r\nåtgärder regeringen vidtagit med anledning av en\r\nskrivelse från Grossistförbundet Svensk Handel\r\nm.fl. om Kretsloppsdelegationens\r\nregeringsuppdrag om PVC.</pre><pre>I enlighet med vad som föreslagits i regeringens\r\nkretsloppsproposition (prop. 1992/93:180) -- som\r\nriksdagen godkände förra våren -- har\r\nKretsloppsdelegationen fått i uppdrag att utarbeta\r\nen plan för att undvika miljöpåverkan från\r\npolyvinylklorid (PVC) och andra klorerade plaster.\r\nEnligt uppdraget bör överläggningar ske med\r\nberörda intressenter, bl.a. berörda myndigheter\r\noch branscher. Kretsloppsdelegationen skall\r\nredovisa sitt uppdrag till regeringen senast den 1\r\njuni 1994.</pre><pre>Som brukligt är kommer ärendet sedan att beredas\r\ninom regeringskansliet innan beslut fattas av\r\nregeringen. Detta innebär bl.a. att\r\nKretsloppsdelegationens förslag kommer att\r\nskickas på remiss till berörda instanser.\r\nGrossistförbundet kommer härvid att beredas\r\ntillfälle att inkomma med remissyttrande.</pre><pre>I detta sammanhang vill jag också med anledning\r\nav skrivelsen från Grossistförbundet Svensk\r\nHandel m.fl. nämna att branschorganisationerna\r\nhar inbjudits till överläggningar med företrädare\r\nför departementet under juni månad, dvs. efter det\r\natt Kretsloppsdelegationen redovisat sitt uppdrag\r\ntill regeringen.</pre><pre>Anf. 13  PATRIK NORINDER (m):</pre><pre>Herr talman! Jag tackar så mycket för det svaret.\r\nMiljöministern säger i slutet av svaret att man har\r\nberett Grossistförbundet Svensk Handel tillträde\r\ntill departementet under juni månad. Den 1 juni\r\nredovisar delegationen sitt uppdrag. Den 13 juni\r\nhar industrin fått företräde.</pre><pre>Den skrivelse som överskickades från\r\nIndustriförbundet, branschhandeln och\r\nplastförbunden gällde bl.a. en del av uppdraget.\r\nDet var den frågan som man ville diskutera med\r\nregeringen. Man har t.o.m. fått en uppmaning av\r\nKretsloppsdelegationen att ta kontakt med\r\nregeringen angående uppdraget. Det kan då verka\r\nlitet underligt att man får företräde hos regeringen\r\nefter att man har lämnat ifrån sig uppdraget.</pre><pre>Anledningen till denna skrivelse är en oro från\r\nindustrin när det gäller hanteringen av ärendet.\r\nMan har inte fått ta del av några anteckningar, inte\r\nens från de sammanträden där man själv har\r\ndeltagit. Man har alltså inte kunnat se om det har\r\nförekommit några felaktigheter som hade kunnat\r\nrättas till. Man har inte heller kunnat bemöta några\r\nargument.</pre><pre>Jag vill höra med miljöministern om han anser att\r\ndet skall gå till så här i Kretsloppsdelegationen.</pre><pre>Anf. 14  Miljöminister OLOF JOHANSSON\r\n(c):</pre><pre>Herr talman! Jag tycker nog att den här kritiken är\r\nnågot märklig. Jag har därför begärt in fullständig\r\nredovisning från Kretsloppsdelegationens kansli av\r\nde kontakter som har skett, och jag har också fått\r\nen sådan redogörelse. Jag har ingen anledning att\r\nifrågasätta korrektheten i denna redogörelse.</pre><pre>Av redogörelsen framgår att när det gäller\r\nkontakterna med berörda företag och branscher\r\nhar det förekommit fyra samråd samt ytterligare två\r\nsamråd med Kemikalieinspektionen,\r\nNaturvårdsverket och miljöorganisationen\r\nGreenpeace. Plastförbundet, PKL,\r\nGrossistförbundet och Kemikontoret har erbjudits\r\nkomma med förslag om de företag som skall\r\ninbjudas till samråden. Dessa förslag har sedan\r\nutgjort underlag för delegationens inbjudningar.</pre><pre>Totalt har nästan 40 företag och\r\nbranschorganisationer deltagit i ett eller flera\r\nsamråd. Jag kan fortsätta så här: Det var samråd\r\nden 20 januari, den 25 januari, den 28 mars och den\r\n30 mars. Deltagare var bl.a. Plastförbundet,\r\nGrossistförbundet, PKL och Jernkontoret\r\ntillsammans med 13 företag. Så nog har\r\nGrossistförbundet funnits med i samråden. Men\r\ndet är helt rimligt att uppläggningen av uppdraget,\r\nsom ju slutligt avgörs av regeringen, sker i\r\ndepartementet. Uppdraget i sina huvuddrag har\r\nförankrats här i riksdagen. Både Patrik Norinder\r\noch jag vet att det är en konflikt kring vilka plaster\r\nsom skall omfattas, hur farliga de är etc.</pre><pre>Anf. 15  PATRIK NORINDER (m):</pre><pre>Herr talman! Det är riktigt att företrädare för\r\nPlastförbundet, vilket frågan gäller, har träffat\r\nKretsloppsdelegationen vid två tillfällen. Då skall\r\nman betänka att bara en delegat från\r\nKretsloppdelegationen varit närvarande. Sedan har\r\ndet varit tjänstemän och ordföranden. De andra\r\nhar inte fått någon information, och det har inte\r\ngjorts några anteckningar som man hade kunnat ta\r\ndel av.</pre><pre>Av övriga intressenter har enligt miljöministern\r\nGreenpeace, Naturvårdsverket och\r\nKemikalieinspektionen deltagit. Det stämmer.\r\nMen det är också något märkligt. Vid mötet gjorde\r\nGreenpeaces representant anteckningar, som\r\nbranschförbunden inte fått ta del av. I Österrike har\r\nGreenpeace ålagts att stoppa sin kampanj mot PVC\r\npå grund av dess osaklighet. Kan jag få någon\r\nkommentar från miljöministern?</pre><pre>Anf. 16  Miljöminister OLOF JOHANSSON\r\n(c):</pre><pre>Herr talman! Jag utgår från att Greenpeace förde\r\nanteckningar för egen del. Jag har de anteckningar\r\nsom är Kretsloppsdelegationens. De kallas för\r\nminnesanteckningar. De finns tillgängliga, och där\r\nkan man läsa vad alla som ingår i delegationen, dvs.\r\nde olika bransch- och företagsföreträdarna, har\r\nframfört i huvudsak. Därefter är det naturligtvis\r\ndelegationens ledamöters egen sak att se till att det\r\när hög närvaro.</pre><pre>I fråga om uppdrag kan jag säga att uppdraget inte\r\när slutligt. Det uppdrag som ges skall därefter\r\nprövas. Där kommer remissinstanserna in i bilden.\r\nDå har naturligtvis alla berörda parter möjlighet att\r\nanlägga sina synpunkter. Men jag skulle vilja varna\r\nför att föra debatten som om det handlade om\r\nnågot slags korporativism, där man enbart skall gå\r\nefter intressena.</pre><pre>Anf. 17  PATRIK NORINDER (m):</pre><pre>Herr talman! Branschen uppfattar att det är\r\nfelaktigheter i uppdraget. Det var detta man ville\r\ndiskutera med miljöministern. Jag vet inte om\r\nmiljöministern är beredd att ta emot tidigare än den\r\n1 juni. Men den frågan kanske kan få sin lösning så\r\natt branschen får föra fram sina åsikter.</pre><pre>Man har från branschen sagt att man inte fått ta del\r\nav några anteckningar. Det är oroväckande för\r\nframtiden om Kretsloppsdelegationen kommer att\r\nfortsätta att arbeta på det här viset. Jag vädjar till\r\nmiljöministern att se över rutinerna och försöka få\r\nen bättre dialog med industrin och branscherna.\r\nDet är där själva arbetet skall utföras. Får man en\r\nkonflikt på tidigt stadium är jag mycket oroad för\r\nhur arbetet i Kretsloppsdelegationen kommer att\r\nfortskrida.</pre><pre>Anf. 18  Miljöminister OLOF JOHANSSON\r\n(c):</pre><pre>Herr talman! Till sist vill jag bara konstatera att det\r\nvi hanterar är en fråga som redan från början har\r\nvarit konfliktfylld. Det är naturligtvis inte så enkelt\r\nalla gånger att mildra konflikten under resans lopp.</pre><pre>Det har funnits en mycket bred kontaktyta och stor\r\nvillighet från Kretsloppsdelegationens sida att\r\nlyssna på företag och branschorganisationer.\r\nSjälvklart finns samma vilja från min sida.</pre><pre>Minnesanteckningar finns. Jag har inte kontrollerat\r\ni vilken utsträckning de har vidarebefordrats till\r\nberörda representanter. Men självklart har inte\r\ndelegationen möten med företag och\r\nbranschorganisationer utan att fånga in vad de\r\ntycker och föra det vidare i arbetet. Jag utgår från\r\natt man skall kunna göra det, med den uppläggning\r\nsom finns och den remissbehandling som kommer\r\natt ske. Jag är naturligtvis beredd att också själv\r\nlyssna på de berörda.</pre><pre>Anf. 19  PATRIK NORINDER (m):</pre><pre>Herr talman! Jag tackar miljöministern för svaren.\r\nJag vill bara påpeka att man från branschen bjudit\r\nin delegationen eftersom det var så dålig närvaro\r\nvid tidigare möten. Man ville föra en diskussion,\r\nmen delegationen har inte kommit till mötena.</pre><pre>Jag vill också understryka allvaret i det här. Den\r\nskrift som miljöministern har fått är undertecknad\r\nav Grossistförbundet Svensk Handel,\r\nIndustriförbundet, Kemikontoret, Plast- och\r\nkemikalieleverantörers förening, Svensk\r\nindustriförening, Föreningen Sveriges\r\nplastfabrikanter och Sveriges plastförbund. Jag\r\nhoppas att arbetet i Kretsloppsdelegationen\r\nframöver kommer att bedrivas på ett mer öppet sätt\r\noch i bättre samarbete med industrin.</pre><pre>Överläggningen var härmed avslutad.</pre><pre>6 §  S var på fråga 1993/94:463 om friköp av\r\nhistoriska arrenden</pre><pre>Anf. 20  Statsrådet REIDUNN LAURÉN</pre><pre>(-):</pre><pre>Herr talman! Bengt Silfverstrand har frågat mig om\r\nen proposition om friköpslag kommer att föreligga\r\ni sådan tid att frågan hinner behandlas av\r\nvårriksdagen.</pre><pre>I ett tidigare frågesvar har jag här i kammaren sagt\r\natt en proposition som behandlar\r\nArrendekommitténs förslag rörande bl.a. den s.k.\r\nfriköpslagen skulle avlämnas under vårriksdagen.\r\nVissa av de lagtekniska och andra frågor som\r\nuppkommit under ärendets beredning inom\r\nJustitiedepartementet har emellertid visat sig svåra\r\natt bemästra. Frågorna måste givetvis, på\r\nsedvanligt sätt, gås igenom med stor omsorg. Siktet\r\när emellertid, liksom tidigare, inställt på att\r\npropositionen skall avlämnas i sådan tid att den kan\r\nbehandlas av höstriksdagen.</pre><pre>Anf. 21  BENGT SILFVERSTRAND (s):</pre><pre>Herr talman! Jag tackar statsrådet för svaret på\r\nfrågan. Det är djupt beklagligt att frågan om friköp\r\nav historiska arrenden fortsätter att dras i\r\nlängbänk, en långbänk där man med bred marginal\r\növerträffar den tidigare borgerliga regeringen\r\nFälldins insatser på området.</pre><pre>Riksdagen har klart och entydigt beställt en lag från\r\nregeringen, med innebörden att arrendatorer av\r\ns.k. historiska arrenden skall kunna friköpa den\r\negendom de i praktiken förfogat över i\r\ngenerationer. Det skedde för fyra och ett halvt år\r\nsedan. En arrendekommitté har också enhälligt\r\nredovisat ett förslag till friköpslag. Förslaget ligger\r\npå statsrådet Lauréns skrivbord sedan oktober\r\n1991. Regeringen har alltså haft två och ett halvt år\r\npå sig att verkställa riksdagens tidigare fattade\r\nbeslut -- om den politiska viljan hade funnits. Men\r\nfinns denna politiska vilja? Där måste man\r\nnaturligtvis hysa mycket allvarliga tvivel.</pre><pre>Samtidigt som regeringen fortsätter att förhala\r\nfrågan kräver Lantbrukarnas riksförbund och\r\nSveriges jordägareförbund, båda mäktiga\r\nföreträdare för landets markägare, att regeringen\r\nskall riva upp riksdagsbeslutet om friköpslag.</pre><pre>Stora och penningstarka intresseorganisationer --\r\nsärintressen som regeringen brukar kalla sådana --\r\nförmenar en liten grupp arrendatorer, som\r\ngenerationer levt i rättsosäkerhet, rätten att få\r\nfriköpa sina gårdar. På vilken sida står regeringen?\r\nHar inte statsrådet förståelse för den oro och\r\nbesvikelse som finns hos berörda arrendatorer?</pre><pre>Först har regeringen sagt att frågan skall läggas\r\nfram för riksdagen i mitten av våren. Det sade\r\nstatsrådet Laurén när jag frågade förra gången i\r\njanuari. Nu står det i svaret att siktet är inställt på\r\natt en proposition skall läggas fram så att frågan kan\r\nbehandlas av höstriksdagen. Vad är det nu som\r\ngäller, fru statsråd? Är det vårriksdagen som\r\ntidigare sagts eller höstriksdagen?</pre><pre>Anf. 22  Statsrådet REIDUNN LAURÉN</pre><pre>(-):</pre><pre>Herr talman! Jag sade i mitt frågesvar den 11\r\njanuari att jag skulle tro att en proposition kan\r\nläggas fram i mitten på våren. Jag avslutade med att\r\nsäga att det skulle läggas fram ett förslag under\r\nvårriksdagen. Det innebär naturligtvis att jag inte\r\nhar utlovat mer än att frågan skall behandlas under\r\nhöstriksdagen.</pre><pre>Min målsättning är fortfarande att en proposition\r\nskall kunna avlämnas under vårriksdagen. Men\r\nmed hänsyn till de komplikationer av rättsteknisk\r\nnatur som vi har mött under arbetet med frågan --\r\nolika lagtekniska problem som har visat sig ganska\r\nsvåra att komma till rätta med -- vågar jag alltså i\r\nnuläget inte utlova mer än vad jag har sagt i\r\nfrågesvaret.</pre><pre>Anf. 23  BENGT SILFVERSTRAND (s):</pre><pre>Herr talman! Det är faktiskt ganska upprörande,\r\nfru statsråd. De lagtekniska problem som man\r\nunderstryker har man haft två och ett halvt år på sig\r\natt lösa. Dessutom har man i det här fallet haft en\r\nutomordentligt kompetent juridisk församling till\r\nsin hjälp, som för första gången sedan den här\r\nfrågan i över hundra år blötts och stötts blivit enig\r\nom ett lagförslag.</pre><pre>Jag förstår om en regering har synpunkter på ett\r\nsådant lagförslag, kanske vill begränsa det eller\r\nförändra det på något sätt. Men det kan\r\nuppenbarligen inte vara några lagtekniska\r\nkomplikationer det handlar om, utan det måste\r\nvara andra bevekelsegrunder. Det förstår man om\r\nman läser lagförslaget. Jag skulle vilja be statsrådet\r\nprecisera vari de lagtekniska komplikationerna\r\nbestår.</pre><pre>Tidigare lämnades det ganska klara beskedet att en\r\nproposition skall läggas fram. Men nu är det bara\r\nsiktet som är inställt; det är rätt märkligt. Man\r\nundrar då hur det siktet är inställt, eftersom man\r\ninte träffat måltavlan på två och ett halvt år.</pre><pre>Anf. 24  Statsrådet REIDUNN LAURÉN</pre><pre>(-):</pre><pre>Herr talman! Jag lämnar gärna exempel på några\r\nav de svårigheter som vi mött. De har framför allt\r\nsamband med frågan om skyddet för arrendatorers\r\ninvesteringar på arrendestället.</pre><pre>Som exempel kan jag nämna avgränsningen av\r\nlagens tillämpningsområde och förutsättningarna\r\nför att tillstånd till investering skall kunna ges av\r\narrendenämnderna. En fråga som visat sig\r\nbesvärligare än vad åtminstone jag trodde är\r\nkommitténs förslag om att jordägarna skall åläggas\r\nen absolut inlösensskyldighet när\r\narrendeförhållandet upphör.</pre><pre>Jag svarade på Bengt Silfverstrands fråga den 11\r\njanuari, och nu svarar jag igen. Jag kan förstå att\r\nBengt Silfverstrand med detta frågande vill hålla\r\nfrågan vid liv. Men jag försäkrar Bengt\r\nSilfverstrand att det inte behövs. Frågan förhalas\r\nnämligen inte utan är vid liv, och vi arbetar aktivt\r\nför att lösa de komplicerade frågor som uppkommit\r\ni sammanhanget.</pre><pre>Anf. 25  BENGT SILFVERSTRAND (s):</pre><pre>Herr talman! Om frågan är vid liv, fru statsråd, och\r\nden har behandlats av Justitiedepartementet i hela\r\ntvå och ett halvt år, måste det vara en respirator, en\r\nkonstgjord andning, som regeringen själv håller\r\ndenna fråga vid liv med.</pre><pre>Situationen är nämligen mycket allvarlig för de\r\nmänniskor som är berörda. Jag tror inte att\r\nstatsrådet är omedveten om deras situation. Jag vet\r\nockså att flera av dem varit i kontakt med\r\ndepartementet. Dessa människor är djupt\r\nbekymrade. De utgörs till en del av äldre\r\nmänniskor som i decennier har längtat efter att få\r\ndenna fråga löst. Vad skall de tro när de i januari\r\nmånad får besked om att en lag skall aktualiseras\r\nunder vårriksdagen? Nu läggs möjligen ett förslag\r\nfram under vårriksdagen, men inte i sådan tid att\r\ndet kan behandlas av vårriksdagen. Därmed skjuts\r\nju ärendet upp till höstriksdagen. Kan det möjligen\r\nbero på att statsrådet egentligen säger: Gånge\r\ndenna kalk ifrån oss?</pre><pre>Anf. 26  Statsrådet REIDUNN LAURÉN</pre><pre>(-):</pre><pre>Herr talman! Så är det inte alls. Jag har faktiskt inte\r\ninte utlovat något som jag gått ifrån. Det jag den 11\r\njanuari sade var att en proposition skulle läggas\r\nfram under vårriksdagen. Det innebär att den inte\r\nkan behandlas förrän under höstriksdagen. Det är\r\nvad jag fortfarande står fast vid.</pre><pre>Anf. 27  BENGT SILFVERSTRAND (s):</pre><pre>Herr talman! Vi borde kunna vara överens om en\r\nsak, fru statsråd, nämligen hur de människor som\r\nberörs av dessa problem uppfattar saken. De har\r\nnaturligtvis entydigt, även om de hyst ett och annat\r\ntvivel beroende på vad som skett i det förflutna,\r\nutgått från att riksdagen skall hinna fatta beslut i\r\nfrågan före sommaruppehållet, detta med ledning\r\nav det som regeringen i sitt svar den 11 januari\r\nuttryckte med preciseringen ''under mitten av\r\nvåren''. Icke desto mindre finns det också motioner\r\ni ärendet som skulle behandlas i anslutning till\r\npropositionen. Det innebär att regeringen fritar sig\r\nfrån ansvaret att lösa denna fråga, eftersom man\r\nrimligen måste leva i viss osäkerhet om vad som\r\nhänder efter den 18 september.</pre><pre>Anf. 28  Statsrådet REIDUNN LAURÉN</pre><pre>(-):</pre><pre>Herr talman! Vi fritar oss inte alls från ansvaret.\r\nTvärtom tar vi på oss ansvaret att till riksdagen\r\nlämna ett genomarbetat förslag. Det tror jag gagnar\r\nalla dem som är intresserade av denna sak bäst,\r\nBengt Silfverstrand.</pre><pre>Överläggningen var härmed avslutad.</pre><pre>7 §  Svar på frågorna 1993/94:453 och 456 om\r\nBosnien-Hercegovina m.m.</pre><pre>Anf. 29  Utrikesminister MARGARETHA AF\r\nUGGLAS (m):</pre><pre>Herr talman! Lennart Rohdin har ställt två frågor\r\ntill mig om Bosnien-Hercegovina. I den första\r\nfrågar han om regeringen stöder en fredsplan som\r\nbygger på en styckning av republiken Bosnien-\r\nHercegovina. I den andra undrar han, varför den\r\nsvenska regeringen inte verkar för att FN med\r\nultimatum som det utfärdades efter blodbadet i\r\nSarajevo får till stånd ett omedelbart slut på den\r\nväpnade aggressionen mot Gorazde och de andra\r\nFN-skyddade zonerna. Jag har för avsikt att\r\nbesvara dessa båda frågor i ett sammanhang.</pre><pre>Sverige stöder FN:s och EU:s strävan att genom en\r\nförhandlingslösning få ett slut på det utdragna och\r\ngrymma kriget i Bosnien-Hercegovina.\r\nGrundläggande för det internationella samfundets\r\nsökande efter en lösning på konflikten har varit, att\r\nbibehålla Bosnien-Hercegovinas mångkulturella\r\nkaraktär och integritet som statsbildning. Alla\r\nansträngningar att nå en lösning har dock hittills\r\nmisslyckats -- inte minst på grund av den bosnisk-\r\nserbiska sidans dubbelspel och brott mot ingångna\r\növerenskommelser.</pre><pre>Sverige har konsekvent yrkat på en bestämd\r\nhållning från FN:s säkerhetsråd och ett beslutsamt\r\nuppträdande från Unprofor. Vi har sålunda så sent\r\nsom i förra veckan inför FN:s säkerhetsråd uttalat\r\nvårt stöd för flyginsatser för att trygga situationen i\r\nde s.k. fredade områdena och därigenom förbättra\r\nskyddet för såväl FN-personal som civilbefolkning.\r\nGivetvis måste också sådana insatser utformas som\r\nett led i en sammanhängande strategi och som ett\r\nstöd för den politiska förhandlingsprocessen, dvs.\r\ninsatserna bör även leda till större serbisk vilja att\r\nkompromissa vid förhandlingsbordet.</pre><pre>Det måste vara vår bestämda förhoppning att\r\nNATO:s senaste ultimatum, på FN:s begäran,\r\nrörande Gorazde och fyra andra fredade områden\r\näntligen innebär ett stopp för den serbiska\r\naggressionen i Bosnien som helhet.</pre><pre>För att upprätthålla trycket på serberna måste FN:s\r\nekonomiska sanktioner bibehållas till dess en\r\naccepterad fredsplan börjat implementeras. En\r\ndiskussion om ett tidigt lyftande av sanktionerna\r\nriskerar att sända fel signal till Belgrad.\r\nSanktionerna är det internationella samfundets\r\nlångsiktigt mest effektiva instrument, och serberna\r\nmåste förstå att dessa ej kommer att lyftas i förtid.</pre><pre>Sverige bidrar med en stor insats i Unprofor i\r\nBosnien. Den är nu på väg att utökas. Sverige har\r\nupprepade gånger förklarat att det behövs mer\r\nmarktrupp i Bosnien. Unprofors personella\r\nresurser för att bl.a. kunna skydda de fredade\r\nområdena är otillräckliga. Sverige har yrkat på att\r\nsäkerhetsrådet tillstyrker generalsekreterarens\r\nursprungliga önskemål om ytterligare ca 8 500 man\r\ntill Bosnien. På grund av amerikanskt motstånd\r\ntogs tidigare i april endast beslut om 3 500 man.\r\nDetta måste nu snarast rättas till, så att ett fredat\r\nområde som Gorazde inte i praktiken lämnas\r\noskyddat.</pre><pre>Sverige välkomnar det förstärkta amerikanska och\r\nryska engagemanget för en fredsuppgörelse.\r\nHittills har dock dessa ansträngningar inte varit helt\r\nkoordinerade vare sig sinsemellan eller i\r\nförhållandet till FN och EU. De senaste dagarnas\r\nutveckling visar med all tydlighet att samordnade\r\nansträngningar är nödvändiga för att en lösning\r\nskall kunna uppnås. Det är därför glädjande att en\r\nbättre internationell samordning inletts genom\r\nmötet den 25 april i London, då en kontaktgrupp\r\nbildades med höga företrädare för USA, Ryssland,\r\nStorbritannien, Frankrike samt FN och EU.\r\nGruppens första möte äger rum i dag.</pre><pre>Det bosniska kriget har lett till en humanitär\r\nkatastrof. Sveriges vilja att bistå även i det aktuella\r\nläget förblir oförminskad, och vårt bistånd är\r\nmycket omfattande.</pre><pre>Vi undersöker nu hur vi på bästa sätt skall kunna\r\nbidra till återuppbyggnaden av Bosnien-\r\nHercegovina den dag då detta fasansfulla krig --\r\nförhoppningsvis snart -- nått sitt slut. Vår strävan är\r\natt tidigt vara beredda att bilateralt och i\r\ninternationell regi snarast möjligt söka inleda en\r\nnormalisering av livet i Bosnien-Hercegovina. Det\r\när väl också endast via denna väg vi kan hoppas\r\nbidra till att på sikt dämpa motsättningarna mellan\r\nde olika folkgrupperna i Bosnien-Hercegovina.\r\nStödet till återuppbyggnad kommer att bli ett\r\nnödvändigt inslag i ansträngningarna att bevara ett\r\nmångkulturellt Bosnien.</pre><pre>Anf. 30  LENNART ROHDIN (fp):</pre><pre>Fru talman! Jag tackar för svaret.</pre><pre>Det är inte alltid som jag får svar på mina frågor\r\nom kriget i Bosnien även när utrikesministern är i\r\nriksdagen. Vis av erfarenheten konstaterar jag att\r\nutrikesministern väljer att besvara två stora frågor\r\ntillsammans, vilket är litet märkligt eftersom de\r\nbåda frågorna väl skulle kunna besvaras var för sig.\r\nDet riskerar också att minska utrymmet för\r\ndebatten.</pre><pre>Jag tycker att det är viktigt att påpeka att\r\nerfarenheterna de senaste månaderna visar att den\r\nrädsla och feghet som regeringskanslierna i Europa\r\nhar haft inför det folkmord som pågår i Bosnien\r\ninte har haft någon förankring i verkligheten. Trots\r\natt över 200 000 människor har mördats i Bosnien\r\noch 3 miljoner har drivits på flykt, var det först när\r\ndet riktades en granatattack mot Sarajevos\r\nmarknadstorg inför världens TV-kameror som FN\r\noch de europeiska staterna var tvungna att ingripa\r\noch ställa ultimatum -- förmodligen för att lugna\r\nTV-tittarna.</pre><pre>Många observatörer har på plats hävdat att de\r\nserbiska angriparna förstår maktspråk när det är\r\nallvar. Det har också visat sig gälla. Den linjen har\r\ninte upprätthållits, utan serberna har inbjudits att\r\nsätta i gång motsvarande bombardemang av\r\nGorazde. Detta har fått pågå alldeles för länge. Nu\r\nger de offer som har kommit ut ur staden besked\r\nom vad som har skett under dessa veckor. Återigen\r\nblev det så att när det som skedde inför världens\r\nTV-kameror blev olidligt för TV-tittarna, blev man\r\ntvungen att ingripa. Serberna drog sig omedelbart\r\ntillbaka.</pre><pre>Utrikesministern säger att det som sker i Bosnien\r\när en humanitär katastrof. Ja, men det är också en\r\npolitisk och folkrättslig katastrof att detta tillåts\r\nske.</pre><pre>Anf. 31  Utrikesminister MARGARETHA AF\r\nUGGLAS (m):</pre><pre>Fru talman! Jag vill hålla med Lennart Rohdin om\r\natt det blev en betydande framgång efter det att\r\nNATO och FN ställde ultimatum i samband med\r\nmassakern i Sarajevo. Ett visst mått av ljus\r\nuppenbarade sig i mörkret. Därefter blev det en\r\nförnyad vacklan och felaktiga signaler. Framför allt\r\ngäller det de olyckliga beslut som fattades i FN:s\r\nsäkerhetsråd, vilket så fort det kom till Sveriges\r\nkännedom ledde till att Sverige agerade i diverse\r\nhuvudstäder. Det kan även ha varit fråga om en del\r\növriga signaler. Detta bidrog säkert till den mycket\r\nfasansfulla utvecklingen i och omkring Gorazde.</pre><pre>Jag vill gärna understryka att svensk politik har\r\nvarit konsekvent i så måtto att vi har krävt mer\r\ntrupp till Bosnien. Det har vi gjort under en lång\r\ntid. Jag tror att Lennart Rohdin är medveten om att\r\nSverige, tillsammans med Frankrike, är en av de två\r\nländer som ställde upp när det första beslutet om\r\nskyddade zoner fattades. Vi har hävdat ett mera\r\nbestämt uppträdande från FN:s sida. Vi har sagt att\r\n''close air support'' måste genomföras. Vi jobbar\r\nmed sanktionsfrågan. Det finns en konsekvens i det\r\nsätt Sverige försöker bidra till att få stopp på\r\nhemskheterna i Bosnien.</pre><pre>Anf. 32  LENNART ROHDIN (fp):</pre><pre>Fru talman! Jag vill inte på något sätt bestrida att\r\ndet finns en konsekvens i den svenska\r\nutrikespolitiken när det gäller Bosnien. Det finns\r\nockså en konsekvens i hur de europeiska\r\nstormakterna agerar. Det är inte nödvändigtvis till\r\nderas fördel.</pre><pre>Det är riktigt att Sverige bidrar med och hävdar\r\nvissa synpunkter när det gäller FN-trupper. Men vi\r\nhar också konsekvent avstått från att gå i bräschen\r\noch kräva de ingripanden som FN-stadgan enligt\r\nartikel 42 föreskriver att det går att göra när\r\nfolkrätten åsidosätts. Det har inte framkommit\r\nnågot sådant från den svenska regeringen. Vi har\r\nvarit konsekventa när det gäller att upprätthålla\r\ninställningen att vapenembargot skall fortsätta att\r\ngälla -- som enbart straffar Bosnien.</pre><pre>Utrikesministerns svar om styckningen av Bosnien\r\när enbart semantik. I går förklarade\r\nutrikesministrarna Hurd och Christopher att för att\r\ndet skall bli en fred måste naturligtvis serberna ge\r\ntillbaka åtminstone några områden som de har\r\nerövrat under detta krig. Det är väl en bekräftelse\r\nså god som någon att man godkänner att gränser får\r\nändras helt i strid med ESK och\r\nHelsingforsdokumentet -- som därmed har\r\nkollapsat folkrättsligt.</pre><pre>Anf. 33  Utrikesminister MARGARETHA AF\r\nUGGLAS (m):</pre><pre>Fru talman! Jag håller inte med Lennart Rohdin i\r\ndenna fråga. Det finns en strävan i alla de\r\nfredsplaner som har lagts fram att Bosnien-\r\nHercegovina skall hållas samman som en enhet.\r\nDet finns diskussioner om kantonala uppdelningar.\r\nVi har Washingtonöverenskommelsen. Hur skall\r\nde bosniska serberna fogas in i denna? Den\r\narbetsgrupp som nu har inrättats skall arbeta för att\r\nsamordna fredsanträngningarna. Det är oerhört\r\nväsentligt. Arbetsgruppen skall bl.a. diskutera hur\r\nkartan skall se ut.</pre><pre>Jag uppfattar att det även i dag finns en strävan att\r\nBosnien-Hercegovina skall hållas samman. Men\r\nsjälvklart förstår alla att detta är en oerhört\r\nkomplicerad fråga att hantera efter detta\r\nfasansfulla krig.</pre><pre>Anf. 34  LENNART ROHDIN (fp):</pre><pre>Fru talman! Givetvis är det så.</pre><pre>Men omvärlden har givit en lång rad signaler till de\r\nstridande, framför allt de serbiska och tidigare även\r\nde kroatiska angriparna, att trots uppenbara\r\növergrepp mot den folkrättsligt erkända staten\r\nBosnien-Hercegovina skall båda parter tvingas till\r\nförhandlingar. Båda parter måste vara beredda att\r\nkompromissa. Aggressorn har genom att påbörja\r\nett folkmord tvingat fram en situation där\r\nförhandlingarna kan ge honom en del av det han\r\nönskar. Detta står i strid mot folkrätten och mot alla\r\nde resolutioner som har antagits under denna tid.\r\nDet är uppenbarligen bara fråga om papper som\r\nskall verka lugnande. Det har gjorts klart för\r\nparterna, inte minst den bosniska regeringen, att de\r\nskall komma till förhandlingsbordet och vara\r\nkompromissvilliga. Detta är en folkrättslig kollaps\r\noch en kollaps för Helsingforsdokumentet och\r\ndärmed för vår utrikespolitik.</pre><pre>Anf. 35  Utrikesminister MARGARETHA AF\r\nUGGLAS (m):</pre><pre>Fru talman! Om Lennart Rohdin inte stöder en\r\nförhandlingslösning, hur menar Lennart Rohdin att\r\ndet kall bli ett slut på det fasansfulla kriget?</pre><pre>Anf. 36  LENNART ROHDIN (fp):</pre><pre>Fru talman! I och för sig är det väl inte jag som skall\r\nsvara. Men jag tar gärna tillfället i akt.</pre><pre>Det finns genom ESK och i Helsingforsdokumentet\r\nklart fastlagda principer för vad som skall gälla.\r\nFram till det att det kalla kriget upphörde och\r\nBerlinmuren föll var det givet för alla att\r\nfolkrättsligt erkända gränser i Europa icke fick\r\nändras med våld. Efter murens fall är man tydligen\r\ninte förmögen att upprätthålla de principerna.</pre><pre>Det finns klart uttalade principer i FN-stadgan om\r\natt man skall ingripa med de militära medel som är\r\nnödvändiga när freden hotas och, som i det här\r\nfallet, folkrätten angrips.</pre><pre>Vi har hittills sett att de få gånger som omvärlden,\r\ndvs. FN, har satt hårt mot hårt och hotat med att\r\nsätta in de militära medel som krävs har varit\r\ntillräckliga. Det är entydiga erfarenheter från vad\r\nsom har hänt hittills. Därför anser jag att\r\nomvärlden, även Sverige, under de gångna två åren\r\nborde har drivit denna linje betydligt hårdare.</pre><pre>Anf. 37  Utrikesminister MARGARETHA AF\r\nUGGLAS (m):</pre><pre>Fru talman! Jag tror att det som nu är på väg att ske\r\när oerhört väsentligt. Förenta staterna, Ryssland,\r\nEuropeiska unionen och FN samordnar sina\r\nfredsansträngningar. Det är helt nödvändigt.\r\nSarajevomodellen måste tillämpas, och det måste\r\nmer marktrupp till Bosnien.</pre><pre>Det är också vår erfarenhet att där FN-styrkorna\r\nstår starka, där det finns många FN-soldater, där\r\nsker inte det som har skett i Gorazde. Här har det\r\ninternationella samfundet möjligheter att agera.</pre><pre>Jag tror också att sanktionspolitiken gentemot\r\nSerbien och Montenegro måste upprätthållas. Det\r\när ett sätt att försöka få vapnen att tystna i Bosnien.</pre><pre>Överläggningen var härmed avslutad.</pre><pre>8 §  Svar på fråga 1993/94:454 om Greklands\r\nblockad mot Makedonien</pre><pre>Anf. 38  Utrikesminister MARGARETHA AF\r\nUGGLAS (m):</pre><pre>Fru talman! Lennart Rohdin har frågat mig på\r\nvilket sätt Sverige har protesterat mot den grekiska\r\nblockaden mot Makedonien och förklarat det\r\noacceptabla i att ytterligare öka spänningarna på\r\nBalkan.</pre><pre>Fru talman! Den 7 april förra året upptogs ''den\r\nföre detta jugoslaviska republiken Makedonien''\r\nsom medlem i FN. I resolutionen anges särskilt att\r\nnamnet är provisoriskt i avvaktan på att FN:s\r\nmedling skall bilägga namntvisten med Grekland.</pre><pre>Sverige röstade för Makedoniens inval i FN och har\r\ndärmed erkänt landet. Vi har sedermera upprättat\r\ndiplomatiska förbindelser och utnämnt en\r\nambassadör i Skopje. Vi har även stött\r\nMakedoniens ansökan om att upptas som fullvärdig\r\nmedlem i ESK. Grekland har dock blockerat ett\r\nsådant beslut, vilket rönt stark kritik från en\r\növerväldigande majoritet av ESK:s medlemsstater.</pre><pre>Grekland har motiverat sin inställning med de\r\nstarka reaktioner som väckts i Grekland av att ett\r\nannat land använder namnet Makedonien.\r\nGrekland anser att namnet Makedonien är en\r\nomistlig del av grekisk historia. Om ett annat land\r\nanvänder detta namn indikerar detta, enligt grekisk\r\nuppfattning, territoriella anspråk på Grekland.\r\nRegeringen i Skopje å sin sida har försäkrat att\r\nstaten Makedonien inte har några sådana anspråk\r\npå andra länder.</pre><pre>Sverige tar dock inte ställning i namnfrågan utan\r\nvill att tvisten skall lösas på ett sätt som bäst bidrar\r\ntill stabiliteten i regionen. Man kan här konstatera\r\natt båda länder är ömsesidigt beroende av varandra\r\noch har synnerligen goda skäl att i eget intresse\r\nfinna en lösning. Sverige har inte agerat på egen\r\nhand i tvisten utan givit sitt stöd till de\r\nansträngningar som görs av FN och EU och indirekt\r\nav ESK.</pre><pre>Den grekiska handelsblockaden bidrar naturligtvis\r\ninte till att förbättra förhandlingsklimatet eller till\r\natt föra tvisten närmare en lösning. Den\r\ninternationella kritiken är också hård mot\r\nGrekland inte minst från de andra\r\nmedlemsländerna inom EU. EU-kommissionen\r\nhar funnit att det grekiska embargot strider mot\r\nreglerna för den gemensamma handelspolitiken\r\noch anmält detta till EU-domstolen.</pre><pre>Sverige har aktivt verkat för att stärka den\r\nregionala stabiliteten. Jag kan här nämna vårt\r\ndeltagande med svensk trupp i Unprofor i\r\nMakedonien och att ESK under Sveriges\r\nordförandeår etablerade en konfliktförebyggande\r\nmission i Skopje. Sverige har också givit ett\r\nfinansiellt stöd som bidragit till att möjliggöra för\r\nVärldsbanken och IMF att ge lån till landet.\r\nDessutom har Sverige varit drivande bakom de\r\ninternationella ansträngningarna för att minska\r\nMakedoniens beroende av transportvägar genom\r\nSerbien-Montenegro och Grekland.</pre><pre>Anf. 39  LENNART ROHDIN (fp):</pre><pre>Fru talman! Jag tackar för svaret. Det är ett\r\nintressant svar och en intressant redogörelse för hur\r\nomvärlden har reagerat på den grekiska\r\naggressionen mot Republiken Makedonien. Min\r\nfråga till utrikesministern var på vilket sätt Sverige\r\nhar protesterat mot denna grekiska aggression, och\r\ndet har inte framkommit av detta svar, där man har\r\nrelaterat hur omvärlden har reagerat.</pre><pre>Som jag ser det är detta en direkt parallell till det\r\nsom sker i kriget i Bosnien. Vi har en stat,\r\nRepubliken Makedonien, som har erkänts av\r\nomvärlden, med tvekan -- inte på grund av\r\nprincipiella betänkligheter utan därför att man har\r\nhaft problem framför allt inom EU med Grekland,\r\nsom är medlem i EU och som har utsatt EU för en\r\nrejäl utpressning. Vad det handlar om är att\r\nGrekland sätter sig över de regler som gäller för\r\numgänget mellan stater i världen och i Europa och\r\nutsätter Makedonien för en regelrätt\r\nstrypningsaktion.</pre><pre>Vi vet att Makedonien har stora minoritetsproblem\r\noch är det land som har utsatts hårdast av effekten\r\nav de sanktioner som har riktats mot Serbien med\r\nanledning av kriget i Bosnien och att detta\r\nnaturligtvis bidrar till att göra Makedonien till en\r\nkrutburk, som det har varit historiskt i många\r\nsammanhang.</pre><pre>Jag tycker att det var på sin plats att Sverige avgav\r\nen kraftfull protest mot det grekiska agerandet. I\r\nstället hänvisar man till vad som sägs inom EU. Jag\r\nkan förstå att Sverige är angeläget om att inte störa\r\nrelationerna till EU med tanke på de\r\nmedlemskapsförhandlingar som för närvarande\r\nförs, men nu när EU t.o.m. har dragit Grekland\r\ninför EU-domstolen borde det väl vara möjligt för\r\nSverige att säga någonting. Grekland är inte\r\nordförandeland mer än till halvårsskiftet, och det är\r\ndärför inte så stora risker förenade med att hävda\r\nfolkrättsliga principer även i detta fall.</pre><pre>Anf. 40  Utrikesminister MARGARETHA AF\r\nUGGLAS (m):</pre><pre>Fru talman! Jag tror att det har redovisats att\r\nsvenskt agerande i förhållande till Makedonien\r\nröner uppskattning också i Makedonien. Jag tror\r\natt vi på detta sätt ger Makedonien ett praktiskt,\r\nkonstruktivt och konkret stöd. Vi verkar för att\r\nstärka den regionala stabiliteten, och vi hjälper\r\nlandet med ett finansiellt stöd som är mycket\r\nbetydelsefullt. ESK-missionen finns på platsen och\r\när mycket verksam vad gäller\r\nsanktionsövervakningen.</pre><pre>Vid sidan av detta stöder vi FN:s\r\nmedlingsansträngningar att söka bilägga dessa\r\nsvåra och emotionellt och historiskt laddade frågor\r\nmellan Makedonien och Grekland. Jag tror att det\r\när det absolut bästa sättet att försöka bidra till en\r\nlösning i denna fråga.</pre><pre>Anf. 41  LENNART ROHDIN (fp):</pre><pre>Fru talman! Jag är övertygad om att man i\r\nMakedonien -- jag har själv varit där -- liksom i\r\nBosnien är tacksam för de insatser som Sverige gör\r\nbåde när det gäller Unprofor-soldater och när det\r\ngäller ekonomiskt och humanitärt stöd i den\r\nprekära situation som man befinner sig i. Men den\r\ntacksamheten gäller naturligtvis inte det faktum att\r\nomvärlden inklusive Sverige fullständigt har avstått\r\nfrån att agera i den avgörande frågan, nämligen den\r\nutpressning som Makedonien är utsatt för från\r\ngrekisk sida.</pre><pre>Precis som i Bosnien visar det sig att aggression\r\nlönar sig. Nu åker amerikanska och andra\r\nfredsförhandlare i skytteltrafik mellan Athen och\r\nSkopje och talar om även för regeringen i Skopje\r\natt man måste vara kompromissberedd. Man måste\r\nkomma till förhandlingsbordet. Båda parter måste\r\ngöra upp. Alltså: Återigen visar det sig att när den\r\naggressiva parten sätter den andra under press,\r\nviker sig det internationella samfundet och säger\r\näven till offret: Ni måste vara kompromissvilliga!</pre><pre>Anf. 42  Utrikesminister MARGARETHA AF\r\nUGGLAS (m):</pre><pre>Fru talman! Det är inte så att det det internationella\r\nsamfundet inte agerar. Lennart Rohdin gav nyss ett\r\nexempel på att det internationella samfundet\r\nverkligen gör det. Dessutom har EU dragit\r\nGrekland inför EU-domstolen. FN:s\r\nmedlingsansträngningar är mycket viktiga.</pre><pre>Sedan förstår jag inte riktigt att Lennart Rohdin i\r\nalla sammanhang är mot kompromisser. Vi vet\r\nsjälva att det är mycket viktigt att kunna nå\r\nkompromisser och uppgörelser för att nå fredliga\r\nlösningar. Det gäller både i en demokrati och i alla\r\nsammanhang.</pre><pre>Anf. 43  LENNART ROHDIN (fp):</pre><pre>Fru talman! När det gäller omvärldens agerande vet\r\nvi att det kommer att dröja år innan den anmälan\r\nsom EU-kommissionen har gjort till EU-domstolen\r\nslutbehandlas. Det blir naturligtvis ett principiellt\r\nintressant ställningstagande från EU-domstolen,\r\nmen vi vet inte om Makedonien finns kvar som\r\nstatsbildning när det domslutet kommer.</pre><pre>Beträffande kompromisser vill jag säga följande.\r\nVisst skall det förekomma kompromisser, men om\r\nnågon utsätts för aggression, skall då vår första\r\nreaktion vara att offret måste vara med om att\r\nkompromissa, eftersom någon vill ha något som det\r\nhar?</pre><pre>Jag vill bara säga att det inte är en alldeles\r\norealistisk parallell att en minoritetsgrupp i något\r\nav våra östra grannländer skulle kunna vända sig till\r\nen betydligt mera aggressiv ledning för en stormakt\r\ni öster och be den ingripa. Kommer vi då att säga\r\ntill våra baltiska broderfolk på andra sidan\r\nÖstersjön: Ni måste vara litet kompromissvilliga!</pre><pre>Anf. 44  Utrikesminister MARGARETHA f420 &gt; AF\r\nUGGLAS (m):</pre><pre>Fru talman! Lennart Rohdins frågor påminner litet\r\ngrand om spörsmålet ''Har du slutat att slå din fru?''\r\nJag vill utan att ge mig in i dessa historiskt laddade\r\nfrågeställningar ändå säga att det finns de som säger\r\natt man kan diskutera den f.d. jugoslaviska\r\nrepubliken Makedoniens val av symbol i sin flagga\r\nosv. Det finns känsliga och besvärliga frågor, och det\r\när väl just om sådana som man bör kunna diskutera.</pre><pre>Anf. 45  LENNART ROHDIN (fp):</pre><pre>Fru talman! Jo, men det är ju därför som vi har\r\nfolkrättsliga principer. Serbiska nationalister anser\r\natt de har rimliga historiska och andra skäl att ha\r\nsynpunkter och anspråk i det forna Jugoslavien.\r\nRyska nationalister anser att de har rimliga anspråk\r\natt ställa, av historiska och andra skäl, i Baltikum.\r\nGreker, serber och bulgarer anser att de har rimliga\r\nhistoriska anspråk att ställa när det gäller\r\nMakedonien. Men folkrätten,\r\nHelsingforsdokumentet, handlar om regler för\r\nsamlevnad som inte får brytas. Det är vår skyldighet\r\natt upprätthålla dem, inte att tala om för offret att det\r\nmåste visa litet beredvillighet till kompromisser.</pre><pre>Anf. 46  Utrikesminister MARGARETHA AF\r\nUGGLAS (m):</pre><pre>Fru talman! Folkrätten och\r\nHelsingforsöverenskommelsen pekar på att tvistiga\r\nfrågor skall lösas med fredliga medel. Detta är en\r\nmycket viktig prinicip. Bl.a. därför är det väsentligt\r\nmed FN:s medlingsinsatser mellan Makedonien och\r\nGrekland.</pre><pre>Överläggningen var härmed avslutad.</pre><pre>9 §  Svar på fråga 1993/94:455 om Sandjak</pre><pre>Anf. 47  Utrikesminister MARGARETHA AF\r\nUGGLAS (m):</pre><pre>Fru talman! Lennart Rohdin har frågat mig vad den\r\nsvenska regeringen gör för att bl.a. inom ESK verka\r\nför att mänskliga rättigheter respekteras i Sandjak\r\noch att övergrepp påtalas för regimen i Belgrad.</pre><pre>Fru talman! Läget i Sandjak är allvarligt.\r\nSituationen där har förvärrats ytterligare sedan flera\r\nhundra företrädare för det muslimska partiet SDA\r\narresterades i slutet av januari i år. Vår ambassad i\r\nBelgrad, liksom diplomater från andra länder,\r\nföretar täta resor till Sandjak och håller på annat sätt\r\nkontakt med personer från området för att följa\r\nläget. Exempelvis har vi erhållit en skakande rapport\r\nfrån ett fängelsebesök för knappt en månad sedan\r\nhos den häktade SDA-ledaren från Pljevlja, Sefket\r\nBrckovic. Han bar tydliga spår av säkerhetspolisens\r\ntortyr.</pre><pre>Vi har vid ett flertal tillfällen framfört våra protester\r\ntill regeringen i Belgrad mot det förtryck som\r\nförekommer i Sandjak. På svenskt initiativ har\r\nockså ESK ägnat särskild uppmärksamhet åt\r\nSandjak under den senaste tiden. I ett särskilt\r\nuttalande den 30 mars i år har ESK genom\r\nordförandeskapet uttryckt sin oro över det\r\nförsämrade läget i Sandjak.</pre><pre>Överläggningarna förs för närvarande mellan ESK\r\noch Serbien--Montenegro om bl.a. ESK:s närvaro i\r\nlandet. Ett mål med dessa förhandlingar är att\r\nåterupprätta en ESK-kommission som bl.a. skall\r\nbehandla situationen i Sandjak. ESK:s\r\nämbetsmannatrojka, där Sverige alltså ingår,\r\nbesökte nyligen Belgrad i detta syfte. Det är\r\nemellertid fortfarande oklart om en sådan närvaro\r\nkommer att accepteras. I samband med besöket i\r\nBelgrad träffade även ESK representanter för det\r\nmuslimska partiet SDA i Sandjak.</pre><pre>Anf. 48  LENNART ROHDIN (fp):</pre><pre>Fru talman! Jag tackar för svaret. Det gläder mig att\r\nfå den här redogörelsen för Sveriges aktiviteter från\r\nutrikesministern.</pre><pre>Läget i Sandjak är allvarligt, precis som\r\nutrikesministern framhåller. Det har också\r\nförvärrats. Det är ett klart bevis på att den agression\r\nsom man från serbisk sida ägnar sig åt i stora delar\r\nav det forna Jugoslavien är någon form av\r\nnollsummespel. Man flyttar hela tiden om pjäserna\r\nför att utsätta olika folkgrupper för förtryck och\r\növergrepp av olika slag.</pre><pre>Problemet med Sandjak, på samma sätt som tidigare\r\nmed Kosovo, är den förhållandevis bristfälliga\r\ninsynen i det som sker. Jag tycker att det är bra att\r\nSverige agerar på det sätt man gör. Såsom\r\nförutvarande ordförande i ESK hoppas jag att man\r\nunder den tid Sverige fortfarande ingår i den s.k.\r\ntrojkan skall utnyttja den maximalt till att följa upp\r\nutvecklingen även i Sandjak. Innebär\r\nuppmärksamheten på Kosovo och markeringarna,\r\ninte minst från den amerikanska regeringen, att man\r\nfrån serbisk sida drar sig för att tända krutdurken i\r\nKosovo finns Sandjak nära till hands som alternativ.\r\nDärför är uppmärksamheten på utvecklingen där\r\nväl så angelägen.</pre><pre>Anf. 49  Utrikesminister MARGARETHA AF\r\nUGGLAS (m):</pre><pre>Fru talman! Jag tror att det är viktigt att vi även riktar\r\nuppmärksamhet på utvecklingen i Sandjak. Jag vill\r\nsamtidigt säga att den serbiska hänsynslöshet som\r\ndemonstreras på olika områden i f.d. Jugoslavien\r\nnaturligtvis är plågsam.</pre><pre>Överläggningen var härmed avslutad.</pre><pre>10 §  Svar på fråga 1993/94:464 om en ny\r\nPalmekommission</pre><pre>Anf. 50  Justitieminister GUN HELLSVIK\r\n(m):</pre><pre>Fru talman! Ulrica Messing har frågat mig om hur\r\nriksdagens beslut om en ny Palmekommission har\r\nhanterats och efterföljts.</pre><pre>I riksdagens beslut anges att det är regeringen som\r\nbör besluta om vid vilken tidpunkt kommissionens\r\narbete bör påbörjas.</pre><pre>Frågan om en ny Palmekommission bereds för\r\nnärvarande inom regeringskansliet med inriktning\r\npå beslut före sommaren. Beredningen sker, som\r\nbekant, efter samråd med det största\r\noppositionspartiet i riksdagen.</pre><pre>Anf. 51  ULRICA MESSING (s):</pre><pre>Fru talman! Jag vill tacka statsrådet för svaret. Jag\r\nvälkomnar att regeringens arbete med tillsättning av\r\nen ny Palmekommission snart är färdigt, precis som\r\njag välkomnar sommaren, eftersom jag hoppas att\r\nbeslutet fattas innnan sommaren.</pre><pre>De frågor som ännu finns kring mordet på Olof\r\nPalme upprör och berör fortfarande många\r\nmänniskor. Det är många människor runt om i vårt\r\nland som följer Palmespanarnas arbete och tar del\r\nav de resultat som nås och framsteg som görs. Jag\r\ntror att det också är många som ifrågasätter en del av\r\ndet som sker och kanske har egna lösningar.</pre><pre>För mig personligen är tillsättandet av en ny\r\nPalmekommission ett tecken på att man tar tag i\r\nproblemen på allvar. Till viss del tycker jag att det\r\när en trovärdighetsfråga. Därför önskar jag också att\r\nregeringen utnyttjar möjligheten att sätta samman\r\nden nya Palmekommissionen på ett sådant sätt att\r\nman även tar in människor med andra erfarenheter\r\nän enbart utredningsarbete inom polisen. Det kan\r\nvara människor inom andra yrkesgrupper, som har\r\nandra sätt att se på frågor och med andra synpunkter\r\npå hur man kan fortsätta att leta efter svaren på de\r\nfrågor som finns kvar.</pre><pre>Anf. 52  Justitieminister GUN HELLSVIK\r\n(m):</pre><pre>Fru talman! Det är väsentligt att vi är överens över\r\nblockgränserna om sammansättningen av den nya\r\nPalmekommissionen.</pre><pre>Eftersom Ulrica Messing nämner andra kategorier\r\nav utredare är det viktigt för mig att poängtera att\r\nPalmekommissionen inte skall fungera som utredare\r\nutan som synare av det utredningsarbete som har\r\nskett.</pre><pre>Anf. 53  ULRICA MESSING (s):</pre><pre>Fru talman! Det är riktigt. Just därför tror jag att\r\nmänniskor med andra erfarenheter, med andra sätt\r\natt se på frågorna kan tillföra det utredningsarbete\r\nsom har ägt rum en hel del. Man kanske ser på saker\r\noch når framsteg på ett annat sätt. Det tror jag att vi\r\nhar nytta av allihop.</pre><pre>Anf. 54  Justitieminister GUN HELLSVIK\r\n(m):</pre><pre>Fru talman! Som jag tidigare nämnde sker\r\nplaneringen i samråd med Ulrica Messings parti,\r\nSocialdemokraterna.</pre><pre>Överläggningen var härmed avslutad.</pre><pre>11 §  Svar på fråga 1993/94:469 om åtgärder mot\r\nrasistiska manifestationer</pre><pre>Anf. 55  Justitieminister GUN HELLSVIK\r\n(m):</pre><pre>Fru talman! Johan Lönnroth har frågat mig om jag\r\när beredd att skärpa lagen för att förhindra rasistiska\r\nmanifestationer m.m.</pre><pre>Johan Lönnroth har ställt sin fråga till mig mot\r\nbakgrund av att det enligt honom uppstått en debatt\r\nom varför en engelsk rockgrupp, vars texter skulle\r\ninnehålla inslag som tveklöst kan betecknas som hets\r\nmot folkgrupp, inte stoppades vid gränsen utan\r\ntilläts framträda här i Sverige, varvid polisen valde\r\natt enbart upprätthålla ordningen utanför\r\nspellokalen.</pre><pre>Som Johan Lönnroth väl känner till får jag som\r\njustitieminister inte uttala mig om polisens agerande\r\ni ett enskilt fall. Rent allmänt kan emellertid sägas att\r\npolisen självklart skall ingripa mot brott som\r\nkommer till dess kännedom, om inte brottet med\r\nhänsyn till omständigheterna är så obetydligt att\r\nreglerna om rapporteftergift bör tillämpas.\r\nRegelsystemet medger också vissa möjligheter att\r\navvisa personer som kan antas komma att begå brott\r\ni Sverige.</pre><pre>För att stärka skyddet mot rasistisk brottslighet har\r\nregeringen lagt fram en proposition till riksdagen\r\nmed bl.a. ett förslag till ändring i brottsbalken, som\r\ninnebär att ett rasistiskt eller liknande motiv för ett\r\nbrott skall utgöra en särskild straffskärpningsgrund\r\noch alltså föranleda strängare straff än annars. Detta\r\nkan enligt min mening inte tolkas som annat än en\r\nklar signal från regeringen, att brott av denna typ\r\ninte kan accepteras utan skall bekämpas med kraft\r\nav de rättsvårdande myndigheterna. Beslut med\r\nanledning av propositionen kommer att fattas här i\r\nkammaren nästa vecka och det är givetvis min\r\nförhoppning att samtliga ledamöter då kommer att\r\nställa sig bakom regeringens förslag.</pre><pre>På regeringens uppdrag har också den bestämmelse\r\ni utlänningslagen som Johan Lönnroth hänvisar till\r\noch som medger avvisning av utlänningar som kan\r\nantas begå brott här i landet setts över av\r\nUtvisningsutredningen. I utredningens betänkande,\r\nsom lämnades i slutet av förra året, föreslås att\r\nbestämmelserna skärps. I betänkandet sägs särskilt\r\natt t.ex. musikgrupper eller andra artister vars texter\r\ninnehåller budskap som kan bedömas utgöra brott\r\natt framföra offentligt bör kunna avvisas med stöd\r\nav den föreslagna bestämmelsen. Betänkandet har\r\nvarit ute på remiss och frågan om lagändring enligt\r\nutredningens förslag bereds för närvarande inom\r\nKulturdepartementet.</pre><pre>Det är regeringens bestämda uppfattning och\r\nmålsättning att rasism i alla dess former skall\r\nbekämpas med kraft. Såsom framgått har också\r\nregeringen tagit initiativ till skärpningar av\r\nregelsystemet för att motverka rasistisk brottslighet.</pre><pre>Anf. 56  JOHAN LÖNNROTH (v):</pre><pre>Fru talman! Jag tackar så mycket för svaret. Jag är\r\nnöjd med det. Jag skall med en gång erkänna att det\r\njag egentligen är ute efter med den här frågan är att\r\npåverka det som händer på lördag. Egentligen är det\r\nalltså syftet med frågan.</pre><pre>Det kan uppstå en ganska allvarlig situation i\r\nGöteborg. Jag vet att det alltid planeras motaktioner\r\ni sådana här sammanhang. Dessa grupper är ute\r\nefter att provocera. Som jag säger redan i frågan är\r\njag medveten om att det handlar om en svår\r\nbalansgång. Provokationer skall ju helst mötas så att\r\nde inte fungerar som provokationer.</pre><pre>Den här gruppen heter No Remorse, som alltså\r\nbetyder ''ingen ånger''. Det betyder att man inte\r\nanser att någon har anledning att ångra det som\r\nhände med judarna under andra världskriget. Den\r\nhär gruppen uppträdde enligt många vittnen med\r\nklara rasistiska slagord. Det var hets mot folkgrupp.\r\nDet finns inget som helst tvivel om att detta inträffade\r\nden 20 november förra året.</pre><pre>Det är uppenbarligen så att den nu gällande\r\nlagstiftningen inte räckte till för att Polisen skulle\r\nkunna gå in och lyssna på sångerna och\r\nuppträdandena och stoppa verksamheten. Den\r\nräckte inte heller till för att stoppa den här gruppen\r\nvid gränsen, trots att man visste att de sjöng sådana\r\nhär sånger.</pre><pre>Då är det bra att vi får dessa nya lagar. Men är inte\r\ndet justitieministern säger till mig nu en signal till\r\nPolisen att det är möjligt att agera mera kraftfullt på\r\nlördag?</pre><pre>Anf. 57  Justitieminister GUN HELLSVIK\r\n(m):</pre><pre>Fru talman! Jag sade tidigare till Johan Lönnroth att\r\njag inte får uttala mig om ett enskilt fall. Jag har inte\r\nheller någon direktivrätt över exempelvis Polisen\r\nsom myndighet. Min uppgift är att se på eventuella\r\nbrister i lagstiftningen, och jag anstränger mig för att\r\nleva upp till den. Jag har noterat att det finns brister\r\nbl.a. när det gäller rasistisk grund för visst brottsligt\r\nbeteende. Det har resulterat i att riksdagen nu har att\r\nta ställning till detta som en straffskärpningsgrund.</pre><pre>Vi har också noterat att det finns oklarheter i t.ex.\r\nutlänningslagen. Vi har försökt att komma till rätta\r\nmed dem i den utvisningsutredning som innehåller\r\nbetydligt mer än denna fråga. Den utredningen har\r\nKulturdepartementet ansvar för.</pre><pre>Jag tycker att det är viktigt att alla vi som reagerar\r\nstarkt mot rasismen riktar en uppmaning till dem\r\nsom har samma uppfattning som vi att de skall\r\nreagera mot rasismen men inte låta sig provoceras.</pre><pre>Anf. 58  JOHAN LÖNNROTH (v):</pre><pre>Fru talman! Jag är ingen jurist, men jag har ändå\r\nförstått att om det är en ny lagstiftning på gång i en\r\nfråga brukar praxis anpassa sig till den nya\r\nlagstiftningen redan innan den har trätt i kraft.</pre><pre>Låt mig ställa frågan så här i stället. Om riksdagen\r\nhade beslutat om den nya lagstiftning, som\r\njustitieministern beskriver här och har föreslagit\r\nriksdagen, hade det då varit möjligt att stoppa den\r\nhär gruppen på lördag?</pre><pre>Anf. 59  Justitieminister GUN HELLSVIK\r\n(m):</pre><pre>Fru talman! Johan Lönnroth kan inte heller få ett\r\nsvar på detta. Jag har inte rätt att uttolka lagen. Det\r\när ett sätt för mig att tala om hur lagen skall\r\ntillämpas.</pre><pre>Detta blir en mycket egendomlig diskussion. Jag tror\r\natt den snarare kan skada saken än hjälpa den. Den\r\nkan ge intryck av att vi gömmer oss bakom formella\r\nregler. Men nu det är så att vi har formella regler som\r\njag som statsråd i första hand är skyldig att följa.\r\nDäremot tycker jag att det är väsentligt att vi uttalar\r\nvårt klara avståndstagande från rasismen och att vi\r\nalla hjälps åt för att få till stånd regler som ger oss\r\nbättre möjligheter att angripa varje form av rasism i\r\ndet svenska samhället.</pre><pre>Anf. 60  TALMANNEN:</pre><pre>Innan jag ger ordet till Johan Lönnroth vill jag också\r\nerinra om att kammaren inte får överlägga om\r\nlämpligheten eller rättsenligheten av myndighets\r\navgörande i enskilt fall.</pre><pre>Anf. 61  JOHAN LÖNNROTH (v):</pre><pre>Fru talman! Jag försöker att undvika det. Men i fallet\r\nmed fotbollshuliganerna som stoppades vid gränsen\r\noch i fallet med den stoppade demonstrationen i\r\nLund hade väl regeringens agerande och de\r\nuttalanden som gjordes en effekt. Det är därför som\r\njag undrar om det inte är betydelsefullt vad\r\njustitieministern säger. Om det sedan skall ske i\r\negenskap av regeringsledamot eller i egenskap av\r\npolitiker i största allmänhet kan jag inte bedöma.\r\nMen det måste ändå vara betydelsefullt att Gun\r\nHellsvik på alla möjliga sätt talar om och stryker\r\nunder att det vore önskvärt att de här grupperna\r\nstoppas nu på lördag. Jag är övertygad om det.</pre><pre>Anf. 62  Justitieminister GUN HELLSVIK\r\n(m):</pre><pre>Fru talman! Så fort jag uttalar mig utanför hemmets\r\nfyra väggar kan det jag säger icke uppfattas som\r\nnågonting annat än ett uttalande av justitieministern.</pre><pre>Även om jag kan se andra skäl till att Johan\r\nLönnroth gärna skulle se mig inför\r\nkonstitutionsutskottet, och att man där skulle finna\r\nmig skyldig till avvikelser från de regler som gäller,\r\ntror jag ändå att Johan Lönnroth och jag har en\r\ngemensam syn på rasismen. Johan Lönnroth har\r\nnog också noterat att jag vidtar åtgärder\r\nlagstiftningsvägen. Det är det redskap jag har. Låt\r\nmig då fortsätta att vidta dessa åtgärder!</pre><pre>Överläggningen var härmed avslutad.</pre><pre>12 §  Svar på fråga 1993/94:461 om\r\njärnvägslinjen mellan Växjö och Västervik</pre><pre>Anf. 63  Kommunikationsminister MATS ODELL\r\n(kds):</pre><pre>Fru talman! Agne Hansson har frågat mig vilka\r\nåtgärder regeringen avser att vidta för att garantera\r\nfortlevnaden för den smalspåriga järnvägen Växjö--\r\nHultsfred--Västervik.</pre><pre>Riksdagen har, som Agne Hansson mycket riktigt\r\nanger, på förslag av regeringen beviljat ett\r\nengångsbidrag på 3,7 miljoner kronor för\r\nsmalspårets fortlevnad. Som förutsättning för\r\nutbetalning av bidraget angavs att det skall finnas\r\nmöjlighet till en långsiktig överlevnad för\r\nverksamheten på smalspåret.</pre><pre>Regeringen har prövat förutsättningarna för\r\nverksamheten. Berörda intressenter har numera gått\r\nsamman och presenterat en överenskommelse om\r\nformerna för den fortsatta driften m.m. Regeringen\r\nfattade mot denna bakgrund beslut om utbetalning\r\nav bidraget till smalspåret den 21 april 1994.</pre><pre>Anf. 64  AGNE HANSSON (c):</pre><pre>Fru talman! Jag ber att få tacka\r\nkommunikationsministern för svaret. Jag är mycket\r\nnöjd med det. Det hör ju till god etikett att alltid\r\ntacka för ett svar oavsett om man är nöjd med det\r\neller inte och oavsett om det är positivt eller negativt.\r\nJag tycker att det här är ett positivt, rakt och klart\r\nbesked.</pre><pre>Sedan jag ställde frågan har företrädarna för\r\nsmalspåret fått utbetalningen. Det är ett mycket\r\nviktigt besked. Det kunde naturligtvis ha kommit\r\ntidigare, men det finns ingen anledning att diskutera\r\ndet nu. Det var viktigt att det kom nu. Det är ett klart\r\noch tydligt besked till den konkursförvaltare som nu\r\när på väg att realisera smalspårsjärnvägens\r\ntillgångar.</pre><pre>Regeringen har prövat förutsättningarna för\r\nverksamheten, som det står i svaret. Det har också\r\nangivits tidigare i riksdagsbeslutet att man skall\r\npröva och bedöma en långsiktig överlevnad för\r\nverksamheten på smalspåret.</pre><pre>Jag har uppfattat svaret som ett klart och entydigt\r\nbesked om att statsmakterna nu vill se fortsatt\r\nverksamhet. Dock är detta självfallet ett\r\nengångsbidrag, och det ligger därför inga\r\nekonomiska åtaganden i det. Det är ändå ett viktigt\r\npolitiskt besked, som är positivt både för dem som\r\njobbar med den här verksamheten, som i sig är viktig\r\nför turismen och bygden, och för dem som nu jobbar\r\nmed att ta fram konstruktionen för att lösa det här\r\nproblemet.</pre><pre>Tack för ett positivt och rakt besked!</pre><pre>Anf. 65  Kommunikationsminister MATS\r\nODELL (kds):</pre><pre>Fru talman! Agne Hansson tycker inte att det finns\r\nnågon anledning att diskutera tidpunkten -- han\r\nsäger att det här kanske kunde ha skett tidigare.</pre><pre>Jag vill i det sammanhanget bara erinra om att jag\r\nredan i budgetpropositionen 1992/93 föreslog\r\nriksdagen att anslå de här pengarna. Det skedde\r\nockså. Regeringen beslutade redan den 18 juni 1992\r\natt de här medlen skulle betalas ut, i första hand via\r\nLänsstyrelsen i Kronobergs län. Länsstyrelsen\r\nskulle då undersöka möjligheterna för en långsiktig\r\növerlevnad. Länsstyrelsen i Kronobergs län ansåg\r\natt de möjligheterna vid det tillfället var obefintliga.\r\nBeslutet överklagades till regeringen, och den 10\r\nnovember 1992 förordnade regeringen att bidraget\r\ntrots detta fick utbetalas direkt till bolaget, men\r\nunder förutsättning att bolaget inom en viss tid hade\r\nträffat en ackordsuppgörelse med sina\r\nfordringsägare. En sådan ackordsuppgörelse kom\r\naldrig till stånd, utan bolaget gick i stället i konkurs.</pre><pre>Detta, fru talman, är bakgrunden till att det här\r\närendet fördröjdes. Att det krävdes ett nytt\r\nriksdagsbeslut i frågan -- riksdagen har alltså två\r\ngånger fattat beslut om detta -- berodde på att det\r\nförsta riksdagsbeslutet knöt upp bidraget just till\r\nVHVJ AB, medan det nya riksdagsbeslutet gav\r\nutrymme för en vidare krets av mottagare.</pre><pre>Nu har de här grupperna som sagt förenat sig i en\r\nny ansökan, och länsstyrelsen, som nu skall betala\r\nut pengarna, kommer inte att behöva göra en\r\nbedömning av om projektet har en möjlighet till\r\nlångsiktig överlevnad. Den bedömningen har\r\nregeringen redan gjort. Länsstyrelsens uppgift denna\r\ngång är därför bara att se till att vissa villkor i avtalet\r\nefterlevs.</pre><pre>Anf. 66  AGNE HANSSON (c):</pre><pre>Fru talman! Kommunikationsministern får inte\r\nuppfatta min kommentar angående tiden som direkt\r\nkritik. Jag håller med om att frågan nog har vunnit\r\npå att man verkligen har tagit tid på sig. Det rör ju\r\nsig om mycket pengar, och det är viktigt att de här\r\npengarna kommer till rätt användning och att det\r\nfinns en underbyggd verksamhet som är långsiktig\r\noch som kan fortsätta.</pre><pre>Bättre sent än aldrig, säger ju ordspråket. I det här\r\nfallet tycker jag alltså att man har vunnit på att frågan\r\noch problemet har bedömts i sin helhet. Det finns\r\ndesto mer av tyngd i ett besked där regeringen har\r\ngjort en sådan bedömning och också gett ett positivt\r\nbesked till intressenterna.</pre><pre>Anf. 67  Kommunikationsminister MATS\r\nODELL (kds):</pre><pre>Fru talman! Jag håller med Agne Hansson om detta.\r\nEn viktig sak är att de här grupperna nu har enats.\r\nMan har hittat en gemensam målsättning, man har\r\ngått ut och kommer att erbjuda allmänheten ett\r\nvidare ägande, och man har hittat en bra form för att\r\nkunna fullfölja det här projektet.</pre><pre>Anf. 68  AGNE HANSSON (c):</pre><pre>Fru talman! Det värdefulla i det\r\nkommunikationsministern här har sagt är det tydliga\r\nbeskedet till konkursförvaltaren som nu jobbar med\r\ndet här ärendet om att han har att ta hänsyn till den\r\nsyn som statsmakterna har i frågan. Det är viktigt att\r\nhan inte, trots regeringens beslut om utbetalning av\r\npengar, springer i väg och realiserar\r\nsmalspårsjärnvägens tillgångar. Det skulle ju vara\r\nverkligt olyckligt.</pre><pre>Men med de klara besked vi har fått i dag tycker jag\r\natt frågan har kommit en bit på väg mot en lösning\r\näven i det hänseendet.</pre><pre>Överläggningen var härmed avslutad.</pre><pre>13 §  Svar på fråga 1993/94:473 om\r\nverkställigheten av försvarsbesluten</pre><pre>Anf. 69  Försvarsminister ANDERS BJÖRCK\r\n(m):</pre><pre>Fru talman! Jan Erik Ågren har frågat mig vilken\r\nplanering som gäller för det områdesbundna\r\nkustartilleriet längs Norrlandskusten. Frågan har\r\nställts mot bakgrund av Överbefälhavarens\r\nFörsvarsmaktsplan 94.</pre><pre>I 1992 års försvarsbeslut konstaterades att det inte är\r\nekonomiskt möjligt att bevara nuvarande 19\r\nspärrbataljoner inom kustartilleriet. Tolv bataljoner\r\nbör bibehållas och hotanpassas.</pre><pre>I Försvarsmaktsplan 94 lade Överbefälhavaren fram\r\nförslag beträffande det områdesbundna\r\nkustartilleriet som bl.a. innebär att det fasta\r\nkustartilleriet på andra platser än inom de\r\nprioriterade områdena -- Stockholms och Blekinge\r\nskärgårdar, inloppet till Göteborg samt norra\r\nGotland -- successivt skall utgå. Regeringen har tagit\r\nställning till detta förslag i den budgetproposition\r\nsom för närvarande behandlas av riksdagen.\r\nRegeringen uttalar där beträffande det\r\nområdesbundna kustartilleriet att inriktningen enligt\r\nförsvarsbeslutet i allt väsentligt bör ligga fast. Vad\r\ngäller förband utanför de prioriterade områdena\r\ninnebär detta att moderna artilleri-, robot- och\r\nminförband bör kvarstå i organisationen.\r\nFörutsättningen för detta är dock självfallet att\r\nförsvarsbeslutets ekonomiska grunder inte\r\nförändras.</pre><pre>Överbefälhavaren har självfallet möjlighet att -- som\r\ni Försvarsmaktsplan 94 -- framföra förslag om\r\nförändringar av försvarsbeslutets inriktning. Lika\r\nsjälvklart är att inriktningen endast kan ändras\r\ngenom beslut av statsmakterna.</pre><pre>Anf. 70  JAN ERIK ÅGREN (kds):</pre><pre>Fru talman! Jag vill tacka försvarsministern för\r\nsvaret.</pre><pre>Inför försvarsbeslutet 1992 framhölls som en av\r\nmånga viktiga saker att man skulle skapa lugn och\r\narbetsro. Efter det har vi fått krispaket och annat\r\nsom inte precis har underlättat. Målsättningen har\r\nändå varit klar. Huvudinriktningen i 1992 års\r\nförsvarsbeslut skall ligga fast.</pre><pre>Bl.a. mot denna bakgrund har en del av det arbete\r\nsom har pågått väckt en hel del oro hos MKN och\r\nförbanden längs Norrlandskusten. De utredningar\r\nsom berör detta har pågått en tid och skapat oro inte\r\nbara i Härnösand utan också på andra håll. Positivt\r\ni detta sammanhang är att Ulf Ribbarts efterträdare\r\ntill slut utsågs.</pre><pre>Inriktningen i försvarsbeslutet ligger i allt väsentligt\r\nfast inför nästa försvarsbeslut. Norrlandskusten har\r\nfortfarande stor betydelse. Kan försvarsministern\r\nlova att det MKN vi har och den utbildning som kfm\r\nHärnösand ger kommer att bestå under denna\r\nförsvarsbeslutsperiod enligt försvarsbeslut 1992?</pre><pre>Anf. 71  Försvarsminister ANDERS BJÖRCK\r\n(m):</pre><pre>Fru talman! Som jag sade i mitt frågesvar har\r\nregeringen en inriktning som utgår från att vi skall\r\ngenomföra 1992 års försvarsbeslut så långt det över\r\nhvuvd taget är möjligt.</pre><pre>Jag delar helt Jan Erik Ågrens uppfattning att\r\nförsvaret behöver lugn och arbetsro, inte minst för\r\natt man skall kunna ge skattebetalarna den valuta för\r\npengarna som de har rätt att kräva, dvs att planering\r\noch genomförande skall präglas av fasta\r\nförutsättningar.</pre><pre>Problemet är emellertid att detta förutsätter, som jag\r\nockså sade i mitt svar, att försvarsbeslutets\r\nekonomiska grunder inte förändras. Det är min\r\nbestämda förhoppning att förutsättningarna för\r\nFörsvarsbeslut 92 kommer att hålla. Om detta sker\r\nhar vi goda möjligheter att genomföra\r\nförsvarsbeslutet.</pre><pre>Vad som är särskilt viktigt i detta avseende är\r\nnaturligtvis att det inte kommer några nya krispaket\r\noch att det priskompensationssystem som är\r\ngrundläggande för försvarets planering inte kommer\r\natt förändras i försämrande riktning.</pre><pre>Anf. 72  JAN ERIK ÅGREN (kds):</pre><pre>Fru talman! Det är helt klart att förändringar\r\nbehövs. Framtidsinriktad planering är nödvändig.\r\nDet är viktigt att vi får valuta för de pengar som vi\r\nlägger ned på försvaret.</pre><pre>Men det är också viktigt att de som vill ägna sig åt\r\ndenna uppgift vet att de har en trygg sysselsättning,\r\nså att det är rimligt att kosta på utbildning och annat\r\nför denna.</pre><pre>Jag vill tacka försvarsministern för ett positivt och\r\nklart svar som förhoppningsvis tar bort en del av den\r\noro som har funnits om vad som skall hända utmed\r\nNorrlandskusten i dessa frågor.</pre><pre>Anf. 73  Försvarsminister ANDERS BJÖRCK\r\n(m):</pre><pre>Fru talman! Får jag avslutningsvis säga att jag inte\r\nhar tagit några initiativ för att förändra\r\nförsvarsbeslutet vad gäller den fråga som Jan Erik\r\nÅgren har tagit upp. Självfallet kommer vi också\r\nframdeles, enligt min bedömning, att behöva ett\r\neffektivt försvar längs Norrlandskusten. Men jag vill\r\nän en gång understryka att detta förutsätter att den\r\nekonomiska inriktningen i 1992 års försvarsbeslut\r\nkan fullföljas.</pre><pre>Anf. 74  JAN ERIK ÅGREN (kds):</pre><pre>Fru talman! Jag vill rikta ett tack till\r\nförsvarsministern för svaren. Jag hoppas att vi skall\r\nkunna fullfölja det här på det sätt som det var tänkt.</pre><pre>Överläggningen var härmed avslutad.</pre><pre>14 §  Svar på fråga 1993/94:470 om\r\nSamordningsdelegationen för tandvårdsreformen</pre><pre>Anf. 75  Statsrådet BO KÖNBERG (fp):</pre><pre>Fru talman! Margareta Israelsson har frågat mig om\r\nvilka förändringar i delegationens sammansättning\r\nsom jag är beredd att göra för att patienternas\r\nintressen skall tillvaratas på ett bättre sätt.</pre><pre>Riksdagen har den 29 mars 1994 beslutat att ett\r\nförändrat ersättningssystem för vuxentandvård skall\r\ninföras. Regeringen har den 20 januari 1994 beslutat\r\nom en samordningsdelegation för att samordna\r\nförberedelser, genomförande samt uppföljning av\r\nden av riksdagen beslutade reformen.</pre><pre>I den översyn av tandvårdsförsäkringen som ledde\r\nfram till rapporten Premietandvård -- en effektivare\r\ntandvårdsförsäkring framförs bl.a. att en så\r\nomfattande förändring av ersättningssystemet, som\r\ndå föreslogs, kräver en samordning av förberedelser,\r\ngenomförande och uppföljning samtidigt med att\r\nberörda myndigheter, huvudmän,\r\nintresseorganisationer och vårdgivare själva fullgör\r\nde uppgifter de har inom sina respektive\r\nansvarsområden.</pre><pre>Riksförsäkringsverket och försäkringskassorna har\r\nt.ex. ansvaret för en stor del av förberedelserna och\r\ninsatserna. Regeringen avser att ge\r\nRiksförsäkringsverket i uppdrag att göra en första\r\nmer sammanfattande utvärdering av det förändrade\r\nersättningssystemet inom de närmaste åren.</pre><pre>Enligt sina direktiv skall delegationen syfta till att\r\nskapa en gemensam ram och goda förutsättningar\r\nför planeringen inom området. Delegationen skall\r\näven kunna initiera vissa centrala aktiviteter. För\r\nreformens genomförande kommer att finnas vissa\r\nmedel för att stimulera och främja sådan utveckling\r\ninom tandvården som är av intresse för\r\nsjukförsäkringen, t.ex. stöd till projekt vars resultat\r\nbedöms kunna komma en större krets av vårdgivare\r\ntill del. Delegationen skall bereda dessa ärenden för\r\nbeslut av regeringen.</pre><pre>Delegationens sammansättning återspeglar\r\ndelegationens uppgifter. Den består av företrädare\r\nför olika myndigheter och vårdgivare. Som\r\nsakkunniga har till delegationen också knutits\r\nföreträdare för andra organisationer i vården som\r\nTandsköterskeförbundet och\r\nTandteknikerförbundet.</pre><pre>Avslutningsvis vill jag framhålla att fem av de nio\r\nledamöterna i delegationen företräder statens och\r\npatienternas intressen, medan övriga fyra kan sägas\r\nföreträda vårdgivarintressen. Jag anser därför att\r\nnågra ändringar i delegationens sammansättning\r\ninte är motiverade.</pre><pre>Anf. 76  MARGARETA ISRAELSSON (s):</pre><pre>Fru talman! Jag ber att få tacka statsrådet för svaret\r\npå min fråga. Fem av de nio ledamöterna i\r\ndelegationen företräder statens och patienternas\r\nintressen, sade statsrådet. Man kan räkna på det här\r\npå litet olika sätt. Ordföranden är i och för sig en\r\ntandläkare som nu är riksdagsledamot. Jag tror att\r\nhan kommer att göra ett utmärkt arbete. Men enligt\r\nvad jag har förstått så lämnar han riksdagen snart,\r\noch jag vet inte riktigt vem han då företräder. Utöver\r\nhonom ingår två representanter för\r\nRiksförsäkringsverket. Det är bra att de ser efter hur\r\nförsäkringen följs. Men sedan finns det\r\nrepresentanter för Tandläkarförbundet och\r\nLanstingsförbundet. I det avseendet spelar\r\nLandstingsförbundet en dubbel roll. Det kan jag\r\ninstämma i. Landstingsförbundet är dels vårdgivare,\r\ndels ibland företrädare för skattebetalare.\r\nSocialstyrelsen företräder i någon mån tandhälsan.</pre><pre>Från socialdemokratiskt håll känner vi en viss oro\r\ninför delar av den här försäkringen, vilket vi också\r\nhar uttryckt i reservationer i samband med att det\r\nnya systemet antogs. Det handlar om det vårdavtal\r\nsom tandläkaren har stor beslutande makt över i\r\npremietandvårdssystemet. Det handlar också om\r\ntandläkarens rätt att fritt sätta priser inom den\r\nreviderade åtgärdstaxan. Vidare handlar det om\r\nhögkostnadsskyddet, som i den nya tappningen inte\r\nskyddar patientens utgifter.</pre><pre>Jag tycker att det skulle vara betydelsefullt om den\r\nhär delegationen på ett bättre sätt kunde fundera\r\növer hur patientens intressen skall tas till vara. Om\r\njag får uttrycka mig litet skämtsamt, så undrar jag\r\nom inte Karius och Baktus också borde ha en plats\r\ni delegationen.</pre><pre>Anf. 77  Statsrådet BO KÖNBERG (fp):</pre><pre>Fru talman! Vi har förstås övervägt att även låta\r\ndessa två förtjänstfulla personer få representation i\r\ndelegationen. Till slut har vi dock efter moget\r\növervägande stannat för att inte föreslå det. Det är\r\nmöjligen en ståndpunkt som Margareta Israelsson\r\nockså skulle komma fram till efter noggrant\r\növervägande.</pre><pre>Man kan förstås diskutera hur en sådan här\r\ndelegation skall sammansättas, men vi har gjort den\r\nbedömningen att det har varit viktigt med en\r\nsamordningsdelegation som ägnar sig åt dessa\r\nfrågor och att det finns en övervikt av dem som så att\r\nsäga företräder allmänintresset. Jag hoppas förstås\r\natt även de som företräder andra intressen till\r\nsyvende och sist har patienternas bästa för ögonen.</pre><pre>De frågor som togs upp av Margareta Israelsson är\r\nfrågor som jag utgår från att delegationen kommer\r\natt ta upp. Dessutom kommer vi alla naturligtvis att\r\nha anledning att följa utvecklingen, även på de\r\nområden som Socialdemokraterna har redovisat viss\r\ntveksamhet inför i samband med ställningstaganden\r\ntill själva propositionen.</pre><pre>Anf. 78  MARGARETA ISRAELSSON (s):</pre><pre>Fru talman! Man kan säga att flertalet av de\r\nrepresentanter som finns i denna delegationen -- åtta\r\nav nio -- ändå är tandläkare eller företräder\r\nvårdgivarintressen.</pre><pre>Jag undrar hur den vanliga människans funderingar\r\nskall komma fram och hur det skall gå när man inte\r\nkan komma med förslag. Vi som här representerar\r\nmänniskorna kommer ju inte att kunna ha\r\nsynpunkter. Det blir delegationen och sedan\r\nregeringen som beslutar. Finns det möjlighet att få\r\nfram ett vårdavtal där patienten har inflytande? Blir\r\ndet en fri prissättning som inte bara sker med\r\nutgångspunkt från de intressen som vårdgivaren har\r\nav att tjäna pengar?</pre><pre>Avslutningsvis: Är det möjligt att man när det gäller\r\nhögkostnadsskyddet tänker på patientens situation\r\noch utgifter?</pre><pre>Anf. 79  Statsrådet BO KÖNBERG (fp):</pre><pre>Fru talman! Margareta Israelsson lägger i sin\r\ngenomgång i den senaste repliken ihop de som har\r\nen viss utbildning och de som representerar vissa\r\nintressen. Det som gäller är det som sades i den\r\ntidigare genomgången. Det är ingen större nackdel\r\natt känna till verksamheten i detta konkreta fall.</pre><pre>Det nya systemet är inte tillkommet för att gynna\r\nvårdgivaren. Det är tillkommet för att det skall\r\nkunna bli en bättre tandvårdsförsäkring som bättre\r\nstimulerar till tandhälsa. I och med det tar man\r\nbättre till vara patienternas och samhällets\r\nintressen -- samhället har ju intresse av både\r\nekonomi och tandhälsa.</pre><pre>För närvarande finns det ett överskott på tandläkare.\r\nÖverskottet riskerar att bli större under kommande\r\når. Därför tror jag att patientens ställning kommer\r\natt förstärkas under den här perioden.</pre><pre>Det är klart att detta är frågor som kommer att\r\nuppmärksammas i den allmänna debatten utöver det\r\nsom sker i delegationen.</pre><pre>Anf. 80  MARGARETA ISRAELSSON (s):</pre><pre>Fru talman! Regeringen föreslår en minskad\r\ntandläkarutbildning och som en följd av det blir det\r\nfärre tandläkare. Jag undrar om det skapar större\r\nförutsättningar för patienten att komma till tals. Jag\r\när inte alldeles säker på det.</pre><pre>Vi har från socialdemokratiskt håll varit positiva till\r\nreformeringen. Vi är helt överens om att det behöver\r\nsparas pengar också inom detta område, men de\r\nbesparingar som skall ske får inte ske på ett sådant\r\nsätt att patienten hamnar i en underlägsen position\r\ngentemot tandläkaren.</pre><pre>Jag vill upprepa de tre orosmomenten: vårdavtalet i\r\npremietandvården, den fria prissättningen i den\r\nreviderade åtgärdstaxan och patienternas kostnader\r\ni det nya förslaget till högkostnadsskydd.</pre><pre>Jag hoppas att statsrådet tar till sig detta.</pre><pre>Anf. 81  Statsrådet BO KÖNBERG (fp):</pre><pre>Fru talman! Jag kan försäkra Margareta Israelsson\r\nom att jag även den här gången lyssnar, liksom jag\r\nhar gjort tidigare.</pre><pre>Jag talade om att det skulle bli en förstärkt position\r\nför patienterna och en försvagad position för\r\nvårdgivarna i relationen dem emellan. Då tänkte jag\r\npå utformningen av systemet och inte minst på att vi\r\nrimligen kommer att ha ett tandläkaröverskott. Jag\r\nbefarar att det kommer att bli ett överskott, med\r\ntanke på att kåren kommer att vara mycket\r\nbetydande under de kommande åren, trots det\r\nförslag som regeringen nyligen har lagt fram om att\r\nminska utbildningen.</pre><pre>Jag hade häromdagen nöjet att lyssna på en av de\r\ninternationellt mest framstående experterna. Denne\r\nframförde uppfattningar som var än mer drastiska\r\nän de som jag själv brukar framföra när jag pekar\r\npå överskottet av tandläkare. Även om det blir en\r\nminskning på detta område tror jag att\r\nvårdgivarna -- i ett läge då det kommer att finnas två\r\nolika system att välja mellan -- kommer att få\r\nanpassa sig ganska kraftigt till patienternas\r\nönskemål.</pre><pre>Överläggningen var härmed avslutad.</pre><pre>15 §  Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1993/94:KU21 Grundlagsändringar inför ett\r\nsvenskt medlemskap i Europeiska unionen</pre><pre>1993/94:KU37 Ny myndighetsorganisation på\r\nradio- och TV-området</pre><pre>1993/94:KU46 Åtgärder mot missbruk av den fria\r\nnomineringsrätten</pre><pre>Socialförsäkringsutskottets betänkande</pre><pre>1993/94:SfU13 Studiestöd m.m.</pre><pre>Kulturutskottets betänkanden</pre><pre>1993/94:KrU19 Allmän kulturverksamhet m.m.</pre><pre>1993/94:KrU23 Arkiv m.m.</pre><pre>1993/94:KrU24 Arkivet för ljud och bild</pre><pre>1993/94:KrU27 Forskning</pre><pre>1993/94:KrU28 Massmedier m.m.</pre><pre>Utbildningsutskottets betänkande</pre><pre>1993/94:UbU08 Anslag till högre utbildning och\r\nforskning</pre><pre>Trafikutskottets betänkanden</pre><pre>1993/94:TU25 Kommunikationsforskning</pre><pre>1993/94:TU26 Vägverket</pre><pre>1993/94:TU27 Trafiksäkerhetsfrågor</pre><pre>16 §  Anmälan om fråga</pre><pre>Anmäldes att följande fråga framställts</pre><pre>den 25 april</pre><pre>1993/94:477 av Margareta Israelsson (s) till\r\nstatsrådet Alf Svensson om Svenska\r\nUnicefkommittén:</pre><pre>Bengt Hamdahl har nu avlämnat sin rapport\r\nSvenska nationalkommittén för Unicef. Där förslås\r\nen privatisering av den i dag statliga stiftelsen.\r\nÖvergången till den nya ordningen är tänkt att ske\r\nvid månadsskiftet juni/juli i år. Förslagen till\r\nmycket snabba och genomgripande förändringar\r\nkommer i en tid då kommittén står mitt i en flyttning\r\ntill nya lokaler. Rapportens förslag innebär att\r\nbudgetarbete och årsredovisning skall\r\ntidigareläggas. Samtidigt skall en särskild\r\ninterimstyrelse tillsättas för att sköta övergången\r\ntill den nya ordningen. Det här blir mycket på en\r\ngång -- kanske alltför mycket.</pre><pre>Mot denna bakgrund vill jag fråga Alf Svensson:</pre><pre>Vilka åtgärder avser biståndsministern att vidta för\r\natt övergången till den föreslagna ordningen inte\r\nskall skada verksamheten vid Svenska\r\nUnicefkommittén?</pre><pre>17 §  Kammaren åtskildes kl. 16.50.</pre><pre>Förhandlingarna leddes</pre><pre>av talmannen från sammanträdets början t.o.m. 5\r\n§ anf. 12 (delvis),</pre><pre>av andre vice talmannen därefter t.o.m. 6 § anf. 29\r\n(delvis) och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}