{"dokumentstatus":{"dokument":{"hangar_id":"2438970","dok_id":"GE0982","rm":"1990/91","beteckning":"82","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"82","slutnummer":"0","datum":"1991-03-20 00:00:00","systemdatum":"2010-02-17 00:00:00","publicerad":"1991-03-20 00:00:00","titel":"Riksdagens snabbprotokoll 1990/91:82 Onsdagen den 20 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{73C1AD0C-C881-45CB-BAEA-967416AEC796}","dokument_url_text":"http://data.riksdagen.se/dokument/GE0982/text","dokument_url_html":"http://data.riksdagen.se/dokument/GE0982","dokumentstatus_url_xml":"http://data.riksdagen.se/dokumentstatus/GE0982","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:82</div>\r\n<div class=\"sidhuvud_datum\">Onsdagen den 20 mars</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 14 mars.</pre><pre>2 § Hänvisning av ärenden till utskott</pre><pre>Föredrogs och hänvisades</pre><pre>Redogörelserna</pre><pre>1990/91:7 till utbildningsutskottet</pre><pre>1990/91:9 till finansutskottet</pre><pre>Motionerna</pre><pre>1990/91:So48--So54 till socialutskottet</pre><pre>3 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden KU11 och\r\nKU29</pre><pre>Justitieutskottets betänkanden JuU15--JuU17</pre><pre>Utrikesutskottets betänkanden UU14 och UU17</pre><pre>4 § Anslag till justitiedepartementet m.m.</pre><pre>Föredrogs</pre><pre>justitieutskottets betänkande</pre><pre>1990/91:JuU12 Anslag till justitiedepartementet\r\nm.m. (prop. 1990/91:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>5 § Anslag till justitiekanslern</pre><pre>Föredrogs</pre><pre>justitieutskottets betänkande</pre><pre>1990/91:JuU13 Anslag till justitiekanslern (prop.\r\n1990/91:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>6 § Anslag till Svensk författninssamling\r\nm.m.</pre><pre>Föredrogs</pre><pre>justitieutskottets betänkande</pre><pre>1990/91:JuU14 Anslag till Svensk\r\nförfattningssamling m.m. (prop. 1990/91:100\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>7 § Immunitet och Privilegier för den\r\nEuropeiska utvecklingsbanken</pre><pre>Föredrogs</pre><pre>justitieutskottets betänkande</pre><pre>1990/91:JuU25 Immunitet och Privilegier för den\r\nEuropeiska utvecklingsbanken (prop. 1990/91:100\r\ndelvis).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>8 § Anslag till Statens telenämnd</pre><pre>Föredrogs</pre><pre>trafikutskottets betänkande</pre><pre>1990/91:TU17 Anslag till Statens telenämnd (prop.\r\n1990/91:100 delvis).</pre><pre>Förste vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>9 § Köp av persontrafik på järnväg</pre><pre>Föredrogs</pre><pre>trafikutskottets betänkande</pre><pre>1990/91:TU19 Köp av persontrafik på järnväg\r\n(prop. 1990/91:100 delvis).</pre><pre>Anf. 1 HUGO BERGDAHL (fp):</pre><pre>Fru talman! Först vill jag säga att det gläder mig\r\nmycket att kommunikationsministern har tillfälle\r\natt närvara redan från början när det gäller\r\ndebatten om inlandsbanans framtid.</pre><pre>Möjligheterna att åka tåg är en fråga som engagerar\r\nmånga människor i skilda delar av vårt avlånga\r\nland. Det engagemanget avspeglas också här i\r\nriksdagen -- kanske inte just för tillfället i\r\nkammaren.</pre><pre>När regeringen vill lägga ner tågtrafik, som nu när\r\ndet gäller inlandsbanan, stöter man på patrull. I just\r\nfallet med inlandsbanan är det klart att en satsning\r\npå banan, med kommunerna som huvudman,\r\nskulle mobilisera de lokala resurser som så väl\r\nbehövs i Norrlands inland.</pre><pre>För folkpartiet liberalerna har det varit självklart\r\natt trafiken på inlandsbanan skall bevaras och att\r\nkommunerna skall få ta över driften. Andra partier\r\nhar först efter stor vånda lyckats formulera sina\r\nförslag.</pre><pre>Bakgrunden till dagens debatt är att regeringen\r\nskulle spara pengar. Bl.a. ville man spara 60\r\nmilj.kr. på anslaget köp av interregional\r\npersonaltrafik på järnväg. Denna besparing\r\ndrabbar persontrafiken på inlandsbanan.</pre><pre>För persontrafikens del är inlandsbanan intressant\r\nfrämst som turistjärnväg sommartid och i övrigt för\r\nkollektivtrafik i Norrlands inland. Banan är också\r\nviktig för godstrafik. För att kompensera de boende\r\ni inlandet för trafikbortfallet skulle regeringen ha\r\nbemyndigande att överföra 36 milj.kr. till\r\nlänstrafikbolagen, vilka avsåg att starta busstrafik i\r\ndet här områden.</pre><pre>I samband med det trafikpolitiska beslutet 1988\r\nuttalade riksdagen att inlandsbanan bör finnas kvar\r\nsamt att lokala och regionala intressenter bör\r\nkunna erbjudas trafikeringsrätten för\r\npersontrafiken. I det här fallet har regeringen\r\ngenom den framlagda propositionen grundligt\r\nsvikit dem som vill ha kvar inlandsbanan och gått\r\nifrån det uttalande som riksdagen gjorde så sent\r\nsom 1988. Jag vill i det sammanhanget erinra om att\r\nmånga av de ledamöter som finns i Sveriges riksdag\r\ni dag också var med om att fatta det här beslutet.\r\nLåt oss alltså minnas det beslut vi fattade 1988 när\r\nvi nu diskuterar den här frågan vidare.</pre><pre>Folkpartiet liberalerna anser att alternativet med\r\ninlandskommunerna som huvudman måste prövas.\r\nEftersom kommunerna inte utan stora svårigheter\r\nkan överta driften redan från den 10 juni 1991\r\nföreslår vi att SJ får driva persontrafiken på\r\ninlandsbanan under ytterligare ett år. Det innebär\r\nextra kostnader för staten motsvarande 24 milj.kr.\r\nför drift av trafiken. Kostnaderna för underhåll av\r\nde aktuella bansträckorna beräknas uppgå till 17\r\nmilj.kr., medel vilka vi vill tillföra banverket.</pre><pre>Vårt ställningstagande innebär att vi motsätter oss\r\nregeringens begäran om att få träffa avtal om\r\npersontrafiken på inlandsbanan med\r\ntrafikhuvudmännen och att för det ändamålet föra\r\növer medel från banverkets driftsanslag. Det\r\ninnebär att vi vill höja anslaget till köp av\r\ninterregional persontrafik på järnväg med 60\r\nmilj.kr.</pre><pre>Fru talman! Trafikutskottets första behandling av\r\ninlandsbanefrågan resulterade i att en röd-blå\r\nkoalition, således socialdemokrater och moderater,\r\nstödde regeringens förslag om nedläggning av\r\npersontrafiken på inlandsbanan. Detta beslut ledde\r\ntill omfattande protester från folket -- även från ett\r\nflertal moderata och socialdemokratiska\r\nriksdagsledamöter. Detta i sin tur ledde till att\r\nsocialdemokrater och moderater i trafikutskottet\r\ntvingades att slå till reträtt. Det tidigare beslutet om\r\nnedläggning av inlandsbanan revs upp. Men någon\r\nsinnesförändring var det inte fråga om i praktiken;\r\ndet är min fasta övertygelse. Det var en omvändelse\r\nunder galgen. Tidigare beslut av trafikutskottets\r\nmajoritet gav trafikhuvudmännen 36 milj.kr. per år\r\nför att bedriva persontrafik i annan form än\r\njärnväg. Inlandsbanans persontrafik skulle läggas\r\nned till varje pris.</pre><pre>Vad var det nya i trafikutskottets omvändelse? Jo,\r\nnu ville trafikutskottet, socialdemokrater och\r\nmoderater i majoritet låta även\r\nInlandskommunerna ekonomisk förening få\r\nmöjligheter att ta över persontrafiken på\r\ninlandsbanan; detta till ett årligt statsbidrag av 36\r\nmilj.kr. plus befintlig vagnpark som skulle fritt\r\növerlåtas. De som ville ta över trafiken skulle\r\ndessutom få göra det redan den 10 juni 1991. Det\r\när ett utmanande bud direkt riktat mot de berörda\r\ninlandskommunerna. Dels har vi tidsperspektivet --\r\nnågra korta vårveckor till förfogande för att gå\r\nigenom, överta och lösa de många svåra frågor som\r\nalltid dyker upp vid sådana här tillfällen, dels det\r\nstatliga stödets storlek -- 36 milj.kr. per år; om det\r\nfortsatta underhållet sade man inte ord. Ingen frist,\r\ningen planeringstid för inlandskommunerna när det\r\ngäller övertagandet. Det hela liknar mer ett\r\nultimatum än ett seriöst överlåtande. Det finns\r\nanledning att ställa frågan: Vill verkligen\r\ntrafikutskottets majoritet få en bra och hållbar\r\nlösning när det gäller inlandsbanans framtid? Enligt\r\nmitt sätt att se måste svaret bli nej. Av det förslag\r\nsom nu förs fram av utskottsmajoriteten får man\r\nuppfattningen att det gäller att hindra inlandsbanan\r\nfrån att leva vidare.</pre><pre>Fru talman! Folkpartiet liberalernas och övriga\r\nreservanters förslag är enkelt och klart: Ge\r\ninlandskommunerna en acceptabel tidsfrist och en\r\nrimlig ekonomisk ram! Då kan övertagandet av\r\npersontrafiken på inlandsbanan ske på ett\r\nförnuftigt sätt. Vårt förslag innebär: Låt SJ driva\r\npersontrafiken på inlandsbanan under ytterligare\r\nett år. För detta ändamål bör SJ erhålla 60 milj.kr.\r\nVi anser att alternativet med inlandskommunerna\r\nsom huvudman bör prövas, precis som man sade i\r\nriksdagen 1988. Men övertagandet måste ske i\r\nanständiga former. Jag understryker att det måste\r\nske i anständiga former, även för dem som\r\nförhoppningsvis skall driva den här trafiken i\r\nfortsättningen.</pre><pre>Inlandsbanan måste få leva vidare av\r\nregionalpolitiska skäl, av arbetsmarknadspolitiska\r\nskäl, ur turistnäringssynpunkt och som\r\nkollektivtrafik i Norrlands inland. Inlandsbanan\r\nbehövs på alla dessa fyra områden som ett\r\nkomplement.</pre><pre>Vi lever i ett rikt land, inte minst är vi rika och\r\nprivilegierade när det gäller våra återstående\r\nvildmarker och deras unika miljöer. De\r\nnaturupplevelser som Norrlands inland ger\r\nmänniskor är ovärderliga. Det gäller inte bara oss\r\nsvenskar utan turister från många andra länder.\r\nInlandsbanan leder rakt in i Nordens största och\r\nsnart enda återstående vildmark. Låt oss ge de\r\nmänniskor -- de blir allt fler för varje dag som går --\r\nsom upplever denna del av Sverige som en\r\nvildmarksoas en möjlighet att på ett inbjudande\r\nsätt färdas där.</pre><pre>Jag vill gärna i slutet av mitt anförande vända mig\r\ntill mina riksdagskamrater i de olika partierna och\r\nsäga följande: Rösta helt efter din egen övertygelse\r\nnär det gäller inlandsbanan; gör det även om du\r\nråkar tillhöra ett parti där dina utskottsledamöter\r\nställt sig bakom ett dåligt förslag i trafikutskottet.\r\nLåt inte partipiskan leda ditt val!</pre><pre>Till kommunikationsministern vill jag säga: Striden\r\nom Inlandsbanan nu är inte den första, kanske inte\r\nheller den sista. Arbetet med banan pågick mellan\r\nåren 1907 och 1937. Långt innan den var klar\r\nbörjade den första striden. Redan 1917 -- drygt 70\r\når tillbaka i tiden -- föreslog regeringen att bygget\r\ninte skulle fortsätta från Storuman och uppåt.\r\nFolket protesterade då liksom nu. Men riksdagen\r\nlyssnade på folkets protester den gången och avslog\r\nförslaget. Georg Anderssons föregångare tvingades\r\navgå. Det här är uppgifter som jag har fått från en\r\nutredning angående de historiska händelserna som\r\nhar gjorts av en studerande i Östersund.</pre><pre>Kommunikationsministern! Tänk på att\r\ninlandsbanan för politiker -- inte minst för\r\nkommunikationsministrar -- sedan urminnes tider\r\nhar varit farofylld och minerad mark. Återkalla\r\ndärför regeringens proposition och därmed också\r\ntrafikutskottets betänkande i fråga om\r\ninlandsbanan! Återkom i stället med förslag som\r\ntryggar inlandsbanans framtid.</pre><pre>Med det anförda, fru talman, yrkar jag bifall till\r\nreservationerna 4 och 7.</pre><pre>I detta anförande instämde Margitta Edgren, Lars\r\nErnestam, Anders Castberger, Isa Halvarsson,\r\nLars Sundin, Kenth Skårvik, Sigge Godin och\r\nSören Norrby (alla fp).</pre><pre>Anf. 2 RUNE THORÉN (c):</pre><pre>Fru talman! I dag behandlar vi frågan om köp av\r\npersontrafik på järnväg. Senare under vårriksdagen\r\nkommer vi i denna kammare att behandla frågan\r\nom satsning på den s.k. infrastrukturen, dvs.\r\nsatsning på vägar, järnvägar, telekommunikationer\r\noch utbildning.</pre><pre>Vårt behov av goda kommunikationer tror jag\r\ningen vill bestrida. Att det är viktigt med sådana var\r\nman än bor i landet är vi säkert också överens om.\r\nDäremot kanske vi inte är särskilt överens om vad\r\nsom skall ingå i begreppet goda kommunikationer.</pre><pre>Fru talman! Eftersom dagens ärende gäller\r\njärnväg, skall jag också hålla mig till detta. På\r\njärnvägsområdet kan man konstatera att såväl\r\ncentern som folkpartiet, vänstern och miljöpartiet\r\nhar klargjort att man anser att minst 40 miljarder\r\nbör satsas på järnvägen under 90-talet. Från\r\nmoderat håll har också ökade satsningar föreslagits\r\nför kommande budgetår. Även regeringen har ökat\r\nsina investeringsanslag.</pre><pre>Med detta som bakgrund anser vi i centern det vara\r\nhelt felaktigt att skära ned på köpen av tågtrafik.\r\nEn sådan nedskärning riskerar att medföra en\r\növergång till bil- eller busstrafik. Försämrad miljö,\r\nökat vägslitage och ökad trängsel i våra tätorter blir\r\nockså följden. Det betyder även en övervältring av\r\nkostnader på landsting och kommuner, eftersom\r\nman överlåter till länsbolagen att antingen göra upp\r\nmed SJ om köp av tågtrafik eller köra med buss.\r\nDet är en politik som vi från centern inte kan ställa\r\nupp på.</pre><pre>Nej, vi anser i centern att tågupphandlingen bör\r\nvara långsiktig. Om man satsar på infrastrukturen\r\nmed en kraftig uppbyggnad av järnvägsnätet i vårt\r\nland, ges många av de banor som i dag får en\r\nneddragen trafik, eller i vissa fall helt hotas av\r\nnedläggning, en viktig funktion i framtiden -- att\r\nsvara för den första eller sista delen av en längre\r\nressträcka på det snabbare stomnätet.</pre><pre>Antalet motioner från olika delar av landet och från\r\nsamtliga partier som finns här i riksdagen vittnar\r\nom att detta är en fråga som engagerar folket. Vid\r\nalla de träffar som vi haft i trafikutskottet med\r\nrepresentanter för SLTF, dvs. Svenska\r\nLokaltrafikföreningen, har det också framgått med\r\nall tydlighet hur man anser att dessa frågor skall\r\nlösas. Och så mycket kan jag ju säga, att inte skall\r\nde lösas på det sätt som majoriteten här förordar.</pre><pre>Vi har vid tidigare riksdagar riktat kritik mot den\r\nhandläggningsordning som vi har i dessa frågor,\r\ndvs. att riksdagen mer eller mindre står inför redan\r\nfastställda avtal och i realiteten inte har mycket att\r\nsäga till om. Vi vill ha en ändring på denna\r\nhandläggningsordning, och vi har tillsammans med\r\nföreträdare för vänstern och miljöpartiet uttryckt\r\ndetta i reservation 11.</pre><pre>I reservation 12 upprepar vi kravet att bidrag som\r\nutgår för tågtrafik endast skall gälla för detta och\r\ninte kunna uppbäras om länshuvudmannen i stället\r\nväljer att köra med buss.</pre><pre>För att tågupphandlingen skall vara mera långsiktig\r\nkrävs ett högre anslag än det som regeringen\r\nanvisat. Från centerns sida vill vi ge ytterligare 89,5\r\nmilj.kr. för att kunna upprätthålla den trafik som\r\nkörs i dag och för att inte orättfärdigt övervältra\r\nnågra kostnader på kommuner och landsting. Det\r\när ju rätt många ledamöter i denna kammare som i\r\nandra sammanhang brukar bevaka att en sådan\r\növervältring inte sker, och jag frågar: Var finns ni\r\nnu? Vi har tagit upp detta anslagsyrkande i\r\nreservaton 1, som jag nu ber att få yrka bifall till.</pre><pre>Fru talman! Jag är medveten om att jag nu talar för\r\nen minoritet i trafikutskottet. Men jag hoppas att\r\njag ändå talar såväl till som för en majoritet i\r\nkammaren. Tittar man i föreliggande betänkande,\r\nupptäcker man många motioner med yrkande om\r\nförändringar i förhållande till regeringens förslag\r\nom köp av tågtrafik. Det gäller ett flertal av\r\nbanorna. Jag kan nämna några exempel: trafiken\r\nFalköping--Nässjö, Mjölby--Hallsberg, Örebro--\r\nFagersta--Gävle.</pre><pre>Ja, det var bara några exempel på motioner som\r\nundertecknats av socialdemokratiska eller\r\nmoderata riksdagsledamöter. Jag förutsätter, om\r\nman menat något med sitt motionerande -- att man\r\nverkligen vill behålla trafiken på dessa banor -- att\r\nman då också röstar för den reservation som vi i\r\ncentern avgivit och där vi yrkar högre anslag för att\r\nvi vill bibehålla just den trafik som de aktuella\r\nmotionerna handlar om. Skulle man välja att inte\r\nrösta för reservationen, är det tyvärr risk för att\r\nman ger ökad grogrund för det s.k.\r\npolitikerföraktet -- som vi i stället borde hjälpas åt\r\natt försöka få bort. Dessutom visar de politiker som\r\ninte stöder våra reservationer att man ej vill ge\r\njärnvägen den chans man så ofta pratar om, och att\r\nman inte ser miljöfrågorna som speciellt viktiga.</pre><pre>Fru talman! En bana som har fått en särskild\r\nframtoning i dagens debatt är inlandsbanan. Det\r\nkanske inte är så underligt. Den järnvägens\r\ngeografiska placering är ju sådan att den har en\r\nsträcka från norr till söder genom halva vårt land --\r\noch den går mitt i Norrland. Den går genom en\r\nlandsdel som försett oss med rika malmtillgångar,\r\nelkraft och skogsråvara. Med dessa tillgångar har vi\r\nsedan kunnat bygga upp vårt gemensamma\r\nvälstånd här i landet. Järnvägen har genom åren\r\nhaft en stor betydelse såväl för befolkningen där\r\nuppe som för hela vårt näringsliv.</pre><pre>Kommer ni ihåg den stolta parollen ''Hela Sverige\r\nskall leva''? Vad får den egentligen för innehåll om\r\ninte vi i Sveriges riksdag ser till att inlandsbanan får\r\nen fortsatt framtid?</pre><pre>Vi kommer så småningom att ta ställning till hur\r\ninfrastrukturssatsningar skall göras i vårt land. Det\r\när fråga om stora pengar under de närmaste 10--20\r\nåren. Centern anser för sin del att vi behöver satsa\r\nca 80 miljarder på järnvägen fram till år 2010.\r\nVägnätet behöver ha minst lika mycket. Det är inte\r\nbara vi i centern som har ansett att vi måste öka\r\nsatsningarna på infrastrukturen, utan i stort sett alla\r\npartier är överens om detta.</pre><pre>Att i en sådan situation underlåta att satsa på\r\ninlandsbanan, som har i stort sett halva vårt land\r\nsom omland, skulle vara att djupt svika en stor del\r\nav vårt land. Jag vill ställa följande fråga till\r\nsamtliga socialdemokratiska ledamöter som är\r\nnärvarande i kammaren eller följer debatten i\r\nriksdagens interna radio eller TV: Finns det inget\r\nkvar av solidaritetskänsla i den svenska\r\narbetarrörelsen?</pre><pre>Jag vill därmed slå fast att detta ärende inte handlar\r\nom hur mycket trafik man kan få om man kör buss\r\nså och så många turer, utan att det handlar om att\r\ndenna del av landet skall få behålla en livsnerv i\r\nform av inlandsbanan. Skulle vi ha blivit så fattiga\r\natt vi inte har råd med detta, och skulle vårt tack till\r\ndenna landsdel, som vi fått så mycket av och som\r\nfortfarande har så många tillgångar, vara att vi\r\nlägger ned persontrafiken -- ja, det vore helt\r\nbedrövligt, och jag vill säga närmast ohederligt av\r\noss.</pre><pre>Denna bana kan vi också ge en nordisk betydelse\r\ngenom att nyttja den i norsk-svenskt samarbete.\r\nDetta har vi framhållit i vår motion och även i\r\nreservation 6.</pre><pre>Självfallet har denna järnväg, precis som -- höll jag\r\npå att säga -- nästan alla andra järnvägar här i vårt\r\nland, blivit eftersatt när det gäller underhåll.\r\nDärmed har kvaliteten och konkurrenskraften för\r\nden spårburna trafiken kraftigt försämrats. Men\r\ndet är ju sådant som går att åtgärda. En bana måste\r\nunderhållas och skötas för att den skall kunna fylla\r\nsin uppgift.</pre><pre>För infrastrukturen är det staten som skall svara.\r\nDet anser vi i centerpartiet. Alltså är det riksdagen\r\nsom skall bevilja medel till banverket, som i sin tur\r\nhar att rusta upp inlandsbanan så att såväl gods-\r\nsom persontrafik kan ombesörjas på denna bana.\r\nDetta har vi uttryckt i reservation 5, som jag nu vill\r\nyrka bifall till.</pre><pre>Från centerns sida anser vi att SJ borde ha kört\r\ntrafiken -- som också Hugo Bergdahl sade -- ett år\r\ntill. Då kunde man ha förhandlat och fått bättre\r\nklarhet i vilka förutsättningar inlandskommunerna\r\nhar att ta över trafiken. Om sedan\r\ninlandskommunerna eller länstrafiken varit\r\nberedda att köra tågtrafiken, så hade det varit bra.\r\nMen att på så här kort tid tvinga fram någon form\r\nav beslut är inte riskfritt. Om man sedan gör som\r\nmajoriteten föreslagit, alltså ställer kravet på\r\nkommunerna att också svara för udnerhållet av\r\nbanan, dvs. det extra underhåll som måste till för\r\npersontrafiken -- ja, då har man närmast gått\r\nbakvägen för att försöka lägga ner persontrafiken\r\npå inlandsbanan. Detta är något som vi från centern\r\ninte kan ställa upp på.</pre><pre>Man kan fråga sig vad regeringen egentligen har\r\nkommit överens med berörda länstrafikföretag om,\r\neftersom länstrafiken i Västerbotten redan gått ut\r\noch annonserat och begärt in anbud för\r\nersättningstrafik med buss. Det kanske vore bra om\r\nkommunikationsministern eller trafikutskottets\r\nordförande ville klarlägga detta i debatten. Jag\r\ntycker att det innebär ett fruktansvärt slag mot\r\nbefolkningen kring inlandsbanan och dålig respekt\r\nför demokratin, när man går ut på detta vis och\r\nannonserar innan frågan är avgjord i Sveriges\r\nriksdag.</pre><pre>Fru talman! Av reservationerna 4 och 5 framgår vad\r\nvi tycker om inlandsbanan. Jag har i stort redovisat\r\nvår åsikt här i mitt anförande och ber att få yrka\r\nbifall till reservationerna 4 och 5.</pre><pre>Avslutningsvis vill jag fastslå att dagens debatt om\r\ninlandsbanan inte handlar om huruvida man kan ge\r\nmedborgarna en lika bra persontrafik med buss\r\nsom med järnväg, utan att det handlar om huruvida\r\ndenna del av landet skall få behålla en järnväg som\r\nav många upplevs som en viktig symbolfråga och\r\nutgör en livsnerv för dem som lever och verkar\r\nkring denna bana. Det handlar också om frågan om\r\nvi från övriga landet är beredda att ställa upp på\r\ndenna solidaritet med en landsdel som har gett oss\r\nså mycket och som fortfarande har så mycket att ge\r\nsåväl när det gäller naturtillgångar som ur\r\nturistsynpunkt.</pre><pre>Den opinion som visats genom tidningsinsändare\r\noch brev från många människor ute i landet tycker\r\njag visar att svensken i allmänhet vill ha\r\ninlandsbanan kvar. Därför hoppas jag att den\r\nkommande voteringen får som resultat att vi här i\r\nriksdagen ställer upp för ett reellt bibehållande av\r\ninlandsbanan och hela dess person- och godstrafik,\r\nför det är nog så som en majoritet av svenska folket\r\nvill ha det.</pre><pre>Anf. 3 VIOLA CLAESSON (v):</pre><pre>Fru talman! Är det lönsamt att lägga ner\r\njärnvägar? Kan samhället och medborgarna tjäna\r\npå att inlandsbanan läggs ner? Nej, självfallet inte.\r\nMen likafullt är det just i denna kärnfråga som\r\npartierna skiljer sig åt.</pre><pre>Frågan om inlandsbanans framtid har engagerat\r\nfler människor än de flesta andra trafikpolitiska\r\närenden. Jämförbar är kanske bara\r\nÖresundsbrofrågan. Av samma skäl som många vill\r\nstoppa en bilbro över Öresund vill de rädda och\r\nutveckla inlandsbanan. Det handlar om miljön, det\r\nhandlar om att se till att resurserna används rätt,\r\noch det handlar om att de blir jämlikt fördelade\r\növer hela landet.</pre><pre>Men de motiv som dominerar departementen och\r\ndet övriga ''transportkompaniet'' i Sverige utgår i\r\nfrån helt andra intressen. De utgår från att man\r\nskall öka landsvägstrafiken och\r\nstorstadskoncentrationen ännu mer på bekostnad\r\nav järnvägstrafiken och övriga landet.</pre><pre>Men västerbottningen Georg Andersson, som reser\r\ni skytteltrafik mellan Stockholm och Köpenhamn\r\nför att ro mångmiljardprojektet Öresundsbron i\r\nland, har inget till övers för kravet att inlandsbanan\r\noch inlandsbanekommunerna framtid skall få några\r\ngarantier. Detsamma gäller tyvärr trafikutskottets\r\nsocialdemokrater och moderater. Än en gång har\r\ndessa parhästar funnit varandra i ett förslag som går\r\nstick i stäv mot folkopinionen.</pre><pre>Men tack och lov finns det inom de båda partierna\r\nen mycket tydlig opinion, som också har uttrycks i\r\nmotioner till riksdagen. Därför är det inte så\r\nalldeles klart hur detta kommer att sluta i\r\nkammaren. Likafullt är det inlandsbanans öde som\r\nskall avgöras.</pre><pre>Vänsterpartiet har år efter år motionerat om\r\ninlandsbanan. Vi har krävt att inlandsbanan inte\r\nbara skulle räddas, utan att den skulle utvecklas,\r\nvilket enligt vår uppfattning är fullt möjlig och\r\nockså nödvändigt.</pre><pre>Statliga pengar till trafik på inlandsbanan har gått\r\növer anslaget Köp av interregional persontrafik på\r\njärnväg. Det är också detta som betänkandet i stort\r\nhandlar om i dag.</pre><pre>Det här anslaget kom till för att garantera trafik på\r\nbanor som staten -- och inte kommuner och län --\r\nskall ta det övergripandet ansvaret för. I väntan på\r\natt regeringens särskilda förhandlare för\r\ninlandsbanan skulle ''pröva hur trafiken kunde\r\nutvecklas i former som främjar en ökad turisttrafik''\r\nanslogs 56 milj.kr. för innevarande budgetår.\r\nSamtidigt beslutades att den totala anslagsramen\r\nför den interregionala persontrafiken, 618 milj. kr.,\r\nefter viss uppräkning skulle ligga till grund för\r\nupphandlingen även för 1991/92.</pre><pre>Vänsterpartiet menar att besluten våren 1990 om\r\ninlandsbanan och den interregionala\r\njärnvägstrafiken bara kan tolkas på ett sätt.</pre><pre>För det första: vi förväntar oss, liksom så många\r\nandra, klartecken till konkreta förslag på\r\nutveckling av inlandsbanan med bl.a. satsningar på\r\nturisttrafiken. Förhandlarens, enmansutredarens,\r\nuppdrag var att visa riksdagen hur denna utveckling\r\nkunde åstadkommas.</pre><pre>För det andra: anslaget till inlandsbanetrafiken, 56\r\nmilj.kr. 1990/91, borde indexuppräknas till minst 60\r\nmilj.kr. för 1991/92, även om pengarna skulle lyftas\r\nut ur den totala ramen till ett annat konto.</pre><pre>Men kommunikationsministern och regeringen har\r\ninte tagit någon notis av de aktuella riksdagsbeslut\r\nsom jag har redovisat. Från att ha sett på\r\ninlandsbanan som ett klart samhällsintresse gjorde\r\nregeringen och dess förhandlare en fräck politisk\r\ngenomvändning. I årets budgetproposition, bil. 8,\r\nkommenteras resultatet av två års förhandlingar,\r\ndvs. Bill Franssons utredningsresultat.\r\nKommunikationsministern säger på s. 67 i\r\npropositionen: ''Då det gäller turismen i inlandet\r\nsäger utredaren att en samlad marknadsföring av\r\ninlandet som riktar sig till bilturister förmodligen\r\nskulle ge ökade volymer av resenärer långt över den\r\nmöjliga ökningen av resenärer på inlandsbanan.''</pre><pre>Därefter övergår Georg Andersson till att plädera\r\nför att trafikhuvudmännen skall ta över\r\npersontrafiken på banan. Det är precis vad\r\nmoderater och socialdemokrater i trafikutskottet\r\nockså har tagit fasta på. Regeringen har alltså\r\nbestämt sig för att bilturism och busstransporter är\r\nlämpligare än att främja inlandsbanans\r\nmöjligheter. Detta sker i ett läge där\r\nmiljömedvetandet ökat kraftigt och allt fler\r\nmänniskor i det här landet vill åka tåg -- om de har\r\nråd att åka tåg.</pre><pre>Om det här inte hade varit så kontroversiellt kunde\r\nGeorg Andersson i stället ha delgett riksdagen ett\r\ncitat ur utredaren Bill Franssons slutsatser i dennes\r\nrapport. Bill Fransson säger att i praktiken finns\r\nbara alternativet att föreslå att trafikeringsrätten\r\növerlåts på Inlandskommunerna Ekonomiska\r\nFörening, eller snarare dess entreprenörer. Både\r\nproposition och direktiv är ''skräddarsydda'' för\r\ndetta alternativ framhåller Bill Fransson.</pre><pre>Men vad har hänt under dessa två år? Vad beror\r\nden trafikpolitiska helomvändningen på? Jag\r\nhoppas att Georg Andersson, jag tycker att det är\r\nbra att han är här, kan svara på en del av de frågor\r\nsom jag har ställt.</pre><pre>Det har visat sig att regeringen inte alls har tänkt\r\ngå Inlandskommunerna Ekonomiska Förening till\r\nmötes, trots att regeringen har stimulerat\r\nkommunerna och deras representanter till att\r\nverkligen ta tag i dessa frågor och känna\r\ninspiration. Därför trodde kommunerna att\r\ninlandsbanan skulle få en ny och rejäl chans.</pre><pre>Vi i vänsterpartiet vill inte bara rädda banan, vi vill\r\nse till att banan får rejäla resurser. Vi menar att 60\r\nmilj.kr. måste anslås och att SJ bör ta ansvaret\r\nunder den övergångsperiod som alla tidigare har\r\nansett vara nödvändig för att IEF skall kunna ta\r\növer. Men det har aldrig tidigare förespeglats för\r\nvare sig riksdagsledamöter eller någon annan att\r\nvad som än händer med inlandsbanan, vem som än\r\nfår pröva ansvaret för själva trafiken, att det också\r\nskulle handla om ansvaret för banunderhållet. Det\r\när en alldeles otrolig manöver.</pre><pre>Fru talman! Trots mina sex år i riksdagen och\r\ntrafikutskottet har jag aldrig tidigare mött maken\r\ntill politiskt rävspel. Turerna har varit många när\r\ndet gäller inlandsbanan. Delvis beror detta\r\nnaturligtvis på en så enormt stark opinion som det\r\nfinns för inlandsbanan för att åstadkomma\r\nförändringar. Men sådant leder också till att en del\r\nförsöker sig på vissa politiska finter för att låtsas att\r\nman vill något som opinionen vill. Men i botten\r\nligger helt andra motiv.</pre><pre>Vid ett av våra sammanträden med trafikutskottet,\r\ninnan själva mötet hade börjat, kom i tur och\r\nordning banverkschefen Jan Brandborn,\r\nInlandskommunerna Ekonomiska Förenings\r\nrepresentant Göran Lindgren och tre av de fyra\r\ndirektörerna från länstrafikhuvudmännen som är\r\ninblandade i ärendet på besök.</pre><pre>Göran Lindgren talade om vilka möjligheter han\r\ntrodde fanns och hur han såg på frågan om\r\ninlandsbanan och kommunernas möjligheter. Det\r\nställdes inte särskilt många frågor till honom. Vi\r\nhade fått bra information tidigare. Flera av oss i\r\ntrafikutskottet hade varit med på konferensen i\r\nÖstersund där inlandsbanan diskuterades. En av\r\ndem som inte ställde några frågor var Rolf\r\nClarkson.</pre><pre>När sammanträdet var över visade det sig att det\r\ntydligen fortfarande fanns oklarheter om IEFs och\r\nGöran Lindgrens analyser och ekonomiska\r\nkalkyler. Men Göran Lindgren fick aldrig de frågor\r\nsom han borde ha fått när han besökte\r\ntrafikutskottet.</pre><pre>Summan av kardemumman av det här mötet med\r\ntrafikutskottet när vi skulle gå till beslut om\r\ninlandsbanan, var att i IEF, Inlandskommunernas\r\nEkonomiska Förening, inte kunde stödjas därför\r\natt föreningen verkligen inte hade tillräckligt på\r\nfötterna när kalkyler m.m. presenterades. Satt i\r\nrelation till vad banverkschefen hade sagt om det\r\nenorma upprustningsbehov som fanns, var det en\r\nnästan förödande kritik mot IEFs kalkyler och\r\nekonomiska beräkningar. Detta var den främsta\r\nanledning till att moderater och socialdemokrater i\r\ntrafikutskottet inte ansåg att man skulle kunna\r\nfortsätta med stöd till persontrafiken på\r\ninlandsbanan.</pre><pre>Men hör och häpna! Nästa manöver blev att man\r\nanvände just detta faktum att de hade framställt\r\nekonomiska kalkyler och analyser, som bl.a. sade\r\natt drift m.m. skulle klaras till ett lägre pris än vad\r\nbanverket hade gjort gällande, vilket framgår av\r\ntrafikutskottets betänkande, utgick utskottet från\r\natt dessa kalkyler om 36 milj.kr. var helt korrekta\r\noch värda att ta fasta på.</pre><pre>Men det är inte nog med det, fru talman. Förutom\r\nde 36 milj.kr. som man vill ge IEF, trots att man inte\r\nlitar på föreningen, så låtsas man att man tror att\r\npengarna, eller andra pengar som kommunerna\r\noch länen eventuellt har, också skall räcka till\r\nbanunderhållet. Det skulle belöpa sig på ganska\r\nstora summor enligt banverkschefen.</pre><pre>I trafikutskottets betänkande står följande: ''Som\r\nredovisats ovan krävs enligt banverket betydande\r\ninvesterings- och underhållsinsatser för att banan\r\nskall få en sådan standard att järnvägstrafik skall\r\nkunna upprätthållas på densamma. Föreningen har\r\nhävdat att dessa kostnader kan reduceras avsevärt.\r\nUtskottet är för sin del inte berett förorda att\r\nsärskilda medel tillförs banverket för investerings-\r\noch underhållsarbeten på inlandsbanan vad gäller\r\npersontrafiken. De merkostnader som kan följa av\r\nen bibehållen persontrafik på inlandsbanan bör\r\nenligt utskottets mening främst betalas av de lokala\r\noch regionala intressenter som vill driva denna\r\ntrafik.''</pre><pre>Jag förstår inte om moderaterna och\r\nsocialdemokraterna i utskottet medvetet bryter\r\nmot alla de regler, förordningar och riksdagsbeslut\r\nsom har funnits tidigare och hoppas på att kunna\r\nklara sig ändå, dvs. att ingen skall förstå att detta\r\nbryter mot allt vad trafikutskottet har att rätta sig\r\nefter. Eller har man helt enkelt missat vilka regler\r\nsom finns? Jag hoppas att jag får ett svar.</pre><pre>Riksdagsbesluten från 1988 handlar om att staten\r\nhar ansvaret för banorna och att inlandsbanan har\r\nen unik ställning när det gäller det svenska\r\njärnvägsnätet. Det är alla överens om. Jag tror inte\r\natt någon kan invända mot det. Det framgår av\r\nproposition efter proposition och betänkande efter\r\nbetänkande.</pre><pre>Förutom detta finns det en förordning som handlar\r\nom statens spåranläggningar. Den är från 1988 och\r\nhar nr 1379. Den handlar bl.a. om vad som räknas\r\nin i järnvägsnätet, och där nämner man fyra olika\r\npunkter. Spåranläggningarna består alltså av\r\nstomjärnvägar, länsjärnvägar, malmbanan och\r\ninlandsbanan. Där har vi också ett belägg för att\r\ninlandsbanan har en särställning. I 4 § heter det:\r\n''Regeringen bestämmer vilka spåranläggningar\r\nsom ingår i stomnätet''. Det är ju helt klart. När vi\r\ntog beslut tidigare i riksdagen blev det så att en\r\nmajoritet mot centern och vpk, som vi hette på den\r\ntiden, tog beslut om att det är regeringen som har\r\natt avgöra en banas status och att omklassificera en\r\nbana.</pre><pre>I 6 § i den här förordningen heter det: ''Statens\r\nspåranläggningar skall hållas i ett för\r\njärnvägstrafiken betryggande skick.'' Det är staten\r\nsom har ansvaret för detta. Om vi tittar på de rader\r\ni trafikutskottets betänkande som jag citerade tror\r\nalltså majoriteten i utskottet att de på eget bevåg\r\nkan klassa om en bana och överlåta ansvaret för\r\nbanunderhållet på helt andra organ än de som har\r\nnämnts i någon enda förordning i något tidigare\r\nriksdagsbeslut. Även regeringen skulle rätta sig\r\nefter detta. Jag hoppas att socialdemokraterna och\r\nmoderaterna kan reda ut den här frågan och\r\nförklara hur de har tänkt sig att de på eget bevåg\r\nskall kunna bryta mot de här reglerna.</pre><pre>Jag vill även påminna Georg Andersson om att han\r\nnyligen i en intervju har sagt att det faktiskt är\r\ntrafikutskottet som har tolkningsföreträde om det\r\nskulle uppstå några oklarheter i frågor om t.ex.\r\ninlandsbanan. Då blir det hela ännu märkligare.\r\nTrafikutskottet skulle ha tolkningsföreträde, men\r\ntrafikutskottets majoritet vet inte ens vad som\r\ngäller.</pre><pre>En följdfråga till Georg Andersson blir: Är det så\r\natt regeringen nu har planer på att också klassa om\r\ninlandsbanan så att den från att ha haft denna unika\r\nställning som järnvägsbana skulle bli länsjärnväg?\r\nÄr detta regeringens nästa steg om majoritetens\r\nförslag går igenom här i kammaren? Det är många\r\nfler än jag som ställer den frågan och som gärna vill\r\nha ett svar.</pre><pre>Jag hade hoppats att kunna gå in på en del av de\r\nmärkliga turer som har skett utanför\r\nregeringskansliet och riksdagshuset. Vi har\r\nverkligen märkt den starka opinionen, men det\r\nfinns en del annat som vi inte har märkt och som vi\r\nändå har fått kunskap om. Bl.a. berättar de\r\nanställda på SJ -- de är mycket kritiska mot den\r\npolitik som hittills har förts när det gäller\r\ninlandsbanan -- att SJ har kört egna bussar parallellt\r\nmed tågen på inlandsbanan. Chefen för SJs\r\npersontransporter medger att så har varit fallet,\r\nmen säger samtidigt att villkoren är sådana när det\r\ngäller trafikpolitiken. Företagspolitiken och att det\r\nskall drivas affärsmässigt har tvingat dem att vidta\r\nsådana mått och steg. Det är otroligt, och ändå har\r\nbanan inte dött, trots en sådan märklig politik.</pre><pre>Ett annat märkligt inslag är att Claes-Eric\r\nNorrbom, transportrådets chef, har ringt till\r\nmedlemmar i IEF och sagt att de måste betala hela\r\nbanunderhållet på 60 milj.kr. som banverket\r\ntidigare har betalat. Jag har fått flera uppgifter om\r\ndetta ifrån kommunalråd och andra som har ringt.\r\nDe tillhör dem som är rädda att utveckla\r\ninlandsbanan. Hur kan Claes-Eric Norrbom agera\r\nså? Det har inte ens tagits ett beslut i riksdagen.\r\nDessutom verkar det som om Norrbom inte ens var\r\nmedveten om en av de förordningar som borde vara\r\nstyrande för hans verksamhet som statlig\r\ntjänsteman.</pre><pre>Detta betänkande handlar också om persontrafiken\r\noch ersättningen för persontrafiken i övrigt.</pre><pre>Vi i vänsterpartiet har krävt rejäla satsningar även\r\npå andra delar än inlandsbanan. Vi vill höja\r\nanslaget rejält från den nivå som regeringen anger.\r\nRegeringen minskade redan våren 1989 anslaget\r\nför den här trafiken med 70 milj.kr. och sedan med\r\nytterligare 120 miljoner 1990. Nivån har hela tiden\r\nsjunkit, och järnvägstrafiken har hela tiden blivit\r\nlidande trots allt tal om miljövänliga transporter en\r\nny transportstruktur osv.</pre><pre>Till sist, fru talman, vill jag i första hand yrka\r\nåterremiss på punkten 1.2 i trafikutskottets\r\nbetänkande nr 19 vilken handlar om inlandsbanan.\r\nPunkten behandlas under det moment som handlar\r\nom upprustning och pengar till upprustning av\r\ninlandsbanan. Om trafikutskottet skall ha\r\ntolkningsföreträde i de här frågorna måste\r\ntrafikutskottets skrivningar i betänkandet se ut på\r\nett sådant sätt att detta inte bryter mot den\r\nförordning jag tidigare nämnde eller mot tidigare\r\nbeslut som regering och riksdag har att rätta sig\r\nefter till dess att någon instans som har status för\r\ndetta har upphävt de tidigare besluten. Det behövs\r\nen översyn, och därför yrkar jag återremiss av den\r\ndelen av förslagen.</pre><pre>I övrigt, fru talman, ställer jag mig bakom samtliga\r\nde reservationer som vänsterpartiet har\r\nundertecknat i betänkande nr 19, men jag vill\r\nsärskilt yrka bifall till reservationerna 2 och 4, till\r\nreservation 5, som kommer i andra hand om\r\nåterremissyrkandet inte går i genom, samt\r\nreservation nr 14.</pre><pre></pre><pre>Anf. 4 ROY OTTOSSON (mp):</pre><pre>Fru talman! Varje år köper staten persontrafik på\r\njärnväg för att se till att det finns en\r\ntillfredsställande järnvägstrafik i hela landet. Det\r\nkan jämföras med att kommuner och landsting ser\r\ntill att det finns en hyfsad kollektivtrafik genom att\r\nhelt enkelt subventionera trafiken. Så här är det\r\ninte bara i Sverige, utan praktiskt taget överallt i\r\nvärlden.</pre><pre>Skälen till att samhället över skattsedeln ser till att\r\ndet finns en utbyggd järnvägs- och kollektivtrafik är\r\nfrämst sociala och regionalpolitiska. Sociala för att\r\nde som har det ekonomiskt knapert eller som av\r\nandra skäl inte kan hålla sig med bil också måste ha\r\nvettiga möjligheter att transportera sig och resa.\r\nRegionalpolitiska för att vårt land är stort och\r\nojämnt befolkat. I mer glesbefolkade landsdelar\r\nbehövs samhällsstöd till kollektivtrafiken för att\r\nmänniskor där skall kunna få ett drägligare liv.</pre><pre>För järnvägstrafikens del tillkommer också energi-\r\noch miljöskäl. Järnvägstrafik är energisnål och har\r\nmindre miljöpåverkan än andra trafikslag -- i\r\nsynnerhet om den är eldriven. Även\r\ntrafiksäkerheten är betydligt bättre för järnväg än\r\nför vägtrafik. Detta talar för att det är viktigt med\r\njärnvägstrafik i så stora delar av landet som möjligt.\r\nDetta kan uttryckas i ekonomiska termer.\r\nSamhället vinner totalt sett ekonomiskt på att\r\nminska negativ miljöpåverkan och hålla nere\r\nantalet trafikolyckor. Kraven på en god\r\nsamhällsekonomi talar alltså för en mer utvecklad\r\njärnvägstrafik än vad som kan komma till stånd på\r\nenbart snävt företagsekonomiska grunder.</pre><pre>Av dessa skäl är det djupt olyckligt att regeringen\r\ngång på gång minskar köpen av persontrafik på\r\njärnväg. Dessa minskningar har naturligtvis\r\nmedfört att järnvägstrafiken försämrats för många\r\nmänniskor i de delar av landet där trafiken är sämst\r\nutvecklad.</pre><pre>På de flesta av de nyinrättade länsjärnvägarna gick\r\ndäremot landsting och kommuner in och\r\nsubventionerade trafiken -- ofta i högre grad än vad\r\nstaten tidigare har gjort. Detta har dämpat\r\nneddragningarna en del. Men det innebar också att\r\nkostnaderna övervältrades från staten till\r\nkommuner och landsting, vilket i sig strider mot\r\n1988 års trafikpolitiska beslut.</pre><pre>Våren 1990 beslutade riksdagen att anslaget till köp\r\nav persontrafik på järnväg skulle vara oförändrat i\r\ntvå år framåt. Avsikten med beslutet var att komma\r\nbort från den osäkerhet och ryckighet som hade\r\npräglat trafikplaneringen då anslaget ändrades\r\nvarje år.</pre><pre>Trots detta kom regeringen till riksdagen med en\r\nskrivelse om ekonomin under hösten 1990, där man\r\nföreslog att köpen av persontrafik på järnväg skulle\r\nminskas kraftigt, med 150 milj.kr., redan nästa år.\r\nRegeringen respekterade uppenbarligen varken\r\nriksdagens beslut eller det omfattande arbete med\r\ntrafikplanering som då redan hade utförts runt om\r\ni landet. Regeringens förslag mötte naturligtvis\r\nhäftig kritik från snart sagt alla håll, inte minst ifrån\r\nde egna socialdemokratiska leden. Många insåg\r\ntydligen att neddragningen av anslaget skulle\r\nbetyda ytterligare övervältringar av kostnader på\r\nkommunerna, att redan utsatta grupper och\r\nlandsdelar skulle få det ännu sämre och inte minst\r\natt en sådan neddragning skulle motverka det\r\nuppgivna syftet -- nämligen att förbättra samhällets\r\nekonomi.</pre><pre>Opinionsstormen ledde till att regeringen stegvis\r\nbackade. Till slut, dvs. då regeringen lämnade sitt\r\nbudgetförslag till riksdagen i januari 1991, återstod\r\nen besparing på 60 milj.kr. Ungefär hälften av\r\ndenna besparing skulle tas ut genom att helt lägga\r\nner persontrafiken på inlandsbanan. Resten skulle\r\ntas ut genom smärre försämringar på några andra\r\nsträckor.</pre><pre>Inlandsbanan är mycket speciell. Den är en 54 år\r\ngammal och 105 mil lång livsnerv för inlandet från\r\nMora till Gällivare. Längs banan ligger samhällena\r\npå rad -- de flesta kom ju till när banan byggdes.\r\nSamma sak gäller en stor del av det näringsliv som\r\nfinns i inlandet. Trävaruindustrin är lokaliserad\r\nlängs banan, och den är beroende av\r\ngodstransporter på denna. Turismen är en växande\r\nnäring längs banan, som blir allt viktigare för\r\nbefolkningen, och detta i en tid då vi i EG-\r\nanpassningens namn ser att just trävaruindustrin i\r\ninlandet är kanske den mest utsatta näringen av\r\nalla. Den är nedläggningshotad.</pre><pre>I 1988 års trafikpolitiska belsut behandlades\r\ninlandsbanan också som ett specialfall. Avsikten\r\nvar att persontrafiken på banan skulle utvecklas,\r\nsärskilt med tanke på en utvecklad turism längs\r\nbanan. En särskild utredare tillsattes, och han\r\nföreslog så småningom också en turistsatsning på\r\nbanan. Inlandskommunernas intresseförening\r\nbildades i syfte att utveckla trafiken. Föreningen\r\ntog in anbud från olika tänkbara trafikutövare och\r\ndet hela såg ut att kunna utvecklas till en\r\nvälbehövlig injektion i Norrlands inland.\r\nRegeringens förslag att nu lägga ner persontrafiken\r\npå banan kom därför som en chock för många.</pre><pre>Sedan dess har vi som arbetar med trafikpolitik i\r\nriksdagen fått uppleva en folkstorm av sällan skådat\r\nslag. Protester mot en nedläggning av inlandsbanan\r\nhar strömmat in från hela landet. Kommunerna\r\nlängs banan har mangrant deltagit i protesterna.\r\nRader av organisationer har gjort detsamma.\r\nTelefonerna har gått varma när enskilda människor\r\noch företag längs banan har ringt. Protestlistorna\r\nhar fyllts med rasande hastighet.</pre><pre>Resultatet ligger nu på riksdagens bord för\r\navgörande. Utskottet har gått emot regeringen och\r\nföreslår att järnvägstrafiken skall fortsätta på\r\ninlandsbanan.</pre><pre>Av allt detta kan vi lära oss en sak: regeringens\r\npolitik är rutten! Förslagen att minska på köpen av\r\npersontrafik och att lägga ner inlandsbanan är galna\r\nfrån början till slut. Det strider uppenbarligen mot\r\nfolkviljan, det hotar livskraften i en stor del av\r\nlandet och det är uttryck för en missriktad snålhet,\r\nsom drabbar dem som redan har det svårt. Det är\r\nhelt enkelt oacceptabelt!</pre><pre>Men, fru talman, utskottsmajoritetens förslag är\r\ndess värre också mycket bristfälligt.</pre><pre>1. För att trafikera inlandsbanan ett år krävs ett\r\nbidrag på ca 60 milj.kr. Utskottsmajoriteten\r\nföreslår 36 milj.kr. plus att trafikhuvudmannen får\r\ndisponera rälsbussarna.</pre><pre>2. För att inlandskommunernas intresseförening\r\nskall kunna överta trafiken på ett betryggande sätt\r\ntar naturligtvis litet tid. Men utskottets majoritet\r\nhar varit ovillig att ge tid. När länstrafikbolagen,\r\nenligt vad de själva uppgivit, vägrar att ta över\r\ntrafiken, måste intresseföreningen ta över trafiken\r\nredan den 10 juni i år.</pre><pre>3. För att trafiken på banan sedan skall kunna\r\nbedrivas på ett vettigt sätt krävs naturligtvis att\r\nunderhållet på banan blir bra. Underhållet är\r\ndessutom sedan länge eftersatt, och det krävs\r\ndärför en del reinvesteringar. Det är banverket som\r\nsköter drift, underhåll och investeringar i fråga om\r\nde statliga järnvägarna. Detta är egentligen frågor\r\nsom skall behandlas av riksdagen senare i vår, men\r\nutskottets majoritet har redan nu skrivit in i\r\nbetänkandet att utskottet är för sin del ''inte berett\r\nförorda att särskilda medel tillförs banverket för\r\ninvesterings- och underhållsarbeten på\r\ninlandsbanan vad gäller persontrafiken. De\r\nmerkostnader som kan följa av en bibehållen\r\npersontrafik på inlandsbanan bör enligt utskottets\r\nmening främst betalas av de lokala och regionala\r\nintressenter som vill driva denna trafik.''</pre><pre>Det är denna passus som kan komma att avgöra om\r\ninlandsbanan kan överleva eller inte. Det är\r\nuppenbart att de fattiga inlandskommunerna inte\r\nensamma kan klara att de närmaste fem åren hosta\r\nupp minst 390 miljoner i enbart reinvesteringar på\r\nbanan.</pre><pre>Vi kan jämföra detta med villkoren för\r\nlänsjärnvägarna, som inrättades 1988. Liksom nu\r\när fallet med inlandsbanan övertog då\r\nlänstrafikhuvudmännen persontrafiken på dessa\r\nbanor. Det klargjordes också att banverket skall stå\r\nför underhåll och reinvesteringar. Men för\r\ninlandsbanan föreslår nu utskottsmajoriteten att\r\näven kostnader för underhållet av banan skall\r\növervältras på kommunerna. Detta är en\r\norimlighet, och om detta krav kvarstår, är\r\nnedläggningen av banan närmast oundviklig. Då\r\nhar socialdemokraterna och moderaterna lagt ner\r\nbanan, fast på ett fegare sätt än vad regeringen\r\nföreslog.</pre><pre>Fru talman! Jag hoppas verkligen att riksdagen\r\ninser detta och att vi i den fortsatta behandlingen\r\nkan se till att såväl underhåll som reinvesteringar på\r\ninlandsbanan även i fortsättningen sköts av\r\nbanverket som på alla andra statliga banor.</pre><pre>4. För att godstrafiken på inlandsbanan, som alla\r\nsäger sig slå vakt om, skall kunna fortleva, krävs\r\nreinvesteringar på 370 milj.kr. För det närmaste\r\nåret föreslår utskottet att 80 milj. kr. avsätts för\r\nändamålet, och dessutom uttalar sig utskottet för\r\nhela paketet på 370 milj. kr. Det är naturligtvis bra,\r\nmen det är inte säkert att det är tillräckligt för att\r\ntrygga godstrafiken.</pre><pre>Ytterligare förbättringar för att öka bärigheten och\r\nhöja hastigheten på godstågen behövs så snabbt\r\nsom möjligt. Det rör sig om ytterligare 90 miljoner.\r\nMen om persontrafiken försvinner på banan,\r\nminskar underlaget även på de bandelar där\r\ngodstrafik förekommer. Det betyder att den\r\nsamhällsekonomiska lönsamheten för underhåll\r\noch reinvesteringar kommer att minska, och de\r\nkommer därför att ifrågasättas framöver.</pre><pre>På sikt kan detta betyda försämrad framkomlighet\r\noch fördyringar för godstrafiken. Även den\r\nkommer därför att bli nedläggningshotad.\r\nUtskottsmajoritetens vaktslående kring\r\ngodstrafiken ligger därför skrämmande nära det\r\nsom brukar kallas för hyckleri.</pre><pre>Vi i miljöpartiet de gröna kräver att inlandsbanan\r\nrustas upp. Sammantaget för både person- och\r\ngodstrafik behövs enligt banverket 1,2 miljarder för\r\ninvesteringar de närmaste fem åren. Livslängden\r\nför denna investering beräknar banverket till minst\r\n30 år.</pre><pre>1,2 miljarder är bara 4 % av de 30 miljarder som nu\r\nplaneras investeras i järnvägarna under 1990-talet.\r\nVi anser att Norrlands inland är värt denna lilla del\r\nav landets samlade investeringar i järnvägar. Det\r\nrör sig faktiskt om hela 105 mil järnväg.</pre><pre>Med en sådan upprustning av inlandsbanan skulle\r\nsåväl person- som godstrafik säkras för lång tid\r\nframöver. Underhållskostnaderna för banan skulle\r\ndessutom sjunka, vilket i sig betyder en besparing\r\npå 690 milj.kr., räknat för hela 30-årsperioden. Ur\r\nekonomisk synpunkt är det alltså en utmärkt\r\ninvestering.</pre><pre>Vi i miljöpartiet de gröna kräver också att anslaget\r\ntill köp av persontrafik på järnväg höjs med 292\r\nmilj.kr. i jämförelse med utskottsmajoritetens\r\nförslag, till 850 milj.kr. per år. Detta skulle trygga\r\npersontrafiken på inlandsbanan och andra hotade\r\nbansträckningar. Det skulle också skapa ett\r\nvälbehövligt utrymme för ytterligare persontrafik\r\npå många banor.</pre><pre>Vad gäller trafikeringen på inlandsbanan anser vi\r\nockså, i likhet med centern, folkpartiet,\r\nvänsterpartiet och förhoppningsvis många\r\nsocialdemokrater och moderater, att SJ skall\r\nfortsätta att köra trafiken ytterligare ett år, minst.\r\nInlandskommunernas intresseförening bör\r\ndärefter, väl förberedd, kunna överta trafiken om\r\nden så önskar.</pre><pre>Fru talman! Jag står naturligtvis bakom alla\r\nreservationer som jag har undertecknat. Jag vill\r\nsärskilt yrka bifall till reservationerna 3, 4, 5 och 12.</pre><pre>Anf. 5 BIRGER ROSQVIST (s):</pre><pre>Fru talman! Det här ärendet har kort och gott\r\nrubricerats inlandsbanan, men betänkandet\r\nhandlar om en del andra saker som i och för sig\r\nockså är viktiga.</pre><pre>Föregående talare har inte brytt sig om det särskilt\r\nmycket. Låt mig bara säga att betänkandet\r\ninnehåller förslag från regeringen som har\r\nbehandlats av utskottet och föranlett förslag\r\ndärifrån om hur köp av interregional persontrafik\r\npå järnväg skall läggas upp och vilka summor som\r\nskall komma i fråga.</pre><pre>De fyra partiernas förslag om inlandsbanan är\r\negentligen inte något förslag alls. Jag noterar att de\r\när djupt oeniga när det gäller köp av interregional\r\npersontrafik och järnvägstrafik i övrigt. Summan av\r\nde anslag man vill ha varierar mycket kraftigt -- 149,\r\n342 och 392 miljoner för att ta exempel från några\r\nav partierna.</pre><pre>Man slänger miljonerna omkring sig, vilket man\r\nkan göra när man inte behöver ta något som helst\r\nansvar för varifrån pengarna skall komma. Man vill\r\nköpa allt för allt!</pre><pre>Fru talman! Eftersom ingen tidigare har gjort\r\nnågon djupare filosofisk betraktelse över detta,\r\nnöjer jag mig också med att yrka bifall till samtliga\r\npunkter i trafikutskottets betänkande 19 rubricerat\r\nKöp av persontrafik på järnväg.</pre><pre>Eftersom alla de övriga talarna har koncentrerat sig\r\npå inlandsbanan, skall jag bemöta en del av de i\r\nmånga stycken ovederhäftiga påståenden som har\r\nyttrats i debatten. Låt mig, fru talman, få börja med\r\natt tillkännage en liten men i och för sig väsentlig\r\nrättelse i det betänkande som har delats ut på\r\nledamöternas bänkar. Det gäller\r\nsammanfattningen på första sidan där det står en\r\nmening som lyder: ''Vid fortsatt järnvägstrafik bör\r\nbefintlig vagnpark fritt överlåtas''. Överlåtandet\r\nhar varit en fråga som har diskuterats en hel del i\r\nutskottet. Vi säger inte i utskottets betänkande att\r\nvagnparken fritt skall överlåtas, utan att den i\r\nstället fritt får disponeras av de trafikanter som\r\neventuellt tänker överta trafiken på banan. Jag vill\r\nanmäla den rättelsen av de fel som har smugit sig in\r\ni texten.</pre><pre>Fru talman! Inlandsbanan är järnvägen mellan\r\nMora och Gällivare. Det är en sträcka på 105 mil.\r\nBanan är i dag i dåligt skick. Stora delar är i\r\nomedelbart behov av upprustning. Att rusta upp\r\nbanan på hela sträckan skulle enligt banverket\r\nkosta 390 alternativt 830 milj.kr. Hur stor\r\nkostnaden blir är beroende av vilken standard man\r\nväljer: väljer man lägsta möjliga standard blir\r\nkostnaden 390 milj.kr., väljer man låg standard blir\r\nden 890 milj.kr.</pre><pre>SJ bedriver nu person- och godstrafik på banan.\r\nPersontrafiken är av liten omfattning. På vissa\r\ndelsträckor är antalet passagerare i genomsnitt fyra\r\nfem per tåg.</pre><pre>Biljettintäkterna, inkl. sommarens turisttrafik,\r\nuppgår till 7--8 milj.kr. per år medan statens bidrag\r\ntill SJ för det här året är 57 milj.kr.</pre><pre>Därtill kommer kostnaderna för drift och underhåll\r\nav själva spåret -- banverkets kostnader -- på 50--60\r\nmilj.kr. Det innebär att statens subvention ligger på\r\nnärmare 800 kr. per resenär.</pre><pre>Förutsättningarna för persontrafik på inlandsbanan\r\nhar successivt försämrats. Befolkningen har\r\nminskat. Antalet privatbilar har mångdubblats.\r\nSatsningar på flygtrafik har skett i Arvidsjaur,\r\nVilhelmina, Gällivare, Sveg och Mora. Östersund\r\nhar väl utvecklade kommunikationer av alla slag.</pre><pre>Ca 17 000 turister nyttjade banans resemöjligheter\r\nsistlidna säsong. Stor satsning har gjorts på just\r\nturism och turismen har vuxit.</pre><pre>Innan jag går in på de förslag som trafikutskottets\r\nmajoritet har framfört, vill jag kommentera några\r\nav de anföranden som har hållits här tidigare. Låt\r\nmig säga att historiebeskrivningen av vad som har\r\nförekommit vid utskottssammanträdena får ni stå\r\nför själva, ni som har tagit upp det. Den stämmer\r\ninte!</pre><pre>Det fattades inga beslut vid det första\r\nsammanträdet och i det protokoll från\r\nsammanträdet som ni samtliga har varit med och\r\ngodkänt, står det från nämnda sammanträde att\r\nfrågan om inlandsbanan behandlades och\r\nbordlades. Så löd det beslut som fattades, allt enligt\r\nprotokollet.</pre><pre>Historieskrivningen har ni friserat för att få att\r\nstämma med de slutsatser ni sedermera har kommit\r\nfram till. Dessa slutsatser vill ni påskina att\r\nmajoriteten har dragit, vilket inte är fallet.</pre><pre>Låt mig fråga vilket förslag ni egentligen\r\npresenterar i er reservation. Var finns\r\nlångsiktigheten i det beslut som ni vill att riksdagen\r\nskall fatta om inlandsbanan?</pre><pre>Ni säger att trafiken skall förlängas ytterligare ett\r\når, man skall förhandla och sedan komma tillbaka\r\ntill riksdagen och säga vad man tycker. Är inte detta\r\nbeslutsvånda? Är det inte så att ni är rädda för att\r\nfatta ett beslut? Ni vill skyffla undan frågan, skjuta\r\nden framför er ett år i taget.</pre><pre>Reservationen ger inget som helst besked om\r\nframtiden. Jag har försökt att läsa den och hitta\r\nnågonting om detta, men ni talar bara om att\r\ntrafiken skall upprätthållas. Därutöver ges inga\r\nbesked. Vilka garantier ger ni i avvaktan på\r\nriksdagens ställningstagande till ett\r\nförhandlingsresultat som skulle beröra trafikläget i\r\nfortsättningen? Bara att det är ett år som gäller.</pre><pre>Ni tar inte ställning vare sig för det ena eller det\r\nandra, vare sig för trafiken eller emot. Det ser man\r\nom man läser den reservation som ni vill att\r\nledamöterna från olika partier skall stödja. Notera\r\nvad Hugo Bergdahl och de andra har sagt, men\r\nnotera också vad som står i den reservation som\r\nkommer upp till röstning efter det att Viola\r\nClaesson har begärt återremiss i frågan.</pre><pre>Viola Claesson sade med sin sedvanligt milda,\r\nmjuka och mycket högaktningsfulla stämma att\r\nreservanterna hade besked medan vi andra hade\r\nbedrivit ett rävspel för att komma ifrån detta. Jag\r\ntycker att vi som företräder majoriteten kommer\r\nmed betydligt rakare besked än vad ni gör i frågan.\r\nNi har ju inget besked att ge.</pre><pre>Jag vill vända på frågan. Vem är det som bedriver\r\nett rävspel här, mina vänner? Det är inte vi\r\nsocialdemokrater och det är inte heller det andra\r\npartiet som finns med som majoritetens\r\nföreträdare.</pre><pre>Jag vill klargöra vad trafikutskottets förslag\r\ninnebär. Det innebär att inlandsbanan får sin chans\r\natt vara kvar. Det blir definitivt godstrafik på delar\r\nav banan och en rejäl upprustning av godstrafiken.\r\nPersontrafiken får ett anslag för driften, fri\r\ndisposition av vagnar och staten står för kostnaden\r\nför detta. Det har vi skrivit in i utskottsbetänkandet\r\noch det får återkomma i kommande\r\nbudgetproposition vad SJ offererar för att\r\ndisponera vagnarna i händelse att de skall fortsätta\r\nanvändas.</pre><pre>Trafikutskottets förslag till riksdagen berör såväl\r\nhur gods- som persontrafiken i Norrlands inland\r\nkan utvecklas. Vi säger, Rune Thorén, att hela\r\nlandet, även Norrlands inland, skall leva. Därför\r\nskall näringslivet också ha bra kommunikationer.\r\nDet blir en bra hjälp för sysselsättning och service.</pre><pre>Godstrafiken har en mycket betydelsefull roll för\r\nindustriföretag och skogsnäring i Norrlands inland.\r\nNu inleds en kraftig upprustning för godstrafiken\r\npå inlandsbanan. I ett kärvt budgetläge investeras\r\ndet närmaste året 80 milj.kr.</pre><pre>Om godstrafikens positiva utveckling fortsätter\r\nkommer ytterligare pengar att satsas. Vi tror att det\r\nfinns möjligheter till en långsiktig positiv\r\nutveckling.</pre><pre>När det gäller persontrafiken innebär utskottets\r\nförslag att ansvaret för denna i första hand bör\r\növerföras till trafikhuvudmännen i Kopparbergs,\r\nJämtlands, Västerbottens och Norrbottens län.</pre><pre>Vi säger att trafikhuvudmännen bör pröva om de\r\ninom ramen för ett anslag på 36 milj.kr. och rätten\r\natt fritt disponera SJs motorvagnar, kan\r\nupprätthålla järnvägstrafik på banan. I\r\nutskottsbetänkandet står det också 36 milj.kr.\r\nunder tio år. Ni talar om ett år, vi talar om tio.</pre><pre>Behovet är stort av investeringar och\r\nunderhållsinsatser för att järnvägstrafik skall kunna\r\nupprätthållas på de delar av banan som endast har\r\npersontrafik.</pre><pre>Merkostnaderna som kan följa av bibehållen\r\npersontrafik på inlandsbanan får dock, säger vi,\r\nfrämst betalas av lokala och regionala intressenter\r\nsom vill driva denna trafik. Jag vill förtydliga det.</pre><pre>Det innebär att kostnaderna för normalt underhåll\r\npå del som endast har persontrafik får bekostas av\r\ntrafikutövaren tillsammans med banverket -- låt\r\nmig säga i förhållande 60/40 i nämnd ordning.\r\nBanverket får som tidigare täcka detta inom ramen\r\nför motsvarande anslag på stomjärnvägarna.\r\nDärmed tycker jag att jag har förtydligat vad\r\nutskottet avser med merkostnader som vi talar om\r\ni betänkandet.</pre><pre>Om nu trafikhuvudmännen inte anser sig kunna\r\nfortsätta tågtrafiken, bör inlandskommunerna\r\nEkonomisk Förening få möjlighet att ta över\r\npersontrafiken på samma villkor. Den chansen får\r\nde. Den möjligheten skall de ha. De får avgöra hur\r\nde vill lägga upp trafiken i så fall.</pre><pre>Vi har då tagit med en passus om att trafiken skall\r\ndrivas i samma omfattning som i dag. Det går inte\r\natt göra så att man kör en tur om dagen eller kanske\r\ninte ens kör varje dag i veckan.\r\nTrafikuppläggningen måste kunna jämföras med\r\nden som för närvarande råder om man skall kunna\r\nfå de här pengarna.</pre><pre>Om det nu är så att varken trafikhuvudmännen\r\neller inlandskommunerna Ekonomisk Förening är\r\nberedda att ta över ansvaret för järnvägstrafiken,\r\ngäller de avtal trafikhuvudmännen och\r\ntransportrådet preliminärt har tecknat.</pre><pre>Trafikhuvudmännens uppfattning är att bussar skall\r\nersätta persontrafiken som för närvarande drivs på\r\nbanan. Detta har nämnts i de avtal som finns och är\r\nunderskrivet med det förbehållet att riksdagen\r\ngodkänner det eller att man når en uppgörelse.\r\nAvtalet innebär att det blir resmöjligheter som\r\nfaktiskt är väsentligt förbättrade för inlandets\r\nbefolkning. Så är det faktiskt. Rätt marknadsfört\r\nkan detta alternativ bli lika bra som inlandsbanan\r\nansetts vara.</pre><pre>Trafikhuvudmännen avser att trafikera hela\r\nsträckan Mora--Gällivare med moderna\r\nturistbussar med den bekvämlighet sådana\r\nerbjuder. Bussturerna blir tätare, snabbare och\r\nmiljövänligare. Man kan t.o.m. resa sträckan\r\nStoruman--Mora över dagen.</pre><pre>Det har i sammanhanget talats om miljön. Låt mig\r\nsäga att bussarnas bränsleförbrukning är väsentligt\r\nlägre än de dieseldrivna motorvagnarnas, och\r\navgasutsläppen är tre fyra gånger lägre.</pre><pre>Utskottets förslag till beslut ger förutsättningar för\r\nen bra trafikförsörjning i inlandet. Godstrafiken\r\nkan utvecklas ytterligare. Torv, timmer, cementrör\r\noch vad det nu må vara för lämpligt järnvägsgods\r\nsom behöver fraktas får spår- och vagntillgång.\r\nGodstransport av produkter som är lämpligast på\r\nlandsväg skall också ha den möjligheten. Vill man\r\nha motorvagnarna till att ombesörja\r\npersontransporter, så finns också den möjligheten,\r\näven om det kostar en del. Regionerna får själva\r\navgöra vilket färdmedel som med hjälp av anslaget\r\nfrån riksdagen bäst tillgodoser trafikbehoven. Vi\r\nhar decentraliserat beslutsfattandet, ärade\r\ncenterpartister. Det har vi planerat för i många år.\r\nNi hänger inte med.</pre><pre>Norrländska inlandet med sin natur, sitt djurliv,\r\nsina byar och bebyggare, blir även i fortsättningen\r\nintressant och åtkomligt för turister. Antalet\r\nturister skall inte behöva bli mindre oavsett hur\r\nlösningen ser ut.</pre><pre>Fru talman! Detta innebär att trafikförsörjningen\r\nför de boende bör bli tillfredsställande och uppfylla\r\nde rimliga krav som vi har ställt allt i enlighet med\r\nde trafikpolitiska beslut som fortfarande gäller.</pre><pre>Anf. 6 RUNE THORÉN (c) replik:</pre><pre>Fru talman! Jag var kanske ouppmärksam när jag\r\nhöll mitt anförande, då jag inte tittade åt det håll\r\ndär trafikutskottets ordförande sitter. Troligtvis var\r\nhan inte inne i kammaren.</pre><pre>Med anledning av det betänkande som vi i dag\r\ndiskuterar och som innehåller köp av tågtrafik\r\nägnade jag exakt halva tiden av mitt anförande åt\r\nköp av tågtrafik i övrigt. Det vet jag säkert,\r\neftersom jag hade ett skrivet anförande. Jag och\r\ncenterpartiet tycker att det är en viktig fråga. I mitt\r\nanförande påpekade jag också att man i samband\r\nmed trafikutskottets sammanträffanden med\r\nSvenska lokaltrafikföreningen har trott att det\r\nfanns representanter för nästan bara ett enda parti.\r\nI stort sett samtliga har varit överens om de åsikter\r\nsom centern framfört i denna fråga.</pre><pre>Trafikutskottets ordförande försöker göra det\r\nenkelt för sig genom att säga: Ni vill göra si eller så\r\nmed hjälp av olika pengar, och ni vet inte hur ni\r\nskall finansiera det hela. Snälla trafikutskottets\r\nordförande! I den budget som centerpartiet har\r\npresenterat sparar man 2 miljarder kronor mer än\r\nvad regeringen gör. I denna budget finns ett belopp\r\npå 89,5 milj.kr. avsett för att prioritera åtgärder\r\nsyftande till att hela landet skall leva och att det\r\nskall finnas tågtrafik.</pre><pre>När Birger Rosqvist kommer in på frågan om\r\ninlandsbanan säger han att det skall vara raka\r\nbesked samtidigt som han efterfrågar\r\nlångsiktigheten i vårt förslag.</pre><pre>Vi har inget emot det om det går att få Svenska\r\nlokaltrafikföreningen eller BK-tåg att driva banan.\r\nVi har bara sagt att man inte skapar förutsättningar\r\nför fortsatt drift om man inte ser till att staten eller\r\nbanverket svarar för ett underhåll som gör att det\r\ngår att ha en vettig persontrafik. Om länstrafiken,\r\nInlandsbaneföreningen, BK-tåg eller någon annan\r\nkör tågen, tycker jag inte spelar någon roll.\r\nHuvudsaken är att servicen blir god.</pre><pre>Birger Rosqvist talar också om ett decentraliserat\r\nbeslutsfattande. Ja, det tycker vi är bra, men det är\r\nockså bra om riksdagen skapar förutsättningar för\r\nen god tågtrafik i Norrland. I mitt tidigare\r\nanförande sade jag att det handlar om att från\r\ndenna talarstol och denna kammare visa solidaritet.\r\nSmit inte undan solidariteten med att hänvisa till att\r\ndet skall vara ett decentraliserat beslutsfattande ute\r\ni landet! Samtidigt som majoriteten inte vill ge\r\nberörda instanser pengar till tågtrafik och underhåll\r\nav den, så säger man så här: Det är ni som lägger\r\nned tågtrafiken. Om det inte skapas ekonomiska\r\nförutsättningar, så blir det naturligtvis sådana\r\nbeslut ute i landet. Det handlar om politik, Birger\r\nRosqvist.</pre><pre>Anf. 7 VIOLA CLAESSON (v) replik:</pre><pre>Fru talman! Jag yrkade tidigare återremiss av en\r\ndel av det betänkande som vi nu diskuterar. Jag ber\r\natt få ta tillbaka det förslaget. I stället yrkar jag\r\nåterremiss av hela betänkandet. Jag har av\r\nsekreteraren i presidiet fått veta att det inte är\r\nformellt riktigt att göra som jag gjorde. Jag trodde\r\natt det var en enklare väg att gå. Jag yrkar således\r\nåterremiss av hela betänkandet med hänvisning till\r\nmina tidigare motiveringar beträffande bl.a. statens\r\nansvar och upprustningen av inlandsbanan.</pre><pre>Birger Rosqvist verkade mycket upprörd över att\r\njag vågade säga att ett politiskt rävspel hade\r\nföregått debatten här i kammaren. Jag är inte\r\nensam om att tycka det. Men det är inte så många\r\nsom kan redovisa exakt vad som händer i\r\ntrafikutskottet, eftersom det inte finns så många\r\nledamöter där. Men de som finns utanför utskottet\r\nhar kunnat ta del av de turer som har förekommit,\r\ndärför att moderater och socialdemokrater har\r\nagerat som de har gjort.</pre><pre>Låt mig ännu en gång nämna det jag ansåg vara det\r\nmest cyniska i detta spel. Då får vi höra om Birger\r\nRosqvist eller Rolf Clarkson anser att jag har fel. I\r\ntrafikutskottet sade jag att det kommer att bli\r\ndebatt om dessa frågor och att det var bättre att få\r\ndem ordentligt klarlagda i trafikutskottet före\r\nkammardebatten. En av de två frågorna gällde hur\r\nmoderater och socialdemokrater i första omgången\r\nkunde -- för att använda ett drastiskt uttryck --\r\ntrycka ned inlandsbanekommunernas ekonomiska\r\nförening, underkänna deras ekonomiska kalkyler\r\noch säga att de inte skulle ha en chans att klara det\r\nhela. Banverket har visat hur stort\r\nupprustningsbehovet är, att det kommer att kosta\r\nför mycket och att det därför måste bli busstrafik.\r\nDärefter ändrar sig utskottsmajoriteten och säger:\r\nEftersom inlandsbanekommunernas ekonomiska\r\nförening har sagt att de klarar av det här, så kan de\r\ni andra hand få försöka efter det att\r\nlänstrafikhuvudmännen först har fått ett\r\nerbjudande.</pre><pre>Varför nämner ni över huvud taget\r\nlänstrafikhuvudmännen, Birger Rosqvist? Alla,\r\ninkl. trafikutskottet och dess majoritet, visste vid\r\ndet här laget att länstrafikhuvudmännen inte var\r\nintresserade av tågtrafik. Det har stått fullständigt\r\nklart hela tiden.</pre><pre>Låt mig göra ytterligare ett klarläggande. Visst är\r\ndet så att vi som står för reservationen, som går ut\r\npå att rädda inlandsbanan och utveckla den, har\r\nklara och konkreta förslag till hur man skall gå\r\nvidare efter ett år? Vi säger att 60 milj.kr. skall ges\r\ntill SJ medan man förhandlar om en fortsatt\r\ntågtrafik. Det är bara att läsa betänkandet för att\r\nfinna detta förslag. Vi föreslår över 300 milj.kr. till\r\npersontrafiken över huvud taget. Det vet Birger\r\nRosqvist. Vi föreslår framför allt mer pengar till\r\nbanverket, en fråga som vi skall diskutera senare i\r\nvår.</pre><pre>Anf. 8 HUGO BERGDAHL (fp) replik:</pre><pre>Fru talman! Jag skall börja med att kort citera ett\r\nbudskap från folket i trakterna kring inlandsbanan.\r\nMan har bett att få följande framfört till Sveriges\r\nriksdag och dess ledamöter: Gör inte mot andra\r\nnågot som kommer att dig smärta om det blev gjort\r\nmot dig själv. Det behövs litet kultur och\r\nmänsklighet också i en debatt som denna.</pre><pre>Utskottsordföranden Birger Rosqvist raljerar med\r\natt vi är fyra partier som är överens när det gäller\r\natt bedöma inlandsbanans framtid. Ja, vi är helt\r\növerens, Birger Rosqvist, men hur är det med\r\nenigheten i hans eget parti? Och hur är det med\r\nenigheten i moderata samlingspartiet beträffande\r\ninlandsbanans framtid? Frågan har sitt givna svar.\r\nVi fyra partier, som bildar opposition i detta fall och\r\nhar avgett en reservation är helt eniga.</pre><pre>Vi har inte hunnit mer än till riksdagen och skall\r\nbörja debattera inlandsbanans framtid förrän\r\nutskottets ordförande är beredd att peta och ändra\r\ni det föreliggande betänkandet. Man kan fråga sig\r\nom det ligger ytterligare rävspel bakom intresset för\r\natt peta och ändra i texten. Hur skall man annars\r\ntolka de förslag till förändringar som här förs fram?\r\nMan kan förstås anlita experter på hög nivå för att\r\nfå ett ordentligt svar på den frågan. Men jag\r\nkonstaterar att utskottsmajoriteten in i det sista\r\nförsöker göra det så svårt och smärtsamt som\r\nmöjligt för dem som i dag är beredda att överta\r\ntågtrafiken på inlandsbanan när det gäller att få ett\r\nklart besked genom det beslut som vi senare\r\nkommer att fatta här i riksdagen.</pre><pre>Utskottets ordförande säger så här: Vi ger raka\r\nbesked, men hur vill ni lösa det här? Ni har bara en\r\nlösning för ett år framåt i tiden, säger han. Snälla\r\ntrafikutskottets ordförande! Läs vår reservation i\r\nvilken det tydligt och klart framgår att vi vill att SJ\r\nskall driva trafiken ytterligare ett år, så att de som\r\nförhoppningsvis kommer att ta över efter SJ får\r\nmöjlighet att diskutera hur övergången skall gå till\r\noch vad den kommer att innefatta såväl ekonomiskt\r\nsom i fråga om det fortsatta underhållet. Det är\r\ndärför vi vill ha denna betänketid på ett år. Därmed\r\nges utrymme att på ömse håll diskutera hur man vill\r\nlösa detta svåra trafikproblem. Men det säger ni\r\nfrån majoriteten blankt nej till. I övrigt gör ni det\r\nockså så svårt som möjligt för dem som vill överta\r\ndriften av inlandsbanan.</pre><pre>Anf. 9 ROY OTTOSSON (mp) replik:</pre><pre>Fru talman! I sitt något säregna inlägg sade Birger\r\nRosqvist att vi slänger miljonerna kring oss. Men\r\nnu tillhör inte Birger Rosqvist finansutskottet där\r\nman balanserar inkomster mot utgifter för att få det\r\nhela att gå ihop. När vi i miljöpartiet föreslår\r\nsatsningar på järnvägsdrift, så håller vi naturligtvis\r\nigen med utgifterna på andra områden. Det\r\nframgår tydligt för den som orkar läsa den\r\nsammanfattning som finns i vår finansmotion. Jag\r\nrekommenderar Birger Rosqvist att läsa den.</pre><pre>Regionalpolitik är tydligen mycket svårt. Inte minst\r\ntycks det gälla behandlingen i trafikutskottet av\r\ninlandsbanans framtid. Inlandsbanan har ingen\r\nmotsvarighet i landet och inte heller någon\r\nannanstans i Europa. Den är mycket speciell och\r\nutgör en potential för turisttrafik och för ett levande\r\ninland i Norrland. Det är inte minst därför det är så\r\nangeläget att bevara inlandsbanan.</pre><pre>Birger Rosqvist säger att varje resa med\r\ninlandsbanan i dag subventioneras med 700 kr. Den\r\nuppgift som jag har fått i utskottet är att det är\r\n150 000 resenärer per år och att banan\r\nsubventioneras med 60 milj.kr. per år. Det bör\r\nbetyda en subvention på 400 kr. per resenär. I\r\nmorse läste jag i en tidning att varje flygresenär från\r\nArvidsjaur subventionerades med 1 700 kr. Man\r\nkan fråga sig hur stor subventionen per resenär på\r\ninlandsbanan skulle vara om man satsade på en\r\ntrafikföring som passade folk bättre, med\r\ninformation inte bara i Sverige utan också ute i\r\nEuropa. Man kunde tala om vilken fantastisk\r\ntågbana det är och därmed försöka utveckla\r\nturisttrafiken. Jag tror att man skulle kunna minska\r\nden subventionen avsevärt.</pre><pre>Man kan naturligtvis alltid fråga sig vad det är värt\r\natt ha ett levande Norrlands inland. Vi tycker att ett\r\nsådant är värt att ha, och vi tycker att det är värt en\r\nhel del omfördelningar skattevägen. Man kan kalla\r\ndetta subventioner, men detta är som vi ser det\r\nprecis vad vi behöver. Alternativet är nämligen att\r\nvi ödelägger samhälle efter samhälle i den här delen\r\nav landet.</pre><pre>Jag blev litet förvånad över Birger Rosqvists\r\nlättsinnighet när det gäller godstrafiken. Han\r\npratade på väldigt glatt om att det kommer att bli en\r\nlångsiktigt positiv utveckling för godstrafiken. Han\r\nborde nog närmare studera de analyser som pekar\r\npå att den pågående EG-anpassningen innebär att\r\nträvaruindustrin i Norrlands inland får det mycket\r\nsvårt. Om inte denna industri får väsentliga nya\r\nkonkurrensfördelar, som t.ex. bättre bana med\r\nbättre bärighet, högre hastighet och vettigare\r\npriser, kommer den att gå under.</pre><pre></pre><pre>Anf. 10 BIRGER ROSQVIST (s) replik:</pre><pre>Fru talman! Det var många repliker att besvara på\r\nen gång, men jag tror att den korta tid jag har till\r\nmitt förfogande skall kunna räcka ganska bra. Det\r\nvar inte mycket som kom fram i replikerna, det var\r\ninte mycket att besvara. Det var de gamla vanliga\r\nslängarna, men det är inte mycket att bemöta.</pre><pre>Roy Ottosson presenterade på slutet en uppgift om\r\natt det hittills bara har lagts 60 milj.kr. årligen av\r\nstatliga medel på inlandsbanan. Det stämmer inte.\r\nSJ har stått för 60 miljoner för upprätthållandet av\r\nsjälva driften av tågen, men banverket har ju också\r\nhaft kostnader för drift och underhåll av bana. Då\r\nnärmar sig kostnaderna den siffra som jag angav\r\nper resenär.</pre><pre>Jag medger att dessa siffror inte är helt vattentäta,\r\nmen de ger ändå en indikation på vilka kostnader vi\r\nrör oss med. Och vi har ju ställt upp på dem.</pre><pre>Rune Thorén blev något förgrymmad över att jag\r\nhade sagt att han inte hade tagit upp frågan om\r\npersontrafiken på järnväg i övrigt. Det var ju, Rune\r\nThorén, en kvartett på fyra personer som var uppe\r\noch sjöng här, och de övriga sade inte så mycket.\r\nInte heller Rune Thorén sade särskilt mycket. Jag\r\nobserverade inte att han sade något om\r\npersontrafiken, trots att jag var inne i kammaren\r\nhela tiden. Jag erkänner emellertid att Rune Thorén\r\nnågot berörde frågan om persontrafiken på\r\njärnväg, men de andra kanske inte sade så mycket\r\nom det.</pre><pre>Det sägs att den ekonomiska förening som\r\nkommunerna har bildat har för kort tid på sig för\r\natt överta den här trafiken. Men de har ju i brev till\r\noss förklarat att de är beredda att i år ta över\r\ntrafiken. Jag tror inte att de skall behöva ha några\r\nbekymmer om de nu får möjlighet att driva\r\ntrafiken, dvs. om trafikhuvudmännen inte vill driva\r\ntrafiken på det sätt som vi förutsätter att de skall\r\npröva. Det finns i så fall möjlighet för\r\ntrafikhuvudmännen att driva trafiken.</pre><pre>Hugo Bergdahl talade varmt för en järnväg. Han\r\nfrågade hur det står till i mitt parti med\r\ninlandsbanan. Jag tror att man i mitt parti ganska\r\nenigt ställer upp på trafikutskottets förslag.</pre><pre>Anf. 11 RUNE THORÉN (c) replik:</pre><pre>Fru talman! Birger Rosqvist väljer att föra\r\ndebatten på ett litet nonchalant sätt genom att säga\r\natt det inte var mycket som sades i replikerna. Men\r\ndetta drabbar i första hand Birger Rosqvist, och det\r\ndrabbar naturligtvis också den socialdemokratiska\r\nrörelsen. Vad jag under halva mitt anförande talade\r\nom var nämligen just de frågor som många\r\nsocialdemokrater ute i landet har tagit upp. De har\r\ninte tagit upp dessa frågor bara av den anledningen\r\natt de tycker att det är roligt att skriva motioner,\r\nutan anledningen är att de har upplevt bekymmer\r\nmed trafiken mellan Falköping och Nässjö, mellan\r\nMjölby och Gävle, osv.</pre><pre>Det var de frågorna jag tog upp. Det är frågor som\r\nberör människor ute i landet, eftersom de handlar\r\nom möjligheten att så småningom få en bra\r\njärnvägstrafik. De handlar nämligen ofta om banor\r\nsom går fram till det stora stomlinjenätet. Detta är\r\ninte något ointressant, utan det är oerhört viktiga\r\nfrågor. De frågor jag tog upp är precis desamma\r\nsom bl.a. Bosse Ringholm -- som kanske är känd --\r\noch alla andra i SLTF har tagit upp. Birger Rosqvist\r\nsäger att det inte var något nytt eller märkvärdigt.\r\nOm det är på det sättet Birger Rosqvist behandlar\r\ndessa frågor förstår man hur de aktiva inom den\r\nsocialdemokratiska rörelsen ute i landet känner sig.</pre><pre>Angående inlandsbanan vill jag än en gång säga, att\r\nvad som behövs är en rejäl upprustning av banan\r\nsom gör det möjligt att köra både persontåg och\r\ngodståg. Sedan är det upp till SJ, länstrafikbolagen,\r\nInlandskommunernas ekonomiska förening, BK-\r\ntåg eller någon annan att köra trafiken, och\r\nnaturligtvis skall det ske till lägsta möjliga kostnad\r\nunder förutsättning att man ger en bra service.</pre><pre>Men, Birger Rosqvist, det handlar om att skapa\r\nförutsättningar och om att vi här ställer upp med\r\nmedel. I alla de debatter jag har haft med\r\nkommunikationsministern om vårt förslag att satsa\r\n40 miljarder på järnvägen för att skapa dessa\r\nförutsättningar har kommunikationsministern visat\r\nsamma litet nonchalanta inställning och frågat var\r\nvi skall få de pengarna från.</pre><pre>Vi måste ju se med allvar på denna fråga. Vill vi att\r\nhela landet skall leva, och vill vi att hälften av\r\nlandet, som det här är fråga om, skall leva, så måste\r\nvi ge dem förutsättningar. De vill ha kvar sin\r\ninlandsbana. Som göteborgare tycker jag att det är\r\nsjälvklart att de då skall få behålla den. Vi har fått\r\nså mycket från den delen av landet, och vi är därför\r\nskyldiga att åtminstone hjälpa dem att kunna\r\nbehålla den banan.</pre><pre>Anf. 12 ROY OTTOSSON (mp) replik:</pre><pre>Fru talman! Birger Rosqvist vill tydligen inte\r\ndiskutera den här frågan. Han undviker en seriös\r\ndebatt, och det är naturligt om man har den\r\ninställningen att Norrlands inland inte är någonting\r\nvärt, att det är något man kan lägga ned i en\r\nhandvändning utan att det är något märkvärdigt.</pre><pre>Vi som tar frågan på allvar och som tycker att hela\r\nlandet skall leva inser emellertid att detta innebär\r\nett dråpslag mot en mycket stor del av landet. Det\r\ngäller just den del av landet där vi redan har en hög\r\narbetslöshet och där prognoserna pekar brant\r\nnedåt. Det gäller den del av landet som kan få\r\nsärskilda svårigheter på grund av EG-\r\nanpassningen. Att då rikta ett dråpslag mot deras\r\njärnväg, inlandsbanan, kan inte vara en bra politik,\r\ndet är det inte med gröna ögon sett. Men det är\r\nkanske socialdemokraternas nya giv att göra så.</pre><pre>Birger Rosqvist använder ordet ''subvention'' på ett\r\nlustigt sätt. Han betraktar tydligen\r\ninfrastrukturinvesteringar som subventioner. Det\r\när ett nytt språkbruk. Att subventionera innebär att\r\nman går in och täcker underskott eller, i det här\r\nfallet, ser till att det är möjligt att upprätthålla\r\ntrafiken. Investeringar skall bedömas utifrån ett\r\nsamhällsekonomiskt perspektiv, och miljöpartiet\r\nanser att det är en god samhällsekonomi att ha ett\r\nlevande inland i Norrland. Det är en bra\r\nsamhällsekonomi att se till att folk kan resa med\r\njärnväg i hela landet. Det är en bra\r\nsamhällsekonomi att utveckla inlandets näringsliv,\r\nturistliv, osv. Därför tycker vi att det är värt att\r\nsatsa dessa 4 % av de totala\r\njärnvägsinvesteringarna på inlandsbanan. Det\r\nbetyder 1,2 miljarder under 90-talet, och den\r\ninvesteringen skulle så att säga leva under 30 år.\r\nDet skulle skapa bättre förutsättningar, och det\r\nskulle säkert göra det möjligt för många företag att\r\nfortleva.</pre><pre>Utskottsmajoriteten säger att den vill slå vakt om\r\ngodstrafiken. Det är nog sant i det korta\r\nperspektivet på de bandelar där vi har godstrafik i\r\ndag. Men hur det blir det i det längre perspektivet?\r\nOm persontrafiken försvinner så minskar ju\r\nunderlaget totalt sett. Då försämras också\r\nsamhällsekonomin genom att man måste hålla i\r\ngång banan för godset. Alternativet är att det blir\r\ndyrare för dem som kör gods. Bandelar där det i\r\ndag inte fraktas gods, kan det mycket väl vara\r\nintressant att köra gods på i framtiden. Om\r\npersontrafiken försvinner på en del av banan så\r\nkommer den delen av banan förfalla. Inlandsbanan\r\nkommer att falla sönder i ett antal småstumpar.</pre><pre>Vi kan ta torvtågen på sträckan Sveg--Mora--\r\nUppsala som exempel. På denna sträcka fanns\r\ningen godstrafik förut. När man kom på att det gick\r\nbra att elda med torv i t.ex. Uppsala, fanns\r\ninlandsbanan och det var möjligt att genomföra\r\nprojektet. Hade banan inte funnits hade det inte\r\nblivit något.</pre><pre>Anf. 13 VIOLA CLAESSON (v) replik:</pre><pre>Fru talman! Jag tror att jag börjar förstå varför\r\nBirger Rosqvist är så ovanligt gnällig i den här\r\ndebatten. Antingen har han inte läst vare sig\r\nmotionerna eller reservationerna eller också vill\r\nhan tvinga oss att läsa upp alla våra förslag här så\r\natt det skall ta tid. De som är tillräckligt engagerade\r\nhar kanske brytt sig och läst reservationerna, även\r\nom inte alla ledamöter i trafikutskottet har gjort\r\ndet.</pre><pre>För säkerhets skull skall jag redogöra för våra\r\nförslag. Vänsterpartiet har i sin partimotion yrkat\r\npå att 900 milj.kr. skall gå till köp av interregional\r\npersontrafik på järnväg, jämfört med regeringens\r\noch majoritetens förslag på 558 milj.kr. Det är en\r\nganska stor skillnad. Om vi får igenom vårt förslag\r\nräcker mellanskillnaden till en hel del. Vi har tagit\r\nupp bandelen Mora--Borlänge. Vi har också tagit\r\nupp krav på statsbidrag till länstrafiken utifrån ett\r\nspeciellt problem. Vi har krävt att persontrafiken\r\npå västerdalsbanan skall säkerställas. Vi har, i\r\nlikhet med många andra, motionerat om och krävt\r\natt persontrafiken Gävle--Avesta--Krylbo--Örebro\r\nskall upphandlas även för budgetåret 1991/92 m.m.\r\nDet är ingen hemlighet att vi har ställt alla dessa\r\nkrav.</pre><pre>Vi har också tagit upp frågan om ökad tågtrafik på\r\nsträckan Mjölby--Hallsberg. Vi har tagit upp frågan\r\nom nattågen till övre Norrland, och vi har\r\nargumenterat för och ställt långtgående krav som\r\ngäller inlandsbanan och inlandsbanetrafikens\r\nframtid. Detta vet Birger Rosqvist, men jag vill\r\nsäga detta som ett förtydligande till dem som läser\r\nprotokollet.</pre><pre>När det gäller inlandsbanan vill vi -- förutom de\r\nåtgärder på kort sikt som fyra partier är överens\r\nom -- att sidolinjerna skall upprustas. Detta är ett\r\ngammalt krav, och det har för länge sedan ställts i\r\nutsikt att det skall genomföras. Vi vill också att\r\ninlandsbanans stationer skall upprustas till\r\nresecentra. Vi kommer med förslag om ett nordiskt\r\nsamarbete, där framför allt Sverige och Norge\r\nborde kunna samarbeta kring godstrafiken för att\r\ninlandsbanetrafiken skall kunna fortleva på ett\r\nriktigt sätt.</pre><pre>Den argumentation som Birger Rosqvist använder\r\nsig av haltar betänkligt eftersom han inte fullföljer\r\nsina tankegångar. Jag vill därför fråga Birger\r\nRosqvist var gränsen går för de s.k. subventioner\r\nsom man kan tänka sig för olika trafikslag. Om\r\nkostnaden för varje resenär ligger mellan 400--800\r\nkr., vad säger Birger Rosqvist då om flygtrafiken\r\nfrån Arvidsjaur på 7 000? skall man dra in den\r\nomgående? Är det sådana mått vi skall använda på\r\ntrafiken så klarnar det ju ännu mera.</pre><pre>Anf. 14 HUGO BERGDAHL (fp) replik:</pre><pre>Fru talman! Birger Rosqvist sade att innehållet i\r\nreplikerna från reservanternas sida inte var mycket\r\natt komma med. Ja, så resonerar någon som sedan\r\nårtionden är van vid att sätta sig på andras\r\nuppfattningar och politiska partier. Den tiden torde\r\ndock ligga bakom oss. Vi måste nog konstatera att\r\nman i dag, kanske mer än någonsin tidigare, måste\r\nlära sig att lyssna även på folket och på andra\r\npolitiska partiers värderingar.</pre><pre>För att ordföranden i trafikutskottet skall ha\r\nnågonting att bemöta och inte bara kunna säga att\r\nhan inte vet vad vi talar om och att vi inte har något\r\natt komma med, vill jag ställa följande fråga till\r\nBirger Rosqvist: Vad är det för fel och brister i vårt\r\nförslag där vi vill ha en ettårig övergångstid så att\r\nbåda parter -- staten och de som skall ta emot denna\r\ntrafik och driva den i framtiden -- får diskutera\r\nigenom de olika frågorna både vad gäller ekonomi\r\noch andra praktiska frågor, som det är nödvändigt\r\natt man diskuterar igenom så att resultatet blir bra\r\noch en uppgörelse kan komma till stånd? Vad är det\r\nför fel i vårt förslag att låta ett år gå så att man kan\r\nlösa alla dessa problem, som vi har kunnat\r\nkonstatera av dagens debatt finns med i bilden?\r\nVad är det för fel i vårt förslag, Birger Rosqvist?</pre><pre>Anf. 15 BIRGER ROSQVIST (s) replik:</pre><pre>Fru talman! Det har här skett en viss betygsättning\r\nav mig. Jag är gnällig, oengagerad och rävaktig. Jag\r\ntar i, och jag är inte ens närvarande. Protokollet får\r\nväl utgöra svar på detta.</pre><pre>Hugo Bergdahl ställde mot slutet en fråga om vad\r\ndet är för fel på deras förslag. Som jag ser det är\r\nfelet med ert förslag, Hugo Bergdahl, att ni inte\r\nvågar ta ställning. Ni skjuter problemet framför er\r\nytterligare ett år. Förhållandet för inlandsbanan är\r\ninte bra i dag. Vi kan inte skjuta på detta problem\r\når efter år. Någon gång måste man komma till skott.\r\nDet tycker vi att vi har gjort med vårt förslag.</pre><pre>Man kan summera vad någon av er sade med att jag\r\nmissunnar folk i Norrlands inland att ha bra\r\nkommunikationer. Låt mig än en gång sammanfatta\r\nvad vi vill med vårt förslag och vad det innebär. När\r\ndet gäller persontrafiken får två parter erbjudande\r\nom att upprätthålla trafiken. De får ett erbjudande\r\nom 36 milj.kr. om året under 10 år framöver, till att\r\nbörja med. De får fritt disponera SJs vagnar för att\r\nupprätthålla en trafikförsörjning som har minst\r\nsamma omfattning som den har i dag.</pre><pre>Hugo Bergdahl menade att vi under spelets gång\r\nändrade i texten på utskottsbetänkandet. Jag sade\r\natt det var en felskrivning. Vagnarna fick överlåtas\r\ni stället för att disponeras. Inne i texten under\r\nrubriken Utskottet står ''disponeras''. I\r\nsammanfattningen kom det felaktiga ordet\r\n''överlåtas'' in.</pre><pre>Märk väl att vagnarna får disponeras. Vad innebär\r\ndet för trafikanterna? De vill ha 17 vagnar. SJ skrev\r\nett brev till utskottet och sade att om vagnarna skall\r\növerlåtas vill vi ha 11 milj.kr. styck för varje vagn.\r\nDet anser vi att de är värda. SJ vill således ha 187\r\nmilj.kr. I utskottet har majoriteten sagt att\r\nvagnarna får disponeras fritt. Är inte detta att gå\r\nönskemålen om trafik till mötes?</pre><pre>Det blir delaktighet i kostnaderna för det normala\r\nunderhållet. Banverket får vara med och dela på de\r\nkostnaderna. Det har vi också sagt.</pre><pre>Godstrafiken blir definitivt kvar på banan. 80\r\nmilj.kr. skall praktiskt taget omgående satsas för att\r\nrusta upp den, och flera investeringar kommer till\r\nom godstrafiken fortsätter att öka. Jag tycker att\r\ndet då är fel att säga att majoritetens förslag är\r\nundermåligt och att det är lätt att kritisera. Om man\r\nställer vårt förslag i relation till ert, skall man\r\nsäkerligen finna att det vi har att erbjuda\r\nkommunerna är betydligt bättre än det som ni har\r\nåstadkommit.</pre><pre>Förste vice talmannen anmälde att Roy Ottosson,\r\nViola Claesson och Hugo Bergdahl anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 16 ROLF CLARKSON (m):</pre><pre>Fru talman! Trots vad som påståtts hör det inte till\r\nvanligheterna att moderaterna i en sådan här debatt\r\ntalar för majoritetens uppfattning. En företrädare\r\nför moderaterna brukar i stället vara första talare\r\nför oppositionen. Men utvecklingen när det gäller\r\ninlandsbanan har blivit sådan att Birger Rosqvist,\r\nsåsom utskottets ordförande, i dag kunnat tala på\r\nmajoritetens vägnar utan att jag har haft någonting\r\natt invända mot det han sagt.</pre><pre>Det finns anledning för mig att göra någonting\r\nsom kan liknas vid en röstförklaring både för\r\nmoderata samlingspartiets del och för mig\r\npersonligen.</pre><pre>När regeringen beslöt att dra in anslaget till\r\npersontrafiken på inlandsbanan, förde det\r\nnaturligtvis med sig en starkt ökad aktivitet hos de\r\n18 berörda inlandskommunerna och från den\r\nekonomiska förening som dessa för några år sedan\r\nhade bildat i syfte att bevara persontrafiken på\r\ninlandsbanan i hela dess utsträckning.</pre><pre>Jag har som företrädare för moderata\r\nsamlingspartiet försökt att både objektivt och\r\nnoggrant sätta mig in i ärendet. Jag har lyssnat till\r\nvad banverket sagt om kostnaderna: vid\r\nminimistandard 390 miljoner under en\r\nfemårsperiod och 35 miljoner om året i underhåll\r\nsamt vid upprustning till en något högre men likväl\r\nlåg standard ytterligare 440 miljoner och 57\r\nmiljoner om året i underhåll.</pre><pre>Jag har också lyssnat till företrädare för\r\ntrafikhuvudmännen i de fyra länen. Jag har vidare\r\nnoga lyssnat till och brevväxlat med företrädare för\r\nInlandskommunerna Ekonomiska Förening. Jag\r\nhar även besökt den endagskonferens som denna\r\nekonomiska förening höll i Östersund strax innan\r\nutskottet skulle behandla frågan om trafiken på\r\ninlandsbanan.</pre><pre>Jag erkänner att jag före sammankomsterna med\r\nföreträdarna för föreningen var inställd på att den\r\nmest ekonomiska lösningen var att i enlighet med\r\nregeringens förslag överlåta trafiken och de 36\r\nmiljonerna till trafikhuvudmännen. Jag påverkades\r\nemellertid sakta men säkert av\r\nInlandskommunerna Ekonomiska Förening och\r\ndess företrädare.</pre><pre>Jag ställde på konferensen i Östersund raka frågor\r\ntill Göran Lindgren, som är verkställande direktör\r\ni föreningen. De viktiga frågor som jag ställde var:\r\nMåste ni ovillkorligen ha ett rådrumsår för att\r\nkunna överta trafiken? Är det ett minimikrav för er\r\natt få bedriva den under en femårsperiod? Ligger\r\ndet någonting bakom ett påstående att ni skall\r\nkunna underhålla banan till 30 % -- ja, rent av\r\n50 % -- lägre kostnad än vad banverket säger sig\r\nkunna?</pre><pre>Jag fick svar på dessa frågor, både muntligen och\r\nskriftligen.</pre><pre>Vid det första sammanträde som utskottet därefter\r\nhöll hade jag för min del med stöd av moderata\r\nsamlingspartiets förtroenderåd kommit fram till att\r\nett rådrumsår skulle kosta staten 84 milj.kr. Det var\r\nför mig en för stor summa för att få upplysningen\r\nom föreningen hade rätt eller inte. Då banverkets\r\nkostnader verkade väl underbyggda blev vårt\r\npreliminära ställningstagande att de 36 miljonerna\r\nåterigen skulle erbjudas den ekonomiska\r\nföreningen, om det fanns möjlighet för föreningen\r\natt använda dessa pengar omedelbart efter det att\r\ntrafiken kommer att ha upphört den 10 juni.</pre><pre>Under den folkstorm som rådde begagnade\r\nföreningen situationen till att ändra position. Man\r\nförklarade plötsligt att man a) var beredd att överta\r\ntrafiken den 10 juni och b) att man med stöd av\r\nlokala och regionala experter kunde driva banan\r\nnågra miljoner billigare än vad banverket sade sig\r\nkunna.</pre><pre>Som ni förstår är detta för en seriös trafikpolitiker\r\nen allvarlig fråga. Överdriver banverket sina\r\nanslagsäskanden? Finns det verkligen möjligheter\r\natt göra sensationellt stora besparingar i\r\nstatskassan, besparingar på hundratals miljoner\r\nkronor? Är det då förvånansvärt, Viola Claesson,\r\natt man i stället för att misstro den ekonomiska\r\nföreningen sade att detta måste prövas seriöst?\r\nSåsom Birger Rosqvist har förklarat har då\r\nutskottet bestämt sig för att öppna dörren för den\r\nekonomiska föreningen. Detta är alltså sanningen,\r\noch i stället för att ringakta föreningen, har vi\r\ngodtagit att den får göra ett försök.</pre><pre>Viola Claesson har nu ställt ett\r\nåterförvisningsyrkande. Med tanke på den korta tid\r\nsom återstår till den 10 juni gör Viola Claesson och\r\nde som ställer sig bakom detta\r\nåterförvisningsyrkande föreningen en björntjänst.\r\nTiden blir ännu knappare. För föreningen är det\r\nnu, som jurister brukar uttrycka sig, fara i dröjsmål.</pre><pre>Den sida som jag själv representerar har i detta fall\r\nicke bedrivit något rävspel eller krypskytte. Jag har\r\ni stället försökt spela med öppna kort och ge raka\r\nbesked. Men jag är samtidigt den första att\r\ninstämma med dem som påstår att det här har\r\nförekommit rävspel och krypskytte.</pre><pre>Jag har i en av Norrlandstidningarna sagts vara den\r\nstora förloraren, om inlandsbanan får vara kvar.\r\nOm detta skall vara ett offer, så är det ett billigt\r\nsådant för en egentligen god sak. Min bedömning\r\nhar varit den strikt trafikpolitiskt ekonomiska.\r\nTrafik och i synnerhet järnvägstrafik skall i Sverige\r\nbedrivas där det finns ett tillräckligt underlag för\r\ngods- och persontransporter eller bådadera. Då är\r\ninlandsbanan naturligtvis ett unikum. Jag och alla\r\nandra moderater vet att här förekommer nostalgi\r\noch symbolik. Här har det att göra med annat än att\r\nbara köra motorvagnar på skenor. Men detta\r\nförekommer även i andra avseenden, och till slut\r\nblir det så, för att tala med Falstaff Fakir, att allting\r\nmåste räknas i penningars värde, särskilt när det\r\ngäller att se till skattebetalarnas utgiften.</pre><pre>Enligt det betänkande som hela den moderata\r\nriksdagsgruppen i går kväll ställde sig bakom\r\nåtergår nu ärendet till regeringen.\r\nKommunikationsministern får nu själv eller via\r\nnågon som han utser öppna förhandlingar igen i\r\nförsta hand med trafikhuvudmännen. Med all\r\nrespekt för den ekonomiska föreningen är detta\r\nden naturliga vägen att vandra.\r\nTrafikhuvudmännen har enligt tidigare beslut fått i\r\nuppdrag av oss att ta ansvaret för den kollektiva\r\ntrafiken, och då övergripande inom sina resp. län.\r\nSkulle de då inte vilja göra detta, på de villkor som,\r\ntycker jag, betänkandet klart och tydligt preciserar,\r\nblir det förhandlarens uppgift att gå till\r\nInlandskommunerna Ekonomisk Förening. Lycka\r\ntill! säger jag till föreningen. Det är en stor\r\nhändelse om ni klarar detta. Jag har inte någonsin\r\nförut varit med om att riksdagen på det sättet har\r\ngett decentraliseringen en sådan klar chans.</pre><pre>Fru talman! Detta mitt anförande, som strax\r\növerskrider den tid som jag har bundit mig för, har\r\nblivit mycket personligt. Jag instämmer i vad någon\r\ntidigare talare sade, nämligen att det har varit en\r\novanligt upprörd debatt. Det är lätt i en\r\nintellektuell kamp med politiska motståndare. Men\r\ndet är bra mycket svårare när det gäller de egna\r\nvännerna. Här har jag obestridligen på det\r\npersonliga planet varit en stor förlorare.</pre><pre>Detta får inte bli för högtidligt. Men brustna\r\nillusioner och förgiftade relationer är för min del\r\nresultatet. Vänner, både nära och vanliga sådana,\r\nhar blivit ovänner och i vissa fall fiender.</pre><pre>Anf. 17 VIOLA CLAESSON (v) replik:</pre><pre>Herr talman! De som lyssnar på debatten och de\r\nsom så småningom läser protokollet får väl avgöra\r\nvilken beskrivning av turerna i trafikutskottet och i\r\ndiskussionen som bäst verkar överensstämma med\r\nverkligheten. Jag skall i varje fall inte lockas in i\r\nytterligare en sådan debatt. Jag vill bara säga att att\r\nRolf Clarkson förskönar händelseförloppet utifrån\r\nsin egen ståndpunkt.</pre><pre>Det finns en rad frågor som varken Rolf Clarkson\r\neller Birger Rosqvist har svarat på och som jag\r\ntycker är ganska avgörande i detta sammanhang.\r\nDet är också dessa frågor som är anledningen till att\r\njag har begärt återremiss.</pre><pre>Alla tidigare ställningstaganden under de senaste\r\nåren i trafikutskottet, som i stort sett har följt\r\nregeringens skrivningar, har gått ut på att\r\ninlandsbanan mellan Mora och Gällivare har ett\r\nklart samhällsintresse och att den därför bör finnas\r\nkvar. Av den anledningen har det satsats pengar\r\nvarje år, om än alls inte tillräckligt mycket pengar.\r\nDessutom har banverket fått för litet pengar för att\r\ndet skulle vara fråga om en rejäl upprustning.</pre><pre>Fullständigt klart är också att inlandsbanan\r\norganisatoriskt sorterar under banverket, som\r\nockså måste täcka kostnaderna för underhåll och\r\ninvesteringar -- eller hur?</pre><pre>Rolf Clarkson undvek min fråga när han skulle tala\r\nom vad Inlandskommunerna Ekonomisk Förening\r\ngår med på. Det verkar som om man skulle vara så\r\nföljsam att man helt skulle gå ned på knä. Alla som\r\nhar motionerat, socialdemokrater och moderater,\r\nja, alla från de fyra partierna som har engagerat sig\r\nnär det gäller att både rädda och rusta upp\r\ninlandsbanan vet att man från IEF aldrig någonsin\r\nhar sagt att man också skall klara underhållet\r\nutifrån de beräkningar som finns av hur mycket\r\nunderhåll som behövs om man samtidigt tvingas\r\növerta trafiken från den 11 juni i år. Jag har fått\r\nhandlingar från och har också så sent som i går haft\r\nkontakt med flera kommunalråd, också från era\r\npartier. Jag har också haft kontakt med Göran\r\nLindgren från Inlandskommunerna Ekonomisk\r\nFörening. Man klarar inte detta. Det är fullständigt\r\nklart.</pre><pre>Till sist: Inlandsbanan är ett unikum, säger Rolf\r\nClarkson. Ja, det kan man säga. Men det är inte\r\ndetsamma som att inlandsbanan har en\r\nsärställning -- då talar jag i politiska termer och med\r\nutgångspunkt i de beslut som redan har fattats.\r\nInlandsbanan och även malmbanan har en\r\nsärställning i samtliga beslut som vi hittills har\r\nfattat. Rolf Clarkson tror tydligen att det är hur lätt\r\nsom helst att upphäva beslut och att säga att\r\nmerparten av ansvaret för banunderhållet i\r\nframtiden skall bäras av lokala organ och av\r\nlänsorgan. Men det strider helt mot vad vi har rätt\r\natt göra, Rolf Clarkson!</pre><pre>Anf. 18 ROY OTTOSSON (mp) replik:</pre><pre>Herr talman! Vi har utifrån, och ibland med viss\r\nförvåning, betraktat moderaternas svängningar hit\r\noch dit i den här frågan. Att man har svängt litet hit\r\noch dit tyder väl ändå på att det även bland\r\nmoderaterna finns många som inser värdet av en\r\nbra inlandsbana och en bra trafik på denna.</pre><pre>Jag måste få ställa några frågor till Rolf Clarkson:\r\nÄr det bra att vältra över kostnaderna på\r\nkommunerna? Det gäller då även investeringar i\r\nbanan. Så gör vi ju aldrig annars. Varför skall\r\ninlandsbanan få mycket sämre villkor än vanliga\r\nlänsjärnvägar? Jag förstår inte logiken i detta. Det\r\nåterremissyrkande som Viola Claesson har fört\r\nfram går ju ut på att utskottet skall försöka\r\nklarlägga vad som egentligen menas med den här\r\npassusen. Är det banverket som skall sköta banan\r\neller hur är det? Och under vilka förhållanden, rent\r\nekonomiskt, skall detta ske? Föreningen är ju inte\r\nalls beredd att betala för underhåll och\r\ninvesteringar på banan. Det har man deklararerat\r\nåtskilliga gånger, så det vi. Det skulle vara en\r\nomöjlighet att få det hela att gå ihop ekonomiskt.\r\nDäremot har man i och för sig haft synpunkter på\r\ndetta med att förbilliga underhållet på olika sätt.\r\nMen det är en annan sak. Dessa synpunkter bör\r\nkunna beaktas i det normala arbetet.</pre><pre>Jag kommer att stödja återremissyrkandet just för\r\natt få ett klarläggande på den här punkten.\r\nAntagligen blir det i kväll i trafikutskottet. Det\r\nhandlar ju om vad som egentligen avses här. Vår\r\nståndpunkt är att underhåll och investeringar skall\r\nskötas av banverket. Det anslaget kommer vi att\r\naktualisera senare i vår. Vad vi nu skall diskutera är\r\nväl egentligen själva trafikeringen.</pre><pre>Anf. 19 HUGO BERGDAHL (fp) replik:</pre><pre>Herr talman! Jag förstår, Rolf Clarkson, att det kan\r\nkännas litet svårt och besvärligt. Jag har upplevt\r\nRolf Clarksons inlägg här som en självbekännelse\r\nfrån den utgångspunkten att den linje som han från\r\nbörjan drev inte höll så långt.</pre><pre>Rolf Clarkson beklagar det sällskap som han och\r\nhans parti har hamnat i när det gäller denna fråga.\r\nMen då vill jag, för att lindra det hela, säga till Rolf\r\nClarkson: Var inte rädd för det! Stå för de\r\nuppfattningar och de mål som vi och moderaterna\r\nsom politiska partier har! Det är ju goda lösningar\r\ni sakfrågorna som är det viktiga. Det viktiga är\r\nalltså inte med vilka partier man gör upp. I det fallet\r\nhar vi erfarenheter, och vi tycker att vi har handlat\r\nrätt. Beklaga alltså inte detta, Rolf Clarkson!</pre><pre>Rolf Clarkson har ibland använt uttrycket ''golva'' i\r\ndiskussioner med mig här i kammaren. Jag förstår\r\nom Rolf Clarkson känner sig något ''golvad'' i\r\ndenna fråga, och då inte bara av de politiska\r\nmotståndarna utan även delvis av personer i sitt\r\neget parti. Jag vill inte mästra Rolf Clarkson av den\r\nanledningen. Jag är en alldeles för snäll person för\r\natt göra det. Så går det ibland i det politiska arbetet,\r\nRolf Clarkson, men låt oss alltså inte beklaga detta.</pre><pre>Sedan några ord om detta om rävspel och\r\nkrypskytte. Det gäller också uttalanden om att man\r\nsjälv har spelat med öppna kort och gett raka\r\nbesked. Ja, Rolf Clarksons och andra talares inlägg\r\nhär tidigare visar vad det är fråga om -- vilka som\r\nhar bedrivit rävspel osv.</pre><pre>Jag har lärt känna Rolf Clarkson som en i vanliga\r\nfall logiskt tänkande person. Jag frågar därför även\r\nRolf Clarkson: Vad är det för fel med vårt förslag --\r\nunder en följd av år har ju Rolf Clarkson, om jag\r\nförstått det hela rätt, varit en planeringsman, en\r\nföretagare med företagargrund, vilket innebär att\r\nhan ofta fått lära sig att planera och göra vettiga\r\nbedömningar -- om att ge ett års dispens och att SJ\r\nfår sköta den här trafiken under den tiden? Skulle\r\ninte båda parter, staten och i det här fallet de som\r\nskall överta trafiken, kunna få noggrant gå igenom\r\ndet hela ekonomiskt och praktiskt under ett år? Det\r\när samma fråga som jag har ställt flera gånger\r\ntidigare, men jag har inte fått något klart svar. Jag\r\ntror att Rolf Clarkson är en man som kan göra dessa\r\nbedömningar på ett riktigt sätt.</pre><pre></pre><pre>Anf. 20 RUNE THORÉN (c) replik:</pre><pre>Herr talman! Från min sida får jag ändå beklaga att\r\nmoderaterna hamnat på samma sida som\r\nregeringen, inte därför att socialdemokraterna och\r\nmoderaterna har kommit överens utan därför att\r\njag ser att skillnaderna inte borde vara så stora\r\nmellan det som Rolf Clarkson och moderaterna\r\nsäger och det vi säger i minoriteten. Vad är det då\r\nRolf Clarkson säger? Jo, han vill ha den billigaste\r\nmöjliga trafiken, men ändå spårburen trafik. Han\r\nvill ha det billigste möjliga underhållet. Där skiljer\r\nvi oss inte åt. Moderaterna försäker ofta ge\r\nintrycket att det är de som strävar efter att få det\r\nbilligt, men det är ingen som vill betala mer för ett\r\nunderhåll än vad som är nödvändigt eller mer för en\r\ntrafik än vad som är nödvändigt. Jag har sagt flera\r\ngånger tidigare att centern vill att SJ nu får ett år på\r\nsig. Om det sedan blir SJ, länstrafiken,\r\nInlandskommunerna Ekonomiska Förening, BK-\r\ntåg eller eller någon annan som sköter det i\r\nfortsättningen, skall man handla upp de till lägsta\r\nmöjliga och bästa pris med den standard som krävs.\r\nJag ser ingen skillnad där, Rolf Clarkson.</pre><pre>När det gäller underhållet ser jag inte heller någon\r\nstörre skillnad mer än att vi tycker att det självklart\r\när banverket som skall ha ansvaret. Banverket skall\r\ni sin tur naturligtvis också se till att man -- det gäller\r\ninte bara inlandsbanan utan överallt i landet -- får\r\nanbud från olika entreprenörer och får det\r\nbilligaste möjliga alternativet. Det tycker jag att vi\r\när överens om.</pre><pre>Konkurrens är ett fint uttryck, inte minst i\r\nmoderata kretsar. Jag delar den uppfattningen, och\r\njag har många gånger i kommunala sammanhang\r\npläderat för konkurrens. Men kom ihåg: om vi lär\r\noss att stava till ordet konkurrens, finns det två ord\r\ntill som vi måste lära oss att stava till och som är\r\nviktiga i inte minst den här församlingen. Det är\r\norden solidaritet och ansvar. I och för sig kan man\r\nlåta folket där uppe, kommunerna, landstingen\r\neller trafikanterna direkt genom biljettpriserna\r\nbetala det hela, men fortfarande är det konkurrens.\r\nMen det handlar inte om solidaritet och ansvar.\r\nDärför menar jag att det är viktigt att staten,\r\nriksdagen, betalar den trafik det handlar om och via\r\nbanverket också underhållet. Men -- och där är vi\r\növerens -- det skall inte ske till vilket pris som helst,\r\nutan självfallet skall man se till att vi får så billig\r\ntrafik som möjligt, likaså när det gäller underhållet.</pre><pre>Min sista fråga till Rolf Clarkson är: Det skiljer sig\r\nväl egentligen inte mot några andra banor i landet\r\nheller? Det är ju den princip som vi måste arbeta\r\nefter totalt sett, om vi är rädda om skattebetalarnas\r\npengar. Det förutsätter jag att vi alla i den här\r\nkammaren är.</pre><pre>Anf. 21 ROLF CLARKSON (m) replik:</pre><pre>Herr talman! Jag hade faktiskt bestämt mig för att\r\ninte hålla mer än ett tiominutersanförande och inte\r\nge mig in i en ny debattrunda. Det är lika bra att\r\nlåta kommunikationsministern beträda podiet så\r\nfort som möjligt. Jag skall därför inskränka mig till\r\natt lämna ett par kommentarer.</pre><pre>Till Hugo Bergdahl vill jag inte säga mer än att den\r\nmissaktning som jag skulle kunna ge uttryck för\r\nskulle kunna uppgå till samma grad av ohövlighet\r\nsom han har visat.</pre><pre>Ni frågar varför man inte kan prova ett år. Jag gav\r\nfaktiskt svaret på det. Det är bara 84 miljoner för\r\ndyrt, sade jag i mitt anförande. Det är ett alldeles\r\nför högt pris för att ta reda på om trafik är möjlig i\r\nframtiden eller ej. Men svaret får vi nu praktiskt\r\ntaget gratis när kommunikationsministern eller\r\nhans förhandlare tar kontakt med de berörda där\r\nuppe.</pre><pre>När det gäller underhållet vill jag precisera mig. Jag\r\nhar inte talat om investeringar, men jag har fått den\r\nuppfattningen från föreningens sida att man på ett\r\ndramatiskt sätt skulle kunna sänka de\r\nunderhållskostnader som banverket talar om.\r\nDessa kostnader innefattas i begreppet ''främst''.\r\nSå mycket järnvägsteknik kan jag inte att jag här\r\nkan tala om vilken summa det handlar om. Andra\r\nfår göra bedömningen av vad som är en dramatisk\r\nbesparing av underhållskostnaderna på banan.</pre><pre>Jämför inte inlandsbanan med länsjärnvägarna.\r\nFörsta villkoret för statligt stöd för länsjärnvägar är\r\nfem dubbelturer per dag. Det är det inte tal om på\r\ninlandsbanan. Inlandsbanan är inlandsbanan. Den\r\när speciellt uppdragen enligt beslutet, och det är\r\nvad vi nu behandlar. Några likheter i övrigt med\r\nlänsjärnvägar som kör avstånd på 5--10 mil kan man\r\ninte dra. Detta är ju en bana som är så lång som\r\nbanan från Kristianstad till Paris, även om det bara\r\när längden som de har gemensamt.</pre><pre>Anf. 22 VIOLA CLAESSON (v) replik:</pre><pre>Herr talman! Rolf Clarkson har fortfarande inte\r\nsvarat på frågan om han tror att trafikutskottet och\r\nriksdagen har rätt att klassa om banan och ge den\r\nen ny status, vilket eventuellt skulle kunna ske om\r\nmöjlighetens förslag skulle gå igenom. Jag kunde\r\ninte låta bli att begära replik, eftersom Rolf\r\nClarkson nu med stort patos säger: Jämför inte\r\ninlandsbanan med länsjärnvägar. Inlandsbanan är\r\ninlandsbanan.</pre><pre>Ja, just precis det! Inlandsbanans särställning har\r\njag hänvisat till. Jag har hänvisat till beslut efter\r\nbeslut, där man har talat om att den har en\r\nsamhällsekonomiskt viktig betydelse. Bl.a. därför\r\nskall staten ha ansvaret nu och i framtiden för att\r\nbanan fungerar på ett sådant sätt att man kan köra\r\ntrafik på den. Det är ju vad det hela handlar om.</pre><pre>Moderater och socialdemokrater i trafikutskottet\r\nhar enats om bl.a. följande: ''De merkostnader som\r\nkan följa av en bibehållen persontrafik på\r\ninlandsbanan bör enligt utskottets mening främst\r\nbetalas av de lokala och regionala intressenter som\r\nvill driva denna trafik.'' Om detta skulle gå igenom\r\nså har ni på eget bevåg sett till att man har klassat\r\nom hela banan och gett den en ny status. Jag ställde\r\nen fråga om detta till moderater och\r\nsocialdemokrater i trafikutskottet, men de vägrade\r\natt svara. Men snälla ni, ge ett svar här innan\r\nkommunikationsministern kommer upp i\r\ntalarstolen.</pre><pre>Anf. 23 ROLF K CLARKSON (m) replik:</pre><pre>Herr talman! Jag kan lämna ett svar på den fråga\r\nsom Viola Claesson två gånger har ställt. Då får jag\r\nunderrätta henne om det som måste vara henne\r\nbekant, nämligen att alla beslut i Sveriges riksdag\r\növertar alla andra institutioners beslut, inkl.\r\nregeringens.</pre><pre>Anf. 24 Kommunikationsminister GEORG\r\nANDERSSON (s):</pre><pre>Herr talman! Debattens vågor har gått höga under\r\nden senaste tiden, så också här i kammaren i dag.\r\nDet avslöjar våndan inför ett svårt beslut. Detta är\r\ningenting nytt när det gäller inlandsbanan. Det har\r\nvarit vånda under många år, många diskussioner\r\noch prövningar. En av mina mera namnkunniga\r\nföreträdare gjorde en uppmärksammad resa längs\r\ninlandsbanan. Vad vi minns av den resan är\r\nkonstaterandet att det finns väldigt mycket gran.\r\nDet var inte att riktigt exakt citat, men kammaren\r\nlämpar sig inte för exakta citat i det sammanhanget.</pre><pre>Jag gjorde en mindre uppmärksammad resa i höstas\r\nlängs inlandsbanan från Mora till Gällivare för att\r\nnoga studera förhållandena. I förbigående sagt var\r\ndet första gången jag åkte någon sträcka på\r\ninlandsbanan. Men under de senaste dagarna har\r\njag kunnat konstatera att jag inte är ensam\r\nnorrlänning i den situationen, nämligen den att\r\nman har talat mycket, men åkt litet.</pre><pre>Under min resa hade jag tillsammans med\r\nbanverkets generaldirektör och regionchefer\r\ntillfälle att noga studera banans standard och tala\r\nmed folk ute i kommunerna. Vi står inför ett svårt\r\nbeslut, men ett beslut måste fattas så snart som\r\nmöjligt.</pre><pre>Politiker står ofta inför svåra beslut och\r\navvägningar. Vi har själva önskningar och krav,\r\nsamtidigt som vi möts av önskningar, krav och\r\nförhoppningar. De som byggde inlandsbanan, detta\r\nmärkliga monument, var säkert fyllda av stora\r\nförhoppningar och förväntningar om en utveckling\r\ni den här regionen med nya samhällen som skulle\r\nväxa upp. Det blev inte så. Vi politiker beslutar inte\r\növer allt i utvecklingen. Politik innehåller\r\nvisserligen möjligheter, men också svårigheter.\r\nEkonomin sätter gränser. Nu diskuterar vi frågan\r\nom fortsatta stora subventioner eller någon annan,\r\nny lösning, som innebär en bra trafikförsörjning\r\nmed mindre subventioner.</pre><pre>Ekonomin ger möjligheter, och därför måste den\r\nförbättras och förstärkas. Tillväxten måste ökas.\r\nFör att uppnå detta syfte föreslår vi mycket\r\nomfattande investeringar i infrastrukturen,\r\ninvesteringar som kan ge ökad tillväxt, och det\r\ninnebär svåra avvägningar.</pre><pre>Regeringen stod i höstas inför uppgiften att\r\nåterskapa balans i ekonomin i en svår ekonomisk\r\nsituation som krävde kraftiga åtstramningar på en\r\nrad områden. Vi fick kritik för att vi sparade för\r\nlitet när det ekonomisk-politiska\r\nåtgärdsprogrammet lades fram i oktober. Detta\r\nprogram innehöll förslag om mycket smärtsamma\r\nförändringar i sjukförsäkringen och i u-hjälpen\r\nsamt neddragningar av bidragen inom\r\ntransportområdet. Dessa neddragningar berörde\r\njärnvägstrafiken, flygtrafiken, Gotlandstrafiken,\r\nVänersjöfarten och annat. Vi bedömde det som\r\nnödvändigt att minska också anslaget för köp av\r\nolönsam trafik.</pre><pre>Förutsättningarna för trafik förändras.\r\nLevnadsvanorna blir annorlunda och de\r\nekonomiska villkoren växlar. Därmed förändras\r\nockså resvanorna.</pre><pre>Jag har många gånger tänkt på den lilla anhalten i\r\nmin hemby norr om Älvsbyn i Norrbotten. Där\r\nsamlades vi ungdomar på lördags- och\r\nsöndagskvällar när tåget kom. Det var byns\r\nsamlingspunkt. Numera stannar det inga tåg där.\r\nTågen kör fort förbi på den norra stambanan. Den\r\nlilla anhalten är nedlagd. Varför? Jo, vi köpte oss\r\nbilar och tog oss fram med dem. Vi hade inte längre\r\nbehov av att tågen stannade vid den här anhalten.</pre><pre>Hur många är det som har åkt inlandsbanan? Jag\r\nhar flera gånger gjort enkäter när jag har varit ute\r\noch diskuterat och fått frågor om inlandsbanan.\r\nHanduppräckningarna har genomgående varit lika\r\nmed noll. Däremot har synpunkterna varit många.\r\nJag skall emellertid inte göra någon enkät här.</pre><pre>Inlandsbaneområdet har genomgått stora\r\nförändringar: minskat befolkningsunderlag och\r\nkraftig tillväxt av personbilsbeståndet. Detta har\r\nvarit till stor nytta och välsignelse för befolkningen\r\ni dessa områden, som har fått mycket bättre\r\nresmöjligheter. Flygtrafiken har utvecklats och\r\nstöds kraftigt av kommunerna längs inlandsbanan.\r\nJag förstår dem. Flyget är ett viktigt inslag för att\r\növerbrygga långa avstånd.</pre><pre>Staten ger ett bidrag till den här typen av flygtrafik\r\npå flera mindre flygplatser från Mora och upp till\r\nGällivare. Bidraget uppgår till 14 milj. kr. per år.</pre><pre>Genom driftsbidrag har staten stött inlandstrafiken\r\nmed 57--60 milj. kr. Om man tar med de\r\ndriftskostnader som finansieras via banverket rör\r\nsig bidraget om i storleksordningen 100 milj. kr. per\r\når. Dessa siffror kan vara intressanta att notera.</pre><pre>Det gavs ett utredningsuppdrag till Bill Fransson,\r\nsom skulle analysera hur inlandsbanan kunde\r\nutvecklas när det gäller t.ex. turisttrafiken.\r\nUtredningen tillsattes i anledning av den vånda som\r\npräglade slutet av 80-talet. Jag har mycket noga\r\nföljt Bill Franssons utvecklingsarbete. Jag skall\r\ncitera ur det material som han har lämnat: ''Det är\r\nmin bestämda uppfattning att ändamålet\r\npersontrafikförsörjning för de fastboende i inlandet\r\nlängs IB kan tillgodoses bättre och billigare med\r\nandra transportmedel än genom tågtrafiken på IB.''</pre><pre>Beträffande modellen att överföra\r\ntrafikförsörjningsansvaret till trafikhuvudmännen\r\nfortsätter Bill Fransson: ''-- -- -- är enligt min\r\nuppfattning det ekonomiskt mest rationella\r\nalternativet. Detta är också det alternativ som\r\növerensstämmer med de principer och det\r\nregelverk som skapades genom det nu gällande\r\ntrafikpolitiska beslutet.''</pre><pre>Vidare: ''THM åläggs i den trafikpolitiska\r\nlagstiftningen ett ansvar för transportförsörjningen\r\ninom sitt län. Detta innebär, enligt min mening, att\r\nvarje annan trafiklösning av IB än en överlåtelse av\r\ndriften på just THM måste komma till stånd i\r\nsamverkan med dessa och i praktiken genomförs\r\nmed deras goda minne.''</pre><pre>Jag hade senare överläggning med företrädare för\r\nInlandskommunerna Ekonomiska Förening. Jag\r\nhade uppmanat Bill Fransson att närmare\r\nundersöka detta alternativ i utredningsarbetet. Vid\r\nde överläggningar vi hade i\r\nkommunikationsdepartementet med dessa\r\nföreträdare för Inlandskommunerna Ekonomiska\r\nFörening deklarerade de mycket klart att ett\r\növertagande från deras sida förutsatte att\r\ninvesteringarna på hela banan måste uppgå till\r\nminst miniminivå. Med hela banan avsåg man\r\nbanan ända upp till Gällivare. Det blir då fråga om\r\nett belopp på flera hundra miljoner.</pre><pre>Vi konstaterade att med dessa villkor skulle en\r\növerlåtelse av inlandsbanan till\r\nInlandskommunerna Ekonomiska Förening ställa\r\nsig mycket dyrbar. Det var mot denna bakgrund\r\nsom regeringen presenterade sitt förslag om att\r\nerbjuda länshuvudmännen att ta över\r\ntrafikansvaret och se till att inom ramen för\r\ntillgängliga medel ordna en minst lika god\r\ntrafikförsörjning. Länshuvudmännen har\r\npresenterat ett förslag som innebär en bättre\r\ntrafikförsörjning.</pre><pre>I debatten har det hittills sagts mycket litet om just\r\ntrafikförsörjningen. Rune Thorén sade t.o.m. att\r\ndet inte handlar om trafikförsörjning, utan om att\r\nbehålla en bana. Om man har den inställningen, är\r\ndet mycket allvarligt. Människorna i det här\r\nområdet är i behov av en bra trafikförsörjning, av\r\ngoda resemöjligheter och av att få många alternativ\r\ntill att snabbt kunna ta sig fram så bekvämt som\r\nmöjligt till rimliga priser. Om nu länshuvudmännen\r\nkan erbjuda fler resemöjligheter, snabbare\r\ntransporter och möjlighet att stiga på det kollektiva\r\ntransportmedlet närmare bostaden -- vilket ju är\r\nfallet om man åker buss -- borde detta vägas in i den\r\nhär diskussionen och tillmätas något värde. Jag är\r\nsamtidigt medveten om det värde av\r\nsymbolkaraktär som en bana har, att den är\r\nförknippad med många minnen och starka känslor.\r\nJag har stor förståelse för detta, men politik innebär\r\natt man måste göra rimliga avvägningar.</pre><pre>Nu har vi inledningsvis lyckats få fram 80 milj. kr.\r\nför investeringar för att säkra godstrafiken. När\r\nskedde det senast? Under hela 1980-talet har det\r\ninvesterats ca 80 milj. kr. Jag föreslår att det redan\r\nnästa år investeras 80 milj. kr. för att förbättra\r\nförutsättningarna för godstrafiken. Det handlar,\r\nRoy Ottosson, i hög grad om just trävaru- och\r\ntorvtransporter. Jag hörde på Kanalen i radion i går\r\nkväll. Nu skapas intrycket att man raserar\r\nmöjligheterna för torvtransporter från Sveg till\r\nMora. De 80 miljonerna har investerats just för att\r\ngarantera en fortsättning av torvtransporterna.</pre><pre>Sedan till de 36 milj. kr. som vi är beredda att\r\nerbjuda för persontrafikförsörjningen. Som\r\nföreträdare för regeringen har jag konstaterat att\r\nlänshuvudmännen därmed skulle erbjudas bättre\r\nresmöjligheter. Hela kostnaden skulle täckas, så att\r\nkommunerna inte ställs inför uppgiften att tillskjuta\r\nmedel. Jag tyckte att detta var väsentligt. Det\r\ngaranteras att pengarna används inom just\r\ninlandsbaneområdet. Det har ju förekommit\r\nmisstänkliggöranden som går ut på att\r\nlänshuvudmännen skulle komma att sprida\r\npengarna över länen till andra områden. Det är inte\r\nfråga om detta.</pre><pre>Jag uppfattar reservanternas resonemang och\r\nställningstaganden som ett uttryck för tanken:\r\nGånge denna kalk ifrån mig! Ett år till, inte nu, ett\r\når till så får vi se. Om ett år är vi där. Kanske ödet\r\nvill att ni sitter i regeringsställning. Vem vet?</pre><pre>Jag skall kommentera vad Viola Claesson sade.\r\nHon talade föraktfullt om bilturismen. Så mycket\r\nkännedom har jag om Västerbottens, Norrbottens,\r\nJämtlands och även Kopparbergs läns inland att jag\r\nvågar säga, att om inte den bilburna turismen\r\nfunnes i områdena, skulle turistnäringen verkligen\r\ninte ha en chans. Det är ju det som är ryggraden i\r\nturismen.</pre><pre>Sedan krävs det en särskild kommentar till Viola\r\nClaessons resonemang om tolkningsföreträde. Jag\r\nblev i måndags uppringd av en tidning som ville ha\r\nmin tolkning av utskottets betänkande. Jag sade att\r\njag inte uttalar mig nu om utskottets betänkande.\r\nDet får anstå tills riksdagens beslut föreligger. Vill\r\nni, sade jag, ha förklaringar och kommentarer till\r\nutskottets betänkande i dag, måndagen den 18, får\r\nni vända er till utskottets majoritet och be om\r\nbesked.</pre><pre>Regeringen kommer att lojalt och snabbt försöka\r\neffektuera riksdagens beslut så snart detta är fattat.\r\nVi har hög beredskap, eftersom tiden nu är\r\nutomordentligt knapp. Vi känner ett stort ansvar\r\nför att trafikförsörjningen efter den 10 juni skall\r\nkunna upprätthållas i det här området. Därför\r\ntycker jag att det vore mycket trist, för att inte säga\r\ntragiskt, om man nu skulle iscensätta ytterligare\r\nutskottsbehandling och ytterligare förkorta den\r\nplaneringstid som behövs för att genomföra det\r\nbeslut som riksdagen stannar för. Planläggningen\r\nav trafikarbetet skulle försvåras och därmed skulle\r\ndet också bli svårare för befolkningen i området.</pre><pre>Anf. 25 HUGO BERGDAHL (fp) replik:</pre><pre>Herr talman! Kommunikationsministern sade att\r\ninlandsbanan kommer att kräva statliga insatser\r\nmed tanke på framtiden, och jag håller med om\r\ndetta. I båda de aktuella alternativen ingår detta,\r\nom trafiken även i framtiden skall kunna\r\nupprätthållas på personsidan.</pre><pre>Reservanterna tycker emellertid att\r\nutskottsmajoriteten handlar brådstörtat. Det finns\r\nmånga problem att lösa just med tanke på vad jag\r\nnyss sagt. Det gäller t.ex. frågan om i vilken\r\nomfattning staten skall vara med och finansiera det\r\nhela. Det finns också frågor att lösa på många andra\r\nområden. Därför är vi besvikna över att\r\nutskottsmajoriteten har inställningen att det hela\r\nskall klubbas igenom för att det sedan skall kunna\r\nköras i gång den 10 juni. Vi måste rimligen\r\nkonstatera -- och det tror jag att\r\nkommunikationsministern innerst inne håller med\r\nmig om -- att det behövs en övergångstid, så att\r\nfrågorna hinner diskuteras. Det gäller ekonomin\r\noch många praktiska frågor. Jag tar upp det här för\r\nfjärde eller femte gången, eftersom jag inte har fått\r\nnågot klart besked om varför man motsätter sig en\r\nfrist på ett år, dvs. att SJ sköter det hela ett år och\r\nfår ersättning för arbetsuppgifterna. Därefter\r\nskulle kommunerna få ta över. Det är väl inte lätt\r\nför 17 kommuner att ta över den här verksamheten\r\nsom det inte finns någon erfarenhet av. Jag vill\r\nalltså fråga kommunikationsministern: Varför kan\r\nman inte gå med på att övergångstiden utsträcks till\r\nett år? SJ skulle då få i uppdrag att sköta trafiken,\r\nvarefter kommunerna skulle ta över. Vad är det för\r\nfel i det förslaget? Finns det inte mycket positivt i\r\ndetta att ha en övergångstid på ett år? Ge mig ett\r\nklart besked om varför det inte går att acceptera att\r\nSJ sköter det hela under ett år. Vi vill,\r\nkommunikationsministern, ha en långsiktig\r\nlösning, inte på ett år. Därför är det viktigt att\r\ndiskussioner kommer till stånd mellan de nya\r\ntrafikansvariga och staten som har att överlämna en\r\nhel del av sina uppgifter. Ett års övergångstid är\r\ndärför nödvändig. Jag skulle bli glad om\r\nkommunikationsministern ville ge mig en bra\r\nförklaring, även om den delvis skulle strida mot min\r\nuppfattning.</pre><pre>Anf. 26 RUNE THORÉN (c) replik:</pre><pre>Herr talman! Kommunikationsministern inledde\r\nmed att citera vad en av hans företrädare hade sagt\r\nnär han åkte inlandsbanan. Även jag skall citera\r\nvad en företrädare till kommunikationsministern\r\nsade en gång i tiden. Han yttrade: ''Övre Norrland\r\när icke längre ett de drömda\r\nframtidsmöjligheternas land. Det är de\r\nekonomiska verkligheternas land.'' När sade han\r\ndetta? Jo, det var i december 1916, då sträckan\r\nmellan Brunflo--Hackås var klar.</pre><pre>Jag kan precis som kommunikationsministern med\r\nen viss nostalgi i stämman tänka på min\r\nungdomstid, när man gick ungefär 500 meter ned\r\ntill en liten station och hämtade tidningen måndag-,\r\nonsdag- och fredagkvällar. Man satt där och\r\npratade. Det var väldigt trevligt. Klocka behövde\r\nman inte ha. Man visste när tågen kom och när det\r\nvar dags att dricka kaffe, gå hem och äta middag\r\nosv. Varför uttalar sig kommunikationsministern\r\nsom han gör? Jo, det är litet nostalgi som det\r\nhandlar om när det gäller köp av tågtrafik. Man vill\r\nbibehålla den. Jag säger detsamma till Georg\r\nAndersson som jag sade till Birger Rosqvist: Det är\r\nett slag mot era egna partivänner. Ser man på\r\nmotionerna kan man fråga om det är den typen av\r\ntrafik som det handlar om. Det är det inte alls. Det\r\nrör sig om Nässjö--Falköping, Mjölby--Hallsberg,\r\nHallsberg--Gävle osv. Här gäller det sträckor som\r\när oerhört viktiga och som kommer att spela en\r\nmycket stor roll när vi har fått det järnvägsnät\r\nutbyggt som vi delvis, Georg Andersson, är överens\r\nom. Inom centern vill vi ju gå längre. Det gäller att\r\ninte ta bort förutsättningarna, och det är därför som\r\nvi i centern vill satsa mer på att köpa till dess att det\r\nenligt vår åsikt helt enkelt kommer att gå ihop.</pre><pre>När det gäller inlandsbanan får vi egentligen\r\nytterligare en vision. Här kunde man tro att det var\r\nbusstrafikförbundets ordförande som stod i\r\ntalarstolen i stället för kommunikationsministern,\r\neftersom det i själva verket tycks vara busslösningar\r\nsom gäller i framtiden. Jag tycker att det är viktigt\r\nmed persontrafik. Men jag säger att det inte\r\nhandlar om att erbjuda ett antal bussturer, utan vad\r\ndet handlar om är att se till att vi kan bibehålla\r\nbanan och ha en bra persontrafik, en bra\r\nturisttrafik, osv. Man kan inte bara säga att man har\r\nskakat fram -- på inlandsbanan kanske man har\r\nskakat fram -- några miljoner för att underhålla\r\ngodstrafiken. Det är självklart att om man har en\r\nbra bana kan man köra både gods och personer.</pre><pre>Jag säger som Hugo Bergdahl, nämligen att det\r\nvore bra om vi finge ett rådrum på ett år, för att\r\nsedan verkligen kunna inrikta oss på en bra\r\ntrafiklösning som blir, vilket utskottets vice\r\nordförande sade, så billig som möjligt. Låt oss\r\nanvända året till detta.</pre><pre>Anf. 27 VIOLA CLAESSON (v) replik:</pre><pre>Herr talman! Jag tycker att de herrar som\r\nframträder i debatten, moderater och\r\nsocialdemokrater, är så otroligt motsägelsefulla.\r\nDet är så tydligt att det är något som inte stämmer.\r\nJag förstår att Georg Andersson är en av dem som\r\nsjälva inte hör hur det låter. Ibland låter det som om\r\nallt vore ödesbestämt också när det gäller trafiken.\r\nT.ex. avfolkningen av Norrlands inland är tydligen\r\nbestämd av ödet och inte genom politiska beslut.\r\nAtt fler och fler tog bilen i stället för tåget är\r\ntydligen också något som är ödesbestämt enligt den\r\nbeskrivning som Georg Andersson ger. Resultatet\r\nblir att man ser mest granar. Det blir nostalgi. Det\r\nblir starka minnen, och inlandsbanan är ett\r\nunikum. Det ligger förakt i detta även om herrarna\r\nframträder ganska ödmjukt.</pre><pre>Precis samma förakt mötte jag hos en av\r\nlänstrafikhuvudmännens direktörer, som menade\r\natt det unika med inlandsbanan är att de som reser\r\nkan gå ut och klappa renar på huvudet. Den\r\nföraktfulla inställningen till inlandsbanan och till\r\ndem som vill rädda och utveckla den hoppas jag\r\nverkligen att Georg Andersson inte ställer sig\r\nbakom. Jag menar att det finns snudd på den typen\r\nav förakt i det inlägg som Georg Andersson gjorde\r\näven om han lät ödmjuk.</pre><pre>Jag skulle gärna vilja ha ett svar av Georg\r\nAndersson -- jag har inte heller fått något klart svar\r\nav de andra som har framträtt här och som jag\r\nmenar inte står på inlandsbanans sida -- på följande\r\nfråga: Innebär det beslut som kommer att fattas,\r\nmed den ordalydelse som finns i trafikutskottets\r\nbetänkande, att banan får en ny status med tanke\r\npå vem som skall bära ansvaret för investeringar\r\noch underhåll, eller får banan inte en ny status,\r\nGeorg Andersson? Har regeringen planer på att\r\ngöra inlandsbanan till en länsjärnväg, och dessutom\r\ninte låta det ske som brukar vara vanligt i dessa\r\nsammanhang, nämligen att låta banverket vara\r\nansvarigt för investeringar och annat? Är det detta\r\nsom är på gång tycker jag att det vore mycket bra\r\natt få reda på det.</pre><pre>Om man så sent som för mindre än två år sedan här\r\ni kammaren ansåg att inlandsbanan har ett klart\r\nsamhällsintresse och sedan med hänvisning till att\r\nregeringen måste spara pengar slår klorna just i\r\ninlandsbanan, som är ett samhällsintresse, då är det\r\nockså något som inte stämmer i resonemanget.</pre><pre>Anf. 28 ROY OTTOSSON (mp) replik:</pre><pre>Herr talman! Kommunikationsministern uppmålar\r\ninlandsbanan som ett ständigt problembarn och ser\r\ninte möjligheterna. Man skulle kunna tro sig vara\r\nförflyttad till den debatt som vi hade för fem år\r\nsedan i Sverige om järnvägstrafiken. Numera har\r\nman inte bara i Sverige utan även i Europa och i\r\nNordamerika och på många andra håll i världen\r\ninsett fördelarna med järnväg, och\r\njärnvägsutbyggnaderna har satt fart. Vi har\r\näntligen fått en vändning i Sverige på detta område.\r\nDet är bra. Men när det gäller den stora del av\r\nSverige som trafikeras av inlandsbanan gäller\r\ntydligen den gamla tidens politik. Där vill man inte\r\nförbättra detta sätt att transportera och knyta ihop\r\ndet med resten av järnvägsnätet i Sverige och i\r\nEuropa. Det är litet konstigt. Möjligen är det också\r\nlitet nostalgi att hålla fast vid en\r\ngammaljärnvägspolitik som är misslyckad. Vi från\r\nmiljöpartiet är helt övertygade om att inlandsbanan\r\när värd en investering på 1,2 miljarder för\r\ngodstrafiken och för persontrafiken för att få\r\ntrafiken att fungera i 30 år framåt. Om man slår ut\r\ndessa pengar på 30 år och 105 mil järnväg och tar\r\ni beaktande att underhållskostnaderna sjunker om\r\nman gör en sådan investering, då är detta en mycket\r\nbra investering.</pre><pre>Det hade varit bra om kommunikationsministern,\r\nsom också är norrlänning, kunde hålla med om att\r\nvi behöver inte bara ett trafikslag utan två eller tre\r\näven i Norrlands inland för att företagen där skall\r\nkunna utvecklas på ett bra sätt och så att\r\nmänniskorna som lever och verkar där skall kunna\r\nta sig fram på ett bra sätt. Jag kan inte se att det\r\nskulle vara så fruktansvärt dyrt som det framställs.\r\nDet dyraste är själva investeringen. Och det rör sig\r\nom ca 4 % av den totala järnvägsinvestering som\r\nplaneras under 90-talet.</pre><pre>Ser till själva subventioneringen av trafiken måste\r\nses i ett samhällsekonomiskt perspektiv.\r\nFlygtrafiken betalar ingen energiskatt på sina\r\nbränslen. Den betalar en blygsam miljöskatt,\r\nvilken borde höjas. Järnvägen har över lag\r\nbetydligt bättre egenskaper. Det gör naturligtvis att\r\nman redan har gynnat andra trafikslag på\r\njärnvägens bekostnad. Därför kan det vara\r\nmotiverat att gå in med subventioner tills man har\r\nfått en bättre balans i detta sammanhang. Jag tror\r\nemellertid inte att inlandsbanan kommer att löna\r\nsig, eftersom underlaget är så blygsamt. Men jag\r\nanser ändå att det är värt att ta regionalpolitiska\r\nhänsyn och att alla delar av landet skall leva. Och\r\ndå är detta inte några stora pengar.</pre><pre></pre><pre>Anf. 29 Kommunikationsminister GEORG\r\nANDERSSON (s):</pre><pre>Herr talman! Hugo Bergdahl har egentligen\r\ntidigare i debatten fått besked om vad ett\r\növergångsår innebär. Det innebär en stor kostnad\r\nmen löser inget problem. Det ger ytterligare\r\nbetänketid, och det är klart att det tillfälligt löser\r\nproblem för den som har beslutsvånda. Men\r\nskillnaden mellan reservanter och majoritet ligger i\r\nstorleksordningen 80 miljoner för ett sådant\r\nbetänkeår. Det är ett ganska starkt motiv.</pre><pre>Rune Thoréns inlägg såg jag ingen substans i som\r\nger anledning till en kommentar.</pre><pre>Till Viola Claesson vill jag säga att jag verkligen\r\ninte uttrycker något förakt. Jag lever ganska nära\r\ndessa problem. Detta har varit ett mycket\r\nsmärtsamt beslut att fatta, och jag har stor respekt\r\nför dem som nu känner oro och är litet upprörda\r\növer förändringar. De smärtar. Men vi politiker\r\nmåste förr eller senare fatta även beslut som i\r\nstunden kan upplevas som ganska smärtsamma.</pre><pre>Som jag sade skall vi självfallet snabbt och lojalt\r\nförsöka förverkliga riksdagens beslut. Då får vi se\r\nhur de lokala företrädarna bedömer\r\nförutsättningarna inom de ramar som riksdagen är\r\nberedd att ställa upp.</pre><pre>Jag skulle vilja göra ett påpekande som jag\r\nförsummade i mitt inlägg. När man talar om\r\nkommunerna är det faktiskt på det sättet att bakom\r\nlänshuvudmännen står kommunerna. Det är ju\r\nkommunerna som är ägare till länshuvudmännen.\r\nDet trollas bort i den allmänna debatten. Man\r\nskapar ett intryck av att länshuvudmännen är något\r\nslags anonymt, främmande bolag som tränger sig in\r\npå den här marknaden. Det är kommunerna som\r\nstår bakom, som är medlemmar och ägare. I\r\nförekommande fall subventionerar de\r\nlänshuvudmännens verksamhet. I det erbjudande\r\nsom regeringen har gett länshuvudmännen för den\r\nsorts trafik som vi nu diskuterar skulle det inte\r\nkrävas någon kommunal subvention.</pre><pre>Det är, Viola Claesson, inte fråga om att göra\r\ninlandsbanan till länsjärnväg. I så fall skulle\r\ninvesteringsanslaget ligga inom länstrafikanslaget.\r\nVi anvisar särskilda medel, 80 milj. kr., för\r\nupprustning av godstrafiken.</pre><pre>Varje riksdag är naturligtvis suverän. Jag har stor\r\nrespekt för riksdagens ställningstaganden. När\r\nViola Claesson envisas med att hänvisa till tidigare\r\nriksdagsbeslut, måste Viola Claesson som\r\nriksdagsledamot ändå vara medveten om att hon nu\r\nkan förändra tidigare beslut genom att fatta nya\r\nbeslut. Så enkelt är det. Riksdagen är suverän.</pre><pre>Roy Ottosson talade i ett tidigare inlägg om att\r\npersontrafik behövs för att garantera godstrafiken.\r\nDet är en myt. Man gagnar inte godstrafiken med\r\natt upprätthålla en förlustverksamhet i form av\r\npersontrafik. Det är inget stöd, utan det är att\r\ndränera trafikföretagen på pengar. Det är det\r\nproblem som SJ har brottats med under många år.\r\nMan har bedrivit en trafik som ständigt har krävt\r\nunderstöd och subventioner, och som inte har haft\r\nkraft att utvecklas.</pre><pre>Det nya i trafikpolitiken är att järnvägen har\r\nmöjligheter, där det finns ett trafikunderlag. Tågen\r\ngår på räls och rälsen ligger ganska statiskt. Det är\r\nett problem. Men där det finns stora\r\nbefolkningskoncentrationer och stora\r\ngodstransportmängder kan järnvägen vara en\r\nväldig tillgång för bygder och samhällen. Men där\r\ndet är glest mellan människor och få passagerare på\r\nmotorvagnar och tåg är det dålig ekonomi och dålig\r\ntransportpolitik att envisas med att köra tåg. Det är\r\nmycket smidigare, snabbare och ger bättre service\r\natt använda sig av andra transportmedel. Den\r\nmöjligheten till förändring måste vi som\r\ntrafikpolitiker vara öppna för att ta till oss och inte\r\nenvist säga att där rälsen en gång är lagd skall det\r\nför evigt gå tåg, även om det inte finns några\r\npassagerare på tågen.</pre><pre>Anf. 30 HUGO BERGDAHL (fp) replik:</pre><pre>Herr talman! Som svar på min fråga om hur\r\nkommunikationsministern ser på vår linje, att ha en\r\növergångstid på ett år, säger\r\nkommunikationsministern: Ja men, det kostar mer.\r\nVisst kostar det mer, av den anledningen att SJ skall\r\nbedriva den här trafiken och för att man måste\r\njämföra med de 36 miljoner som\r\nkommunikationsministern och majoriteten i\r\nutskottet är beredda att ge de nya\r\ntrafikhuvudmännen. Det är en omöjlighet att på\r\nnågra korta vårveckor överlämna den här trafiken\r\ntill andra intressenter och säga: Ni får 36 miljoner.\r\nProblemen är lösta för vår del. Lycka till!</pre><pre>Vi ser inte på frågan på det viset. Vi vill ha en\r\nansvarsfull övergång. Därför kräver vi en\r\növergångstid på ett år. Det är viktigt i\r\nsammanhanget. Jag är nästan helt säker på att\r\nkommunikationsministern inombords delar vår\r\nuppfattning. Er linje är omöjlig. Den passar inte in\r\ni de verkliga förhållandena. Ge SJ i uppdrag att\r\nbedriva trafiken ett år till. Förhandla med de nya\r\ntrafikansvariga! Sy ihop ett bra paket som passar in\r\ni verkligheten och som ger reella möjligheter, både\r\nekonomiskt och praktiskt, att driva denna trafik i\r\nframtiden för en lång följd av år, helst årtionden.\r\nDet vill vi ha sagt. Det måste bli möjligt att göra\r\ndetta på ett bra och riktigt sätt. Vi uppfattar ert\r\nupptåg att överlämna trafiken redan den 10 juni\r\nsom ett sätt att försöka strypa möjligheterna att\r\nredan från början bedriva en trafik som ekonomiskt\r\noch praktiskt är byggd på verkligheten.</pre><pre>Vi driver inte på, säger kommunikationsministern.\r\nVilka är det som driver på i den här frågan? Vi har\r\nredan från början sagt att detta är en viktig trafik\r\nsom vi skall slå vakt om och att riksdagen måste\r\nställa upp med vissa konstateranden. Vem är det\r\nsom driver på? Ja, inte är det socialdemokraterna\r\noch moderaterna, utan det är vi som just för\r\ntillfället befinner oss på minoritetssidan. Det är vi\r\nsom driver på i den här frågan, för att komma fram\r\ntill en bra och förnuftig lösning.</pre><pre>Anf. 31 RUNE THORÉN (c) replik:</pre><pre>Herr talman! Kommunikationsministern sade att\r\ndet inte fanns någon substans i Rune Thoréns\r\nanförande, så han fann inget att bemöta. Vad skall\r\njag då säga om kommunikationsministerns\r\nanförande?</pre><pre>Vad var det jag sade? Jag nämnde att det vid de\r\nsammanträffanden vi har haft med SLTF -- där en\r\nperson som Georg Andersson egentligen kanske\r\nkänner mer än jag gör sitter ordförande, nämligen\r\nBosse Ringholm -- har framkommit vad\r\nsocialdemokratiska ledamöter har motionerat om.\r\nDet var det jag försökte få en debatt om, en debatt\r\nsom inte rörde inlandsbanan, utan som rörde köp\r\nav tågtrafik. Man har inte motionerat för att det\r\ngäller en liten station där man kan gå ner och hämta\r\nposten på kvällarna, utan det är fråga om en tro på\r\njärnvägen i framtiden. Detta är viktigt om vi vill få\r\nen bra järnvägstrafik. Det är därför som man har\r\nmotionerat om detta. Det är därför som centern\r\nanslår över 80 milj. kr. för att kunna bibehålla\r\ntrafiken. På samma sätt som\r\nkommunikationsministern underlåter att beröra\r\nfrågan här, har han vid sammanträffanden med\r\nSLTF inte tagit upp den diskussionen. Men det\r\nfinns många här som är beredda att anslå de\r\npengarna. Var vi skall ta dem tycker jag att vi skall\r\nsluta att prata om. Var de finns anvisar vi i vår\r\nbudget.</pre><pre>Jag förstår de insändare som förekommer. I t.ex.\r\nÖstersundsposten står det i ett öppet brev till\r\nriksdagens socialdemokratiska ledamöter: Vakna\r\nupp innan folk byter ut er! Med det litet\r\nhalvnonchalanta sätt som majoriteten betraktar\r\ndessa synpunkter förstår jag att sådana inlägg\r\nkommer.</pre><pre>Det finns mängder av tidningsartiklar med idéer och\r\nlösningar, t.ex. ''Låt moderna tåg gå till Krylbo''.\r\nDet är inte fråga om att det åker en och annan\r\npassagerare, utan det är fråga om en utveckling av\r\nden spårburna trafiken.</pre><pre>Sedan påpekar kommunikationsministern -- det har\r\njag hört honom säga tidigare -- att bakom\r\nlänshuvudmännen står kommunerna. Säg inte det\r\ntill mig, eftersom jag själv sitter med i en kommun\r\noch mycket väl vet hur det är. Men geografi kan vi\r\nväl alla litet, även i Norrland. Länshuvudmännen\r\noch kommunerna runt inlandsbanan är inte samma\r\nsak. Det sägs också i betänkandet att det\r\nankommer på kommunerna att betala det ökade\r\nunderhåll det blir fråga om med en bibehållen\r\npersontrafik. Det betyder att man helt enkelt lastar\r\növer kostnader på kommunerna.</pre><pre>Centerns linje är att staten skall svara för\r\nunderhållet av banan. Staten skall också svara för\r\ntrafikkostnaden, men se till att vi köper upp\r\ntrafiken på billigaste möjliga sätt. Vi har inte sagt\r\natt det är självklart att SJ skall bedriva trafiken i\r\nfortsättningen. Men vi säger att SJ skall ha ansvaret\r\ndet här året, för det brådskar. Låt oss göra på det\r\nsättet detta år. Sedan vill kanske, som jag tidigare\r\nhar sagt, SJ, inlandsbanans förening, BK-tåg eller\r\nnågon annan ta över till så bra pris som möjligt. Jag\r\nhar egentligen svårt att förstå varför vi har blivit\r\noense om detta. Jag tycker att det låter så\r\nsjälvklart. Det borde ha varit i\r\nkommunikationsministerns intresse också.</pre><pre>Anf. 32 VIOLA CLAESSON (v) replik:</pre><pre>Herr talman! Georg Andersson sade i sitt förra\r\ninlägg att han lever så nära problemen och att han\r\ntycker att beslutet om inlandsbanan är mycket\r\nsmärtsamt. Han känner ändå respekt för dem som\r\nkänner oro inför förändringar. Är det förändringar\r\nvilka som helst som människor känner oro inför?\r\nHar inte Georg Andersson debatterat tillräckligt\r\nmycket med sina politiska systrar och bröder i olika\r\nlän i Norrland för att veta att de inte är vare sig\r\nobildade eller trögtänkta, utan att de vill kämpa för\r\ninlandsbanan såsom en viktig järnväg som är av\r\nintresse för hela riket och inte bara för Norrland?</pre><pre>Nu säger man i det senaste numret av tidningen\r\nStatsanställda att Georg Andersson sannerligen\r\ninte är populär bland dem som vill rädda järnvägen\r\noch bland partikamrater och anställda på banverket\r\noch SJ i de län där inlandsbanan finns. Man skulle\r\nju kunna både befria Georg Andersson från\r\nsmärtan och se till att han blir något mer populär\r\nbland dem som inte tycker så vidare bra om Georg\r\nAndersson just nu, genom att ta ett vettigt beslut i\r\nden här frågan. Det är nämligen inget som är\r\nödesbestämt, utan vi kan ta ett beslut i riksdagen\r\nsom visar att det är järnvägen vi vill satsa på, inte\r\nenbart turismen -- även om den är viktig -- utan\r\nockså på reguljär persontrafik på järnvägen. Banan\r\när i allra högsta grad utvecklingsbar om man bara\r\nfår de resurser som behövs. Detta struntade Bill\r\nFransson i att titta på. Det var mycket enklare att\r\npeka på att bilturismen nog var det som skulle\r\nkunna lösa problemen. Men, som Roger Asp från\r\nKopparbergs länstrafikmyndighet sade, då kan man\r\nju inte lika lätt klappa renar på huvudet. Nu är det\r\nju inte det saken gäller.</pre><pre>Georg Andersson och Rolf Clarksson har ju\r\ntidigare här i debatten uttryckt sig fel, eller har helt\r\nenkelt fel, i en fråga. Om riksdagen tar beslutet att\r\nmerparten av investerings- och\r\nunderhållskostnaderna skall decentraliseras när det\r\ngäller inlandsbanan, har man givit inlandsbanan en\r\nny status. Rolf Clarksson säger att riksdagen kan\r\nändra sig och fatta vilket beslut den vill. Georg\r\nAndersson säger att riksdagen är suverän att ändra\r\nbeslut. Nej. 1988 fattade riksdagsmajoriteten\r\nfaktiskt ett beslut om att endast regeringen har\r\nbemyndigande att fatta beslut om en ny status och\r\nen ny klassning av banorna. Det borde Georg\r\nAndersson veta.</pre><pre>Anf. 33 ROY OTTOSSON (mp) replik:</pre><pre>Herr talman! Det resonemang som Georg\r\nAndersson förde om att persontrafiken på\r\ninlandsbanan på något sätt skulle dränera\r\ngodstrafikens möjligheter är väl ändå väl långsökt.\r\nNågon större trängsel är det inte på banan, så det\r\nkan ju inte vara skälet. Att persontrafiken går där\r\nbetyder ju att man har bättre underlag för att\r\ninvestera i banan än man annars skulle ha. Ju mer\r\ntrafik man har på en bana desto mer motiverat är\r\ndet naturligtvis att sköta banan bra. Det borde\r\nalltså snarare gynna godstrafiken. Det är faktiskt\r\nganska obegripligt vad Georg Andersson\r\negentligen menar med det argumentet.</pre><pre>Enligt de uppgifter vi har fått i utskottet är det\r\nungefär 150 000 resenärer om året på\r\ninlandsbanan. Det är klart att det underlaget bidrar\r\ntill att hålla i gång banan på ett bra sätt även för\r\ngodstrafiken. Om man bara satsar på de bandelar\r\ndär det finns godstrafik och låter resten förfalla --\r\ndet är drygt hälften av banan -- kan man ju inte\r\nsenare återuppta godstrafiken på de delar av banan\r\nsom har förfallit. I fallet Sveg och torvtransporterna\r\nvar det ju så att det egentligen inte fanns någon\r\ngodstrafik på en del av banan -- mellan Sveg och\r\nMora. Genom att man kom på att man kunde\r\ntransportera torv med järnväg till Uppsala fick man\r\ngodstrafik på den banan. Vem vet vilka andra nya\r\nföretagsidéer som kan komma fram i det här\r\nområdet i framtiden? Genom att man undergräver\r\nmöjligheten till persontrafik undergräver man\r\nockså möjligheten till godstrafik på sikt.</pre><pre>Jag vill också betona att inlandsbanan har en\r\nmycket stor potential som man inte tänkt på så\r\nmycket tidigare, men som är väldigt aktuell i dag,\r\nnämligen när det gäller turismen. En bana som till\r\nstor del går genom områden som är vildmark, som\r\ngår genom områden som av de flesta européer\r\nuppfattas som exotiska, är naturligtvis något som\r\nkan utvecklas. Om vi i dag tittar i en vanlig tidtabell\r\növer tågtrafiken i Sverige finner vi att inlandsbanan\r\ninte finns med där. Tittar man på annonsering och\r\nmarknadsföring finner man heller nästan ingenting.\r\nDet är klart att detta kräver en del satsningar på\r\nmarknadsföring inte minst nere i Europa. Det\r\nkräver att inlandsbanan åtminstone finns med i\r\ntidtabellerna. Vi kräver naturligtvis också andra\r\ntidtabeller, som är bättre anpassade efter\r\nmänniskors behov och människors förändrade\r\nbehov. Jag menar att inlandsbanan bör, kan och\r\nskall utvecklas.</pre><pre>Anf. 34 Kommunikationsminister GEORG\r\nANDERSSON (s) replik:</pre><pre>Herr talman! Rune Thorén åberopar nu SLTF --\r\nSvenska lokaltrafikföreningen. Men, Rune Thorén,\r\ndär finns det ju inget stöd för fortsatt tågtrafik på\r\ninlandsbanan -- alldeles tvärtom. SLTF har ju gått\r\nut med ett pressmeddelande där man klargör sin\r\nställning i det avseendet. Jag förstår inte riktigt\r\nsyftet med den hänvisningen. Länshuvudmännen är\r\nju kommunägda. Rune Thorén försöker få fram en\r\nsorts motsättning mellan de kommuner som ingår i\r\nInlandskommunerna Ekonomisk Förening och\r\nsamma kommuner som ingår i länstrafikbolagen.</pre><pre>Låt mig konstatera att även en satsning på 36\r\nmiljoner är en ganska rejäl satsning på persontrafik\r\ni ekonomiska termer. Om man utgår från ett\r\nresandeunderlag på ca 100 000 resenärer --\r\nuppgiften 150 000 har jag inte sett någonstans -- är\r\ndet fråga om 360 kr. per resenär i subvention.</pre><pre>Viola Claesson menar att jag inte är populär, och\r\ndet är väl möjligt att hon har rätt i det. Jag är inte\r\nheller populist. Jag konstaterar att när det gäller\r\nden här frågan finns det ganska många populister\r\nsom försöker styra undan för att inte behöva ta\r\nansvar för det som kan uppfattas som känsligt och\r\nimpopulärt. Jag kan bara konstatera att som\r\npolitiker som vill göra anspråk på att ta ansvar\r\nmåste vi orka ta oss fram till beslut och inte bara\r\nstyra svårigheterna framför oss. Vi måste också\r\nvåga stå för de beslut vi har fattat även när de inte är\r\npopulära. Jag utgår ifrån att detta i det långa loppet\r\nkommer att tillgodoräknas de politiker som agerar\r\npå det sättet. Jag tror att vår tid i själva verket är i\r\nstort behov av politiker som vågar stå för sina beslut\r\noch orkar ta sig fram till beslut i svåra frågor.</pre><pre>Slutligen vänder jag mig till Roy Ottosson och\r\nupprepar vad jag menar när jag talar om gods- och\r\npersontrafik. En verksamhet som går med stora\r\nförluster år efter år kan väl aldrig utgöra något stöd\r\nför någon annan verksamhet? Om man använder\r\npengarna för järnvägstrafik till att hålla i gång\r\nförlustbringande verksamhet dränerar man ju i\r\nsjälva verket verksamheten. Om man i stället satsar\r\npengarna på sådant som är utvecklingsbart och\r\nskapar nya satsningar -- det är det vi vill göra genom\r\natt investera i de bandelar som behövs för\r\ngodstrafiken -- är det en viktig utveckling för\r\nföretag i inlandsområdet. Sedan vill vi försöka att\r\nså effektivt som möjligt att använda de pengar vi\r\nkan för persontrafiken för att upprätthålla en bra\r\ntransportförsörjning för människorna i området.\r\nDet utskottsförslag som nu föreligger tycker jag ger\r\nhyggliga förutsättningar i båda dessa avseenden.</pre><pre>Andre vice talmannen meddelade att Rune Thorén,\r\nViola Claesson, Roy Ottosson och Hugo Bergdahl\r\nanhållit att till protokollet få antecknat att de inte\r\nägde rätt till ytterligare repliker.</pre><pre>Anf. 35 ULLA ORRING (fp):</pre><pre>Herr talman! Som representant för en av dem där\r\nuppe, som jag tror att trafikutskottets vice\r\nordförande uttryckte sig, vill jag också säga min\r\nmening i den här frågan.</pre><pre>Det pågår en kamp i den norrländska glesbygden,\r\nja, i hela Sverige, och kampen gäller inlandsbanan.\r\nSällan har en fråga förenat människor som denna.\r\nInte enbart i de 18 kommuner som är beroende av\r\ninlandsbanans trafikering, utan i hela landet, förs\r\ndebatten om inlandsbanans överlevnad. Och det är\r\ni riksdagen det avgörande beslutet skall fattas.</pre><pre>Regeringen och kommunikationsminister Georg\r\nAndersson har räknat fel och missbedömt\r\nfolkopinionen när man har försökt att undergräva\r\nde reella möjligheterna att driva persontrafik på\r\nbanan. Budskapet har varit inlindat i allmänna\r\nfraser som ''regeringen tänker inte skriva\r\nkommuner och landsting på näsan hur de skall\r\ntillgodose lokala och regionala transportbehov'',\r\nalltså någon form av falsk valfrihet från\r\nkommunikationsministerns sida.\r\nKommunikationsministern är t.o.m. så ''generös''\r\natt han i nästa andetag framhåller att han är\r\növertygad om att buss och taxi kan erbjuda de\r\npassagerare som i dag använder banan bra\r\ntransportalternativ. Det är uttalanden som han har\r\ngjort i pressen. Det här är ingenting annat än\r\ndimridåer för att dölja regeringens faktiska avsikt\r\natt låta persontrafiken på inlandsbanan helt\r\nupphöra.</pre><pre>Herr talman! Den utredning som tillsattes 1988\r\nhade som uppdrag att pröva hur trafiken på\r\ninlandsbanan kan utvecklas i former som främjar\r\nen ökad turisttrafik. Som grund låg även riksdagens\r\nuttalande att inlandsbanan mellan Mora och\r\nGällivare har ett klart samhällsintresse och att den\r\ndärför bör finnas kvar.</pre><pre>När nu regeringens proposition och trafikutskottets\r\nbetänkande om inlandsbanan ligger på riksdagens\r\nbord sviker regeringen tidigare löfte. I själva verket\r\nhar ju regeringen redan tidigare bestämt sig för en\r\nnedläggning. Men folkopinionen kväser man inte\r\nså lätt. Inte bara inlandsborna reagerade, utan\r\nminst lika kraftig blev en opinion från hela landet\r\nför ett bevarande av trafiken, vilket inte minst de\r\n45 000 namnunderskrifter som strömmat in är ett\r\nbevis för.</pre><pre>Jag måste ifrågasätta regeringens och\r\nkommunikationsministerns omdöme och omsorg\r\nom människorna som bor längs inlandsbanan, och\r\nom de i genomsnitt 300 passagerare som trafikerar\r\nbanan varje dag. Att inlandsbanan förutom\r\npersontrafiken har ett stort värde för\r\ngodstransporter och bl.a. exportmöjligheter för\r\nträvaror från inlandssågverken har tydligen inte\r\nuppfattats av regeringen. Det har ju här i dag\r\ntidigare varit en debatt i den frågan.</pre><pre>Turistsatsningen har varit framgångsrik. I somras\r\nökade antalet tågturister i inlandet, medan\r\nbilturismen minskade. Men\r\nkommunikationsministern vill tydligen satsa mer på\r\nbilism än på järnväg. Försvinner inlandsbanan --\r\noch därmed menar jag persontrafiken; man\r\nbehöver både person- och godstrafik på\r\ninlandsbanan -- så försvinner möjligheten till en\r\nmiljövänlig transportled till Europas sista vildmark\r\noch våra orörda älvar.</pre><pre>Regeringen har tydligen siktet inställt på\r\navfolkning i glesbygden. De som önskat åka med\r\ninlandsbanan har inte haft det enkelt att ens köpa\r\nsin biljett. Biljettförsäljningen upprätthålls\r\nexempelvis i Sorsele genom frivillig insats av den\r\nförre SJ-anställde biljettförsäljaren. Röda\r\navgångar finns på tåg som går efter stambanan men\r\ninte efter inlandsbanan, osv. Allt detta innebär ett\r\neffektivt sätt att strypa persontrafiken.</pre><pre>Vad blir då resultatet om majoritetsförslaget från\r\nsocialdemokraterna och moderaterna går igenom?\r\nDet föreligger en stor risk att den kontinuerliga\r\nspårbundna persontrafiken på inlandsbanan läggs\r\nned och att länstrafiken ändå får sätta in bussar. I\r\nVästerbotten har redan länstrafiken gått ut med\r\nanbudsförfarande för busstrafik på inlandsbanan.\r\nVar det så bevarandet av en inlandsbana skulle\r\nåstadkommas? Moderaterna, särskilt i\r\nVästerbotten, har ju ansett sig ha räddat\r\ninlandsbanan. Var detta avsikten -- att sätta in\r\nbussar på inlandsbanan? Jag undrar vad Hans Dau\r\nkommer att säga.</pre><pre>I själva verket ger man inte Inlandskommunerna\r\nEkonomisk Förening en rimlig chans att överta\r\ndriften på så kort varsel som tre månader. Hugo\r\nBergdahl har ju tidigare redovisat folkpartiet\r\nliberalernas inställning i den här frågan. Det är ett\r\nutstuderat taktiskt förslag, som kommer att ställa\r\nkommunerna inför akuta problem.</pre><pre>Jag yrkar bifall till reservationerna 4 och 7, som\r\nsätter inlandsbanans fortlevnad i fokus och ger\r\ninlandskommunerna en rejäl chans att bygga upp\r\nen planering för en långsiktig drift.</pre><pre>SJ bör anvisas 60 milj.kr. för att köra tågtrafiken\r\nytterligare ett år, och detta anslag bör höjas med\r\nytterligare 24 milj.kr. Därefter -- efter ett år -- bör\r\nman låta inlandskommunerna ta över. Då först\r\nbevaras inlandsbanan!</pre><pre>Kommunikationsministern har nu lämnat debatten;\r\njag förmodar att han gått ut för att äta lunch. Han\r\nhar här stått i talarstolen och sagt att det är svårt att\r\nstyra och stå för beslut som inte är populära. Den\r\npolitiken -- att stå för beslut som inte är populära --\r\nfår vi alla föra någon gång. Men den politiken\r\nmåste då vara grundad på realism -- och inte\r\ninnebära att man förordar ättestupan. Det gör man\r\nför inlandsbanan om majoritetens åsikter får råda i\r\nden här frågan.</pre><pre></pre><pre>Anf. 36 INGRID HEMMINGSSON (m):</pre><pre>Herr talman! Jag tror att det kommer att bedrivas\r\npersontrafik på inlandsbanan även i framtiden. Det\r\när omöjligt med så litet statliga pengar, säger då en\r\ndel personer. Men om man ser på reservanternas\r\nförslag, finner man att alternativet är att skjuta på\r\nnedläggningen ett år. Att jag tror att det kommer\r\natt bli möjligt att bedriva persontrafik på\r\ninlandsbanan beror på det oerhörda engagemang\r\nsom finns hos människor i den här debatten, när\r\nden har varit som mest intensiv. Här finns det idéer,\r\noch här finns det kreativitet som räcker för\r\nframtiden, inte bara det kortsiktiga resonemang\r\nsom vi tidvis har fört här i dag.</pre><pre>Jag tror också att det i det långa perspektivet\r\nkommer att bli ett ökat intresse ur turistsynpunkt\r\ngenom vårt inträde i den europeiska gemenskapen.\r\nVi har väckt en motion från moderat håll, med\r\nHans Dau som första namn. När vi har facit i hand\r\noch ser på det förslag som föreligger i dag från\r\nutskottet, kan vi ju konstatera att vår motion i stort\r\nsett har blivit tillgodosedd, eftersom det har blivit\r\nmöjligt för annan intressent att bedriva\r\npersontrafik på inlandsbanan i stället för busstrafik.\r\nVi skall komma ihåg att utgångsbudet från\r\nregeringen från början trots allt var att pengarna\r\nskulle gå till länstrafiken för busstrafik. Att\r\nsocialdemokraterna i utskottet vände och anslöt sig\r\ntill det moderata förslaget vill vi faktiskt här från\r\nkammarens talarstol i någon mån tillskriva vår\r\nmotion.</pre><pre>Vi som har arbetat för inlandsbanans fortbestånd\r\nmåste nu i dag, när vi står inför beslutet, se till vad\r\nsom uppnåtts och inte enbart till det som inte har\r\nuppnåtts. Vad som har uppnåtts är ju 36 milj.kr.\r\nunder tio år till den som skall bedriva tågtrafik på\r\ninlandsbanan. När man läste utskottsprotokollet,\r\nfick man när det gäller banunderhållet -- det är ju\r\ndet som har varit den stora diskussionsfrågan på\r\nsenaste tiden -- kanske först den uppfattningen att\r\nriksdagen inte ville styra innehållet, utan bara ange\r\nförutsättningarna för den förhandling som skall\r\nkomma till stånd. Men vi har ju fått några\r\nklarlägganden i dag om innebörden av den\r\nförhandling som nu skall ske mellan regeringen och\r\ntrafikhuvudmannen. Vi har inte riktigt haft klart\r\nför oss innehållet i den -- det har nämnts siffran 146,\r\noch att man skulle dela på banunderhållet. Men jag\r\nvill understryka att det faktiskt vilar ett mycket\r\nstort ansvar på de socialdemokratiska politiker som\r\nhar motionerat för inlandsbanan -- att påverka\r\ndenna förhandling, så att resultatet ger rimliga\r\nförutsättningar för inlandsbaneföreningen att\r\nbedriva persontrafik.</pre><pre>Det är viktigt att denna förhandling ger ett resultat\r\nför inlandsbanekommunerna; det är en\r\nförutsättning för att man över huvud taget skall\r\nkunna sätta planen i verket. Det blir ju tillräckligt\r\nsvårt ändå, och det krävs en stor arbetsbörda om\r\nman skall kunna ro det hela i land.</pre><pre>Jag noterar i utskottsbetänkandet att satsningar\r\nkommer att ske för godstrafiken. Det är mycket\r\npositivt, för det var inte så länge sedan som det\r\nfanns en oro för att godstrafiken också skulle läggas\r\nner eller inskränkas. Nu har vi ju allas ord -- det står\r\ni ett ganska stort avsnitt i betänkandet -- på att den\r\nkommer att utvecklas. Det är ju till nytta, för det\r\nkräver en upprustning av banan.</pre><pre>Min förhoppning är nu att denna förhandling skall\r\nföras snabbt och att resultatet blir positivt för\r\ninlandsbaneföreningen, så att den får möjlighet att\r\növerta persontrafiken. Tiden är egentligen mycket\r\nkort -- det har ju påpekats här -- och den får inte gå\r\nåt till några sega förhandlingar. Men vi har faktiskt\r\nkommunikationsministerns ord på att beredskapen\r\när hög för denna förhandling, och vi här i\r\nkammaren tar honom på orden.</pre><pre>Därmed, herr talman, yrkar jag bifall till utskottets\r\nhemställan.</pre><pre>Anf. 37 RUNE THORÉN (c) replik:</pre><pre>Herr talman! Jag blev litet förvånad. Menar\r\nverkligen Ingrid Hemmingsson att hon är nöjd med\r\ndet här utskottsbetänkandet, när hon samtidigt\r\nuttalar att det finns oklarheter om vad som i\r\nverkligheten skall belasta länstrafiken eller\r\ninlandsbaneföreningen när det gäller underhållet?</pre><pre>Vi har från vårt håll sagt att vi tycker att inte en\r\nkrona av underhållet skall belasta den föreningen --\r\nför då blir det för dyrt. Vi har inte på något sätt varit\r\nemot att man för 36 milj.kr. skall köra trafik -- det\r\nvar ju precis vad jag sade till Rolf Clarkson, till\r\nkommunikationsministern och till Birger Rosqvist.\r\nMen låt oss då använda det år vi har framför oss för\r\natt åstadkomma ett ordentligt avtal.</pre><pre>Det låter litet underligt när man hör en moderat,\r\nledamot av denna kammare, stå och säga att han\r\nförlitar sig på att socialdemokraterna kommer att\r\nsätta press osv. Det är möjligt att det är så vi skall\r\nuppleva fortsättningen. Nog hade det varit\r\nbetydligt bättre att se till att vi under det här året\r\ngör en ordentlig upphandling, tar ansvaret för\r\nupprustningen av banan och på det sättet skapar en\r\nbra trafik på inlandsbanan.</pre><pre>Anf. 38 INGRID HEMMINGSSON (m)\r\nreplik:</pre><pre>Herr talman! Vi kan konstatera att vi har en\r\nsocialdemokratisk regering just nu under det här\r\nåret. Det kan vi knappast komma ifrån. Jag menar\r\natt ansvaret ligger hos regeringen.</pre><pre>Även reservation 4 innebär en förhandling med den\r\nsocialdemokratiska regering som vi har i dag, men\r\nden skulle skjutas upp ett år. Det har framkommit\r\nhär och vid våra samtal med\r\nInlandsbaneföreningen att man är beredd att ta\r\ndetta ansvar. Det som är viktigt, och som jag\r\nnämnde i mitt inledningsanförande, är att\r\nförhandlingarna måste bli så positiva att\r\nInlandsbaneföreningen anser att man har möjlighet\r\natt sätta i gång med denna persontrafik.</pre><pre>Anf. 39 STINA ELIASSON (c):</pre><pre>Herr talman! Om regeringen hade tänkt sig att\r\nsmyga igenom en nedläggning av persontrafiken på\r\ninlandsbanan, är det ett stort misstag. Somliga\r\närenden i riksdagen väcker opinion av stora mått.\r\nRegeringsförslaget när det gäller inlandsbanan har\r\nväckt en opinion med styrkan av full orkan.</pre><pre>Utskottet har mottagit ett stort antal skrivelser och\r\nuppvaktats av en rad organisationer som värnar om\r\ninlandsbanans framtid. Även vi enskilda\r\nriksdagsledamöter har, liksom utskottet,\r\nuppvaktats på samma sätt av enskilda, kommuner,\r\nNorrlandsförbundet, Hembygdsrörelsen,\r\nHeimbygda i Jämtlands län, Hede företagargrupp i\r\nHärjedalen, skolklasser i hela landet osv. Trots alla\r\nde fakta som på så många sätt har framförts har\r\ntrafikutskottets majoritet inte tagit de framförda\r\nsynpunkterna, önskemålen och kraven på goda\r\nförutsättningar för en fortsatt trafik, godstrafik\r\nsåväl som persontrafik, på inlandsbanan på allvar.</pre><pre>Den starka opinionsorkanen har ändå förmått\r\nutskottsmajoriteten -- bestående av\r\nsocialdemokrater och moderater -- att backa ett\r\nkort steg, och man föreslår nu att i det fall\r\ntrafikhuvudmännen inte anser sig kunna driva\r\njärnvägstrafik i egen regi bör det undersökas om\r\nInlandskommunerna Ekonomisk Förening är\r\nberedd att ta över ansvaret för järnvägstrafiken\r\nfr.o.m. den 10 juni 1991. Om tre månader! Det\r\nmåste vara rekord tidsmässigt när det gäller att\r\nförsöka gå från beslut till handling. Det är att gå\r\nfrån hopp till hopplöshet.</pre><pre>Riksdagsmajoriteten skickar med 36 milj.kr. i\r\nstatligt bidrag. Enligt min mening är det i det här\r\nsammanhanget fråga om en grindslant. Det känns\r\nförnedrande att staten inte självklart skall ta samma\r\nansvar för Norrland, och nu särskilt för Norrlands\r\ninland, som för andra delar av landet. Här byggs\r\ndubbelspår i andra delar av landet, och det avsätts\r\nmiljardbelopp för motorvägar m.m. i landets tätast\r\nbefolkade delar. Jag menar inte att insatser inte är\r\nnödvändiga i storstadsområden, men vad jag med\r\nskärpa vill understryka är, som jag nyss sade, att\r\nstaten måste ta samma ansvar också för norra\r\nSveriges inland. Det är dessutom förnedrande att\r\nerbjudas vagnar som är skrotfärdiga. Ett sätt att\r\nvisa att alla i Sveriges riksdag är beredda att ta detta\r\nansvar, också för Norrlands inland, är att vid\r\nomröstningen i dag stödja reservationerna 4 och 5 i\r\nbetänkande nr 19 -- de reservationerna som har\r\nElving Andersson i centerpartiet som första namn.</pre><pre>Den intensiva och medvetna satsningen på\r\nmarknadsföring av inlandsbanan som förekommit\r\nde senaste åren, har visat att det går att\r\npopularisera och göra resandet attraktivt. Stora\r\ngrupper av människor, som kanhända inte alls\r\nskulle ha besökt den del av landet som trafikeras av\r\njärnvägen, har på detta sätt genom resandet\r\nberikats av de fantastiska upplevelser denna resa\r\nhar inneburit.</pre><pre>Det är inte SJ som har varit marknadsförare.\r\nTidningen Land, med Christina Falkengård i\r\nspetsen, har varit hårt pådrivande. Man har lyckats\r\nmed marknadsföringen. Bara under sommaren\r\n1990 åkte 17 000 på banan. Det motsvarar ungefär\r\n180 000 gästnätter. Det handlar om ekonomi och\r\nsysselsättning för hotell- och stugägare och\r\nlanthandlare utefter banan.</pre><pre>Byggandet av inlandsbanan var en så stor händelse\r\nur lokaliseringssynpunkt att det även vore ur\r\nkulturminnessynpunkt förödande att avhända sig\r\ndenna viktiga del i vårt lands historia. Byggandet\r\nskedde i en tid då Sverige var ett fattigt land. Nu är\r\nSverige ett av världens rikaste länder och borde ha\r\nråd att utnämna denna viktiga järnvägsförbindelse\r\ntill ett nationalmonument, och även ur denna\r\nsynpunkt bör staten ta särskilt ansvar för\r\ninlandsbanan.</pre><pre>Till sist, herr talman, i centerreservationerna 4 och\r\n5 redovisas hur en ansvarstagande riksdag bör rösta\r\nför att inlandsbanan i fortsättningen skall bli den\r\nlivsnerv och pulsåder vi behöver i Norrlands inland.\r\nVi som bor och lever här hör till Sverige, som ju\r\nskulle leva. Hela Sverige skall leva-kampanjen gick\r\nju ut på det.</pre><pre>Jag inbjuder särskilt er moderater och\r\nsocialdemokrater från Norrlands inland, som också\r\nhar väckt motioner i inlandsbanefrågan, att stödja\r\ncenterbudgeten. Vi har nämligen i vår budget\r\navsatt pengar också för inlandsbanan. Jag inbjuder\r\ner särskilt att rösta på reservationerna 4 och 5. Jag\r\nkan inte tänka mig att jag har en annan uppgift från\r\nden ekonomiska föreningen än vad Ingrid\r\nHemmingsson har. Man har väl aldrig tänkt sig att\r\nde 36 milj.kr. också skall användas till att restaurera\r\nrälsen och se till att vagnar och stationshus är i bästa\r\nskick. Då är det riktigt att kalla de 36 milj. kr. som\r\nmoderater och socialdemokrater, dvs. majoriteten,\r\nskickar med för en grindslant.</pre><pre>Herr talman! Jag yrkar bifall till reservationerna 4\r\noch 5.</pre><pre>Anf. 40 EVA GOE S (mp):</pre><pre>Herr talman! Nyss hemkommen från\r\nVästerbottensturnén såg jag att Hans Dau tog åt sig\r\näran av att ha räddat inlandsbanan. Det är bra att\r\nmoderaterna bekänner färg och verkligen vill rädda\r\nglesbygden. Jag tror däremot inte på motivet att det\r\nskall vara så bra när Sverige går med i EG. Där har\r\njag en helt annan syn.</pre><pre>Jag såg också i tidningarna i Västerbotten att man\r\nhar gått ut med annonser om att sätta in\r\nersättningstrafik med buss. Detta har skett innan\r\nbeslut har fattats i riksdagen. Jag tycker att det är\r\nskamligt.</pre><pre>Ja, ännu har inte sista tåget gått. Men man undrar\r\nom det sista tåget kommer att ta med sig träden och\r\ntorven. Elkraften har vi redan exporterat från\r\nNorrlands inland. Människan verkar vara\r\nutrotningshotad.</pre><pre>Kvinnorna engagerar sig med hull och hår. Det är\r\nsymboliskt för inlandet och minoriteterna. Det\r\nhandlar ju här än en gång om de svagaste. Även\r\nkommunikationsministern tog upp den frågan. Han\r\nsade att det har gjorts inskränkningar i\r\nsocialförsäkringarna och ulandsbiståndet. Nu dras\r\näven inlandsbanan in. Javisst! Hela tiden drabbas\r\nminoriteter, de som är små och som inte kan skrika\r\nhögt och som inte har en folkrörelse bakom sig.</pre><pre>Men ack vad kommunikationsministern bedrog sig,\r\ndenne glesbygdsman! Här fanns en folkrörelse! Det\r\nhar blivit ett liv i luckan som han inte hade förväntat\r\nsig.</pre><pre>Jag håller med Viola Claesson när hon säger att\r\ndetta är ett politiskt rävspel. Det verkar som om\r\ntransportrådet har tänkt ta med sig inlandsbanan i\r\ngraven.</pre><pre>Jag har läst Franssons utredning och banverkets\r\nutredning, om marknadsföring och\r\nresandestatistik. Inte har jag blivit klokare av det.\r\nNej, tvärtom, man ser att det är något lurt med\r\nmarknadsföringen. Det verkar som om\r\ntystnadsplikt har beordrats. Det går inte att få tag\r\npå biljetter till inlandsbanan om man befinner sig\r\nsöderut. När människor sedan kommer upp till\r\nÖstersund, t.ex. tågluffare som vill se inlandet,\r\nfinner de där att det finns en station som man\r\nknappast känner till.</pre><pre>Jag har åkt inlandsbanan flera gånger. Georg\r\nAndersson trodde inte att så många hade gjort det.\r\nJag har varit i Sveg och agerat för att rädda\r\ntorvmossorna. Jag fick då höra att några flickor från\r\nHolland ville tälta utefter inlandsbanan. Man\r\nstoppade rälsbussen och sade åt dem var de skulle\r\ngå och var det fanns hjortron. Var finns denna\r\nservice? Vilka utvecklingsmöjligheter har inte\r\ninlandsbanan?</pre><pre>Nej, i stället för att satsa på inlandsbanan och den\r\nframtidstro som finns hos människorna, håller man\r\nMalmö under armarna med hjälp av regionalstöd,\r\nbygger Öresundsbro osv. Jag skulle vilja vrida på\r\nSverige och se till att pengarna fortsättningsvis\r\nplaceras i norr.</pre><pre>Hur är det med förutsättnngarna om det skall satsas\r\npå inlandsbanan? Broarnas bärighet är tillräcklig.\r\nDet går att sätta in snabbtåg, men inte\r\nhöghastighetståg. Det går att elektrifiera på ett\r\nbilligt sätt. Jag menar att inlandsbanan måste få hög\r\nprioritet. Det gäller både gods- och persontrafik. Vi\r\nföreslår ern radikal lösning. En avstickare kan\r\nbyggas mellan Kil och Hagfors. Då blir det en\r\ndirektlinje från Göteborg via Kil och upp till\r\nGällivare. Varför skall gods- och persontrafiken gå\r\nrunt hela Sverige och kusten? Varför inte göra\r\ndenna avstickare? Detta är att utveckla, inte\r\navveckla. Visserligen måste den smalspåriga\r\njärnvägen, nkLj-banan byggas om. Men det skulle\r\nge en enorm tidsvinst. Visserligen kostar detta\r\npengar, men vad läggs inte på Öresundsbron? Från\r\n10--15 miljarder kronor är man nu uppe i 40--50\r\nmiljarder kronor. Var det kommer att sluta vet vi\r\ninte.</pre><pre>Satsa på Norrlands inland! Nu diskuterar man\r\nlänsstandarden. Visst är standarden bra. Banvallen\r\när byggd för att klara tung trafik, men däremot inte\r\nrälsen. I tidernas begynnelse var räls dyr att\r\nframställa. Därför måste rälsen bytas ut.</pre><pre>Vad kan man då göra? Jo, i och med att\r\nhöghastighetståg byggs och betongsliprar och räls\r\nbyts ut i Östergötland m.fl. områden läggs allt detta\r\npå hög som inte går att användas där. Men det\r\nskulle kunna återanvändas i detta fall. Med hjälp av\r\nröntgen går det att kontrollera att materialet håller\r\noch är hållbart för framtiden.</pre><pre>Vidare har vi enklare elektrifiering. Det går att\r\nkalla det för en Västgötamodell. Den har redan\r\nprövats där. Det går att prova söder om Arvidsjaur\r\noch ner mot Kil, dvs. på alla de sträckor som nu inte\r\när elektrifierade. Detta skulle ske med hjälp av\r\nmatarledningar från stambanan.\r\nInmatningspunkter skulle vara i Östersund ,\r\nArvidsjaur, Storuman och Hoting. En sådan\r\nenklare elektrifiering skulle kosta 200--250 milj.kr.\r\nDet behövs naturligtvis stolpar. Men det finns\r\nockså begagnade sådana. Det går alltså att hålla sig\r\ninom rimliga kostnader.</pre><pre>Inlandsbanan lämpar sig bra för en sådan\r\nelektrifiering. Stambanan används ofta nattetid.\r\nMatning av el från stambanan till inlandsbanan\r\nskulle alltså ske när stambanan har låg belastning.\r\nVid närmare eftertanke förefaller det mig något\r\nbakvänt att skicka industriström, 3-fas från inlandet\r\ntill kusten samtidigt som omformad tågström, 1-fas,\r\nskickas i andra riktningen.</pre><pre>Sensmoralen blir att när järnvägarna och industrin\r\nelektrifierades drev man ut människorna ur husen\r\noch dränkte gårdarna och åkrarna under\r\nkraftverksutbyggnader och dammar utan en tanke\r\npå inlandets eget behov av elström. Tala om\r\nkolonialism!</pre><pre>Man att kalkyler och ekonomi går inte ihop, men\r\ndet är precis vad det gör om man inte tittar på alla\r\nde här traditionella kalkylerna. Vi har nyss tagit ett\r\nbeslut om att man skall ha miljöavgifter för\r\nkoldioxider etc. Till de ekonomiska vinsterna på\r\nelektrifieringen måste man räkna en minskad\r\nenergiförbrukning och totalt bortfall av\r\nmiljöavgifterna. De miljöavgifter som nu betalas på\r\ninlandsbanans rälsbussar och diesellok skall\r\nsjälvfallet användas till elektrifiering av samma\r\nbana och inte till ''miljöinvesteringar'' i form av\r\nbussgator i Stockholms förorter.</pre><pre>Genom leveranser av snabbtåg till södra Sverige\r\nkommer användningen av ellok att minska där\r\nnere. Därigenom kan vi få tillgång till ellok som kan\r\ntrafikera inlandsbanan. Vi kan inte acceptera att\r\nindustrierna efter inlandsbanan och pendeltrafiken\r\nskall undermineras på det sätt som nu föreslagits.</pre><pre>Vi kan inte heller acceptera att kunniga och idérika\r\ninitiativ från kommuner för framtida satsningar på\r\nbl.a. turism också följer med transportrådet i\r\ngraven. Det är ett hot mot järnvägarna om man\r\nlåter ''bussifiera'' länstrafikbolagen och låter dem ta\r\növer.</pre><pre>Det ter sig minst sagt märkligt, som Stina Eliasson\r\nsade, att det år 1991 när alla säger sig vilja värna om\r\nmiljön och när vi är rika, inte finns resurser att satsa\r\npå ett kulturarv. Inlandsbanan drogs fram genom\r\nödemarken när seklet var ungt. I dag är\r\nsocialdemokraterna, företrädda av en glesbygdsbo,\r\nberedda att döda kreativiteten och utvecklingen av\r\ninlandsbanan. Järnvägen är en framtidsinvestering\r\noch hör hemma i ett samhälle som har en tro på\r\nframtiden.</pre><pre>Herr talman! Jag yrkar härmed bifall till alla de\r\nreservationer som miljöpartiet står bakom.</pre><pre>Anf. 41 LEO PERSSON (s):</pre><pre>Herr talman! Med anledning av förslaget om\r\ninlandsbanan i regeringens budgetproposition och\r\nden förändring av förslaget som utskottet gjort vill\r\nvi socialdemokratiska motionärer från Norrbotten,\r\nVästerbotten, Jämtland och Kopparbergs län be\r\nriksdagens ledamöter rikta uppmärksamheten på\r\nföljande.</pre><pre>För inlandskommunerna har inlandsbanan ett stort\r\nberättigande. Inlandskommunerna har också visat\r\npå vilket sätt man vill göra sig tillgängliga för de\r\nbefolkningstäta regionerna. Detta utifrån ett\r\nkoncept som ger alla kategorier, oavsett\r\nplånbokens storlek, tillträde till\r\nrekreationsområdena. Turismen är under stark\r\nutveckling och behöver inlandsbanan som en del i\r\nsin profilering.</pre><pre>Det har i samhället aktivt tillskapats\r\nkommunikationer för våra affärsresenärer genom\r\nflygets utbyggnad i hela landet. Detta är bra. Vi\r\nbehöver regionala satsningar för en ökad tillväxt.\r\nDetta bör även gälla för inlandets\r\npersontrafikutveckling på järnväg.</pre><pre>Regeringen föreslår nu i sin tillväxtproposition att\r\nkommunikationerna på väg och järnväg i de\r\nbefolkningstäta regionerna skall förbättras. I detta\r\nkoncept kan nu både affärsresenärer och s.k.\r\nvanligt folk samsas. Detta är både bra och\r\nnödvändigt.</pre><pre>Utskottet framhåller i sin syn på inlandsbanan att\r\ngodstrafiken har en försvarbar funktion, och\r\nutskottet förordar en betydande upprustning.</pre><pre>När det däremot gäller persontrafiken längs\r\ninlandsbanan anser utskottet att ansvaret i första\r\nhand bör överföras till trafikhuvudmännen i de fyra\r\nberörda länen. Utskottet ber trafikhuvudmännen\r\npröva om de kan driva persontrafik inom en ram på\r\n36 milj.kr. ''Om så är fallet bör befintlig vagnpark\r\nutan kostnad få disponeras av huvudmännen. De\r\nkrav på ersättning som SJ därvid kan ställa får\r\nregleras i kommande budgetarbete.''</pre><pre>Utskottet säger sedan att, om trafikhuvudmännen\r\ninte anser sig kunna driva persontrafik i egen regi\r\nbör regeringen skyndsamt undersöka om\r\nInlandskommunerna Ekonomisk Förening är\r\nberedd att ta över ansvaret för persontrafiken\r\nfr.o.m. den 10 juni 1991, på samma villkor som\r\ntrafikhuvudmännen erhållit. Utskottet framhåller\r\nockså att det är angeläget att uppnå långsiktiga\r\ntrafikkoncept.</pre><pre>Herr talman! Härefter för utskottet ett resonemang\r\nom betydande investerings- och underhållsinsatser\r\nför att banan skall få en sådan standard att\r\npersontrafik skall kunna upprätthållas. Som\r\nslutsats redovisar utskottsmajoriteten att man inte\r\när beredd att förorda att särskilda medel tillförs\r\nbanverket för dessa åtgärder.</pre><pre>Efter vad vi motionärer förstår, har inte heller de\r\ntänkta trafikutövarna krävt att några investeringar\r\nskall behöva göras på de bandelar som enbart berör\r\npersontrafiken, utan att man endast utför det\r\nnormala underhåll som behövs för en fortsatt\r\npersontrafik på inlandsbanan. Däremot krävs\r\ninvesteringar om man skall höja hastigheten på\r\nvissa delsträckor där enbart persontrafik\r\nförekommer.</pre><pre>Det är ju brukligt att banverket har normala\r\ndriftsmedel för de bansträckor där det bedrivs\r\ntrafik och att man debiterar trafikutövarna en\r\navgift. Om det inte är utskottets avsikt att\r\nbanverket skall ha ansvaret för det normala\r\nunderhållet på inlandsbanan måste vi motionärer\r\nframhålla att det förslag som utskottets majoritet\r\nhävdar inte är ärligt menat. Vi motionärer kan inte\r\ntro att det finns någon annan trafikutövare som\r\nhittills fått sådana villkor för sin persontrafik på\r\njärnväg.</pre><pre>Herr talman! Jag vill göra en jämförelse. Vägverket\r\nhar ansvaret för att en viss väg med en viss standard\r\nskall fungera. De som använder vägen betalar\r\nvägtrafikskatt m.m. Den tillförs statskassan och\r\nfördelas sedan som anslag till vägverket. Inom\r\nflyget har man s.k. landningsavgifter. Hos\r\nbanverket används liknande trafikeringsavgifter.\r\nMed anledning av detta vill jag påminna om\r\nriksdagens trafikpolitiska beslut 1988 om att\r\ninlandsbanan mellan Mora och Gällivare bör finnas\r\nkvar för persontrafik.</pre><pre>Vidare fick regeringen, som också Georg\r\nAndersson har berättat om i dag, i uppdrag att\r\npröva hur en ökad turisttrafik kan främjas genom\r\nlokala och regionala intressenter samt om\r\nturistorganisationen bör erbjudas trafikansvaret\r\nbl.a. på grund av banans speciella karaktär.\r\nRiksdagens uppdrag var att regeringen, utifrån\r\ndessa förutsättningar, skulle verka för att en sådan\r\növerenskommelse kunde ingås mellan berörda\r\nparter.</pre><pre>Tillkomsten av Inlandskommunerna Ekonomisk\r\nFörening -- med uppgift att förbereda insatser för\r\nen utvecklad persontrafik på inlandsbanan -- har\r\ninitierats av regeringen. Inlandsbanan har bland de\r\nberörda kommunerna blivit en tvärpolitisk\r\nangelägenhet, och total samstämmighet råder om\r\nbanans betydelse för inlandet. Detta är\r\nuppfattningen hos inlandskommunerna.</pre><pre>Kommunerna är nu beredda att bilda ett\r\ntrafikföretag för trafiken på inlandsbanan. Man\r\nhävdar att en utökad marknadsföring skall ge\r\ninlandsbanan ökade täckningsbidrag som mera\r\növerensstämmer med övriga landet. Turisttrafiken\r\ni sommar beräknas till ca 17 000 passagerare. Vid\r\nett passagerarantal på 25 000 beräknar\r\nTuristutveckling i Östersund att turisttrafiken är\r\nsjälvbärande. Genom marknadsföringsinsatser\r\nkommer dessa mål att uppnås.</pre><pre>SJ har visat svagt intresse i detta. Det är nästan helt\r\nomöjligt att via SJs bokningssystem köpa biljetter\r\ntill orter utmed inlandsbanan. Bara detta i sig är\r\ntillräckligt för att ifrågasätta SJ som trafikutövare\r\npå inlandsbanan.</pre><pre>Ge de tänkta trafikutövarna chansen att själva ta\r\növer trafiken. Men missgynna inte\r\ninlandskommunerna och de blivande\r\ntrafikutövarna genom att ge sämre villkor än andra\r\ntraikutövare som ges trafikeringsrätt på\r\njärnvägsnätet.</pre><pre>Utskottets talesman Birger Rosqvist tycker jag bör\r\nytterligare förtydliga vad man avser med att\r\nmerkostnader skall betalas främst av de lokala och\r\nregionala intressenterna. Inlandsbanan är ingen\r\nlänsjärnväg utan en riksbana utanför stomnätet, en\r\növer hundra mil lång pulsåder genom fyra län, och\r\nbör därför alltjämt behandlas i särskild ordning.</pre><pre>Herr talman! Om nu utskottets talesman kan lugna\r\noss motionärer vad avser normalt underhåll på hela\r\nbanan, så behöver vi inte yrka bifall till motionerna\r\nT527 och T237 i berörd del.</pre><pre>Förvisso har inlandskommunernas ekonomiska\r\nförening uttryckt att kostnaderna för\r\nbanunderhållet kan pressas rejält genom t.ex.\r\nupphandling med besparingsmöjligheter på mellan\r\n30 och 50 % och att man är beredd att överväga\r\nengagemang i syfte att begränsa framtida drift- och\r\nunderhållskostnader. Men steget är långt att göra\r\ndetta utan särskild ersättning.</pre><pre>Om nu utfästelser i denna riktning kan göras av\r\nutskottets företrädare, alltså att en särskild\r\növerenskommelse förutsätts i fråga om normalt\r\nunderhåll, är vi beredda att avstå från att yrka bifall\r\ntill motionerna. De anvisade 36 miljonerna är ju\r\navsedda för själva persontrafiken och inte för\r\nbanunderhållet.</pre><pre>I detta anförade instämde Arne Mellqvist (s), Eivor\r\nHusing (s), Åke Selberg (s) och Hugo Bergdahl\r\n(fp).</pre><pre></pre><pre>Anf. 42 BIRGER ROSQVIST (s) replik:</pre><pre>Herr talman! Jag blev direkt uppmanad av Leo\r\nPersson att svara på några frågor som han ställde.\r\nDet gäller då främst det normala underhållet på\r\nbandelen. Det är riktigt att vi har skrivit i\r\nutskottsbetänkandet att merkostnader som kan\r\nfölja av bibehållen persontrafik får främst betalas\r\nav lokala och regionala intressenter som vill driva\r\ntrafiken.</pre><pre>Vad vi menar med detta är naturligtvis, eftersom\r\ndet står ''främst'', att lejonparten av de pengarna\r\nfår trafikhuvudmännen betala. Men kostnader för\r\ndet normala underhållet på delar av banan som\r\nendast har persontrafik får betalas av\r\ntrafikutövaren tillsammans med banverket.\r\nBanverket blir den andra parten. Jag vill inte låsa\r\nsiffrorna men jag kan tänka mig att proportionerna\r\nmellan trafikhuvudmännen och banverket blir 60--\r\n40 eller någonting sådant.</pre><pre>Banverket får, som det tidigare gjort, täcka den\r\neventuella kostnaden inom ramen för motsvarande\r\nanslag till stomjärnvägar. Det är riktigt att vi också\r\nhar sagt att några särskilda pengar till detta får inte\r\nbanverket, utan man får ta av pengar som står till\r\nförfogande.</pre><pre>Jag hoppas att Leo Persson är nöjd med det svaret.</pre><pre>Anf. 43 RUNE THORÉN (c) replik:</pre><pre>Herr talman! Det skulle förvåna mig om Leo\r\nPersson verkligen kan vara nöjd med det svaret.\r\nLeo Persson avslutade ju sitt anförande med att\r\npåpeka att här var det inte fråga om någon\r\nlänsjärnväg utan om en järnväg i hela landets\r\nintresse som då också skall behandlas som en\r\nsådan.</pre><pre>Det som trafikutskottets ordförande nu har sagt är\r\nalltså att man försöker vältra över kostnader på\r\nlandstingen och kommunerna, på\r\nlänshuvudmännen. Jag tycker att det är synd, när\r\njag märker att det finns ett antal socialdemokrater\r\nrunt banan som har vaknat till och tycker att den\r\nborde behandlas på annat sätt. Jag ser ändå, trots\r\natt det verkar som om åsiktskillnaderna är stora här\r\ni kammaren, att om vi fått ett år på oss skulle vi\r\nsäkerligen ha kunnat komma till en någorlunda\r\ngemensam uppfattning.</pre><pre>Ingen -- jag betonar det -- är emot att vi upphandlar\r\ntrafik så billigt som möjligt. Jag kan hålla med Leo\r\nPersson om att det kanske inte är SJ som skall sköta\r\ntrafiken utan kanske BK-tåg eller föreningen där\r\nuppe. Men vi hävdar bestämt, och det tycker jag att\r\nLeo Persson också sade klart och tydligt, att staten\r\nskall ta ansvar för banunderhållet. Självklart skall\r\ndet också upphandlas så att det blir så billigt som\r\nmöjligt.</pre><pre>Här säger nu Birger Rosqvist, och likadant gjorde\r\nkommunikationsministern förut: Låt kommunerna\r\nsom vill ha tågtrafiken kvar stå för kostnaderna.\r\nHelst borde ni köra buss -- ungefär så är det man\r\nsäger. Vi kan inte ställa upp på det resonemanget.</pre><pre>Anf. 44 LEO PERSSON (s) replik:</pre><pre>Herr talman! Till Birger Rosqvist vill jag säga att\r\ndet besked han gav innebär att man nu kan få i gång\r\nreella förhandlingar. Häri ingår då också att\r\nkomma överens om det framtida underhållet, där\r\nstaten skall betala för sin del.</pre><pre>Jag förutsätter nu naturligtvis att de trafikavgifter\r\nsom normalt utgår också regleras i kommande\r\nförhandlingar på sådant sätt att motsvarande\r\nminskningar åstadkommes då eventuellt\r\nunderhållsansvar skall fördelas.</pre><pre>Vad gäller tidsfaktorn är ju tiden väldigt kort -- det\r\nhar talats om tre månader. Jag förutsätter att\r\nförhandlingarna skall ges möjlighet att slutföras\r\nföre den 10 juni. Om man inte är klar då, bör SJ\r\nåläggas att fortsätta trafiken tills\r\nförhandlingsuppgörelsen kan träda i kraft.</pre><pre>Till Rune Thorén vill jag säga att de förhandlingarna\r\nfår ge oss svar på om vi måste återkomma och finna\r\nnya direktiv.</pre><pre>Anf. 45 HANS DAU (m):</pre><pre>Herr talman! Georg Andersson konstaterade i sitt\r\nanförande att befolkningens behov av inlandsbanan\r\nhar förändrats genom tiden, och det är ju alldeles\r\nriktigt. Samhället förändras,och han beskrev på ett\r\nbra sätt hur det här gått till.</pre><pre>Birger Rosqvist anser att buss är mycket bättre än\r\ntåg -- det är trevligare att åka buss, det är\r\nbekvämare, och det finns t.o.m. toaletter i\r\nbussarna -- och han säger att det skall bli en bra\r\ntrafikförsörjning. Jag tycker att det uttalandet är\r\nungefär lika intelligent som att säga att vi skall\r\nersätta trafiken på Göta Kanal med buss, så slipper\r\nde stackars dollarturisterna och andra sitta i de\r\ngamla skraltiga båtarna. Vi kan väl tänka oss hur\r\nmånga som skulle åka längs Göta Kanal i buss.</pre><pre>Det är precis samma sak med inlandsbanan. Det är\r\nju en turistattraktion och en symbol för inlandet\r\noch för turismen där uppe som gör att folk både\r\nfrån utlandet och från de södra delarna av vårt land\r\nåker banan för att uppleva just att åka med\r\ninlandsbanan. Det finns de som har sagt att\r\ninlandsbanan egentligen är vår transsibiriska\r\njärnväg och det ligger mycket i det. Man åker inte\r\ntranssibiriska järnvägen för att komma lindrigast\r\ntill Kina utan mera för att uppleva resan på den\r\nexotiska banan.</pre><pre>Turismen skulle inte bli mindre, sade Birger\r\nRosqvist också. Det måste vara en väldigt from\r\nförhoppning. Enligt min uppfattning är det alldeles\r\nfel. Den turism som hänförs till inlandsbanan skulle\r\nförmodligen helt försvinna. Det är alltså viktigt att\r\nvi har banan kvar som turistled.</pre><pre>När regeringen, som Rolf Clarkson sade i sitt\r\ninlägg, beslöt dra in anslaget till persontrafiken på\r\ninlandsbanan -- det är ett konstaterande att det var\r\ndet ursprungliga förslaget -- upplevde jag att det i\r\ntrafikutskottet fanns en majoritet för det. Därför är\r\njag glad och tacksam för att Rolf Clarkson har\r\nlyssnat på och tagit intryck av det som anförts av\r\nInlandskommunerna Ekonomisk Förening och den\r\nstora opinion som har gjort sig hörd.</pre><pre>Som Rolf Clarkson konstaterade har det resulterat\r\ni att den moderata riksdagsgruppen i går kväll var\r\nenig om att stödja utskottets hemställan. Det\r\ninnebär som jag ser det att jag och andra moderater\r\nhar förmått riksdagen ändra regeringens beslut att\r\nlägga ned persontrafiken.</pre><pre>Om jag rätt har förstått betänkandet och dem som\r\nvarit uppe och talat för det skall regeringen\r\nförhandla med IEF om hur underhållet skall\r\nbetalas -- det blev väl inte riktigt klargjort i Leo\r\nPerssons och Birger Rosqvists diskussion. Det vilar\r\nnu ett mycket stort ansvar på\r\nkommunikationsministern, och den han sätter att\r\nförhandla, för hur det här skall lyckas, så att\r\nregeringen inte driver i syfte att få igenom vad man\r\nursprungligen ville, nämligen att persontrafiken på\r\ninlandsbanan skulle läggas ned. Trots allt är det här\r\nbetänkandet och den majoritet som har skapats --\r\nså har jag åtminstone förstått vad som har sagts på\r\nmoderat håll -- ett försök att åstadkomma den här\r\ntrafiken med den kostnadsbesparing som man gör\r\ngenom att inte längre använda SJ.</pre><pre>Avslutningvis måste jag säga, herr talman, att det\r\nmärkliga är SJs sätt att behandla den här frågan.\r\nAtt man inte har resurser och möjlighet att bedriva\r\ntrafiken för de 36 miljonerna kan jag förstå, med\r\ntanke på den ålderdomliga administration och det\r\nålderdomliga sätt att arbeta som SJ har. Men man\r\nborde väl då vara angelägen att någon annan\r\nbedriver persontrafik på inlandsbanan. Jag kan inte\r\nförstå annat än att alla de som skall resa med\r\ninlandsbanan skall åka med SJ både dit och\r\ndärifrån, vare sig de ansluter i Mora, Östersund\r\neller någon annanstans. Det borde alltså stärka SJs\r\ntrafik. Men det verkar inte som om man hade de\r\nintressena. Därför är det ännu viktigare att\r\nkommunikationsministern och förhandlarna tar tag\r\ni det här och inte tar intryck av SJs och banverkets\r\ninställning utan av vad vi har sagt här i riksdagen,\r\nnämligen att vi vill ha persontrafiken kvar på de här\r\nvillkoren.</pre><pre>Anf. 46 ULLA ORRING (fp) replik:</pre><pre>Herr talman! Moderaterna har här i kammaren i\r\ndag redogjort för sina ställningstaganden. Senast\r\nhar Hans Dau från talarstolen försökt skylla den\r\nuppkomna situationen på SJ och dess minskade\r\nintresse av att hålla driften på inlandsbanan i gång.\r\nVi vet att det berodde på penningbrist.</pre><pre>Men jag tycker att moderaterna har gjort ett stort\r\nmisstag här i dag genom att inte ställa upp på\r\nreservation nr 4, som folkpartiet, centern och\r\nmiljöpartiet står bakom. Hade moderaterna gjort\r\ndet hade inlandskommunerna fått en\r\nförberedelsetid för att ta över och långsiktigt driva\r\npersontrafik på inlandsbanan. Då hade\r\ninlandskommunerna fått tillfälle att ordentligt\r\npröva den situationen, och vi hade också givit dem\r\nmöjligheter att ordna en bra trafik både för dem\r\nsom bor utefter inlandsbanan och för dem som åker\r\nmed den som turister.</pre><pre>Det förslag som nu är majoritetsförslag är mycket\r\nvagt. Man säger: ''Om trafikhuvudmännen inte\r\nanser sig kunna driva järnvägstrafik i egen regi bör\r\nregeringen eller myndighet som regeringen\r\nbestämmer undersöka om Inlandskommunerna\r\nEkonomisk Förening är beredd att ta över\r\nansvaret -- -- --.'' Det ansvaret skall då tas över\r\nfr.o.m. den 10 juni 1991. I dag har vi den 20 mars.\r\nJag tycker faktiskt att moderaterna skulle ha ställt\r\nupp på den borgerliga sidan tillsammans med\r\nvänsterpartiet och miljöpartiet -- då hade\r\ninlandskommunerna fått en rejäl chans.</pre><pre>Anf. 47 HANS DAU (m) replik:</pre><pre>Herr talman! Ulla Orring säger att om man stöder\r\nreservation 4 får man till stånd en långsiktig\r\nlösning. Jag är inte så säker på det. Det är ju bara\r\nett års respit.</pre><pre>Jag förutsätter att kommunikationsministern och\r\nden förhandlare han utser kommer att bidra till att\r\nvi får en långsiktig lösning och att man åtminstone\r\nunder de tio år då man har de 36 miljonerna\r\ngaranterade får till stånd en långsiktig lösning\r\ngenom förhandlingar.</pre><pre>Anf. 48 ULLA ORRING (fp) replik:</pre><pre>Herr talman! Jag tycker att moderaternas\r\nmarknadsföring, i varje fall i Västerbotten, har\r\nvarit något egendomlig. Man säger att det är\r\nmoderaterna som har räddat inlandsbanan. Jag vill\r\nse att inlandsbanan är räddad innan man gör en\r\nsådan deklaration.</pre><pre>Anf. 49 BIRGITTA HAMBRAEUS (c):</pre><pre>Herr talman! Replikskiftet mellan Leo Persson och\r\nBirger Rosqvist var mycket intressant men inte\r\nsärskilt upplysande. Jag är nu helt övertygad om att\r\nvi, som Viola Claesson har föreslagit, måste\r\nåterförvisa det här ärendet till utskottet för att få\r\nrätsida på det. Det är alldeles uppenbart att\r\nutskottet måste skriva någonting om vad det här\r\ninnebär. Beslutet kan inte bara grundas på löst tal\r\nsom kommer till på det här sättet i kammaren, i\r\ndenna mycket trängda situation.</pre><pre>Jag håller också helt med om vad Ulla Orring sade\r\ni sin replik till Hans Dau. Det är märkvärdigt att\r\nmoderaterna går in för en sådan här egendomlig,\r\nframhetsad lösning, där man skall tvinga alla dessa\r\nkommuner till ett så snabbt beslut. Reservation nr\r\n4 från centern, folkpartiet, vänsterpartiet och\r\nmiljöpartiet innebär den enda förnuftiga lösningen\r\nhär: att man under en period fortsätter och gör en\r\nordentlig utredning om vad persontrafiken skulle\r\nkunna betyda. Vi vet att den betyder oerhört\r\nmycket för människor, men jag är också övertygad\r\nom att fick de som verkligen vill driva persontrafik\r\nhär en chans att undersöka alla möjligheter, med\r\nkommunerna och med alla turistintressenter i\r\nkommunerna, har de möjlighet att åstadkomma en\r\ntidtabell som passar folk som bor här och en\r\nmöjlighet att bygga upp en turism ända långt ned i\r\nEuropa som ger banan alla möjligheter att fortsätta\r\ni framtiden.</pre><pre>Som det nu är finns det så mycket konstigheter\r\nkring den här banan och tidtabellerna. Jag skall\r\nbara nämna en. När man åker upp till Östersund\r\nfrån Orsa eller Mora står tåget och väntar i nästan\r\ntvå timmar i Sveg. Sedan fortsätter det.</pre><pre>Jag har bara anmält mig för fem minuter och ångrar\r\ndet, så jag tänker själsvådligt ta mig någon minut\r\ntill, för att hinna med vad jag hade tänkt säga.</pre><pre>I Europa satsar man på järnväg. Med de\r\nförbindelser som nu blir allt intensivare mellan\r\nEuropas länder är det alldeles uppenbart att man\r\nkommer att vara van att åka tåg i Europa och att\r\nturisterna kommer att kunna komma med tåg. Det\r\notroligt exotiska som det innebär att åka på vår\r\negen transsibiriska järnväg upp till vildmarken,\r\nutmed kommuner som är intresserade av att ha\r\nturisterna där och som ordnar alla möjliga\r\nintressanta upplevelser för dem, kommer att kunna\r\nbli en otrolig satsning för framtiden.</pre><pre>Våra förfäder som var så mycket fattigare än vad vi\r\när nu satsade den stora summan på att bygga den\r\nhär järnvägen. Det vore väl ändå konstigt om vi, i\r\nett av världens rikaste länder, inte skulle ha råd att\r\nåka på den och underhålla den. Man räknar fel --\r\ndet är alldeles uppenbart. Vad som fattas är viljan.\r\nMen vi behöver ett år -- vi behöver respittid.</pre><pre>Reservation 4 innebär här den enda rimliga\r\nbedömningen. Att improvisera genom konstiga\r\ninlägg här i kammaren och halva löften som man\r\ninte alls vet om de går att genomföra är inte värdigt\r\nSveriges riksdag. Moderaternas sett att här\r\ntillsammans med socialdemokraterna åstadkomma\r\nen hafsig lösning för den hjärtefråga för hela\r\nsvenska folket som inlandsbanan är kan aldrig\r\nförsvaras. Självfallet måste vi först återförvisa\r\närendet till utskottet, men jag hoppas och tror att\r\ndet då kommer att bli majoritet för reservation 4.</pre><pre>Anf. 50 RAGNHILD POHANKA (mp):</pre><pre>Herr talman! Jag vill först yrka bifall till alla\r\nmotioner som miljöpartiet står bakom och till\r\nvänsterpartiets reservation nr 14, som gäller\r\nVästerdalsbanan.</pre><pre>Inlandsbanan är av stort samhällsintresse och bör\r\ndärför bevaras. Det står i 1988 års trafikbeslut.\r\nInlandsbanan kan räddas, om det finns en politisk\r\nvilja att rädda den -- det beror bara på vilken politik\r\nman för.</pre><pre>Statsmakterna bedriver en systematisk utarmning\r\nav glesbygderna och norra inlandet. Den senare\r\nlandsdelen utgör över hälften av Sveriges yta och\r\nomfattar förutom Norrlands inland även\r\nVästerdalarna och norra Värmland. Avståndet från\r\nKlarälvsdalen till malmfälten, Kiruna och Gällivare\r\när som från Värmland till Belgien. På dessa avstånd\r\nbehövs järnväg! Rivs järnvägen bort är det\r\nytterligare en spik i kistan. Det är stora delar av\r\nVärmland exempel på.</pre><pre>Statens transportråd utför en systematisk\r\nnedläggning av järnvägen i inre Norrland och inre\r\nnorra Svealand. Arvidsjaur--Jörn: Tappra lokala\r\nförsök att få i gång trafiken efter nedläggningen\r\nförra året. Storuman--Umeå: Halverad\r\npersontrafik. Ådalsbanan: Halverad persontrafik.\r\nSundsvall--Östersund: Persontrafiken överförd till\r\nlandsväg längs den toppmoderna elektrifierade\r\njärnvägen med fjärrstyrda stationer, medan man\r\nplanerar nu en motorväg på 17 km mellan Falun och\r\nBorlänge för över 300 milj.kr.! 300 miljoner för den\r\nlilla sträckan -- när vi i järnvägssammanhang talar\r\nom över hundra mil! De pengar som behövs för att\r\nhålla inlandsbanan levande är småpotatis i\r\njämförelse med detta. Hudiksvall--Ljusdal: Helt\r\nnedlagd.</pre><pre>Trafiken på Västerdalsbanan saboteras\r\nsystematiskt trots planer på återuppbyggnad från\r\nMalung till Sälen. Siljansbanan: Borlänge--Mora\r\nsaknas i planerna för den framtida\r\nfjärrpersontrafiken. Inlandsbanan är nedlagd söder\r\nom Mora. I september nedlades den elektrifierade\r\nNKL-banan till Hagfors, trots en mycket stor\r\ntrafikpotential efter ombyggnad till normalspår.</pre><pre>Samtliga förbindelselänkar till inlandsbanan, norra\r\ninlandets huvudpulsåder, plockas systematiskt\r\nbort. Bakom dessa aktioner står transportrådet.\r\nAktionerna har inte stöd i något riksdagsbeslut.\r\nDet akuta förslaget om nedläggning av\r\ninlandsbanan har dessutom, som nämnts flera\r\ngånger här i dag, lagts fram i direkt strid med ett\r\nriksdagsbeslut, tillkommet genom en\r\nfyrpartiöverenskommelse mellan\r\nsocialdemokraterna och de borgerliga partierna\r\nvåren 1988.</pre><pre>Det är således inte bara järnvägar som läggs ned.\r\nDessa nedläggningar är steg på vägen mot en\r\nomvandling av halva Sverige till en ödebygd. Det är\r\nmånga andra beslut som bidrar till detta och inte\r\nbara de som gäller järnvägen. Men ett djupare syfte\r\nmåste finnas när man samtidigt planerar för\r\ngigantiska utbyggnader av den totala\r\ntrafikapparaten i södra Sverige, i Mälardalen och\r\nÖresund, och för inlandsvägen,\r\nBergslagsdiagonalen, som man nu dammar av efter\r\ndet att den har legat i malpåse.</pre><pre>Vi kräver en omfördelning av resurserna från\r\nstorstadsområdena till de glesare delarna av vårt\r\nland. Vi kräver en upprustning av inlandets järnväg\r\ntill den effektiva och miljövänliga transportapparat\r\nsom behövs.</pre><pre>I dessa råvarurika regioner behövs bra järnvägar.\r\nVarför skulle dessa järnvägar inte användas också\r\nför persontrafik?</pre><pre>Bygg om NKlJ-banan till normalspår. Förläng den\r\nfrån Hagfors över Geijersdal till inlandsbanan. Gör\r\nen kraftig upprustning av inlandsbanan från\r\nVansbro till Mora--Östersund. Elektrifiera\r\ninlandsbanan från Östersund till Arvidsjaur och\r\ninlandsbanan Arvidsjaur--Jörn.</pre><pre>Detta ger en direkt järnvägsled från Luleå till\r\nKarlstad via Arvidsjaur--Östersund--Mora--\r\nVansbro--Hagfors--Deje--Kil. Det blir ett\r\nalternativ till fortsatt storstadskoncentration för\r\nökad samhörighet och bättre mänskliga\r\nkontaktmöjligheter inom det väldiga norra\r\ninlandet.</pre><pre>På dessa avstånd räcker det inte med vägar, det\r\nbehövs järnvägar. I denna råvarurika region kan\r\ntransportarbetet mätas i många miljoner\r\ntonkilometer. Tänk vilka enorma mängder\r\nkväveoxider, kolväten och koldioxid som alstras om\r\nallt skall köras på landsväg!</pre><pre>Sedan vill jag göra ett litet scenario: leveranserna\r\nav stål från Luleå till Domnarvet. Det går tre tåg\r\nom dagen med 1 325 ton. Man kan tänka sig att\r\ndessa leveranser förs över till inlandsbanan som då\r\nskall vara elektrifierad. Då kan två ellok dra lika\r\ntunga tåg som tre diesellok. Man kan också öka\r\ntåglängden.</pre><pre>Tvärbanan Jörn--Arvidsjaur har bästa standard.\r\nNågot enstaka motlut, cirka fyra kilometer, kan\r\nbehöva åtgärdas.</pre><pre>Där inlandsbanan går fram är det mycket planare\r\nän i fjällkedjan och i kustlandskapet. Det är klen\r\nräls på banan, vilket har nämnts förut, men\r\nunderlaget klarar mer.</pre><pre>På ståltåg kunde man koppla på vanliga vagnar med\r\nindustriprodukter eller trävaror. De skulle klara det\r\nockså.</pre><pre>Spåret behöver rustas upp för en halv miljard eller\r\n850 milj.kr. i investeringar. Då kan tåget rusa fram\r\ni 90 km/tim hela vägen. 2 000 ton -- alltså mer än\r\nkustlandsbanan klarar.</pre><pre>I Hagfors finns också ett järnverk och man skulle\r\nkunna frakta även den malmen vid utbyggnaden.\r\nSträckan Mora--Göteborg klarar man på fyra\r\ntimmar. På sträckan Borlänge--Göteborg över\r\nVansbro kommer man upp i Sälenfjällen och där\r\nansluter Västerdalbanan.</pre><pre>I stället för att rusta ned och fatta beslut efter beslut\r\nsom leder mot minskade utnyttjandemöjligheter,\r\nskall andra beslut fattas. Turtäthet, elektrifiering\r\noch upprustning -- nog finns det möjligheter att föra\r\nen helt annan järnvägspolitik!</pre><pre>Det är viktigt att man tar fjällvärlden i beaktande.\r\nBland de mest förorenade vägarna finns vägen från\r\nGöteborg över Värmland till Sälen och från\r\nStockholm till Sälen. Här sker många trafikolyckor,\r\nvägen är bitvis dålig och trafiken ger upphov till\r\nmycket föroreningar.</pre><pre>Västerdalbanan bör också elektrifieras och byggas\r\nut till Sälens stora fritidsanläggningar. Man talade\r\nför två år sedan om en investering på tre miljarder\r\nkronor i fjällvärlden. Däremot har man inte råd\r\nmed flera hundra miljoner till Västerdalbanan. Det\r\nskulle göra det möjligt för icke bilburna att njuta av\r\nSveriges sydligaste fjällvärld.</pre><pre>Det här har också stor regional betydelse.\r\nInlandsbanans persontrafik är inlandets livsnerv\r\noch en turistattraktion. Det är oförsvarligt att\r\ntransportrådet har lyckats förhandla bort\r\npersontrafiken.</pre><pre>Vi kan inte acceptera att den livsnödvändiga\r\ngodstrafiken för inlandsorterna och industrierna\r\nlängs linjen undermineras på detta sätt. Här råder\r\nalltså en motsatt uppfattning: om man tar bort\r\npersontrafiken undermineras den fortsatta\r\ngodstrafiken i stället för tvärtom. Det är också så\r\natt kunniga och idérika initiativ från kommunerna\r\nför framtida satsningar på bl.a. turism också följer\r\nmed i graven.</pre><pre>Det finns alltså möjligheter om vi har den politiska\r\nviljan. Jag har yrkat bifall till de reservationer som\r\nmitt anförande stöder.</pre><pre>Anf. 51 MAGGI MIKAELSSON (v):</pre><pre>Herr talman! Trots en mer än fyra timmar lång\r\ndebatt har vi ännu inte här i riksdagens kammare\r\nfått klarhet i vad de förslag som utskottsmajoriteten\r\nhar lagt fram egentligen innebär.</pre><pre>Jag skall ställa en väldigt klar och konkret fråga\r\nsom jag vill ha ett kort och rakt svar på -- ja eller\r\nnej. Innebär utskottsmajoritetens beslut en garanti\r\nför persontrafik på inlandsbanan i sommar, nästa\r\nsommar och åtta år till, dvs. tio år framåt? Innebär\r\nutskottsmajoritetens beslut en garanti för att vi\r\nskall få tågtrafik på inlandsbanan? Svara ja eller\r\nnej, det är det saken handlar om. Sedan kan man\r\nha alla möjliga diskussioner runt omkring detta.</pre><pre>Vi har fått många bevis för här i dag att\r\ninlandsbanan är unik. Det har sagts en hel del om\r\nde unika förutsättningar som banan innebär.</pre><pre>Men debatten har kommit att handla mycket om ett\r\nannat beslut som man fattar på samma gång,\r\nnämligen en omklassificering av banan jämfört med\r\nhur den är klassificerad i dag. Jag tror inte att\r\nriksdagens ledamöter är införstådda med vad det\r\ninnebär. Den diskussion som har förts mellan\r\nutskottets ordförande och representanterna för\r\nNorrlandslänens socialdemokrater är ju ett bevis\r\nför det.</pre><pre>Omklassificeringen innebär att man gör något helt\r\nunikt. Det kommer också, om beslutet går igenom,\r\natt innebära att vissa stumpar av inlandsbanan\r\nkommer att få en annan standard och ha en annan\r\nhuvudman. På sikt blir det också ett hot mot\r\ngodstrafiken om man tänker sig att den skall kunna\r\nutvecklas och utökas på inlandsbanan.</pre><pre>Dessutom har man talat om de stora behoven av\r\nupprustning. Man talar också om 390 miljoner,\r\nvilket är jättemycket pengar. Vi har också fått höra\r\natt det är småsummor om man jämför med andra\r\nkostnader, som t.ex. 17 kilometer motorväg i\r\nDalarna.</pre><pre>De stora upprustningsbehoven tyder också på att\r\nman har gjort väldigt litet innan -- ett oerhört\r\nslöseri med kapitalresurser som finns i landet.\r\nGeorg Andersson talade om 80 miljoner under hela\r\n80-talet och nu har han lyckats skaka fram 80\r\nmiljoner på ett år. Skall vi applådera åt det?</pre><pre>Jag tycker att det är väldigt trist att det inte finns\r\nnågon framtidstro bland socialdemokrater och\r\nmoderater när det gäller inlandsbanan. Varför kan\r\ninte ni se de möjligheter som detta kan ge? I stället\r\nser ni bara hinder. Var finns er framtidstro?</pre><pre>Jag skulle vilja komplettera med en fråga till. Om\r\nman nu skall förhandla med\r\nlänstrafikhuvudmännen, inlandsbanans\r\nekonomiska förening eller någon annan, vad\r\nhänder då om man inte lyckas komma fram till ett\r\nresultat i fråga om banunderhållet? Blir det\r\nbusstrafik då fr.o.m. den 11 juni i sommar?</pre><pre>Jag vill ha ett svar på den frågan innan vi går till\r\nbeslut. Kan vi inte få ett godtagbart svar på frågan,\r\nmåste vi återförvisa ärendet, för då anser jag att\r\nmånga av ledamöterna har förts bakom ljuset.</pre><pre>Förutom inlandsbanan handlar betänkandet också\r\nom besluten om köp av s.k. olönsam trafik. Dit\r\nräknas bl.a. nattågen till Norrland. Regeringen har\r\nföreslagit att anslaget skall minskas med 28 milj.kr.</pre><pre>Vi tycker att det är fel, och vi tycker att det är\r\nbedrövligt att socialdemokrater, moderater och\r\nfolkpartister från Norrlandslänen stöder\r\nneddragningen. Det innebär att man hela tiden\r\nförsämrar förutsättningarna att bedriva\r\npersontrafik på järnväg.</pre><pre>Vi anser att man måste se satsning på persontrafik\r\nsom en viktig del både i miljö- och regionalpolitiken\r\noch i arbetet för att tillgodose kraven på en bra\r\ninfrastruktur.</pre><pre>Trafiken i Norrland är en del av hela trafiksystemet\r\ni Norden. Persontrafik med tåg skall kunna vara ett\r\nalternativ för människor som vill resa bekvämt och\r\nsäkert. Det är miljövänligt och resurssnålt och det\r\nvet alla. Det borde också vara det billigaste\r\nalternativet, men i stället tar SJ bort pristaket,\r\nvilket ytterligare fördyrar de längsta resorna.</pre><pre>Vi i vänsterpartiet har krävt att man skall införa\r\nröda avgångar på alla tåg som går norr om Ånge.\r\nDå skulle man kunna skapa förutsättningar för att\r\ngöra Sverige litet rundare. Det behövs också\r\nkraftiga satsningar på marknadsföring som skall\r\nriktas till lokalbefolkningen, barnfamiljer,\r\nstuderande, pensionärer och andra för att\r\nresandevolymen skall öka.</pre><pre>Marknadsföringen är urusel i dag. Personal på\r\nresebyråer i Sverige vet inte vilka tåg som i dag går\r\ni Norrland och inte vilka anslutningar som finns.\r\nOckså där måste SJ ta sitt ansvar.</pre><pre>Det föreligger alltså ett förslag om att dra ned på\r\nmedlen till nattågen till Norrland. Den frågan har i\r\ndebatten kommit i skymundan för debatten om\r\ninlandsbanan, och det är olyckligt. Jag uppmanar\r\nalla norrländska riksdagsledamöter att åtminstone\r\nvisa att de vill ha kvar nattågen till Norrland, och\r\ndet kan de göra genom att stödja någon av\r\nreservationerna under mom. 1. Det finns\r\nreservationer i den frågan från både centern,\r\nmiljöpartiet och vänstern.</pre><pre>Betänkandet i detta ärende förstärker intrycket att\r\nregeringen med benäget stöd av de flesta\r\nsocialdemokrater och moderater vill avveckla\r\npersontrafiken på tåg i framför allt norra Sverige. I\r\nstället för att satsa på fler resenärer och nya grupper\r\nkrånglar man till det genom att se till att tågen inte\r\ngår på regelbundna tider. Fortfarande, efter fyra\r\noch en halv timmars debatt, är det oklart hur det\r\nkommer att gå med inlandsbanan.</pre><pre>Allt detta får också konsekvenser för\r\nsysselsättningen. I Västerbottens län har ca 100\r\npersoner sagts upp efter det trafikpolitiska beslutet\r\n1988 om att satsa på järnvägen. Ytterligare 100\r\npersoner riskerar nu att förlora sina jobb. Den\r\ngjorda planeringen gör det svårt att tro att man\r\nsatsar på järnvägen, i varje fall i norra Sverige. Jag\r\nanser att SJ bryter mot det trafikpolitiska beslutet.\r\nDärför är det dags för riksdagen att göra en\r\ngrundlig utvärdering av hur SJ har uppfyllt\r\nriksdagens mål. Dessa mål bör också förtydligas.</pre><pre>Anf. 52 BIRGER ROSQVIST (s):</pre><pre>Herr talman! Maggi Mikaelsson har ställt en rad\r\nfrågor till mig. Jag vet inte var hon har hållit till i\r\ndag, därför att dessa frågor har besvarats flera\r\ngånger under dagen. Det nämnda anslaget på 36\r\nmilj.kr. gäller tio år framåt i tiden. Det står också i\r\nutskottsbetänkandet.</pre><pre>Jag kan inte här och nu garantera att det blir\r\ntågtrafik vare sig nästa år eller året därpå. Jag har\r\ntidigare i dag sagt att beslutet i den frågan\r\ndecentraliseras till trafikhuvudmännen. Om inte de\r\nvill köra tåg, så får inlandskommunerna fatta\r\nbeslutet. De får alltså avgöra hur trafikupplägget\r\nskall vara. Vi har vissa ekonomiska åtaganden och\r\nställer en del medel till deras förfogande. Det finns\r\nockså villkor uppställda för hur trafikupplägget\r\nskall vara. Av den anledningen kan jag inte i dag\r\nsäga hur det blir. Parterna får fälla avgörandet,\r\nvilket tydligt har framgått av den tidigare debatten.</pre><pre>Anf. 53 MAGGI MIKAELSSON (v):</pre><pre>Herr talman! Det var bra att vi fick den saken\r\nklargjord ännu en gång. Dagens beslut innebär med\r\nstor sannolikhet en nedläggning av persontrafiken\r\npå inlandsbanan, eftersom det är så många om och\r\nmen i frågan. Det finns inga garantier för att det blir\r\nfortsatt tågtrafik på banan. Det är ju vad Birger\r\nRosqvist säger. Han hyser en from förhoppning om\r\natt man skall göra framsteg i de förhandlingar som\r\nförs. Till dem har man lagt till frågan om\r\nbanunderhållet, en fråga som inte tidigare har\r\ningått i förhandlingsarbetet. Det är de\r\nkonstateranden som jag kan göra. Därför anser jag\r\ndet viktigt att ärendet återförvisas.</pre><pre>Överläggningen var härmed avslutad.</pre><pre>\r\nBeslut</pre><pre>Återförvisningsyrkandet</pre><pre>Det av Viola Claesson under överläggningen\r\nframställda yrkandet om återförvisning av ärendet\r\ntill utskottet för ytterligare beredning bifölls med\r\nacklamation.</pre><pre>\r\nKallelse till utskottssammanträde</pre><pre>Anf. 54 TREDJE VICE TALMANNEN:</pre><pre>Med anledning av det fattade beslutet får jag\r\nmeddela att trafikutskottet enligt särskild kallelse\r\nsammanträder kl. 18.00 i dag.</pre><pre>\r\nBeslut om samlad votering</pre><pre>Beträffande de på föredragningslistan närmast\r\nupptagna ärendena, trafikutskottets betänkanden\r\nT14, T15 och T16, beslöt kammaren på förslag av\r\ntredje vice talmannen medge att de fick företas till\r\navgörande i ett sammanhang sedan debatten i dessa\r\närenden avslutats.</pre><pre></pre><pre>10 § Bolagisering av viss SJ-verksamhet</pre><pre>Föredrogs</pre><pre>trafikutskottets betänkande</pre><pre>1990/91:TU14 Bolagisering av viss SJ-verksamhet\r\n(prop. 1990/91:100 delvis).</pre><pre>Anf. 55 VIOLA CLAESSON (v):</pre><pre>Herr talman! Eftersom vänsterpartiet har\r\nmotionerat om SJs underhållsverkstäder och\r\nbehovet av sådana samt då vi menar allvar med att\r\ndet skall finnas järnvägstrafik i landet som också\r\nutvecklas, så återkommer vi i denna fråga även i ett\r\nannat sammanhang. Här vill vänsterpartiet\r\nspecifikt markera sin uppfattning att man inte skall\r\nbolagisera den här typen av verksamhet. Om det\r\nsker tror vi att risken är stor för att SJ frånhänder\r\nsig det ansvar, den överblick och den styrning som\r\nvi anser att staten bör ha för\r\nunderhållsverkstäderna.</pre><pre>Med detta ber jag att få yrka bifall till\r\nvänsterpartireservationen i utskottets betänkande\r\n14.</pre><pre>Anf. 56 RUNE JOHANSSON (s):</pre><pre>Herr talman! Också jag har uppfattningen att det\r\när viktigt att SJ har kontroll över en\r\nverkstadskapacitet som svarar mot dess egna\r\nbehov. Man får inte bli beroende av ett ensamt,\r\nstort företag som sköter revisionsverksamheten.\r\nDet tror jag att SJ självt begriper. Låt mig tillägga\r\natt löntagarorganisationerna inte har någon\r\navvikande mening i förhållande till föreliggande\r\nförslag.</pre><pre>Med detta yrkar jag bifall till utskottets hemställan.</pre><pre>Överläggningen var härmed avslutad.</pre><pre>(Beslut skulle fattas efter 12 §.)</pre><pre>11 § Transportforskning</pre><pre>Föredrogs</pre><pre>trafikutskottets betänkande</pre><pre>1990/91:TU15 Transportforskning (prop.\r\n1990/91:100 delvis).</pre><pre>Anf. 57 RUNE THORÉN (c):</pre><pre>Herr talman! Föreliggande betänkande behandlar\r\nfrågan om transportforskning, och det är en viktig\r\nfråga.</pre><pre>Vi har ägnat förmiddagen åt att diskutera\r\njärnvägstrafik, ibland olönsam sådan, och vi har\r\ndiskuterat inlandsbanan samt mer konventionell\r\ntågtrafik. Här rör det sig om andra typer av\r\ntrafiklösningar. Utskottet är i stort sett enigt om\r\nvikten av att satsa på utveckling på detta område.</pre><pre>Som göteborgare vill jag fästa uppmärksamheten\r\npå bekymren i storstadsområdena beträffande\r\nkollektivtrafiken. Vi har tunnelbana här i\r\nStockholm, och man har spårvagnar i Göteborg.\r\nBåda dessa kommuner liksom Malmö kommun\r\nanvänder sig av pendeltåg. Vi försöker på olika sätt\r\natt finna bra kollektivtrafiklösningar.</pre><pre>I bl.a. Göteborg har man sedan lång tid tillbaka\r\ndiskuterat ett system som kallas spårtaxi. Förslaget\r\nföll av olika orsaker för ca 20 år sedan. Nu har\r\nförslaget återigen tagits fram, och det diskuteras på\r\nolika håll i landet. Förslaget finns också nämnt i det\r\nbetänkande som kammaren i dag har att ta ställning\r\ntill.</pre><pre>Det finns också ett antal reservationer till\r\nbetänkandet. Jag vill med några ord klargöra\r\nskillnaden mellan de olika partiernas reservationer\r\noch varför vi har en reservation i detta ärende.\r\nReservationen, nr 2, gäller utvecklingen av ett\r\nspårbilssystem.</pre><pre>Egentligen har utskottet en ganska positiv syn på\r\ndetta. Man menar, att om vi vill ha en bättre\r\ntrafikmiljö i våra städer, så är det viktigt att\r\nutveckla och prova dessa system. Centern och\r\nmiljöpartiet, som står bakom reservationen, anser\r\nemellertid att staten mera aktivt skall gå in med\r\nsatsningar, eftersom sådana här prov ofta är både\r\nkostsamma och svåra och det därför är svårt för\r\nenskilda företag att genomföra satsningarna. Vi\r\nmenar då att det är rimligt att även staten är med\r\noch satsar. Detta är innebörden i reservationen,\r\noch jag vill, herr talman, yrka bifall till den.</pre><pre>Jag vill samtidigt understryka att vi här i kammaren\r\nhar ett gemensamt ansvar för att se till att dessa\r\nsystem tas fram och att det sker en teknisk\r\nutveckling på området. Jag hoppas att det, om inte\r\nreservationen vinner gehör, ändå i enlighet med\r\nutskottets skrivning ''inom ramen för de insatser\r\nsom avsätts för teknikutveckling på\r\ntransportområdet'' kommer att kunna ske en sådan\r\nutveckling. Jag tror att det är oerhört viktigt att det\r\nså småningom kommer fram ett sådant system här i\r\nlandet. Det är fråga om ett system med olika\r\ninnovationer som kanske går att sälja till utlandet,\r\noch det är därmed av stor betydelse för det svenska\r\nnäringslivet.</pre><pre>Jag yrkar bifall till reservation nr 2.</pre><pre>Anf. 58 KJELL DAHLSTRÖM (mp):</pre><pre>Herr talman! Det är glädjande att det nu är tre\r\npartier som talar för olika reservationer om\r\nbehovet av nya transportteknologier och om att\r\ndessa skall utvecklas i Sverige. Det var väl\r\nmiljöpartiet som började agera i den här frågan,\r\noch vänsterpartiet har haft samma uppfattning\r\nsedan förra året. Nu är även centern med på en\r\naktiv hållning till helt nya transportsystem.</pre><pre>Jag vill något understryka varför vi här i landet har\r\nett sådant stort behov av kvalificerad\r\ntransportforskning. Kvaliteten på\r\ntransportforskningen kan enligt min mening höjas\r\nbetydligt i förhållande till dagens nivå. Jag vill\r\nhävda att transportforskningen är av sämre kvalitet\r\nän medicinsk forskning och annan teknisk\r\nforskning. Jag måste tyvärr få säga detta från\r\ntalarstolen, trots att jag i och för sig själv tidigare\r\nhar varit med i transportforskningssammanhang.\r\nJag har emellertid den erfarenheten att Sverige\r\nkanske är litet av en ankdamm i\r\nforskningssammanhang. Vi är för få som forskar.\r\nVi måste t.ex. skapa större utrymme för\r\nkvalificerad argumentation. Den argumentationen\r\nbehövs gentemot den starka bilindustrin, som har\r\nuppfattats som en motor i svenskt näringsliv och\r\nsvensk industri.</pre><pre>För att exemplifiera varför vi behöver se på\r\ntransportforskningen på ett helt annat vis skall jag\r\nhär citera ett stycke ur DN Konsument i dagens\r\nDagens Nyheter. En motorjournalist skriver där\r\nom en ny bilmodell, som han beskriver ungefär som\r\n''en värsting i bilvärlden''.</pre><pre>''Nya generationens S-klass är en allt igenom ny\r\nmodellserie som toppas med 600 SEL. Givetvis har\r\nden en V 12:a med fyrventilsteknik, nytt\r\ninsprutningssystem och ett helt nytt sätt att styra all\r\nbilelektronik.''</pre><pre>Det heter vidare i artikeln att motorn är större,\r\nstarkare och mer avancerad än det andra märkets\r\nmotor och att storebror än en gång har visat var\r\nskåpet skall stå. Att närma sig bilen är inte så\r\nmärkvärdigt, skriver man. Den ser stor och tung ut,\r\nmen utseendet ansluter väl till märkets övriga\r\nmodeller. Inte heller att kliva in i bilen är någon\r\nsensation. Vidare skriver man:</pre><pre>''Instrumenten är de vanliga. Alla knappar sitter\r\ndär de skall och inredningen känns inte särskilt\r\nannorlunda än i andra bilar som ligger i villa-\r\nprisklass.</pre><pre>Det märkvärdiga sker när bilen börjar rulla.</pre><pre>Det går en knappt märkbar vibration genom\r\nkarossen, så arbetar alla de 12 cylindrarna och 48\r\nventilerna. Det skall till ett häftigt gaspådrag för att\r\nmotorljudet skall bli märkbart. I tystnaden hörs de\r\nbreda däcken susa mot asfalten.</pre><pre>Tystnaden stryks under av de dubbla sidorutorna,\r\nsom drar ner vindbruset till ett minimum. På rak\r\nlandsväg är bilen som sig bör stadig och bekväm.\r\nMärkligt nog dansar den väldiga kolossen elegant\r\nfram även på smala och krokiga bergsvägar. Till det\r\nbidrar såväl en servostyrning som inte är allt för\r\nsladdrig, en väl avvägd fjädring och det\r\nelektroniska antispinnsystemet.''</pre><pre>Varför har jag då citerat detta? Jo, jag menar att det\r\nnästan finns en bilpornografi kring bilismen i\r\nSverige. Motorjournalistiken framhäver bilen på\r\nett väldigt sublimt sätt, som om den hade personliga\r\negenskaper. Vi förknippar oss med och speglar oss\r\ni bilen. Bilen är i Sverige genomgående något som\r\när mycket omhuldat av de stora, breda folklagren\r\noch inte minst av ledamöter här i kammaren. Det\r\nfinns en begynnande kritik mot detta, men man vet\r\ninte riktigt vad man skall göra åt det.</pre><pre>Regeringen och Sverige har i detta läge satsat på ett\r\nprojekt som heter Prometheus och ett som heter\r\nDrive. Dessa går ut på att bilen ytterligare skall\r\nelektroniseras och fjärrstyras på olika sätt. Viola\r\nClaesson från vänsterpartiet har en reservation som\r\nvi tyvärr inte kan stödja, eftersom vi från\r\nmiljöpartiet anser att en del av den tekniska\r\nforskning som kommer fram genom Prometheus\r\noch Drive kan vara värdefull.</pre><pre>Men i grunden är dessa projekt förkastliga,\r\neftersom man vill bygga vidare på ''en\r\nskitteknologi'' i stället för att ersätta den med en ren\r\nteknologi, för att citera vad som sades i en debatt i\r\ngår i Folketinget, som jag var närvarande vid. Så\r\nsade man nämligen i Folketinget i går angående\r\nÖresundsförbindelserna. Jag måste hålla med om\r\natt bilismen är en ''skitteknologi'' som måste\r\nersättas av ren teknologi. Det är av den\r\nanledningen vi måste satsa på en helt annan typ av\r\ntransportforskning.</pre><pre>Vi har i dag i våra brevinkast här i riksdagen fått ett\r\npraktverk från Scania, som fyller 100 år i år. Bilen\r\när alltså i stort sett 100 år, och den är minst sagt\r\nfärdig att pensioneras. Det är i fråga om alla\r\ntransportsystem nödvändigt att ungefär vart\r\nhundrade år eller kanske oftare ersätta teknologier.\r\nSå har skett med segelfartygen, och så har skett\r\nmed ångfartygen. Sedan kom bilismen. Järnvägen\r\nhar utvecklats, och vi har fått flygteknik. Ingenting\r\nsäger att vi skall fortsätta med den typ av dum\r\nteknologi som är grunden för bilsystemet. Det finns\r\ndärför anledning att sätta bilen på spår. På så sätt\r\nkan man vinna en enorm mängd fördelar.</pre><pre>Utskottet har en ganska positiv skrivning kring\r\nspårbilssystem, det förtjänar att sägas. Det kan leda\r\ntill att vi ändå på sikt kommer att få större\r\nsatsningar på helt nya teknologiska trafiksystem.\r\nMen för närvarande måste vi ändå reservera oss\r\nmot utskottets skrivning, eftersom utskottet inte\r\ngår så långt som vänsterpartiet, centern och\r\nmiljöpartiet i två olika reservationer vill.</pre><pre>Vi menar att staten måste gå in och stödja en\r\nprototyputveckling av olika spårbilssystem.\r\nUtskottets majoritet är i dag inte beredd att ställa\r\nsig bakom det förslaget. Vi menar emellertid att det\r\ni dag finns teknologi och delar av teknologi som kan\r\nsättas samman till spårbilssystem utan att det är\r\nnödvändigt att fortsätta med akademisk forskning.\r\nDet handlar om att beställa olika typer av\r\nbankonstruktioner och olika typer av elektriska\r\nmotorer, att sätta samman dem i chassin och\r\nkrocktesta dem. Framför allt handlar det om att\r\ntesta olika typer av elektroniska\r\nutvecklingsmodeller av spårbilen.</pre><pre>En sådan prototyputveckling har skisserats av olika\r\ningenjörsgrupper i landet. Vi är ju faktiskt\r\nbegåvade med minst två ingenjörsgrupper som,\r\ntämligen ideellt, ägnar sig åt den här frågan för\r\nnärvarande. Kostnaden för prototyputvecklingen\r\nskulle kunna uppskattas till 40 milj.kr., och det är\r\nju en struntsumma i de stora sammanhang som det\r\nannars är fråga om när det gäller forskning om\r\nvanliga bilvägar och lastbilssystem av alla slag -- för\r\natt inte tala om Prometheus- och Driveprojekten,\r\ndär vi från Sverige satsar hundratals miljoner\r\nkronor i ett europeiskt samarbete.</pre><pre>Det har beräknats att ett spårbilssystem per\r\nbankilometer skulle kosta 20 milj.kr., och då är\r\nhållplatser, vagvar, stationer och allt annat som hör\r\ntill inräknat. Det är alltså inte mer än vad\r\ntraditionell tung spårvägsteknik i dag kostar.</pre><pre>Vad är då ett spårbilssystem? Jag har beskrivit detta\r\ntidigare här i kammaren, och jag skall därför bara\r\nlitet kort nämna något om det, eftersom\r\nkammarens ledamöter bör vara införstådda med\r\nvad det är fråga om. Det rör sig om små vagnar av\r\npersonbilsstorlek, som går helt automatiskt på spår,\r\nupphöjda över blommor, barn och älgar. Det blir\r\nalltså över huvud taget inte några trafikkonflikter.\r\nSystemet är automatiskt, vilket innebär att man\r\nåker förarlöst. Man åker utan stopp från startpunkt\r\ntill målpunkt genom ett infernaliskt bra\r\nväxelsystem, som det finns patent på. Det innebär\r\natt medelhastigheten är högre än hastigheten för\r\nalla andra transportsätt som i dag är möjliga att\r\nanvända i svenska stadsbygder. Detta gäller oavsett\r\nom vi talar om tunnelbana, vanlig privatbil, cykel\r\neller bussar, som kanske går i mindre än 10\r\nkm/tim -- den siffra man nämner för många av dessa\r\nkollektivtrafikslag är 7 km/tim. Vagnarna kan gå i\r\nkanske 50 km/tim från startpunkt till målpunkt.\r\nGenom att vagnarna placeras in i ett elektroniskt\r\növervakat system finns det när de kommer in på\r\nbanan aldrig några hinder, utan när man har\r\nkommit in på banan kan man säga på sekunden när\r\nman kommer att vara framme.</pre><pre>Så långt har den elektroniska tekniken och\r\ndatortekniken utvecklats att man med s.k.\r\ndistribuerade datorsystem kan lösa den här typen\r\nav vad vi kanske uppfattar som ganska\r\nkomplicerade matematiska och logistiska\r\nlösningar.</pre><pre>Systemet är givetvis mycket handikappvänligt. Man\r\ngår in i vagnarna i plan, och det är möjligt att sitta\r\nkvar i rullstolen. Det är oerhört mycket enklare än\r\nbåde tåg och vanliga bilar. Mycket mer skulle\r\nkunna sägas, men jag skall hålla mig kort.</pre><pre>Detta system kan också ge upphov till en industriell\r\nnydaning av hela bilindustrin, vilket Rune Thorén\r\nnämnde. Vi vet att Saab Scanias nya\r\nindustrianläggning i Malmö har gått i kvav. Det\r\nfinns tecken på att bilindustrin över huvud taget har\r\nen alldeles för stor kapacitet i hela världen. En del\r\nförståsigpåare har sagt att bilindustrin går på en\r\ntredjedels utnyttjande av kapaciteten. Man kan\r\nalltså vänta sig fruktansvärt stora katastrofer för\r\nindustri och näringsliv kring bilismen när det i\r\nframtiden uppdagas att det inte längre finns någon\r\nlukrativ avsättning för bilar på en totalt sett\r\nkrympande marknad. Det finns då -- om vi\r\nanvänder huvudena -- anledning att tänka på att\r\nutnyttja dessa rön för en industriell nydaning i\r\nSverige. Det skulle kunna vara mycket positivt för\r\nsvenskt näringsliv.</pre><pre>Jag vill avsluta med att ta upp några exempel på var\r\ndenna typ av spårbilssystem enklast skulle kunna\r\ninplanteras i den svenska verkligheten. Tänk er\r\nArlanda. Jag tror att ledamöterna i riksdagen\r\nmycket väl känner till krånglet med bussar, bilar,\r\nflera terminaler, mängder av parkeringshus osv.\r\nMan planerar nu en högkvalitativ järnväg för fem\r\nmiljarder. Det ligger i och för sig inte så mycket ont\r\ni det. Hur blir det då med en järnväg?</pre><pre>För att den skall kunna vara effektiv skall den gå\r\nfrån Cityterminalen eller Centralstationen i\r\nStockholm till Arlanda, helst med bara ett uppehåll\r\npå vägen. Var skall passagerarna släppas av? Det\r\nfinns snart fyra eller fem terminaler på Arlanda.\r\nSkall detta enorma tåg stanna på fyra eller fem\r\nplatser? Då förlorar man alla de minuter som man\r\nhar tjänat på ett oerhört snabbt transportsätt.\r\nResenärerna befinner sig dessutom i olika delar av\r\nStockholmsområdet. Att ta sig in till en punkt,\r\nCentralstationen i Stockholm, för att sätta sig på\r\nsupertåget kostar också pengar. Ett spårbilssystem\r\nsom utgår från det område i Stockholm som man\r\nbefinner sig i direkt till den terminal som man skall\r\nflyga ifrån skulle vara mycket smidigare och kosta\r\nmycket mindre enligt de skisser som finns i dag.\r\nEnligt vad jag förstår är Arlandadirektionen och\r\nluftfartsverket mycket nyfikna på systemet.</pre><pre>I Malmö--Lund-området visar det sig att för att man\r\nskall kunna utveckla det populära\r\npågatågssystemet, måste man bygga många fler\r\njärnvägar om man skall kunna nå flera människor,\r\neftersom boendet och arbetsplatserna är spridda på\r\nett helt annat sätt än i Stockholmsområdet. Den\r\ntunga tågtekniken är mycket dyr och kostsam om\r\nden skall användas för nå ytterligare arbetsplatser\r\noch bostadsområden. I ett sådant område skulle\r\nmycket väl den här typen av enkelt, billigt och lätt\r\nspårbilssystem kunna inplanteras på ett bra sätt.</pre><pre>I några mellanstora städer funderar man nu ganska\r\nallvarligt på detta. Helsingborg, Jönköping och\r\nGävle är tre städer vars stadsplaneavdelningar,\r\nkommunalråd m.fl. är mycket intresserade av dessa\r\nfrågor. Detta gäller givetvis även för Stockholm och\r\ninte minst Göteborg, som Rune Thorén var inne på,\r\ndär spårtaxitankarna en gång föddes för ungefär 20\r\når sedan. Jag tror att mannen bakom detta var den\r\ndåvarande spårvägsdirektören Sixten Kamp. På\r\nden tiden fanns inte den elektronik och den högt\r\ndrivna datorutveckling som finns i dag för den\r\ntypen av distribuerande datorsystem. Nu är det\r\nmöjligt att satsa på detta.</pre><pre>Låt oss tillstyrka miljöpartiets, centerns och\r\nvänsterpartiets yrkande i dessa frågor om att få en\r\nprototyputveckling direkt. Jag yrkar således bifall\r\ntill miljöpartiets reservation tillsammans med\r\ncentern. Denna är i sak ganska likalydande med\r\nvänsterpartiets reservation nr 3.</pre><pre>Anf. 59 TREDJE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter kl. 19.00.</pre><pre>Anf. 60 OVE KARLSSON (s):</pre><pre>Herr talman! Rune Thorén sade att detta är ett\r\nviktigt betänkande. Det håller jag med honom om.\r\nDet här är en mycket viktig fråga, och vi har all\r\nanledning att på olika sätt stödja fortsatt\r\ntrafikforskning. Det råder också ganska stor\r\nenighet kring frågorna i detta betänkande, och det\r\nhar lett till ett positivt och bra utskottsbetänkande\r\nsom är välskrivet. Jag tror även att mina politiska\r\nmotståndare kan dela den uppfattningen.</pre><pre>I detta betänkande tillstyrker majoriteten förslaget\r\ni årets budgetproposition när det gäller medel till\r\ntransportforskningen. Det innebär att både statens\r\nväg- och trafikinstitut, VTI, och\r\ntrafikforskningsföreningen, TFB, får\r\nnivåhöjningar av sina anslag. Det förslag som\r\nregeringen lade fram i budgetpropostionen och som\r\nnu godkändes av utskottet, följer de riktlinjer som\r\nriksdagen antog i juni i fjol. De anslagshöjningar\r\nsom nu föreslås är helt i linje med fjolårets beslut\r\nmed anledning av den stora forskningsproposition\r\nsom då lades fram.</pre><pre>Jag vill kortfattat kommentera de tre reservationer\r\nsom är fogade till betänkandet. Reservation nr 1\r\ngäller det statliga stödet till forskning och\r\nutveckling av projekt av typen Prometheus. Jag vill\r\nhänvisa till vad utskottet sade när det gäller\r\nprojektets trafiksäkerhetsinriktning och att det är\r\nviktigt att man från svensk sida följer det\r\nforsknings- och utvecklingsarbete som bedrivs\r\nutanför vårt land. Vi bör göra detta för att kunna\r\ntillgodogöra oss de resultat och de erfarenheter som\r\nkommer fram.</pre><pre>I reservationerna nr 2 och 3 tas utvecklingen av\r\nspårbilssystemet upp. Utskottet har gått\r\nmotionärerna till mötes mycket långt och\r\nkonstaterar att utskottsmajoriteten liksom\r\nmotionärerna anser att det är väsentligt att nya\r\ntyper av trafiklösningar utvecklas. Utskottet\r\nkonstaterar också att ett spårbilssystem har flera\r\nfördelar ur miljösynpunkt, som gör en fortsatt\r\nuppföljning och utprovning angelägen. Vi\r\nförutsätter därför att en fortsatt utveckling av nya\r\ntrafiklösningar av typen spårbilssystem kan komma\r\natt prövas inom ramen för de insatser som används\r\nför trafikutveckling på transportområdet.</pre><pre>Herr talman! Med dessa kortfattade synpunkter vill\r\njag yrka bifall till utskottets hemställan i dess helhet\r\noch avslag på de tre reservationer som är fogade till\r\nbetänkandet.</pre><pre>Anf. 61 KJELL DAHLSTRÖM (mp) replik:</pre><pre>Herr talman! Ove Karlsson och jag är nog inga\r\nstörre motståndare i denna fråga. I min replik vill\r\njag ändå säga att socialdemokraterna är ett stort,\r\ngammalt, men fortfarande mäktigt parti. När det\r\nkommer nya tankegångar har man mycket svårt att\r\nta till sig dem. Man drar dem i långbänk. Man\r\ntänker kanske inte på Sveriges bästa. Sveriges bästa\r\nkan ibland vara att man skall ta tag i utvecklingen\r\noch att politikerna skall vara med och styra och leda\r\nutvecklingen av ett land. På så sätt skapar man en\r\nstörre framtidsoptimism och större möjligheter att\r\nförändra i samhället. Om man hela tiden mycket\r\nförsiktigt dansar efter den stora bilindustrins pipa\r\ngår det kanske åt pipan helt och hållet. Då sitter vi\r\nfast med en gammal -- om jag får upprepa vad jag\r\nsade i mitt anförande -- ''skitteknologi'' i stället för\r\natt offensivt satsa på ny ren teknologi.</pre><pre>Jag vill gärna hör hur Ove Karlsson ser på det\r\ndilemma som socialdemokraterna styr in sig själva\r\nigenom att inte ta tag i utvecklingen utan låta\r\nmindre och aktiva partier göra det.</pre><pre>Anf. 62 OVE KARLSSON (s) replik:</pre><pre>Herr talman! Jag tycker inte att vi styr in oss i något\r\ndilemma. Utskottsmajoriteten är ändock mycket\r\npositiv till detta. Men jag tror inte att riksdagen\r\nskall forska. Styrelsen för teknisk utveckling m.fl.\r\nsom håller på med dessa frågor får väl ta tag i dessa\r\nfrågor och forska vidare.</pre><pre>Jag förstår inte riktigt skillnaden mellan vårt ändå\r\nganska positiva ställningstagande och det som\r\nreservanterna vill försöka göra det till.</pre><pre>Anf. 63 KJELL DAHLSTRÖM (mp) replik:</pre><pre>Herr talman! Jag är glad över den positiva\r\nskrivningen här. Det vill jag återigen understryka.\r\nMen som jag sade i mitt huvudanförande handlar\r\ndet kanske inte enbart om forskningen som sådan.\r\nMan kan faktiskt forska på akademisk nivå och så\r\natt säga forska ihjäl nya idéer. Vad jag har sagt i mitt\r\nanförande är att det finns teknologi för att börja\r\nmed en prototyputveckling beträffande framtidens\r\ntransportsystem. Då hjälper det inte att forska på\r\nakademisk nivå. Jag vet att ingenjörerna frustar av\r\nengagemang och villiga här när det gäller att få sätta\r\nsamman mekaniska och elektroniska system till en\r\nprototyp som kan testas.</pre><pre>Men akademisk forskning på den nivån -- det rör\r\nsig kanske om en miljon hit och en miljon dit --\r\nkommer inte fram till en sådan utveckling. Jag\r\nsäger inte för den skull att vi riksdagsledamöter\r\nskall plocka ihop något. Däremot måste vi inse att\r\ndet handlar om kostnader i storleksordningen 40\r\nmilj. kr. Återgärder måste vidtas nu, för annars\r\nkanske andra stora industrinationer tar över\r\ninitiativet.</pre><pre>Anf. 64 VIOLA CLAESSON (v):</pre><pre>Herr talman! Detta betänkande och de frågor som\r\ndär tas upp är ett ypperligt exempel på att\r\nforskningwn aldrig någonsin är neutral. Under\r\nmånga år har dock myten att forskning för neutral\r\ngällt i många sammanhang i diskussionen om ny\r\nteknik. Kärnkraftsfrågan är ett bra exempel.</pre><pre>Men den här debatten är också ett bra exempel på\r\natt det finns ett stort engagemang och ett stort\r\nintresse bland miljöaktiva och miljöengagerade,\r\nbland dem som är intresserade av miljövänliga\r\ntransporter. Det finns alltså ett stort intresse för ny\r\nteknologi och för innovationer som går åt rätt håll,\r\nsom överenstämmer med den politik som vi i övrigt\r\nvill föra i miljö- och trafiksammanhang.</pre><pre>Vi i vänsterpartiet har väckt en motion om ett nytt\r\nspårbilssystem. Det finns ju olika system. Kjell\r\nDahlström har sagt en hel del här, varför jag inte\r\nbehöver gå in särskilt mycket på dessa saker.</pre><pre>Vi har lyft fram ett alternativ, Sky Cab. Naturligtvis\r\nfinns det andra också. Men vi tycker att detta borde\r\ninspirera många till att tänka i nya banor -- om jag\r\nnu får vara litet vitsig. Vi menar att det behövs\r\nrejält nya satsningar på trafikssystem som innebär\r\natt kollektivtrafiken blir både effektivare och\r\nattraktivare. Ett trafiksystem baserat på spårbilar\r\ninnebär en mycket lovande teknisk utveckling, som\r\nvi menar behöver få allt stöd. Det här är ju\r\ningenting nytt. Jag vill minnas att flera talare har\r\nberört dessa saker.</pre><pre>Det finns ju forskare som tålmodigt fortsätter att\r\njobba här i Sverige med utvecklingen av sådana här\r\nprojekt. De stannar kvar i väntan på nya tongångar\r\ni vårt land när det gäller denna typ av miljövänliga\r\nprojekt. Men det är helt klart att dessa forskare\r\nlämnar Sverige om ingenting händer snart. Om det\r\ninte finns något intresse från statsmakternas eller\r\nindustrins sida måste de göra det. Man kan ju inte\r\njobba ideellt och leva på sådant här arbete hur\r\nlänge som helst. Den saken är klar. Jag förstår att\r\ndet är så, att döma av de kontakter som vi i\r\nvänsterpartiet har haft med olika personer.</pre><pre>Vidare har vi sagt att den typ av spårbilssystem som\r\nvi föreslår skulle vara lämplig i många städer i\r\nSverige, och många städer och kommuner är också\r\nintresserade. Jag tror att Gävle kommun har\r\nnämnts som exempel på en kommun som efterlyser\r\njust den här typen av kollektivtrafiklösning och som\r\nhar haft kontakt med dem som håller i Sky Cab-\r\nprojektet.</pre><pre>Jag måste ändå säga att jag är glad och att jag tycker\r\natt det är positivt att trafikutskottet nu för första\r\ngången i sin majoritetsskrivning håller med oss om\r\natt sådana här satsningar behövs. Men det finns en\r\nskillnad, Ove Karlsson, och det är att vi vill att\r\nförsta steget tas och att vi vill visa konkret att något\r\nmåste hända. Trafikutskottets majoritet däremot\r\nförutsätter att någonting positivt kommer att\r\nhända. Det är i och för sig bra, för det visar vilken\r\nviljeinriktning man har.</pre><pre>Det är min förhoppning att de myndigheter och\r\nt.ex. regeringen som skulle kunna göra någonting\r\nganska snart verkligen tar fasta på utskottets\r\nskrivning -- och det är väl också tanken bakom\r\ndenna. Men, som sagt, de reservationer som\r\nmiljöpartiet, centern och vi i vänsterpartiet har\r\nväckt visar att vi alla vill ta ett första steg. Det gäller\r\nju att komma i gång med de här projekten. Jag\r\nyrkar bifall till vänsterpartiets reservation nr 3.</pre><pre>I detta betänknade finns det en helt annan historia,\r\noch ändå handlar det om transportforskning. Det\r\nhandlar nämligen om ett projekt beställt av\r\nbilindustrin. Jag tycker att det vore mycket\r\nintressant att ställa de här projekten mot varandra.\r\nDet framgår ju att det inte finns någon neutralitet i\r\ndessa frågor, och någon sådan har heller inte funnits\r\ntidigare. För ett antal år sedan beställde\r\nbilindustrin forskning och forskningspengar,\r\nstatliga subventioner, för att forska fram\r\nelektroniska bilsystem innebärande att biltrafiken\r\nskulle bli uppemot fyra gånger större fram till år\r\n2040 jämfört med dagens nivå. Det är egentligen en\r\nmardrömsliknande vision som man står för.</pre><pre>De aktuella projekten ingår också i EGs\r\nforskning som är samordnad med bilindustrins. På\r\nhögre nivå kallas projektet i fråga Drive. På en\r\nlägre nivå, och då handlar det om elektronisk\r\nutrustning i olika bilar och, när det är som mest\r\navancerat, t.o.m. om autopiloter i bilarna för att\r\ndessa skall kunna framföras väldigt nära varandra\r\npå vägen och för att det därmed skall rymmas\r\nmånga bilar samtidigt -- är det fråga om att\r\nregeringen och flertalet riksdagspartier snällt har\r\nställt upp och beviljat pengar till projekten.</pre><pre>Efter mycket tjat och efter att ha ägnat dessa\r\nfrågor ganska mycket energi på att göra fler\r\nuppmärksamma på vad det egentligen handlar om\r\nfinns det nu en redovisning i detta betänkande från\r\ntrafikutskottet. Av denna redovisning framgår det\r\nhur många hundratals miljoner som går till\r\nbilindustrins projekt i form av statliga\r\nsubventioner.</pre><pre>Jag yrkar alltså bifall till reservation nr 1, som\r\nhandlar om Promethens- resp. Drive-projekten.\r\nJag vet inte hur många gånger vi i vänsterpartiet har\r\nyrkat att dessa projekt skall avbrytas. Det gäller\r\nockså försöksprojektet i Västsverige.</pre><pre>Överläggninen var härmed avslutad.</pre><pre>(Beslut skulle fattas efter 12 §.)</pre><pre></pre><pre>12 § Sjöfart</pre><pre>Föredrogs</pre><pre>Trafikutskottets betänkande</pre><pre>1990/91:TU16 Sjöfart (prop.1990/91:100 delvis).</pre><pre>Anf. 65 TOM HEYMAN (m):</pre><pre>Herr talman! Det är med stor glädje som jag som\r\nsjöfartsintresserad noterar den ökade\r\nuppmärksamhet som sjöfarten numera röner och\r\nden politiska enighet som finns om att\r\nsjöfartsnäringen är en resurssnål och miljövänlig\r\nnäring, som därför bör ges goda förutsättningar att\r\nbedriva sin verksamhet.</pre><pre>Visserligen upphör regeringens dådkraft ofta när\r\ndet gäller att gå från ord till handling, något som\r\nt.ex. regeringsbehandlingen beträffande\r\nSödertäljebrons reparation med all önskvärd\r\ntydlighet demonstrerar.</pre><pre>Men trots den övergripande enigheten om vikten av\r\natt vi har en bra sjöfartspolitik innehåller årets\r\nsjöfartsbetänkande ett antal moderata\r\nreservationer. Jag avser att i dag huvudsakligen\r\nuppehålla mig vid den internationella aspekten på\r\nnäringen, även om självfallet samtliga moderata\r\nreservationer i betänkandet stödjes.</pre><pre>Vi i moderata samlingspartiet begär i år, liksom vi\r\nhar gjort tidigare år, att ett nytt s.k. internationellt\r\nregister inrättas i Sverige. Vår grundläggande\r\ninställning är att ingen näring, inte heller sjöfarten,\r\nkan leva och blomstra om den bygger sin existens\r\npå statliga bidrag och konkurrensbegränsande\r\nregler.</pre><pre>Det är ingen tillfällighet, herr talman, att trafiken\r\npå Finland, som bedrivs i knivskarp konkurrens, är\r\nen av de förnämligaste färjelinjerna i världen. Och\r\ndet är heller ingen tillfällighet att den statligt\r\nreglerade Gotlandstrafiken uppvisar alla de fel och\r\nbrister som statligt reglerade monopol uppvisar --\r\ndålig service, dålig lönsamhet och dåliga\r\narbetsförhållanden.</pre><pre>När vi talar om ett internationellt register talar vi\r\ninte om våra färjelinjer, och vi talar inte heller om\r\nden trafik som går utmed våra kuster. Vi talar om\r\nden stora svenska handelsflotta som i dag av olika\r\nanledningar inte känner sig välkommen under\r\nsvensk flagg. Den flottan är i dag större än den som\r\nseglar under svensk flagg.</pre><pre>Vi är tillräckligt nationalistiskt sinnade för att tycka\r\natt hela denna stora flotta av tank-, bulk-, och\r\nkylbåtar bör segla under vår blågula flagg hellre än\r\nunder flaggor från Singapore, Cypern, Liberia eller\r\nandra länder.</pre><pre>Vi är ofta kritiska till den offentliga sektorns\r\nverksamhet i Sverige, men i det här fallet vill vi\r\nfaktiskt utöka den. Vi vill att hela denna flotta skall\r\nlyda under svenska lagar och att sjöfartsverket skall\r\nutöva tillsyn över dessa skepp, på samma sätt som\r\nman gör för svenskregistrerade i dag. Detta är\r\nsjälva grunden och kärnan i vårt förslag om ett\r\ninternationellt register.</pre><pre>Vad innebär då vårt krav i realiteten? Jo, t.ex. att\r\nrederiet för en uteseglande tanker skall ha full\r\nfrihet att rekrytera besättning i det land där det är\r\nlämpligt, på samma sätt som BPA eller något annat\r\nbyggföretag har full rätt att anställa utländsk\r\narbetskraft på byggprojekt som bedrivs i utlandet.</pre><pre>Vårt förslag innebär inte att alla färjorna kommer\r\natt ha filippinska besättningar den 1 oktober om det\r\nskulle bli regeringsskifte i höst. Vårt förslag innebär\r\ninte att 5 000--6 000 svenska sjömän skulle bli\r\narbetslösa så som Sjöfolksförbundet nu går ut och\r\nskrämmer sina medlemmar inför valet. I vårt\r\nförslag ligger någon sorts begränsning av\r\nfartområdena för de internationellt registrerade\r\nskeppen. Eftersom vi i Sverige så ofta brukar\r\nframhålla den nordiska gemenskapens betydelse,\r\nansåg vi att det vore lämpligt att Sverige,\r\ntillsammans med Norge och Danmark, skapade\r\ngemensamma regler för hur detta skulle kunna\r\nfungera.</pre><pre>Det är möjligt att en nordisk överenskommelse\r\nfortfarande är en framkomlig väg, och vi har\r\nreserverat oss till förmån för att överläggningar\r\ndärvid förs. Det är också möjligt att dessa\r\nförhandlingar skall föras i en vidare krets i samband\r\nmed kommande EG-förhandlingar. Jag vill inte\r\nutesluta den möjligheten.</pre><pre>Den svenska särlösning som regeringen valde har i\r\nstället medfört att NIS-registrerade skepp, som inte\r\nfår gå i norsk kustfart, däremot får gå i svensk. Det\r\när den socialdemokratiska sjöfartspolitiken som\r\nfaktiskt har öppnat svensk inrikesfart för\r\nlågkostnadsbesättningar.</pre><pre>En sund och konkurrenskraftig i sjöfartsnäring\r\nförutsätter också att redarna fritt får disponera över\r\nsitt tonnage. Det försäljningsförbud som finns\r\ninskrivet i flagglagen kan aldrig innebära annat än\r\natt den befintliga flottan blir alltmer omodern, allt\r\näldre och allt mindre konkurrensduglig.\r\nFörsäljningsförbud må vara motiverat för\r\nkulturskatter och museiföremål, men det saknar\r\nberättigande för näringslivets\r\nproduktionstillgångar.</pre><pre>Den socialdemokratiska näringspolitiken, med\r\nselektiva stöd och bidrag till näringar som går\r\ndåligt, har bidragit till en högkostnadspolitik som\r\ngjort att allt fler företag har blivit stödberoende.\r\nDetta gäller inte minst för sjöfartsnäringen.</pre><pre>Sverige har nu kommit till vägs ände, där stora\r\ndelar av näringslivet har blivit beroende av statligt\r\nstöd. Det är en orimlig situation.</pre><pre>Våra förslag innebär däremot att förutsättningar\r\nskapas för en modern, välskött och lönsam svensk\r\nhandelsflotta. Det är, herr talman, i längden den\r\nenda garantin för bra jobb för svenskt sjöfolk.</pre><pre>Den svenska sjöfarten är helt beroende av den\r\ninternationella marknaden för sin existens. Den\r\nmåste leva på de villkor som gäller på världshaven,\r\noch det vore förmätet att tro att ett litet land som\r\nSverige kan diktera reglerna efter eget\r\ngottfinnande. Sverige har alltid tidigare energiskt\r\nförsvarat denna sjöfartens internationella frihet,\r\noch det är därför olyckligt att det väcks förslag som\r\ninnebär att svensk rätt skall bli normgivande även\r\nför utländska företag. Stormakterna kan möjligen\r\nkosta på sig en sådan attityd, men Sverige kan det\r\ninte. Vi får möjligen anledning att återkomma till\r\ndetta problem i en senare debatt i vår.</pre><pre>Slutligen, herr talman, till båtregistret. Vi finner\r\ninte att argumenten för detta register är mer\r\nhållbara i år än de var i fjol, och vi har alltså den\r\nuppfattningen att det bör avskaffas. Årets beslut\r\ninnebär också att registret skall drivas på kredit i\r\nriksgälden. Regeringen vågar inte så här ett valår\r\navslöja att man räknat fel på kostnader och\r\nintäkter. I stället skall kostnaderna döljas genom\r\nriksgäldskrediten. Det är ett förfarande som\r\ngränsar till bokföringsfiffel.</pre><pre>Med detta, herr talman, yrkar jag bifall till\r\nreservationerna 4, 10, 11, 13 och 15 i betänkandet.</pre><pre>Anf. 66 HUGO BERGDAHL (fp):</pre><pre>Herr talman! I det som vi nu debatterar inryms\r\nockså Gotlandstrafiken. Ingrid Hasselström Nyvall\r\nkommer att ge våra kommentarer i den frågan.</pre><pre>Sveriges läge i tre väderstreck omgivet av hav och\r\nmed våra viktigaste utlandsmarknader belägna\r\nbortom dessa innebär att vi för handel och\r\nutrikesförbindelser är beroende av en fungerande\r\nsjötrafik. Över 50 % av det gods som exporteras\r\nfrån Sverige transporteras med båt från svenska\r\nhamnar. Inräknas färjegods och malmexporten via\r\nNarvik, stiger siffran till betydligt högre tal. I olika\r\nsammanhang har 90 % nämnts.</pre><pre>Sjöfarten är också av stor betydelse för de\r\ninrikestransporterna. 45 % av transporterna sker\r\nmed båt efter kusten eller på de inre vattenvägarna.\r\nÄven i framtiden kommer svensk sjöfart att spela\r\nen stor roll för våra utrikesförbindelser. Folkpartiet\r\nliberalerna ser flera skäl till det antagandet.</pre><pre>Kraven på miljövänliga transportsystem är ett.\r\nMed båttrafik kan stora mängder gods\r\ntransporteras med relativt låg bränsleåtgång och\r\ndärmed små utläpp till miljön. Det innebär inte att\r\nmiljöreglerna för sjöfarten inte behöver skärpas.\r\nSjälvfallet måste utsläppen och olycksriskerna\r\nminska även från det trafikslaget.</pre><pre>Ett annat skäl är integrationen i Västeuropa,\r\nSveriges närmande till EG och demokratiseringen i\r\nÖsteuropa. Vi ser framför oss hur kontakterna\r\ninom Östersjöregionen kommer att öka och hur\r\nhandeln mellan Östersjöns strandstater går mot ett\r\nuppsving.</pre><pre>Herr talman! Mot den bakgrund jag har tecknat är\r\ndet glädjande att svensk sjöfart genomgår en\r\nmycket positiv utveckling, vilket tidigare inte varit\r\nfallet under en lång följd av år. Tonnaget ökar och\r\nantalet beställda fartyg rör sig kring ett hundratal.\r\nDäremot är det olyckligt att regeringens\r\nsjöfartspolitik medfört att större delen av\r\nhandelsflottan seglar under utländskt flagg.</pre><pre>Vi i folkpartiet liberalerna anser att de svenska\r\nredarna måste kunna operera svenskägda fartyg på\r\ninternationella kostnadsvillkor. Därför bör ett\r\nsvenskt internationellt fartygsregister inrättas.</pre><pre>Internationella register finns i våra viktigaste\r\nkonkurrentländer, däribland Danmark och Norge.\r\nBåtar i det internationella registret har inte tillåtits\r\ni inrikestrafik. Givetvis borde en likadan lösning ha\r\nvalts i vårt land och samstämmiga regler gällt i de\r\nskandinaviska länderna. Med andra ord: ingen\r\ntrafik av båtar i det internationella registret mellan\r\nnordiska hamnar.</pre><pre>I stället har regeringen valt en politik som medfört\r\natt det allmänna tvingats ge stora subventioner till\r\nsvensk sjöfartsnäring. Detta har i sin tur lett till att\r\ndanska och norska skepp i de internationella\r\nregistren har tillåtits konkurrera om svensk\r\nkustsjöfart, och det är olyckligt.</pre><pre>Regeringen bör enligt folkpartiet liberalerna\r\nsnarast föreslå riksdagen att ett svenskt\r\ninternationellt fartygsregister inrättas.\r\nFörhandlingar med Danmark och Norge bör upptas\r\nom gemensamma regler för de internationella\r\nregistren. Det är viktigt med ett nordiskt samarbete\r\nför att finna samstämmiga lösningar, oavsett land.\r\nSamtidigt kan den ensidiga subventionspolitiken\r\nupphöra och två anslag till rederistöd om\r\nsammanlagt 555 milj. kr. för budgetåret 1991/92\r\navvecklas.</pre><pre>Den s.k. flagglagen begränsar de svenska\r\nrederiernas handlingsfrihet när det gäller att\r\ndisponera tonnaget. Flagglagen innebär att svenska\r\nfartyg inte får överlåtas till utländsk köpare utan\r\ntillstånd. Detta innebär nackdelar på en marknad\r\ndär flexibilitet och rörlighet är viktiga\r\nförutsättningar för framgång. Lagen motiveras\r\nenligt regeringen av beredskapsskäl -- ett underligt\r\nargument -- men endast en mindre del av tonnaget\r\när krigsplacerat. Detta går inte riktigt ihop.\r\nFlagglagen bör därför avskaffas.</pre><pre>Herr talman! Sjöfarten har som tidigare nämnts\r\nfördelar från miljösynpunkt. Dessutom minskar\r\nslitaget på järnvägar och vägar, när stora mängder\r\ntungt och skrymmande gods transporteras till sjöss.\r\nTrafiksäkerheten förbättras genom att vägtrafiken\r\nbesparas en stor del av transportarbetet.</pre><pre>Sverige har därför en enorm tillgång i\r\nvattenvägarna, som är långa utefter våra kuster och\r\ni vissa delar av landet. Kostnaderna för farleder och\r\nhamnar är små i förhållande till de medel som\r\nbehövs för investeringar och underhåll i\r\nmarktransporternas infrastruktur, dvs. vägar och\r\njärnvägar.</pre><pre>Trots att sjöfarten rationaliserats hårt under det\r\nsenaste decenniet har sjötransporterna haft svårt\r\natt möta konkurrensen med transporterna på land.\r\nEn anledning kan vara att den kostnadsminskning\r\nsjöfarten genomfört inte har någon motsvarighet\r\nnär det gäller godshantering i våra hamnar. Bättre\r\nterminallösningar och helmekaniserade\r\nlasthanteringssystem är helt nödvändiga i en\r\nmodern hamn. I det avseendet släpar en del av de\r\nsvenska hamnarna efter i utvecklingen.</pre><pre>Såväl kustsjöfarten som utrikes sjötransporter\r\nskulle kunna öka marknadsandelarna om\r\nhamnavgifter och andra kostnader kunde sänkas.\r\nVi efterlyser en översyn som belyser hamnväsendet\r\ni vårt land.</pre><pre>Under motstånd från folkpartiet liberalerna\r\ninrättades 1987 ett register för fritidsbåtar.\r\nRegistret har hela tiden varit mycket impopulärt\r\nbland båtägarna, trots den låga avgiften för\r\nregistrering.</pre><pre>Enligt vad som framgår av budgetpropositionen\r\nkommer registret i fortsättningen att\r\navgiftsfinansieras. Sedan det inrättades har statens\r\nkostnader för registret överstigit 30 milj.kr., utan\r\natt det varit till någon större nytta. Några nya\r\nargument för registrets existens har enligt vår\r\nmening inte tillkommit. Vi föreslår därför att\r\nregistret i sin helhet avskaffas.</pre><pre>Med det anförda vill jag deklarera att jag och mitt\r\nparti står bakom samtliga reservationer som vi\r\nfolkpartister har undertecknat, men jag nöjer mig\r\nmed att yrka bifall till reservation 4.</pre><pre>Anf. 67 ELVING ANDERSSON (c):</pre><pre>Herr talman! Svensk sjöfarts- och rederinäring är\r\nen mycket viktig del i den svenska\r\ntransportstrukturen, vilket också föregående talare\r\nhar pekat på. Sjöfarten är positiv på många sätt.\r\nDen skapar stora exportinkomster för Sverige och\r\ndet är ett miljövänligt och energisnålt\r\ntransportsystem. En stor svensk handelsflotta är\r\nockså viktigt från beredskapssynpunkt.</pre><pre>Sjöfarten är internationell till sin karaktär och\r\nkonkurrensen är hård. För att stärka den svenska\r\nsjöfartens konkurrenskraft i det internationella\r\nperspektivet medverkade centern mycket aktivt till\r\natt införa det s.k. sjöfartsstödet 1988.\r\nSjöfartsstödet innebar att sjömansskatten\r\nåterbetalades till rederierna. Det infördes också ett\r\nkontantbidrag på 38 000 kr. per anställd, som skulle\r\nutgöra en form av återbäring på de höga sociala\r\navgifterna. Detta har varit positivt för sjöfarten.\r\nTillsammans med en bättre sjöfartskonjunktur har\r\ndessa åtgärder bidragit till att trenden har vänts. Vi\r\nhar i dag mer svenskt tonnage inregistrerat under\r\nsvenska flaggor än under 1988.</pre><pre>Ett problem med den här typen av stöd är att det\r\nsaknar långsiktighet. Från näringens sida vet man\r\ninte hur länge och i vilka former stödet kommer att\r\nfinnas. Det beslutas av riksdagen från år till år.</pre><pre>Inför de stora investeringar som det alltid är fråga\r\nom när man nybeställer fartyg är det naturligtvis\r\nviktigt att näringen har de långsiktiga ekonomiska\r\nspelreglerna klara för sig. De kortfristiga besluten\r\npå ett år i taget när det gäller sjöfartsstödet skapar\r\nnaturligtvis då en osäkerhet.</pre><pre>Dessutom urholkas sjöfartsstödet kontinuerligt,\r\neftersom en majoritet här i riksdagen inte har ställt\r\nsig bakom centerns förslag om att stödet skall\r\nvärdesäkras över tiden. Det belopp som 1988\r\nfastställdes till 38 000 kr. skulle i dag rätteligen vara\r\n49 000 kr., om stödet hade värdesäkrats.</pre><pre>Svensk rederinäring är i dag mycket optimistisk\r\nmed tanke på framtiden. Det finns på världens varv\r\nmånga och stora beställningar på nytt tonnage av\r\nsvenska redare. Här rör det sig om beställningar på\r\ntotalt över 25 miljarder kronor. Risken är\r\nnaturligtvis att en mycket stor del av det beställda\r\ntonnaget kommer att inregistreras under\r\nfrämmande länders flagg, beroende på den tidigare\r\nnämnda osäkerhet som systemet med sjöfartsstöd\r\ninnebär. Det har hävdats att den enda och bästa\r\nlösningen skulle vara att tillskapa ett svenskt\r\ninternationellt register enligt ungefär samma\r\nmodell som den som man har i Norge. Inom EG\r\npågår det ett beredningsarbete för att tillskapa\r\ngemensamma europeiska lösningar beträffande\r\ninternationella register. Inom några få år torde\r\nförslaget vara klart. Vi i centern har dragit\r\nslutsatsen att det är naturligt att Sverige i ett sådant\r\nläge anpassar sig till den europeiska lösningen.\r\nSverige kan inte ha någon särlösning, varken när\r\ndet gäller det tekniska utformandet av ett register\r\neller beträffande olika former av sjöfartsstöd. Vi\r\nbör sikta på att gå med i det europeiska\r\nkvalitetsregister som nu håller på att färdigställas.\r\nInom ett par år torde arbetet vara klart. Under\r\ntiden är det viktigt att vi värdesäkrar sjöfartsstödet,\r\nså att svensk rederinäring inte får problem under de\r\ntvå år som kommer att förflyta, innan vi får den\r\ngemensamma europeiska lösningen. I ett par\r\ncenterreservationer skriver vi om att Sverige dels\r\nbör ställa upp på den europeiska lösningen, dels\r\nvärdesäkra sjöfartsstödet. I år borde detta gå upp\r\ntill 49 000 kr. i stället för 38 000 kr.</pre><pre>Inledningsvis nämnde jag herr talman, att en av\r\nsjöfartens stora fördelar som transportmedel är att\r\nden är miljövänlig och energisnål. Låt mig ta ett\r\nlitet exempel. Om man skall frakta en last\r\noljeprodukter i en 22 000-tonnare från Göteborg\r\ntill Örnsköldsvik tar det fem dygn, och\r\nbränsleförbrukningen blir ett ton i timmen. Om\r\nmotsvarande transport i stället skulle utföras med\r\ntankbilar på landsväg -- om man utgår ifrån att man\r\nutnyttjar det största tillåtna tankbilsekipaget --\r\nskulle det krävas 630 turer fram och tillbaka mellan\r\nGöteborg och Örnsköldsvik. Körsträckan skulle\r\nsammanlagt bli 113 000 mil, och 450 ton dieselolja\r\nskulle förbrännas. Detta tycker jag är ett mycket\r\ntalande bevis på sjöfartens miljömässiga och\r\nenergimässiga fördelar. Naturligtvis förhåller det\r\nsig med sjöfarten som med det mesta, att den inte\r\när så bra att den inte kan göras bättre. Just på\r\nmiljöområdet finns det mycket som kan förbättras.\r\nDet handlar inte minst om att på olika sätt\r\nförebygga olyckor med tankbåtar. Då rör det sig i\r\nförsta hand om olika former av tekniska lösningar,\r\nt.ex. dubbla bottnar och dubbla skrov. Det finns\r\nlösningar med vakuumventiler och annat som gör\r\natt det även vid en grundstötning inte läcker ut\r\nnågon olja.</pre><pre>Centern menar att det är viktigt att vi sätter fart på\r\nden tekniska utvecklingen och får regler som\r\ninnebär krav på det här området. Vi i Sverige kan\r\ninte göra så mycket ensamma, eftersom det rör sig\r\nom en internationell verksamhet.</pre><pre>Men det går att göra vissa saker. Vi kan naturligtvis\r\nsjälva besluta om vad som skall gälla på svenskt\r\nvatten och i svenska hamnar. Det går att använda\r\nekonomiska styrmedel med t.ex. differentierade\r\navgifter, exempelvis lägre farledsavgifter vid\r\nmiljövänliga lösningar. Det viktigaste är att Sverige\r\nblir aktivare i det internationella arbetet för att vi\r\nskall kunna få till stånd en skärpning av reglerna på\r\ndet här området.</pre><pre>Det finns också några åtgärder som är viktiga när\r\ndet gäller att stimulera sjöfarten men som inte har\r\nbehandlats i utskottet. Däremot har behandlingen\r\nskett i skatteutskottet. Det handlar bl.a. om de\r\notillräckliga momsregler som man nu har fått.\r\nVidare rör det sig om detta att fartygsfonderna\r\nmåste återinföras. Det finns ytterligare några saker.\r\nFrågorna återkommer ju när skatteutskottet\r\nredovisar sina ståndpunkter.</pre><pre>Herr talman, låt mig också i kort redogöra för den\r\nhär oerhört glädjande utvecklingen i Östeuropa i\r\ndag, inte minst i länderna kring östersjön. En viktig\r\nsak för att stimulera utvecklingen på andra sidan\r\nöstersjön, framför allt i de baltiska staterna, är\r\nnaturligtvis svensk medverkan till en ökning av\r\nhandelsutbytet. Då är det också nödvändigt med\r\nbra kommunikationer. Det behövs t.ex. nya\r\nfärjeleder till de baltiska staterna. Här finns det ett\r\nproblem med ekonomin. Länder som är aktuella\r\nför trafik har ofta inga pengar, ingen konvertibel\r\nvaluta, för att klara det här. Centern menar att det\r\när viktigt att Sverige på olika sätt stöder\r\nverksamheten. Man kan t.ex. inom ramen för det\r\nnuvarande stödet till Östeuropa lämna\r\nkreditgarantier när det gäller nystartade färjelinjer.</pre><pre>Jag konstaterar också att kanalfrågorna den här\r\ngången i viss utsträckning berörs i trafikutskottets\r\nbetänkande. Regeringen föreslår en minskning av\r\nanslaget till Trollhätte kanalverk med 10 milj. kr.\r\nJag har ju redan redovisat sjöfartens positiva\r\nbetydelse från miljösynpunkt. Inte minst viktigt är\r\ndet beträffande Västsverige, där det är en mycket\r\nhård belastning på miljön. Om Trollhätte kanalverk\r\nskall tvingas kompensera bortfallet av de 10\r\nmiljonerna, innebär det att man måste lägga på en\r\nganska kraftig passageavgift för Vänersjöfarten.\r\nDärmed får Vänersjöfarten sämre förutsättningar\r\natt konkurrera med t.ex. landsvägstrafiken.</pre><pre>Nu säger statsrådet och utskottsmajoriteten att det\r\nskall tillsättas en utredningsman, som skall se över\r\nhela Vänerregionens trafiksystem. Det tycker jag\r\när bra. Men jag tycker att den rimliga turordningen\r\nborde vara att man först utreder. Sedan kan man ta\r\nställning till bidragen. Nu gör man tvärtom. Först\r\nbestämmer man att anslagen till Trollhätte\r\nkanalverk skall dras ned med 10 milj.kr., och sedan\r\nskall man i efterhand utreda vilka effekter detta får.\r\nDet är naturligvis helt fel att göra på det sättet. Låt\r\noss därför behålla detta anslag oförändrat under det\r\nkommande budgetåret och under tiden utreda, så\r\nfår vi ta ställning till detta när utredningsmannen är\r\nklar med sina överväganden.</pre><pre>Herr talman! Låt mig avslutningsvis också\r\nkonstatera att Gotlandstrafiken tas upp i detta\r\nbetänkande. Det brukar man göra. Gunhild\r\nBolander kommer senare i debatten att närmare gå\r\nin på den problematiken. Jag avstår därför från att\r\ngöra det. Men jag konstaterar med viss glädje att\r\nutskottet nu har enats om krav i bl.a. en\r\ncentermotion om en förutsättningslös utredning\r\nkring hela Gotlandstrafiken.</pre><pre>Herr talman! Vi i centern står naturligtvis bakom\r\nsamtliga av våra reservationer i utskottet, men jag\r\nyrkar bifall till reservationerna 9, 12 och 17.</pre><pre>Anf. 68 VIOLA CLAESSON (v):</pre><pre>Herr talman! Jag skall verkligen anstränga mig för\r\natt inte använda alla de minuter som jag har\r\nanmält. Jag tror inte att det kommer att behövas,\r\noch det har varit många och långa trafikpolitiska\r\ndebatter i dag.</pre><pre>Den fråga som jag skulle vilja lyfta fram allra först,\r\ntrots att vänsterpartiet inte har skrivit någon\r\nreservation om den i år, handlar naturligtvis om\r\ninternationella fartygsregister.</pre><pre>De borgerliga partierna kommer tillbaka med\r\npapegojors envishet, skulle jag vilja säga,\r\nfullständigt övertygade om att det allra bästa för\r\nredarna i Sverige är ett svenskt internationellt\r\nregister. Men det finns andra komplikationer. Det\r\nhar också regeringen insett, och\r\nsocialdemokraterna har därför i den majoritetstext\r\nsom vi är överens om talat om att det är\r\noacceptabelt med ett sådant internationellt register,\r\ndärför att det kan innebära att man på svenska\r\nfartyg underlåter att tillämpa svenska lagregler på\r\nväsentliga områden, inte minst det arbetsrättsliga.\r\nDetta har varit vår käpphäst i denna viktiga fråga\r\nvarje gång som vi har behandlat den i kammaren.\r\nMen med denna skrivning står regeringen, och\r\nsocialdemokraterna, fast vid de löften som man har\r\ngett bl.a. sjöfolket i Sverige, som inte för allt i\r\nvärlden vill hamna i samma situation som det\r\nnorska sjöfolket har gjort. Och där har man som\r\nbekant inte så mycket så sjöfolk kvar.</pre><pre>I detta sammanhang finns vissa propåer i\r\nbetänkandet som jag borde ha gjort mer åt än vad\r\njag har gjort. Men det har varit ett intensivt\r\ntrafikpolitiskt arbete. Apropå att ett eller flera\r\nborgerliga partier tar upp frågan om EGs\r\nbehandling av frågorna om samordnad\r\nsjöfartspolitik, ett eventuellt register, osv., tas i\r\nutskottsbetänkandet frågan om vad som\r\nförekommer mellan EG och EFTA och ett\r\neventuellt EES-avtal i dessa frågor upp. Det som\r\nsägs där tycker jag är litet oroväckande, eftersom\r\ndet inte går i samma riktning som det kategoriska\r\navfärdandet i övrigt när det gäller ett svenskt\r\ninternationellt sjöfartsregister. Tvärtom talas det\r\nom att man går motionärerna till mötes. Även om\r\ndet inte handlar om exakt samma uppläggning om\r\ndet skulle bli ett EG-samarbete, vill jag här ändå\r\navisera att jag kommer att återkomma till denna\r\nfråga, och jag, tillsammans med många andra,\r\nkommer att försöka vara på alterten för att se att\r\nman inte bakvägen på något sätt smyger in åtgärder\r\nsom socialdemokrater och vänsterpartister har varit\r\növerens om att stoppa.</pre><pre>Det sägs också att det inte finns något färdigt\r\nresultat av överläggningarna. Såvitt jag förstår\r\nmåste regeringen ändå återkomma, och då finns det\r\nockså möjligheter för vänsterpartiet att diskutera\r\nfrågorna om register och liknande åtgärder.</pre><pre>Det finns en salig blandning av olika slags motioner\r\nom vitt skilda områden som behandlas i detta\r\nsjöfartspolitiska betänkande. Det är kanske litet\r\nsynd. Men förutom frågor om ett internationellt\r\nregister finns det många motioner och initiativ som\r\nhandlar om sjöfarten som ett miljövänligt\r\ntransportmedel. Det är också en mycket viktig\r\nfråga. Vi är övertygade om att man i en framsynt\r\noch miljöinriktad transportstruktur också måste ge\r\nett större utrymme än i dag åt sjöfarten, både\r\nkustsjöfarten och de övriga sjötransporterna. Vi\r\ntror inte heller att man måste behandla järnvägen\r\noch sjöfarten som konkurrenter. Jag tror inte att\r\ndet är nödvändigt. Framför allt bör båda dessa\r\ntrafikslag ta över transporter från landsvägen. Det\r\när naturligtvis det som är det viktigaste och\r\navgörande om man vill förbättra miljön.</pre><pre>Hamnarna längs Sveriges kuster har stor kapacitet.\r\nDe är utbyggda så att de kan ta emot betydligt\r\nstörre godsmängder än i dag. Om man jämför med\r\njärnvägen och vägtrafiken, finns det redan farleder\r\npå sjön. Det är alltså hamnarna som det kommer\r\natt handla om när man diskuterar ytterligare\r\nsatsningar på sjöfarten.</pre><pre>När det gäller hamnarna och deras kapacitet\r\nbehövs det, förutom satsningar på lasthanteringen,\r\növer huvud taget inte några stora investeringar.\r\nInfrastrukturen finns ju, som jag sade tidigare.\r\nDärför är det mycket intressant att det finns planer\r\npå en ostkustpendel, alltså en sjöpendel, som ingår\r\ni ett forskningsprojekt som kallas kust- och\r\nnärsjöfart. Detta har inte tagits upp särskilt mycket\r\ni massmedia på senare tid. Men när denna fråga\r\nbehandlades för något halvår sedan skrev man\r\nfaktiskt i tidningarna att detta kunde vara\r\ninledningen till en svensk sjöfartsrevolution. Det\r\ntycker jag låter mycket glädjande. Jag vet att även\r\nsjöfolk över lag har stora förhoppningar när det\r\ngäller dessa möjligheter.</pre><pre>Vi anser emellertid att det behövs en skärpning av\r\nlotstvånget. Vi säger att det måste ställas krav på\r\nsamtliga fartyg oavsett storlek att ha lots ombord\r\nunder gång i svenska farledsområden när de är\r\nlastade med farligt gods. Vi tar upp detta i en\r\nmotion och i en reservation.</pre><pre>På tal om miljövänlighet så ger de modernaste\r\nfärjorna som byggs i dag belägg för att fartygen\r\nverkligen kan åstadkomma en mycket långtgående\r\nrening om den rena och mest lågsvavliga oljan som\r\nfinns används. Då kan utsläppen minska drastiskt.\r\nDet krävs då att man verkligen ställer krav på och\r\ntvingar fram användning av sådana renare\r\noljeprodukter.</pre><pre>Vi har också i motion och reservation tagit upp\r\nfrågan om att man borde använda det\r\ntrafikinformationssystem som redan finns till sjöss.\r\nEtt sådan trafikinformationssystem finns inom\r\nsjötrafikområdena Stockholm, Mälaren, Bråviken\r\noch Göteborg. Vad vi har lärt oss är att det finns\r\nstora möjligheter att utveckla detta system, så att\r\nman skulle kunna använda det även för ett bättre\r\nmiljö- och naturskydd. Med nuvarande omfattning\r\nav systemet är fartygen skyldiga att rapportera\r\npassage av i lag fastställda punkter i farlederna, som\r\ndet heter på litet byråkratspråk. Informationen om\r\nde aktuella fartygsrörelserna i farlederna går sedan\r\ntillbaka. Det är på det sättet informationen\r\nanvänds. Vi anser att detta system borde utvecklas.\r\nTyvärr har vi inte fått med oss trafikutskottets\r\nmajoritet på detta förslag. Vi har skrivit en\r\nreservation om detta.</pre><pre>Till sist, herr talman, har vi tagit upp frågan om\r\nhandelsflottans kultur- och fritidsråd. Som\r\nledamöter i trafikutskottet får vi deras tidskrift. Vi\r\nkan också konstatera att sjöfolk och den här typen\r\nav organisation eller organ som det handlar om\r\nkanske är de mest kulturinriktade i det här landet.\r\nDe har bett att få ett bättre stöd än det regeringen\r\nhar föreslagit i budgetpropositionen. Detta handlar\r\nockså en del av den motion som vi har lagt fram om.\r\nDet finns också en reservation om detta. Jag tycker\r\natt trafikutskottets ledamöter och\r\nriksdagsledamöterna borde kunna ställa upp på\r\ndetta. Det handlar om en mycket blygsam summa i\r\ndessa sammanhang, nämligen 2,5 milj. kr.</pre><pre>Naturligtvis stöder jag och ställer mig bakom alla\r\nde reservationer till trafikutskottets hemställan som\r\nvänsterpartiet har skrivit under eller deltagit i. Men\r\njag ber särskilt att få yrka bifall till reservationerna\r\nnr 1, 2, 9, 22 och 33. Jag vill också säga att vi stöder\r\nmiljöpartiets reservation nr 24 om\r\nmiljökonsekvensanalyser. Det har jag missat att\r\ntala om tidigare.</pre><pre></pre><pre>Anf. 69 GÖSTA LYNGÅ (mp):</pre><pre>Herr talman! Sedan urminnestider har havet givit\r\nden bästa resvägen. Vårt -- talmannens och mitt --\r\nSkåneland var en gång naturligen förenat med\r\nDanmark, när sjöfarten var snabbare, enklare,\r\nsäkrare och billigare än landtransporten till\r\nSveariket. Under de senaste seklerna har\r\nlandtransporterna blivit allt snabbare, och\r\ntidsvinsten har blivit allt viktigare. Fortfarande ger\r\ndock sjöfarten det billigaste och det minst\r\nenergikrävande alternativet när stora laster skall\r\ntransporteras. Vattenytan är gratis. Den behöver\r\ninte underhåll som vägen eller järnvägen behöver.\r\nFlexibiliteten i transportvägen är stor. Behovet av\r\nmänsklig bemanning är ganska litet i förhållande till\r\ntonnaget. Sjöfarten är viktig i ett framtida globalt\r\ntrafiksystem. Den är också viktig för kortare\r\ntransporter. Särskilt viktig kommer den att bli i den\r\nsnara framtid, när vi kan räkna med ökande\r\nsamarbete med de nyfödda demokratierna i\r\nBaltikum.</pre><pre>Finns då inga problem, herr talman? Jo, visst finns\r\ndet problem. Som alltid när skalan blir alltför stor\r\noch när de ekonomiska hänsynen dominerar,\r\nkommer miljön att sitta i kläm. Dagens debatt\r\nhandlar om ett antal av dessa problem, som måste\r\nbehandlas på ett seriöst sätt om inte viktiga värden\r\nskall förstöras. Det gäller risken för stora\r\noljekatastrofer, speciellt i Östersjön. Det gäller hur\r\njättebåtar far fram i känsliga skärgårdsområden\r\noch det gäller hur miljöfarligt gods skall kunna\r\ntransporteras på säkrast möjliga sätt.</pre><pre>I fråga om risken för stora oljekatastrofer har\r\nExxon Waldes-katastrofen och ett antal andra stora\r\nkatastrofer öppnat våra ögon för hur stor\r\nförstörelsen kan bli i stora havsområden.\r\nOljetankrar av den storleken kan som väl är inte\r\nkomma in i Östersjön. Men hundratusentonnare\r\nkan göra det, och olyckor med sådana fartyg i\r\nÖstersjön är allvarliga nog. Vårt innanhav är\r\nkänsligt och det är redan hårt drabbat av andra\r\nföroreningar. Det måste vara särskilt viktigt att\r\nskydda detta område. Självklart fordras samarbete\r\nmellan alla länder runt kusten, men lika självklart\r\när att Sverige bör ta initiativet till detta och föregå\r\nmed gott exempel. Vår önskan om dubbla bottnar\r\npå tankfartyg och begränsning av deras storlek skall\r\nses mot bakgrund av detta. Att Sverige självt vidtar\r\nåtgärder skall givetvis stärka och inte ersätta våra\r\ninternationella ansträngningar.</pre><pre>Så har vi leden vid Rödkobben, åter ett exempel på\r\nde fall när man gradvis låter naturens intressen vika\r\nför kortsiktigt ekonomiska intressen. I det aktuella\r\nfallet bör man givetvis inte öka antalet leder i\r\nskärgården. Här har jag en illustration. Skall\r\n''Minnet av ett landskap'' endast finnas kvar som\r\nElisabet Hasselberg-Olssons fondväv i riksdagens\r\nkammare? Skall vi inte ha råd att ha sådan natur i\r\nverkligheten, Birger Rosqvist? I den långsiktiga\r\nlösning av sådana här frågor ser jag en grön\r\nnationalbudget i vilken förändringar av alla de\r\nnaturvärden som vi har beaktas. Exploaterandet av\r\nskärgård, förstörandet av en sjö, en ö, en å, en skog\r\nskall betraktas som en förlust -- inte bara som en\r\nförutsättning för en ekonomisk vinst. Då kan vi få\r\nen sundare bedömning av planer som den som\r\ngäller den här leden.</pre><pre>Det tredje miljöproblemet jag tänkte ta upp gäller\r\ntransport av miljöfarligt gods. Det torde kunna\r\nhävdas att miljöfarliga varor inte alls skulle\r\nanvändas och alltså inte heller behöva\r\ntransporteras. I väntan på så goda tider bör\r\nriksdagen och dess trafikutskott ta sitt ansvar och\r\nbesluta om skärpt lotstvång vid transport av sådant\r\ngods. Olyckor med sådana laster måste undvikas,\r\noch det är vår uppgift att åtminstone tillskapa\r\nprinciper som gör dem mindre sannolika.</pre><pre>Herr talman! Inte endast nyttotrafiken ingår i\r\ndagens debatt. Havet är också en välkommen\r\ntummelplats för fritidsaktiviteter. På fritiden glider\r\nman fram i kanot eller roddbåt mellan öar i vår\r\nvackra skärgård, och man gör längre turer med\r\nsegelbåtar eller motorbåtar. Allt detta är värdefullt\r\noch positivt. Det ger naturupplevelser som vår kust\r\nkan erbjuda. Men visst finns det faror.\r\nDrunkningsolyckor, särskilt i samband med\r\nalkoholförtäring, hänsynslös framfart av oskickliga\r\nförare i stora motorbåtar ger problem som vi måste\r\nförsöka förebygga. Miljöpartiet de gröna har\r\nföreslagit förändringar i registret över fritidsbåtar.\r\nVi vill ha bättre kontroll av de stora båtar som\r\nverkligen är riskmoment. Mindre båtar och\r\nsegelbåtar är däremot snarast en belastning för\r\nbyråkratin och vi tycker inte att de behöver\r\nregistreras. Gränserna som vi föreslår, sju meters\r\nlängd och sju knops hastighet, har valts för att\r\növerensstämma med internationella regler vad\r\ngäller lanternor m.m.</pre><pre>Miljöpartiet de gröna har också synpunkter på hur\r\nmycket en del människor skall få lov att störa\r\nandra. Givetvis vill vi att alla människor skall ha\r\nfrihet att utnyttja sin fritid på ett tillfredsställande\r\nsätt. Men vi tycker också att människor skall ha\r\nmöjlighet att ostört kunna njuta av naturen.\r\nMotsättningen blir aktuell när det gäller\r\nbåtfyllerister, när det gäller bullrande motorbåtar\r\noch när det gäller motorskoters, s.k. Jet-Ski.\r\nTråkigt nog måste det tydligen till regler på dessa\r\nområden, och det har vi föreslagit i vår reservation\r\n32.</pre><pre>Herr talman! Man skulle vänta sig att dessa förslag\r\nskulle vinna trafikutskottets bifall, eller i alla fall\r\nförtjäna att bemötas med sakargument. Allt vad\r\nutskottet säger om registerfrågan är att nuvarande\r\nregler är bra och att yrkandet därför avstyrks. I\r\nfråga om buller och miljöeffekter har man litet mer\r\natt komma med. Där hänvisar man i varje fall till en\r\nproposition, som numera har kommit, om en god\r\nlivsmiljö. Jag väntar mig att Birger Rosqvist har\r\ntänkt igenom dessa saker något mer i detalj än som\r\nkommer till uttryck i betänkandet och låter\r\nkammaren få del av sina tankar om ett reformerat\r\nregister över fritidsbåtar. Jag väntar mig också att\r\nBirger Rosqvist talar om var i miljöpropositionen\r\ndet står något om det nämnda problemet med Jet-\r\nSki. Jag har inte hittat det. Jag kan inte gärna\r\nföreställa mig att trafikutskottet har gripit den\r\nursäkten direkt ur luften.</pre><pre>Herr talman! Miljöpartiet de gröna står bakom de\r\nreservationer som undertecknats av Roy Ottosson,\r\nmen speciellt vill jag yrka bifall till reservation 16 i\r\nmom. 28, reservation 17 i mom. 32 och reservation\r\n32 i mom. 56.</pre><pre>Anf. 70 BIRGER ROSQVIST (s):</pre><pre>Fru talman! Det gäller alltså trafikutskottets\r\nbetänkande om sjöfarten. Bakgrunden till detta är\r\nbudgetpropositionen och den avdelning däri, bilaga\r\n8, som handlar om sjöfartsverket och sjöfarten.</pre><pre>Sjöfartsverket har ju fått en allmän inriktning för\r\nsin verksamhet. Det är uppgifter som tillsyn i\r\nfarleder, skärgård, insjövatten och öppet hav.\r\nSjöfartsverket är det verk som är ansvarigt för att\r\nisen bryts på vintrarna så att fartygen kan ta sig\r\nfram även i isbelagda vatten. Sjöfartsverket har\r\nansvaret för att fyrar -- både optiska och radiofyrar,\r\ni den mån det finns sådana kvar -- fungerar och att\r\nman kan lita på dem. Det är också sjöfartsverket\r\nsom är huvudman för lotsningen vid våra kuster och\r\nför tillsynen av fartygens beskaffenhet m.m.</pre><pre>Med anledning av motioner tas i det här\r\nbetänkandet också upp en rad andra frågor som\r\nmer eller mindre, stundtals mycket mindre, har\r\nmed sjöfart och sjöfartsverkets affärsverksamhet\r\natt göra. Samtliga dessa frågor kommer igen här\r\nvarje år; en hel del av dem skall jag gå förbi mycket\r\nsnabbt.</pre><pre>Vi har ett fritidsbåtsregister, Gösta Lyngå. Jag vill\r\nbara säga att det blir kvar i den omfattning vi i dag\r\nhar vad gäller båtars storlek, antal hästkrafter osv.\r\nJag tror för min del att man gjorde en ganska bra\r\navvägning när man tog beslutet om 5 meter och 14\r\nhästkrafter. Jag ser ingen anledning att ändra på\r\ndetta bara för att ni anser att det borde vara 7 meter\r\noch 7 knop etc.</pre><pre>Sjöfartsverket skall också se till att kraven på\r\nmiljösäkra fartygstransporter har rätt utformning\r\noch att de regler som finns efterföljs. Man har också\r\nansvaret för tillsynen av fartygens utrustning samt\r\nsäkerheten i farleder. Det gäller också tillsynen av\r\nfartygs konstruktion; om de skall ha dubbla skott\r\npå tvären, längden eller bredden, och vad som nu\r\nföreslås i olika motioner.</pre><pre>Den lotsning och farledsservice som sjöfartsverket\r\nansvarar för skall man ge, och man ger den också,\r\ntill alla hamnar och kustavsnitt där vi har sjöfart av\r\nbetydelse. Lotsningen är en säkerhetsåtgärd för\r\nfartygen, deras besättningar och för\r\nomkringliggande miljö. Det kan sammanfattas som\r\nsjösäkerhet och praktiskt tillämpad sjösäkerhet.\r\nUtskottets uppfattning är väl att sjöfartsverket utan\r\nanmärkning sköter det här uppdraget, och man\r\nsköter det i stort sett bra. Det förekommer\r\negentligen ingen kritik utan kanske mer beröm,\r\nvilket sjöfartsverket också är värt.</pre><pre>När det gäller det övergripande ekonomiska målet\r\nhar sjöfartsverket det åläggandet att man skall\r\narbeta med full kostnadstäckning för den del av\r\nverksamheten som omfattas av handelssjöfartens\r\nbetalningsansvar. Det ekonomiska resultatet skall\r\nockså tillgodose statsmakternas krav på avkastning.</pre><pre>När det gäller prissättningen på verkets tjänster är\r\nmålet att höjningarna av de allmänna\r\nsjöfartsavgifterna skall hållas inom\r\ninflationsramen. Verket och regeringen anger att\r\nden målsättningen bör gälla även under den\r\nkommande treårsperioden. Verket presenterar\r\näven investeringsplaner; man redogör också för\r\nsoliditeten i verket. Detta har inte givit någon som\r\nhelst anledning till anmärkning eller uttalande från\r\nutskottets sida. Hälsan tiger still.</pre><pre>I anslutning till detta har det väckts en rad motioner\r\nav olika omfattning. Jag vill först ta upp frågan om\r\nsjösäkerheten. Det är ett ämne som har tagits upp i\r\nen reservation där miljöpartiet och vänsterpartiet\r\när reservanter. Motionerna kommer från olika\r\npartier; de kommer från moderat håll men även\r\nfrån andra. Med min över 30-åriga erfarenhet av\r\npraktisk sjösäkerhetstjänst -- jag är lots till\r\nprofessionen och håller fortfarande på med det på\r\njulhelger och somrar -- vill jag gärna kommentera\r\nfrågan om Rödkobbsleden. Det gäller den led in till\r\nStockholm som föreslås för att möjliggöra en\r\ntrafikomläggning varigenom både Furusundsleden\r\noch Sandhamnsleden skulle avlastas.\r\nSjöfartsverket har gjort den bedömningen att\r\nRödkobbsleden med hänsyn till färjorna och\r\nFinlandstrafikens utveckling är ett från\r\nsjösäkerhetssynpunkt bättre alternativ än de\r\nalternativ som finns i dag. Jag delar helt den\r\nuppfattningen.</pre><pre>När man talar om sjösäkerhetssynpunkter är det\r\ninte minst miljösynpunkter som kommer in i\r\nresonemanget. Om leden inte inrättas kommer\r\ntrafiken sannolikt att drivas på samma sätt som i\r\ndag. Det innebär att Furusundsleden inte kommer\r\natt avlastas. Det måste ju uppfattas som negativt ur\r\nmiljösynpunkt. När man kommer in till Stockholm\r\nfrån det hållet befinner man sig i en skärgård som\r\när mycket mer erosionskänslig. Man gör mer skada\r\nom man använder den leden än om den andra\r\nleden -- raka spåret norr om Sandhamn, som det\r\nhär är tal om -- kommer till stånd. I anslutning till\r\nden har vi branta stränder med berg, och där är\r\nerosionrisken betydligt mindre.</pre><pre>Utskottet har sagt att man för sin del av\r\nsjösäkerhetsskäl skulle förorda att den leden\r\nkommer till stånd. Nu har ju å andra sidan det\r\nförträffliga kommunala vetot, som vi har inrättat\r\ngenom beslut i riksdagen, tillämpats. På somliga\r\nhåll tolkar man det som att detta har omöjliggjort\r\natt den här leden kommer till stånd. Jag tycker att\r\ndet är synd för sjöfarten och säkerheten när det\r\ngäller en så stor och betydelsefull hamn som\r\nStockholm. I det längre perspektivet kan man\r\nundra vad det kommer att innebära för fortsatta\r\nleder inte bara på vatten utan även på land, på\r\nvägar och järnvägar, om någon kommun får för sig\r\natt man blir störd av att få en trafikled genom\r\nkommunen. Då lägger man in sitt veto och på så\r\nsätt kanske en bra trafik- eller järnvägslösning eller\r\nlösning för sjöfartens del inte blir av.</pre><pre>Vid sidan av protokollet skulle jag vilja säga att det\r\nkanske finns anledning att fundera litet på om det\r\ninte vore skäl att ändra på denna bestämmelse som\r\nnumera gäller.</pre><pre>Det finns ju ytterligare många tjänster inom\r\nsjöfartsverkets område. Inom verkets område finns\r\nnumera också att förvalta Gotlandstrafiken. Den\r\nfrågan kommer in i sjöfartsverkets del av\r\nbudgetpropositionen. Gotlandstrafiken drivs på\r\ndet sättet att man har ett avtal med ett rederi; det\r\när ett tioårigt avtal -- det är sju år kvar. Det behövs\r\nkoncession för att driva Gotlandstrafiken.\r\nKoncessionen medger ju inte bara trafikeringsrätt,\r\nden konstituerar också trafikeringsplikt. Även\r\nunder de dagar av året då trafiken är av mindre\r\nomfattning skall turlistor osv. hållas på en rimlig\r\nnivå. Prissättningen skall också vara i paritet med\r\nvad vi i övrigt tillämpar i vårt land.</pre><pre>Jag har konstaterat att Gotlandstrafiken i år får\r\nanslaget höjt med närmare 20 milj. kr. Men delvis\r\nberoende på tidigare uttalanden i riksdagen -- och\r\nav nödvändiga skäl -- kommer trafiken att få\r\nytterligare ett fartyg. Det skall i första hand\r\nanvändas för transport av s.k. farliga laster, men\r\ndet skall även kunna sättas in under toppsäsong för\r\npassagerartrafik. Detta har bidragit till att anslaget\r\nhar behövt ökas. Men även priserna har fått höjas --\r\noch mycket kraftigt. Det är kanske en olycklig\r\nsituation som man har hamnat i.</pre><pre>Vi har observerat detta från utskottets sida. Att det\r\nhar blivit moms på resor har bidragit till att\r\nprishöjningen blivit kraftig, men även andra skäl\r\nhar bidragit. Den prishöjning som nu har\r\ngenomförts ligger i närheten av 35 %, och det är\r\nmycket. Gotland skall ju ändå i viss mån\r\nkonkurrera som semesterort med Bornholm,\r\nÅland och andra ställen där det bl.a. finns skattefri\r\nförsäljning och där det är en helt annan\r\nprissättning.</pre><pre>Vi har i utskottet inte velat gå in och röra i prislistor.\r\nMen efter kontakter med\r\nkommunikationsdepartementet kan jag här i dag\r\nsäga att jag har fått en ganska klar indikation på att\r\nman nu skall kunna presentera ett förslag som\r\ninnebär att man kommer att införa vissa rabatter\r\nför att minska de höga kostnaderna, framför allt för\r\nfamiljer och barn. Jag väntar mig att under de\r\nnärmaste dagarna få mera exakt besked om vad\r\ndetta innebär. Barn under 16 år som reser i sällskap\r\nmed föräldrar skulle exempelvis åka fritt. Det\r\nskulle även bli vissa rabatter på hytter och annat.</pre><pre>Det är faktiskt nödvändigt att de här besluten om\r\nlägre priser kan presenteras så snart som möjligt.\r\nFolk planerar sina semestrar, man tittar i\r\nplånböckerna och på vad det kostar. Det behövs\r\nalltså ganska snart en redogörelse för dessa\r\nprissänkningar, så att folk kanske blir mer benägna\r\natt välja Gotland för en semesterresa under\r\nsommaren.</pre><pre>Det har väckts många andra motioner om\r\nGotlandstrafiken -- med mängder av krav, som\r\negentligen går kors och tvärs. Vänsterpartiet vill\r\nförstatliga trafiken, moderaterna vill privatisera\r\nden. Några vill tillåta skattefri försäljning av en\r\nsorts varor, i en annan motion vill man medge\r\nskattefri försäljning av annan sort. Man vill ha fler\r\nhamnar på fastlandet som skall trafikeras, man vill\r\nha en annan modell för prissättning, och mycket\r\nannat.</pre><pre>Detta var mycket svårt att sy ihop i utskottet, och\r\nutskottet enades om att skicka över ärendet till\r\nregeringen, som får göra en översyn av hur alla\r\ndessa frågor skall kunna lösas. En del av förslagen\r\när kanske kraftigt berättigade, andra kan man\r\nkanske se genom fingrarna med. Hur som helst får\r\nregeringen titta på det här, och så får vi återkomma\r\noch se vad det kan bli för resultat.</pre><pre>I botten ligger ju ändå att det avtal som är tecknat\r\nmed Nordström  &amp;  Thulin gäller i sju år till. Det\r\ninnebär att det avtalet inte torde gå att säga upp.\r\nMen det går ju att göra andra ändringar i trafiken\r\nsom kan medföra en förbättring för resenärerna\r\noch kanske kan bidra till att priserna kan hållas på\r\nen mer acceptabel nivå än i dag.</pre><pre>Viola Claesson nämnde också för sjöfartens del\r\nanslaget till handelsflottans kultur- och fritidsråd.\r\nDe pengarna betalar sjöfarten själv för sina\r\nanställda på så sätt att anslaget belastar\r\nsjöfartsavgifterna. Lägger man på sådana avgifter\r\nsom det här är fråga om och höjer dem -- och vi\r\ngjorde det häromåret -- betyder det att\r\nsjöfartsavgifterna får höjas i viss mån. Vi lever i ett\r\nkonkurrenssamhälle; man skall konkurrera med\r\njärnväg, lastbilar och sjöfart. Av den anledningen\r\nhar vi från majoritetens sida sagt nej till denna\r\nytterligare höjning. Vi tror att det med rationell\r\ndrift och god eftertanke kan bli utrymme för\r\nlitteratur och kulturella aktiviteter för sjöfolket\r\nmed de anslag som finns i dag.</pre><pre>Vänersjöfarten kom i kläm i samband med\r\nbesparingspropositionen i höstas. Vissa anslag som\r\nhar hjälpt till att hålla taxorna nere på\r\nVänertrafiken har minskat radikalt. Det innebär att\r\nom det inte sker någon ändring tillbaka igen, så får\r\npriserna höjas kraftigt. Det skulle kanske medföra\r\natt man för en del gods väljer landtransport i stället\r\nför sjötransport; det kan gälla oljor och andra\r\ntyngre produkter. Vi tycker att det är bättre om\r\nsådana produkter även i fortsättningen\r\ntransporteras på sjön.</pre><pre>En utredningsman har nu tillsatts. Förre\r\nmoderatledaren Ulf Adelsohn har fått uppdraget.\r\nHan skall arbeta snabbt och avlämna sitt förslag\r\nunder sensommaren. Därigenom blir det kanske\r\nmöjligt att ändra villkoren på ett för sjöfarten mer\r\nfördelaktigt sätt under hösten. Det arbetas med ett\r\nförsöksanslag, och det blir eventuellt möjligt att\r\nanslaget under hösten -- så att säga under resans\r\ngång -- får överskridas. Vi har nöjt oss med detta\r\noch väntar på det resultat som utredningsmannen\r\nkan komma fram till.</pre><pre>Herr talman! Sjöfartspolitik finns också med i detta\r\nbetänkande -- ett internationellt register, anslag till\r\nsjöfarten för att hålla kostnaderna för sjöfart under\r\nsvensk flagg nere. Det finns också ett kapitel som\r\nheter Flagglagen.</pre><pre>Ett svenskt internationellt fartygsregister är ett\r\nkrav som återkommer varje år från de tre\r\nborgerliga partierna. Det är något olika förpackat i\r\nresp. motioner, men i grund och botten går samtliga\r\nut på att man genom detta internationella register\r\nbehåller svensk flagg men att man skall få tillstånd\r\natt anställa besättningar med avtal där villkoren\r\nligger långt under det som normalt tillämpas i\r\nSverige. Det är s.k. lågkostnadsbesättningar som\r\nman vill ha. Därmed menas att man vill ha folk från\r\nFjärran Östern och andra håll, varvid tre man\r\njobbar för en lön, osv. Det skulle alltså vara\r\nnågonting som man ville ha för svensk sjöfart. Det\r\nhar för all del praktiserats av en rad länder, t.ex.\r\nNorge.</pre><pre>Majoriteten i utskottet säger nej till den här formen\r\nav registrering och till införande av ett sådant här\r\nregister. Vi anser att det skulle innebära att man på\r\nsvenska fartyg skulle underlåta att tillämpa svenska\r\nlagregler på väsentliga områden, inte minst det\r\narbetsrättsliga -- jag vill därvidlag upprepa vad som\r\nredan har sagts -- i en utsträckning som är oförenlig\r\nmed svensk rättsuppfattning.</pre><pre>Men vad gör vi då från svensk sida för att kunna\r\nmöta konkurrensen från dem som tillämpar den här\r\nformen av registrering och som då också kan ha\r\nlåga lönekostnader?</pre><pre>Vi inrättade för några år sedan ett system som\r\ninnebär att redarna via en byråkratisk manöver i\r\nSverige -- men inte så krånglig i och för sig -- får\r\ntillbaka den skatt som sjöfolket betalar. De får\r\nockså, som har nämnts här, ett bidrag på 38 000 kr.\r\nför varje anställd. Detta gör att lönekostnaderna\r\nhar kunnat minska med 40 %. Besättningarna har\r\nkvar sina ursprungliga löner. De får sin ATP-poäng\r\noch sin sjukersättning -- alltsammans beräknat på\r\nen bruttolön. Lösningen har fungerat ganska bra.\r\nDet förekom kritik när den infördes. Det var som\r\natt spotta i lovart, sade en del -- det hjälpte inte alls.\r\nMen nog har det hjälpt, för den svenska\r\nhandelsflottan har sedan dess inte minskat utan\r\nökat i omfattning. Vi har i dag en större\r\nhandelsflotta -- mer sjöfolk anställda -- än vi hade\r\nför tre fyra år sedan.</pre><pre>Med andra ord: Vi säger från socialdemokratiskt\r\nhåll blankt nej till den form av registrering som har\r\ntillämpats i Norge och som flera av de borgerliga\r\ntalarna här har förespråkat, eller också nämnt i sina\r\nmotioner som vi har behandlat i det här\r\nsammanhanget.</pre><pre>Herr talman! Det är många krav i motionerna. Vi\r\nhar avstyrkt de flesta av dem. Vi brukar göra så.\r\nNär det gäller bottnar och sidor på fartygen,\r\nlotsningsfrågor och annat, finns det ett sjöfartsverk\r\nmed en administration som hanterar dessa frågor.\r\nJag vill ge verket det erkännandet. Jag tror att\r\narbetet med regleringar, förordningar osv. har\r\nknopats ihop i Sverige på ett bra sätt, som\r\ntillfredsställer de krav som ställs för att sjöfarten\r\nskall löpa säkert och tryggt.</pre><pre>Det finns några frågor som är nya för året i\r\nbetänkandet. Jag skall som hastigast gå igenom\r\ndem. Det gäller synpunkter på hamnarna i Sverige\r\noch hur de sköts.</pre><pre>Det finns krav på att hamnarna i Sverige skall\r\nprivatiseras. Det finns också krav på att vissa regler\r\nför hamnverksamheten i Sverige skall upphöra. Till\r\nfolkpartiets representant vill jag säga att det tjänar\r\ningenting till för hamnens service att privatisera.\r\nHamnen blir inte bättre eller sämre med hänsyn till\r\nom det är en kommun eller en privatperson som\r\näger den. På många håll har praktiserats att en\r\nkommun kanske har gått in som delägare i ett bolag\r\nsom har överlåtit hela hamnverksamheten på ett\r\nannat bolag, som sköter stuveri, underhåll av kajer,\r\nkraninköp och hela den service som behövs i\r\nhamnen. Det är en modell som har börjat tillämpas\r\nalltmer i Sverige. Det är ett steg för att\r\nhamnverksamheten skall bli ännu mera effektiv och\r\nbättre konkurrensmässigt visavi landtransporterna.</pre><pre>I folkpartimotionerna talas det om att det borde bli\r\nmer konkurrens för hamnarna. Det finns ungefär\r\n50 handelshamnar i Sverige. De lever i stor\r\nkonkurrens sinsemellan. Men här och var är de\r\nkommunala instanserna med och subventionerar\r\nhamnverksamheten med skattepengar och annat.\r\nDet finns en status i att ha en hamn. Vi har tidigare\r\nsagt i riksdagen att om en kommun vill ha en hamn,\r\noch man vill lägga skattebetalarnas pengar på det,\r\nfår de kommunala förtroendemännen stå för det.\r\nVi skall inte stå här i riksdagen och ge pekpinnar\r\noch tala om att den hamnen skall bort och den\r\nandra skall vara kvar osv. Det får hamnägarna\r\nsjälva i landet avgöra, som i de flesta fall består av\r\nkommuner.</pre><pre>Jag instämmer i att det är angeläget att bron över\r\nSödertälje kanal, som drabbats av ett handikapp\r\nnär den rasade för ett och ett halvt år sedan skall\r\nåterställas i det skick den var tidigare. De större\r\nfartygen skall inte bromsas på grund av att\r\nbrohöjden sänks. Det skulle vara mycket olämpligt\r\nför sjöfarten att begränsa för visst tonnage att\r\nkomma in i Mälaren. Frågan ligger för närvarande\r\nhos regeringen för avgörande. Jag tillhör dem som\r\ntycker att man bör kunna acceptera att det skall\r\nvara samma brohöjd även i fortsättningen för att\r\nkomma in i och ut ur Mälaren.</pre><pre>Till sist ännu en, i och för sig inte så liten, detalj --\r\nden sista punkten i det långa betänkandet. Det\r\ngäller bostäder för sjöfolk i fartygen. Trots att det\r\nhar skett mycket på området under senare år, finns\r\ndet fortfarande i färjor och i en del andra farkoster\r\nen boendemiljö för de anställda som är mindre\r\ntillfredsställande.</pre><pre>I en motion krävs att förordningen skall skärpas och\r\natt bostadsutrymmen i fartyg inte skall tillåtas vara\r\nunder däck så att det inte finns en ventil för dagsljus\r\natt komma in i hytten. Frågan bearbetas och utreds.\r\nNya regler håller på att utarbetas av sjöfartsverket.\r\nJag utgår från att synpunkterna som har kommit\r\nfram från sjöfolk och andra om boendemiljön skall\r\nvinna gehör. Nya bestämmelser skall bli tillämpliga\r\nså att man slipper den osunda miljö som en del\r\nsjömän måste vistas i.</pre><pre>Jag yrkar bifall till trafikutskottets hemställan på\r\nalla punkter.</pre><pre>Anf. 71 GÖSTA LYNGÅ (mp) replik:</pre><pre>Fru talman! Jag fick det distinkta intrycket att\r\nBirger Rosqvist är nöjd med sitt betänkande och att\r\nhan är nöjd med sitt beslut när det gäller\r\nfritidsbåtsregistret. På en punkt måste jag säga att\r\ndet är bra att det finns kvar. Det har faktiskt funnits\r\nönskemål åt andra hållet.</pre><pre>Vi har väsentligen två förslag, dels att stora båtar\r\nskall kontrolleras mer, dels att små båtar\r\navregistreras. Vi hade satt upp den exakta gränsen\r\n7 meter och 7 knop. Men det är inte det som är det\r\nviktigaste. Det viktigaste är principerna.</pre><pre>Jag fick också svar angående Rödkobbsleden. Men\r\nordet ''avlastas'' är inte helt klart. Det hade varit en\r\nannan diskussion om det hade gällt att en led byts\r\nut mot en annan, dvs. den gamla leden lämnas då\r\nför naturen att återhämta sig. Avlastningen betyder\r\nnu att en ny led öppnas. Så småningom blir nog\r\nbåda lederna väl trafikerade. Det är så det går till\r\nnär man gradvis utnyttjar mer och mer av\r\nskärgården. Till att börja med kallas det för\r\navlastning. Avlastning är ett knepigt ord i\r\nsammanhanget.</pre><pre>Birger Rosqvist nämnde en del om stödet till\r\nsjöfarten. Det har inte uppräknats enligt index. Det\r\nfinns en del diffusa löften i betänkandet. Men det\r\när inte klart för mig vad som skall ske. Jag vet inte\r\nom Birger Rosqvist vet mer om det som kallas för\r\nregeringens avsikt angående systemets särskilda\r\nsjöarbetsinkomstavdrag. Ja, fru talman, det står\r\nsjöarbetsinkomstavdrag. Det är ett långt ord, som\r\nskall ha något med skatter att göra. Som ledamot\r\nav skatteutskottet har jag ännu inte hört något om\r\ninnebörden av det ordet. Vet Birger Rosqvist vad\r\ndet gäller? Det är det som är grunden till det\r\navstyrkande vilket vi har reserverat oss mot.</pre><pre>Anf. 72 TOM HEYMAN (m) replik:</pre><pre>Fru talman! Jag vill säga något helt kort till Birger\r\nRosqvist om det internationella registret.\r\nProblemet är att svenska lagar inte gäller för större\r\ndelen av den svenska handelsflottan. Den seglar i\r\ndag inte under svensk flagg. Under Singapore- och\r\nCypernflagg gäller inga svenska lagar. Idén är att få\r\nhem dessa båtar. Det är inte fråga om att de skall\r\nexporteras. Det är alltså fråga om att få hem den\r\nsvenska handelsflottan under svensk flagg.</pre><pre>Det låter så dramatiskt med lågkostnadsbesättning.\r\nJag tycker att det finns anledning att poängtera att\r\nden besättning som rekryteras från Fjärran Östern\r\nofta i sina hemländer lever på en mycket hög\r\nstandard, ofta mycket högre än andra yrkesgrupper\r\nsom vi är vana att betrakta som höginkomsttagare,\r\nsom läkare, akademiker osv. Det är faktiskt inga\r\ndåliga arbeten som erbjuds dem. De betalar inte\r\nheller svenska skatter. Det är det som vrider hela\r\ndet svenska näringslivet snett, dvs. att vi betalar två\r\ntredjedelar av allt i skatt, stöd och bidrag. Denna\r\neviga karusell tar aldrig slut utan är\r\nsjälvgenererande.</pre><pre>Birger Rosqvist skall ha ett tack för sina vänliga ord\r\nom Södertälje kanalbro. Jag finner det inte helt\r\nuteslutet att Birger Rosqvist har det litet lättare att\r\növertyga regeringen än vad jag har i den frågan.</pre><pre>Anf. 73 ELVING ANDERSSON (c) replik:</pre><pre>Fru talman! Det var en ganska långmäld ton i\r\nBirger Rosqvists anförande, och jag skall inte gå i\r\nsvaromål på särskilt många punkter. Det är bara ett\r\npar saker som jag ytterligare vill peka på.</pre><pre>Först handlar det om Trollhätte kanal och det\r\nminskade anslaget till kanalverket. Jag uppskattar\r\nBirger Rosqvists uttalande där han framhåller\r\nbetydelsen av att kanaltrafiken kan fortsätta och att\r\nden kan vara konkurrenskraftig gentemot framför\r\nallt lastbilstrafiken. Men då måste det väl ändå,\r\nBirger Rosqvist, vara rimligt att man utreder först\r\noch sedan tar ställning till eventuella anslag och inte\r\ngör som man gör nu, först minskar anslaget och\r\nsedan säger att man skall utreda. Jag tycker att den\r\nlinje som centern har i den här reservationen är den\r\nriktiga, och det borde naturligtvis vara den som\r\nskall gälla.</pre><pre>När det gäller den internationella\r\nkonkurrenskraften hänvisar centern, och jag\r\nbeskrev det i mitt inledningsanförande, till vad som\r\när på gång inom Europa i övrigt, inom EG. Jag vill\r\nfråga Birger Rosqvist om han allvarligt tror att\r\nSverige kan stå utanför om det blir en gemensam\r\neuropeisk lösning på registerfrågan. Om resten av\r\nEuropa har en lösning, kan vi då ändå ha en\r\nsärlösning för Sverige? Det är min övertygelse att\r\ndet kan vi inte. Det vore intressant att få höra vad\r\nBirger Rosqvist har för uppfattning på den här\r\npunkten.</pre><pre>När det gäller sjöfartsstödet medverkar ju centern\r\ntillsammans med socialdemokraterna i utskottet till\r\natt införa detta. Jag håller med om att det är positivt\r\noch att det är ett bra system. Det har lett till att vi\r\nhar fått fler fartyg inflaggade till Sverige. Men om\r\nsjöfartsstödet skall vara verkningsfullt krävs det att\r\ndet inte urholkas kontinuerligt. Det som år 1988 var\r\nvärt 38 000 kr. skulle i dag vara värt 49 000 kr. om\r\ndet bara värdesäkrades. Om vi låter detta gå år\r\nefter år utan att göra någon form av värdesäkring\r\nhar det snart inte särskilt stor betydelse, och det är\r\ndärför som centern hela tiden sedan det här stödet\r\ninfördes har krävt att det måste värdesäkras. Det\r\nmåste ha en positiv betydelse även fortsättningsvis.\r\nDet var vi överens om när det infördes, och det har\r\ndet också fått. Det skulle vara intressant att få en\r\nliten kommentar även på den punkten från Birger\r\nRosqvist.</pre><pre>Anf. 74 HUGO BERGDAHL (fp) replik:</pre><pre>Fru talman! Jag tycker att debatten när det gäller\r\nsjöfarten blir alltmer lågmäld. Jag har förståelse för\r\ndetta. Jag och de flesta andra som deltar i den här\r\ndebatten har suttit här i kammaren och aktivt\r\ndeltagit i olika debatter under snart sju timmar.</pre><pre>Jag vill börja min första replik till Birger Rosqvist\r\nmed att ge en eloge till ordföranden för att han tar\r\nupp det här med Södertäljebron. Vi som bor här i\r\nMälardalsområdet upplever det som ett stort hot\r\nmot en fri sjöfart i Mälaren. Man kan bara tänka sig\r\nvad det kan innebära för sådana hamnar som\r\nVästerås och Köping och för hela näringslivet i\r\nMälardalsområdet, icke minst för Västmanland och\r\nBergslagen. Därför vill jag uppmana\r\ntrafikutskottets ordförande, med den välvilja och\r\nfina inställning som han har visat i den här frågan,\r\natt tala med kommunikationsministern. Vi skulle\r\nvara djupt tacksamma om ordföranden lyckades\r\nmed att sprida ljus i den här frågan.</pre><pre>När det gäller flagglagen innebär den en hel del\r\nnackdelar. Det vet vi sedan tidigare. Det vet säkert\r\nBirger Rosqvist också. Den begränsar\r\nhandlingsfriheten för sjöfartens näring på ett\r\nganska omfattande sätt.</pre><pre>Hur skall vi handla när det gäller ett internationellt\r\nsjöfartsregister? Hur skall vi i Sverige göra på det\r\nhär området den dagen vi går in i EG? Hur skall vi\r\numgås med våra nordiska grannländer som har ett\r\ninternationellt register? Vi kan helt enkelt inte för\r\nevig tid stå emot den här utvecklingen. Vi måste\r\ntala i klara termer oavsett om det bär emot för\r\nBirger Rosqvist.</pre><pre>När det gäller hamnarnas framtid tror jag att det\r\nskulle gagna icke minst svensk sjöfart att utreda och\r\ntitta litet närmare på vilka problem som finns på det\r\nhär området.</pre><pre>Anf. 75 BIRGER ROSQVIST (s) replik:</pre><pre>Fru talman! Elving Andersson ställde en fråga om\r\nmin inställning till ett Europaregister för svenska\r\nfartyg. Vi socialdemokrater har klart uttalat vad vi\r\ntycker om de internationella registren som de\r\nfungerar i dag. Om vi kommer i den situationen att\r\ndet blir någon form av gemensamt register i Europa\r\nvet vi i dag inte alls hur det kommer att se ut och\r\nvad det kommer att innebära. Det är för tidigt att i\r\ndag ta ställning till ett sådant. Jag tror inte att vår\r\ninställning till de internationella register som finns\r\ni dag kommer att ändras nästa år eller så långt man\r\nkan överblicka. Vi kan självfallet inte gå våra egna\r\nvägar i ett Europa där alla andra arbetar\r\ntillsammans, men vår ambition bör våra att hålla\r\nsvenska arbetsplatser på ett sådant sätt att svenska\r\nlagar, svenska löner och svenska avtal skall\r\nprioriteras. Det borde vara en utgångspunkt i de\r\nförhandlingar som kan väntas.</pre><pre>Flagglagarna och de andra frågorna har vi\r\ndiskuterat många gånger tidigare, och jag vet att vi\r\nvet olika uppfattning om dem. Jag tror inte det\r\ntjänar så mycket till att vi fortsätter den debatten.\r\nJag vill dock kort säga att vi har ändå några passusar\r\ni vår sjöfartspolitik i Sverige om att vi skall ha en\r\nsvensk handelsflotta av rimlig omfattning. Det är vi\r\növerens om. Flagglagen hjälper till att kontrollera\r\nhur båtar säljs och hur de passerar in och ut i det\r\nsvenska fartygsregistret. Av den anledningen har vi\r\nansett att fartygslagen skulle permanentas, och den\r\npermanentades också för ett par år sedan. Den är\r\nen spärr för att handelsfartygen inte helt plötsligt\r\nskall säljas ut. Den tillämpas också i normalfallet på\r\ndet sättet att om en redare vill sälja ett fartyg eller\r\nföra ut det brukar den frågan kunna lösas. Jag har\r\ninte upplevt att den här nya lagen som\r\npermanentades för några år sedan vållat några stora\r\nproblem för rederinäringen.</pre><pre>Anf. 76 INGRID HASSELSTRÖM NYVALL\r\n(fp):</pre><pre>Fru talman! Jag vill gärna börja med att ta upp\r\nnågra upp några allmänna synpunkter på Gotland.\r\nVi talar ofta om problemen kring trafiken och\r\nglömmer att det också finns en positiv utveckling\r\nför Gotland. Man har t.ex. under de senaste åren\r\nhaft en god befolkningsutveckling, en hög andel\r\nsysselsatta, en betydande nyetablering av företag\r\noch ett successivt ökat antal studerande i\r\nhögskoleutbildning.</pre><pre>Samtidigt med denna positiva bild finns\r\nemellertid en stor ovisshet om hur den framtida\r\nutvecklingen kommer att gestalta sig. Detta gäller\r\nt.ex. beslutet om en ny regionalpolitik för 1990-\r\ntalet, där Gotland placerats utanför de områden\r\nsom ges regionalpolitiskt företagsstöd. Folkpartiet\r\nliberalerna motsatte sig detta belsut och anser att\r\nGotland fortfarande bör tillhöra stödområdet.\r\nOvissheten gäller också sockerodlingen och övrigt\r\njordbruk.</pre><pre>Även inom turistnäringen, som är en av Gotlands\r\nviktigaste, finns det frågetecken. I en nedåtgående\r\nkonjunktur är turistintäkterna mer osäkra, och det\r\nredovisades vissa negativa siffror redan under 1990.\r\nDett kan givetvis komma att påverka\r\nresandefrekvensen, men med fler hamnar och mer\r\ndifferientierad prissättning kan en nedgång\r\nsäkerligen motverkas. Jag har därför föreslagit att\r\ntransportstödet koncentreras till färjetrafiken och\r\natt det höjs med 10 milj.kr.</pre><pre>För att nu gå över till betänkandets direkta förslag\r\nhar man på klassiskt svenskt vis dämpat debatten\r\nom Gotlandstrafiken i år genom att utskottet\r\nenhälligt föreslagit att en översyn, dvs. en\r\nutredning, kommer till stånd. Eftersom jag är en av\r\nmotionärerna för en sådan utredning är jag\r\nnaturligtvis inte missbelåten med utskottets beslut.</pre><pre>Debatten dämpas ytterligare av att ordföranden i\r\når, liksom förra året, tar de repliker som eventuellt\r\nfinns mot oss som har inlägg i Gotlandsfrågan först.\r\nVi kommer ju litet grand som jästen efter brödet in\r\ni ugnen. I år har vi dock inte några yrkanden från\r\nfolkpartiet liberalerna. Vi har ingen reservation här\r\ni år, och därför gör det ju mindre.</pre><pre>Den utredning som utskottet har enats om\r\nvälkomnas, men jag är tveksam till vissa av de\r\nargument som har framförts i olika sammanhang,\r\ndock inte i betänkandet. ''Skattefri försäljning kan\r\nvara lösningen för att hålla priserna nere på\r\nGotlandsfärjorna'', har utskottets ordförande\r\nuttalat. Det kan ligga något i detta, men den stora\r\nfrågan är om en sådan försäljning ger de intäkter\r\nsom förväntas och därmed möjlighet att sänka\r\npriserna. Tanken har nämligen förts fram att\r\nutesluta alkohol från den skattefria försäljningen,\r\nnågot som jag välkomnar. Detta vore särskilt\r\nlämpligt med tanke på de många värnpliktiga som\r\nreser till och från Gotland. Dessa och andra\r\nväsentliga frågor för Gotlandstrafikens framtid\r\nskall en utredning alltså nu se över.</pre><pre>Tyvärr kan inte detta hjälpa sommarens trafik. I\r\nmotion T636 har jag föreslagit att anslaget till\r\ntrafiken skall höjas med 10 milj.kr., som jag nyss\r\nnämnde. Jag beklagar att utskottet inte kunde gå\r\nmed på detta förslag.</pre><pre>Ökningen var främst avsedd att användas för att\r\nfrämja trafiken under turistsäsongen, t.ex. genom\r\nytterligare familjerabatter. En annan möjlighet\r\nvore att sätta in den tredje färjan, som nu finns hos\r\nrederiet, på linjen Västervik--Visby. Denna färja är\r\negentligen en fraktfärja, men kan ta bilar och\r\npassagerare. Eftersom den inte har hytter skulle\r\nden passa utmärkt för att ombesörja\r\nveckoslutstrafik på den korta rutten Västervik--\r\nVisby till turistvänliga priser. Detta skulle ske inom\r\nkoncessionens ram.</pre><pre>Fru talman! Vi här i riksdagen skall egentligen inte\r\nlägga oss i Gotlandslinjens marknadsföring, men\r\nsom departementschefen själv framhållit ställer en\r\nminskad trafik ökade krav på statsbidrag. Det vore\r\ndärför välkommet om de överläggningar som enligt\r\nstatsrådet förs med koncessionshavaren ledde fram\r\ntill några konstruktiva förslag. Ordföranden har ju\r\nockså här antytt att någonting är på väg. Ett sådant\r\nförslag är att utnyttja just den kortaste vägen till\r\nGotland från det stora sydsvenska\r\nupptagningsrådet Göteborg--Jönköping--\r\nLinköping, nämligen den från Västervik.</pre><pre>Turistnäringen är, som nämnts, en av Gotlands\r\nviktigaste, liksom den är för Öland. En turisttrafik\r\nutanför koncessionen mellan de både öarna under\r\nden intensiva högsäsongen är inget hot mot den\r\nreguljära färjetrafiken, utan kan i stället bidra till\r\nökade turistintäkter. Ta bort hindren för våra gäster\r\npå Öland och Gotland att göra en tur över\r\nÖstersjön och upptäcka en annan lika fin\r\nsemesterö!</pre><pre>Innan jag slutar vill jag ta upp en annan fråga som\r\nberör Gotlandstrafiken. I budgetpropositionen har\r\nföreslagits att administrationen av stödet till\r\nfärjetrafiken skall överföras till sjöfartsverket när\r\ntransportrådet avvecklas. Detta förslag behandlas\r\ninte i det nu aktuella betänkandet. Jag vill ändå ta\r\ntillfället i akt att även här upprepa förslaget i min\r\nGotlandsmotion T636 att stödet skall administreras\r\nav länsstyrelsen i Gotlands län. Detta är helt i linje\r\nmed hur tranportstödet administreras i andra delar\r\nav landet. Jag hade hoppats att utskottet skulle\r\nstödja denna linje, men så är tyvärr inte fallet. Den\r\ndebatten får vi ta när det aktuella betänkandet\r\nkommer upp i kammaren.</pre><pre>Till sist yrkar jag bifall till utskottets förslag om en\r\növersyn, med förhoppning om att denna beaktar\r\nför det första gotlänningarnas berättigade krav på\r\nen trafik med en bra tidtabell till rimliga priser, för\r\ndet andra turistnäringens behov av en attraktiv\r\ntrafik och för det tredje den sociala och ekonomiska\r\naspekten av skattefri försäljning.</pre><pre></pre><pre>Anf. 77 GUNHILD BOLANDER (c):</pre><pre>Herr talman! Så var det då dags för den varje år\r\nåterkommande prövningen av anslaget till\r\nGotlandstrafiken. Ett större antal motioner än vad\r\nsom brukat vara vanligt har lagts på riksdagens\r\nbord i detta ämne i år och det har säkerligen en\r\nspeciell anledning.</pre><pre>När den av socialdemokrater och folkpartister\r\nbeslutade persontrafikmomsen mycket kallsinnigt\r\ntilläts att slå igenom fullt ut på färjebiljetten från\r\nden 1 januari i år, då var det många som reagerade,\r\npå Gotland och utanför Gotland. En helig vrede\r\ngentemot statsmaktens förtryck av en del av\r\nSverige går inte längre att nonchalera. Otaliga\r\ninsändare på tidningssidorna såväl i kvällspress som\r\növriga dagliga tidningar både på fastlandet och\r\nGotland har givit uttryck för att gränsen är nådd,\r\natt tålamodet är slut. Regeringen kan inte få\r\nfortsätta med sin styvmoderliga behandling av\r\nGotland.</pre><pre>I min motion T645 har jag ställt frågan ''Vad vill\r\nregeringen med Gotland?'', och jag kan ställa den\r\npå nytt i kammaren i dag. Vad vill regeringen med\r\nden stora ön i Östersjön? Det går an att semestra\r\nnågra korta veckor på sommaren och sedan inte bry\r\nsig något mer. Men det är en orimlig situation som\r\ntransportrådet har skapat i färjetrafiken,\r\nrederibytet inte att förglömma.</pre><pre>För den turistande familjen som vill besöka\r\nGotland har det i år blivit väsentligt dyrare än förra\r\nåret. Sommaren 1990 betalade en tvåbarnsfamilj\r\nmed bil 1 850 kr. för en tur- och returresa i\r\nhögtrafik. Samma resa kostar i år 2 540 kr. och det\r\när en ökning med drygt 37 %. Kostnaden per mil\r\nblir 85 kr. Sker resan mitt i veckan är det något\r\nbilligare, eftersom en viss prisdifferentiering\r\ntillämpas. Så det är att hälsa med tillfredsställelse\r\nom, som utskottet redovisar, överläggningar mellan\r\ntransportrådet och rederiet kan resultera i någon\r\nform av rabattsystem så att inte hela vår\r\nturistnäring slås ut på grund av att det kostar för\r\nmycket att ta sig över vattnet. Jag noterar i dag en\r\nviss ödmjukhet från Birger Rosqvists sida när det\r\ngäller kostnadsökningen. Hans inlägg i dag inger\r\nmåhända någon förhoppning på det området.</pre><pre>Gotland är sedan länge den utpräglad turistregion\r\noch turismen en allt viktigare näringsgren i takt\r\nmed att huvudnäringen jordbruk med\r\nlivsmedelsindustri har tvingats till nedskärningar\r\noch minskar i betydelse med anledning av den förda\r\njordbrukspolitiken. Det borde då vara ett intresse\r\nfrån statens sida att möjliggöra för människor att\r\nförlägga sin rekreation inom landet, men i stället\r\ngör man tvärtom. Man belägger färjetrafiken med\r\nmoms men låter utrikes resor var befriade från\r\nmoms, och nu får vi då uppleva att människor\r\nkringgår systemet så till den milda grad att den som\r\nskall åka från Arlanda till Sturup beställer biljett till\r\nKöpenhamn och tjänar åtskilliga hundralappar på\r\ndetta.</pre><pre>Vad regeringen vill med Gotland vet vi inte.\r\nDäremot vet vi vad den vill med Öresundsbron.\r\nDen får kosta ett antal miljarder, hur många vet väl\r\ningen, kanske 20--25 eller så. Ja, om vi fick lika\r\nmycket pengar som kostnaderna för att reparera\r\nÖlandsbron, som nu är aktuellt, skulle biljettpriset\r\nkunna reduceras väsentligt. Kammarens ledamöter\r\nmåste faktiskt förstå att vi efterlyser en rättvis\r\nbehandling när det gäller vår färjetrafik.</pre><pre>Och så kom då för några veckor sedan den s.k.\r\ntillväxtpropositionen, där Gotland fanns med i ett\r\nenda sammanhang, nämligen nedläggningen av\r\nRoma sockerbruk. Så särskilt mycket tillväxt blev\r\ndet inte för vår del. Men i propositionen satsar\r\nregeringen kraftigt på infrastrukturinvesteringar till\r\njärnvägar, vägar, kollektivtrafik i\r\nstorleksordningen 100 miljarder under 90-talet.\r\nGotlandsfärjan, som är vår väg och järnväg, får\r\ningen del av denna satsning. Fastlandet med\r\nstorstäderna är värt att satsa på, inte Gotland.</pre><pre>Det känns bittert att socialdemokrater och\r\nfolkpartister så med berått mod vill isolera Gotland\r\nmed att låta införandet av persontrafikmoms få\r\nsådan effekt som det fått. Jag varnade för den här\r\nutvecklingen i skattedebatten i juni förra året -- nu\r\nhar vi facit i hand och kan konstatera att Gotland är\r\nden stora förloraren.</pre><pre>Detta var skälet till mitt krav i motionen om en\r\nobjektiv utredning. Jag noterar att utskottet talar\r\nom en översyn, och jag vill med skärpa påtala att\r\ndet inte kan handla om någon enkel översyn. Vad\r\nsom krävs är ett grundligt utredningsarbete, fritt\r\nfrån intressenter, som kan bearbeta alla de frågor\r\nsom uppmärksammats i olika motioner och som\r\nfrån Gotlands län och kommun har framförts till\r\ndepartement och statliga myndigheter. Frågan om\r\nansvaret för tonnaget måste ingå som en väsentlig\r\ndel i det utredningsarbetet.</pre><pre>Utskottet har dock slagit fast följande: ''Gotland\r\nbör självklart ha en tillfredsställande\r\ntrafikförsörjning för sina egna innevånare men\r\nockså beredas möjlighet att genom rimliga priser i\r\nfärjetrafiken stimulera turister att besöka ön till\r\nfrämjande av dess ekonomiska utveckling.'' Detta\r\när sannerligen ingen självklarhet i dag, och det är\r\ndärför det ställs stora förhoppningar på det\r\nkommande utredningsarbetet.</pre><pre>I årets budgetproposition väljer då regeringen att\r\nbl.a. slopa stödet till godstrafiken med 6 milj.kr.\r\noch stödet till flygtrafiken med 14,5 miljoner av\r\nbudgetbesparingsskäl. Det är också ganska\r\nokänsligt, och utskottets majoritet tycker att det är\r\nriktigt. Riksrevisionsverket skall dock utreda\r\nkonsekvenserna. Jag tycker att man skall göra\r\ntvärtom, ungefär som Elving Andersson har sagt\r\ntidigare, utreda först och besluta sedan. Men det är\r\nju ett vanligt system på senare tid att besluta om\r\nnedläggningar och neddragningar först, och sedan\r\ntar man reda på om det eventuellt blir några\r\nnegativa konsekvenser. Jag har i min motion T645\r\nkrävt en uppräkning av transportstödet med 6\r\nmiljoner till 75 milj.kr. Det är samma krav som i\r\ncenterns kommittémotion T215, och det återfinns i\r\nreservationerna 6 och 7.</pre><pre>Andra motionärer har tagit upp frågan om utökad\r\ntrafik i den omfattning som fanns på\r\nGotlandsbolagets tid. Ingrid Hasselström Nyvall\r\nvar inne på det alldeles nyss. Jag vill gärna\r\ninstämma i dessa krav. Då hade vi fyra färjor och\r\ntrafik på fyra fastlandshamnar. I dag har vi två\r\nfärjor och två hamnar och löfte om en tredje färja\r\nför godstransporter till sommaren i år.</pre><pre>Jag har i många år krävt att Gotlandstrafiken skulle\r\nbefrias från transportrådets handläggning -- eller\r\nhandbojor -- och på den punkten har jag nu blivit\r\nbönhörd, eftersom transportrådet skall upphöra.\r\nDetta noteras med tacksamhet. Transportrådets\r\ninsatser på färjetrafikens område har varit av\r\nmycket negativ art. De många tvivelaktiga turerna\r\nkring bytet av färjerederi 1988 kommer\r\ngotlänningarna och övriga berörda sent eller aldrig\r\natt glömma.</pre><pre>Jag räknar nu med att kommande utredning finner\r\nen lösning också i fråga om handläggningen och då\r\ngärna i ett särskilt trafikråd, underställt regeringen\r\nmen med ett reellt gotländskt inflytande.</pre><pre>I motion T641 har Sven-Olof Petersson och jag tagit\r\nupp en del säkerhetsfrågor vad gäller\r\ntanktransporter i Östersjön. Jag tycker inte att\r\nutskottet har lagt tillräcklig vikt vid de olycksrisker\r\nsom den trafikföringen medför. Därför vill jag yrka\r\nbifall till reservation 17.</pre><pre>Fru talman! Gotlandstrafiken kräver sin lösning.\r\nRegeringen har det yttersta ansvaret för detta.\r\nBifall till reservationerna 6 och 7!.</pre><pre>Anf. 78 INGRID HASSELSTRÖM NYVALL\r\n(fp) replik:</pre><pre>Fru talman! Jag vill informera Gunhild Bolander\r\nom att vår representant i transportrådets styrelse\r\nreserverade sig mot den stora taxehöjningen, för\r\nden går långt utöver vad som föranleds av den\r\nbreddade momsen.</pre><pre>Anf. 79 GUNHILD BOLANDER (c) replik:</pre><pre>Fru talman! Det var ju intressant att veta. Jag har\r\ninte haft tillgång till transportrådets handlingar, så\r\nden uppgiften var en nyhet för mig. Tack för den!</pre><pre>Anf. 80 ULLA PETTERSSON (s):</pre><pre>Fru talman! Det är också min avsikt att tala om\r\nGotlandstrafiken, inte helt oväntat kanske. Det är\r\ningen annan fråga som jag har ägnat så mycket tid i\r\ndenna talarstol, och jag har ibland uttryckt\r\nbesvikelse och frustration över att jag tyckt mig få\r\nså dåligt gehör. Därför vill jag gärna säga att jag nu\r\ntycker mig möta en viss förståelse från utskott och\r\ndepartement för våra bekymmer, trots att det i\r\ndagens betänkande handlar om indragningar.</pre><pre>De indragningarna kan jag däremot inte acceptera.\r\nDet handlar för dagen om statsbidraget till vissa\r\nlastbilsföretag. Flygtrafiken återkommer vi till i\r\nsamband med ett annat betänkande. Jag kan hålla\r\nmed om att bidraget kanske inte till alla delar är så\r\nväl utformat, rättvisan är inte hundraprocentig och\r\ngrunderna är, som det heter, ''osäkra''. Men, fru\r\ntalman, enligt min mening är det inte ett tillräckligt,\r\nja inte ens ett godtagbart skäl att bara dra in stödet.\r\nDet borde ha varit möjligt att låta lastbilsstödet\r\ningå i den översyn som nu aviseras.</pre><pre>Det är bl.a. i ställningstagandet för denna översyn\r\nsom jag tycker mig se en förståelse hos utskottet för\r\natt något måste göras åt Gotlandstrafiken. Vi har\r\nju också hört ordföranden beskriva situationen som\r\noroande och värd ytterligare prövning.</pre><pre>Utskottet skriver enhälligt, dock utan att göra\r\nnågot tillkännagivande, att man ''förutsätter'' att en\r\növersyn skall ske. Jag litar naturligtvis på att\r\nutskottets ledamöter som sakkunniga i frågan har\r\nsådana informationer att jag kan ta för gott att det\r\nverkligen blir en genomlysning av de problem och\r\nmöjligheter som det pekas på i många motioner,\r\nalltså inte bara den som jag står som första namn\r\nunder.</pre><pre>Låt mig bara, fru talman, få skicka med några\r\nupplysningar, åsikter och funderingar inför denna\r\növersyn.</pre><pre>För det första: Det diskuteras mycket om trafiken\r\ntill och från Gotland, och en önskelista på vad som\r\nborde göras kunde bli mycket lång. Men först på\r\nlistan står enligt en enig och stark opinion och\r\nföreträdare för samtliga fullmäktigepartier i\r\nGotlands kommun en sak: Det är för dyrt att resa\r\ntill Gotland. Jag upprepar: Det är för dyrt att resa\r\ntill Gotland.</pre><pre>För det andra: För socialdemokraterna på Gotland\r\nhar det länge stått klart att staten måste ta det fulla\r\nansvaret för vår väg över vattnet. Det har glädjande\r\nnog blivit en allt bredare insikt om detta, och nu är\r\nvi ganska eniga när vi säger att staten bör stå som\r\nägare av tonnaget, på samma sätt som staten äger\r\nvägar och järnvägar i övrigt i landet, för att uppnå\r\nen rättvis behandling.</pre><pre>För det tredje: När det nu diskuteras skattefri\r\nförsäljning inom Gotlandstrafiken, vill jag påpeka\r\natt gotlänningarna aldrig kommer att acceptera att\r\n''supa ihop till biljetten''. Jag vill inte se en situation\r\ndär klirrande kassar över landgången är den enda\r\ngarantin för en vettig trafik mellan Gotland och\r\növriga landet.</pre><pre>Men, fru talman, jag har inga betänkligheter mot\r\nannan typ av försäljning med reducerad skattesats.\r\nJag kan heller inte tänka mig att det skulle vara\r\nnågot fel i att man i restaurangerna ombord får äta\r\noch för den delen också dricka till ett pris som\r\nframstår som attraktivt. Finlandstrafiken har\r\nnämnts, och det är självklart att det är den\r\njämförelsen vi osökt hamnar i.</pre><pre>Om sedan den aviserade översynen skall ske helt fri\r\nfrån intressenter, som Gunhild Bolander menar, är\r\njag inte så säker på. Jag tror nog att gotlänningarna\r\ngärna vill vara med och åtminstone få framföra våra\r\nsynpunkter och ideér inför en sådan översyn.</pre><pre>Jag vill slutligen, fru talman, uttrycka min mycket\r\nivriga förhoppning att det rabattsystem inför\r\nsommarens turistsäsong som enligt vad utskottets\r\nordförande nu sagt är under utarbetande, visar sig i\r\nsinnevärlden med det allra snaraste. Det behövs,\r\noch det behövs snabbt. Sommarens turistresor\r\nsäljs, eller borde säljas, i dag.</pre><pre>Gunhild Bolander som stod före mig i talarstolen\r\nciterade en för oss gotlänningar mycket vacker\r\nmening i utskottets betänkande. Jag skall inte\r\nupprepa den. Jag skall bara säga att vi som bor på\r\nGotland och vi som i övrigt har intressen i frågan\r\nkommer att gömma och begrunda de orden i våra\r\nhjärtan. Låt se att de orden blir verklighet som ett\r\nresultat av den översyn som vi nu väntar oss.</pre><pre>Anf. 81 MARIANNE JÖNSSON (c):</pre><pre>Fru talman! Det är ett säkert vårtecken när vi här\r\ni riksdagen debatterar Gotlandstrafiken -- i år en\r\nvecka tidigare än i fjol. I år känner jag en mer\r\npositiv stämning här i plenisalen. Den översyn som\r\när aviserad inger åtminstone förhoppningar att den\r\nhär för gotlänningarna och för alla i Sverige över\r\nhuvud taget mycket väsentliga frågan kanske är på\r\nväg att få en bättre lösning än för närvarande.</pre><pre>I fjol stod fyra partier bakom en reservation att\r\nreguljär sommartrafik borde komma till stånd\r\nsommartid mellan Öland och Gotland och mellan\r\nVästervik och Visby.</pre><pre>I ett antal motioner från allmänna motionstiden i år\r\nupprepas kravet på att trafik skall förekomma\r\nsommartid som för några år sedan. Nu förutsätter\r\nutskottet att regeringen ser till att färjetrafiken blir\r\nföremål för en grundlig översyn, varvid man skall\r\nbeakta de frågor som tas upp i motionerna. Det är\r\nbra. Det är bra för Gotland, som jag sade tidigare.</pre><pre>Agne Hansson och jag har i en motion, nr 602,\r\nutvecklat hur betydelsefull en färjeförbindelse\r\nsommartid är såväl för Öland och Västervik som för\r\nhela Kalmar län. Turismen har stor betydelse, och\r\nden behöver stimuleras och vidareutvecklas. En\r\nfärjeförbindelse till Gotland är en synnerligen\r\nviktig faktor i ett breddat turistutbud. Borgholms\r\noch Västerviks kommuner, som ju betecknas som\r\nturistkommuner, har under senare tid investerat\r\nväsentligt och gjort sig beredda att ta emot\r\nytterligare turister från när och fjärran. Öland\r\ntotalt och Västervik har tillsammans 1,6 miljoner\r\ngästnätter per säsong. Till det kommer privat\r\nuthyrning.</pre><pre>På Öland finns tidvis under turistsäsongen 200 000\r\nturister. Det finns alltså en synnerligen stor\r\nmarknad som kan erbjudas som alternativet att åka\r\nnärmaste vägen till Gotland. Det är en resa på två\r\noch en halv timme. Linjen Västervik--Visby är med\r\nbred marginal det kortaste avståndet mellan\r\nfastlandet och Visby. Det tar en timme och\r\nfyrtiofem minuter kortare tid än att åka linjen\r\nOskarshamn--Visby.</pre><pre>Till sommaren är det fyra år sedan Öland och tre år\r\nsedan Västervik hade färjeförbindelse med\r\nGotland. Vi saknar den tiden. Sedan regeringen\r\noch det statliga transportrådet utsåg ett nytt\r\nfärjebolag att sköta Gotlandstrafiken har det blivit\r\nsämre för vårt läns vidkommande. Uteslutande\r\nOskarshamn får trafikeras, och sommartrafiken har\r\nsågats av.</pre><pre>Den motivering vi har fått höra ett antal gånger från\r\nregeringen och socialdemokraterna är att man har\r\nvelat säkra trafikunderlaget -- ingen skulle få\r\nplocka russinen ur kakan -- och därmed säkra en\r\ntrygg trafikförsörjning till Gotland.</pre><pre>Men ingen har med någon grad av trovärdighet\r\nkunnat visa att förutsättningarna för\r\nOskarshamnstrafiken skulle försämras om det\r\nfanns kompletterande sommarlinjer på Öland och\r\nVästervik. Det finns inte ett en gång för alla givet\r\ntrafikunderlag, om man inte driver\r\nplanhushållningens teorier in absurdum. Tvärtom\r\nvisar alla erfarenheter att ju fler färjelinjer det\r\nfinns, ju större utbudet är, desto fler resande blir\r\ndet. Sista året som det fanns färjeförbindelser\r\nmellan Öland och Gotland reste 36 000 personer\r\nmellan öarna. I en undersökning som högskolan i\r\nKalmar gjorde visade det sig att det till tre\r\nfjärdedelar var spontanresande.</pre><pre>När inte Nordström  &amp;  Thulin velat uppfylla den del\r\nav principavtalet med staten som innebär\r\nkompletterande trafik under högsäsong har vi krävt\r\natt koncessionen skall upphöra. Vi tycker att det är\r\nfelaktigt att ett enda företag, utan risk för\r\nkonkurrens, skall få styra och ställa på ett så viktigt\r\ntrafikområde som Östersjön. Andra rederier som\r\nvelat bedriva trafiken har fått avslag. Senast 1988\r\navslog regeringen en ansökan från ett rederi i\r\nKalmar.</pre><pre>När regleringar avskaffas på alla andra områden\r\nmåste den reglering som koncessionen utgör också\r\nförsvinna. Det skulle betyda ett kraftigt uppsving\r\nför turismen i Kalmar län. Det behöver vi nu, efter\r\nturistmomsens svåra konsekvenser för den\r\nnäringen, som är så betydelsefull för våra öar.\r\nDetta hoppas jag skall ingå som en viktig del i den\r\növersyn som nu skall företas.</pre><pre>Anf. 82 MARTIN OLSSON (c):</pre><pre>Fru talman! Det borde vara självklart för alla att\r\nnågra isbrytare borde lokaliseras till\r\nNorrlandskusten, där de största isbrytarinsatserna\r\nav naturliga skäl måste ske. Men tyvärr finns det\r\ninte en majoritet inom trafikutskottet som vill\r\nverka för en sådan lokalisering.</pre><pre>I slutskedet av denna debatt vill jag därför, som en\r\nav de många motionärerna och som norrlänning,\r\nyttra mig om kravet på lokalisering av några\r\nisbrytare till Norrlandskusten.</pre><pre>Motioner om lokalisering av några isbrytare till\r\nHärnösand har avslagits år efter år, eftersom det i\r\ndenna fråga liksom i alla andra\r\nomlokaliseringsfrågor har funnits starka krafter\r\nsom har kämpat emot.</pre><pre>Västernorrland är det län som drabbats hårdast av\r\nnegativ befolkningsutveckling under 80-talet. För\r\natt vända den utvecklingen behövs dels förbättrade\r\nförutsättningar för näringslivet genom utbyggnad\r\nav infrastrukturen och andra åtgärder, dels\r\nlokalisering av statlig verksamhet. Lokalisering av\r\nnågra isbrytare till Härnösand skulle både förbättra\r\nförutsättningarna för bl.a. de stora industriernas\r\nsjötransporter och bli ett välkommet tillskott för\r\nlänet från sysselsättningssynpunkt.</pre><pre>För att få ett ordentligt underlag för bedömning av\r\nförutsättningarna för en överflyttning av några av\r\nisbrytarna till Härnösand har länsstyrelsen i\r\nVästernorrland låtit utreda denna fråga med hjälp\r\nav både egen personal och en utomstående, mycket\r\nerfaren konsult med regionalpolitik som specialitet.</pre><pre>Denna utredning kom fram till att mycket starka\r\nskäl talar för lokalisering till Härnösand av Atle-\r\nklassens tre isbrytare.</pre><pre>I reservation 25 av Elving Andersson från centern\r\nm.fl. har sammanfattningsvis angetts de fördelar en\r\nsådan lokalisering skulle få. Jag skall nämna några:</pre><pre>-- Centralt läge i operationsområdet får man\r\ntveklöst i Härnösand, eftersom huvuddelen av\r\nisbrytarinsatserna sker i Bottenhavet och\r\nBottenviken.</pre><pre>-- Förnämliga inseglingsförhållanden är\r\nutmärkande för Härnösands hamn.</pre><pre>-- Isbrytarna får i Härnösand en egen kaj i närheten\r\nav kustbevakningens regionbas och i mellersta\r\nNorrlands marinkommandos hamn.</pre><pre>-- Två mil norr om Härnösands hamn ligger Lunde\r\nvarv med gammal marin anknytning. Man avser att\r\nrestaurera och bygga ut befintlig torrdocka till en\r\nkapacitet fullt tillräcklig för torrsättning av Atle-\r\nklassens isbrytare.</pre><pre>-- Det bör komma att finnas god och säker tillgång\r\ntill kvalificerad arbetskraft. Att bo och leva i\r\nHärnösand bör vara önskvärt för många.\r\nFörutsättningarna att få bostad, barnomsorg,\r\nutbildning och arbete åt medflyttande är goda.</pre><pre>Som reservanterna anför är länsstyrelsens förslag\r\nom lokalisering av de tre isbrytarna till Härnösand\r\nvälgrundat och bör därför genomföras. Men det är\r\nendast centerns, vänsterpartiets och miljöpartiets\r\nledamöter i trafikutskottet som kommit till denna\r\nslutsats. Majoriteten har däremot lyssnat på\r\nsjöfartsverket och avstyrkt motionerna i stället för\r\natt se det positiva i denna omlokalisering.</pre><pre>Fru talman! Skulle vi alltid låtit oss vägledas av\r\nberörd myndighets synpunkter skulle inga\r\nutlokaliseringar från Stockholm ha kunnat\r\ngenomföras. Varje decentralisering har mötts och\r\nmöts av invändningar. Detta ligger kanske i sakens\r\nnatur. Men erfarenheterna visar entydigt att\r\nomställningar och omlokaliseringar ofta medfört\r\npåtagliga fördelar, ibland fördelar som inte till fullo\r\nkunnat förutses i beslutssituationen.</pre><pre>Vi som var med i riksdagen under 70-talet minns de\r\nmycket starka krafter som då motarbetade\r\nregionalpolitiskt och samhällsekonomiskt\r\nmotiverade omlokaliseringar.</pre><pre>Länsstyrelsens utredning om omlokalisering av tre\r\nisbrytare resulterade i motioner från representanter\r\nför samtliga sex riksdagspartier. Att lokala\r\nriksdagsledamöter ställer krav betyder inte något\r\nför beslutet om man inte får stöd inom sitt parti för\r\nåtgärden.</pre><pre>Min besvikelse när jag läste det nu aktuella\r\nbetänkandet var att de tre största partierna inte\r\nlyssnat på sina kollegor i Västernorrland i denna\r\nviktiga lokaliseringsfråga. För jag förutsätter att\r\nalla vi alla riksdagsledamöter från Västernorrland\r\nsom har motionerat i frågan, liksom övriga\r\nmotionärer har försökt få stöd i våra resp.\r\npartigrupper för motionskraven om isbrytarna.</pre><pre>Trafikutskottets folkpartister har inte lyssnat till sitt\r\npartis regionalpolitiske expert Sigge Godin.\r\nModeraterna i utskottet har inte stött Eva Björnes\r\narbete för sitt län, och socialdemokraterna -- med\r\ntvå utskottsledamöter boende vid\r\nNorrlandskusten -- har inte följt upp Bo Holmbergs\r\nm.fl. socialdemokraters motion.</pre><pre>Det är illavarslande att socialdemokrater,\r\nfolkpartister och moderater inte vill ställa upp för\r\ndenna för Västernorrlands län och för\r\nNorrlandskusten över huvud taget viktiga\r\nlokaliseringsfråga.</pre><pre>Först efter voteringen vet vi om det blir nederlag\r\neller ej för decentralisering och regionalpolitik.</pre><pre>Fru talman! Jag yrkar bifall till reservation 25 som\r\ngäller isbrytarflottans lokalisering.</pre><pre>Anf. 83 CARL FRICK (mp):</pre><pre>Fru talman! För ett par år sedan bedrevs det en stor\r\nkampanj som hette Hela Sveriges skall leva.\r\nTanken var att hela Sverige skulle leva, men sedan\r\ndess har riksdagen fattat långa rader av beslut som\r\nfaktiskt gör det väldigt svårt för människor som bor\r\npå en ö som Gotland.</pre><pre>Vi har fått en skattepolitik som innebär moms på\r\ntransporter. Vi har fått en jordbrukspolitik som\r\nkommer att innebära att stora delar av jordbruket\r\nhotas av nedläggning. Vi fick nyligen\r\ntillväxtpropositionen där det talas om att lägga ned\r\nsockerbruket i Roma.</pre><pre>Man kan inte uppfatta detta på annat sätt än som\r\nen klar isoleringspolitik mot Gotland, trots att det\r\när vår största ö som vetter mot Baltikum. Det är\r\nganska fantastiskt!</pre><pre>Riksdagen har faktiskt fattat mycket stolliga beslut,\r\nbl.a. om att lägga moms på kollektivtrafiken. Vi vet\r\natt det leder till ökade utsläpp av koldioxid och\r\nkväveoxid, vilket står i strid med fattade beslut av\r\nSveriges riksdag och undertecknade konventioner.\r\nVi här i riksdagen ger fullständigt katten i fattade\r\nbeslut och går vidare mot en ökad miljöförstöring.</pre><pre>Kostnaderna för att komma till och från Gotland\r\nhar ökat med 35 %. Sammantaget med att man har\r\nhöjt restaurangmomsen slår man ett hårt slag mot\r\nturism och näringsliv på Gotland. Vi kan räkna med\r\natt antalet transporter kommer att minska och att\r\ndet blir mycket mycket dyrare för näringslivet att\r\ntransportera varor fram och tillbaka. Det är alltså\r\nett hårt slag mot en långsiktig regionalpolitik i en\r\nviktig del av Sverige.</pre><pre>Det finns ingen riksväg mellan Gotland och\r\nfastlandet. Därför måste vi faktiskt betrakta\r\nsjövägen mellan Gotland och fastlandet som\r\nriksväg, och då måste det också bli så att\r\nkostnaderna för att komma till och från Gotland\r\nmåste likställas med motsvarande för vägfordon på\r\nfastlandet. Annars kan man över huvud taget inte\r\ntala om likställighet och rättvisa.</pre><pre>Med utgångspunkt i det statliga avdraget för resor i\r\ntjänst på 12 kr. milen skulle man kunna komma ner\r\ntill en rimlig kostnad för att ta sig till och från\r\nGotland för 200 kr. Då skulle man kunna fördela\r\nkostnaderna så att man tar 100 kr. för bilen och 50\r\nkr. för varje vuxen över tolv år.</pre><pre>Dessa 12 kr. kontrasterar ju våldsamt mot det\r\nbelopp på 85 kr. per mil som Gunhild Bolander\r\nredovisade för en stund sedan. Det är verkligen att\r\nskinna de människor som vill komma till och från\r\nGotland?</pre><pre>Kommer man ned till den kostnadsnivå som jag\r\nföreslår med motsvarande kostnadssänkningar för\r\nlasttrafiken, kan ju faktiskt näringslivet börja\r\nblomstra. Det gäller särskilt om man ser till att\r\nsänka restaurangmomsen och reducera\r\narbetsgivaravgiften, vilket vi har föreslagit i vår\r\nekonomiska motion med anledning av\r\nstatsverkspropositionen.</pre><pre>Situationen i dag är inte särskilt uppmuntrande för\r\ndem som vill ta sig till och från Gotland -- i\r\nsynnerhet inte på sommaren under den hårt\r\ntrafikbelastade tiden. Det är trångt, bökigt och\r\nfruktansvärt besvärligt! Hela trafiksituationen\r\nmåste ses över trots koncessionsavtalet.</pre><pre>Det är litet glädjande att trafikutskottet nu har\r\nkommit till insikt om detta och uppmanar\r\nregeringen att se till att bl.a. lösa\r\nresekostnadsfrågan. Det gäller att se till att det går\r\nsnabbt och att inte bara titta på resekostnaderna.\r\nMan måste se på hela situationen. Det är ett stort\r\noch viktigt arbete som måste göras grundligt.</pre><pre>Det är helt klart att de gotländska intressena måste\r\nfå förtur. Det är gotlänningarna som är specialister\r\npå sina trafikproblem -- inte människor som sitter\r\npå alla möjliga olika ställen på fastlandet och tror\r\natt de vet någonting.</pre><pre>Det grundläggande är att de som har sakkunskap\r\nockså skall ha huvudinflytandet över utredningen.\r\nDessutom bör också på sikt själva ägandet vara\r\ngotländskt och huvudkontor m.m. ligga på\r\nGotland, så att gotlänningarna har koll på vad som\r\nhänder, och huvudkontoret inte skall ligga i\r\nStockholm eller någon annanstans.</pre><pre>Det är helt enkelt som Ulla Pettersson säger. Det är\r\nför dyrt! Priserna på resan måste sänkas. Att\r\nkomma med rabatter, som nu föreslås, är säkert bra\r\nför att underlätta för familjer med barn, men det är\r\nlångt ifrån tillräckligt. Det är bara som en liten\r\nkrusning på havet, kan man säga.</pre><pre>Trots allt är det en liten ljusning i det gotländska\r\ntrafikmörkret. Det är faktiskt ett resultat av ett\r\nträget opinionsarbete både på Gotland och här i\r\nriksdagen. Det visar sig att det är mer än viktigt att\r\nvara ihärdig i sådant här arbete.</pre><pre>Nu gäller det att inte slå sig till ro med vaga löften\r\nom rabatter och utredning. Det gäller faktiskt att\r\nmana på regeringen om och om igen och utsätta den\r\nför en ständig press. Man får inte tro att det är\r\nfärdigt, för det kommer det inte att vara förrän\r\nutredningen är klar och man har fattat beslut i\r\nriksdagen.</pre><pre>Kampen är viktig och måste fortsätta.\r\nGotlandstrafiken måste fungera och bli mycket\r\nbilligare. Det är faktiskt bråttom!</pre><pre>Hela Gotlandstrafiken måste ges en chans i de\r\nregionalpolitiska sammanhanget. Det finns\r\nanledning att se över det som har sagts i\r\ntilläggspropositionen. Det gäller att se över\r\njordbruks- och skattepolitiken totalt sett för att ön\r\nskall kunna klara sig. Det är viktigt att se till att\r\nsjövägarna är riksväg mellan Gotland och\r\nfastlandet. Därmed stöder jag speciellt\r\nreservationerna 6 och 7.</pre><pre>Anf. 84 GÖREL BOHLIN (m):</pre><pre>Fru talman! Det var Birger Rosqvists anförande för\r\nen stund sedan som fick mig att begära ordet i\r\ndebatten.</pre><pre>Trafikutskottet behandlar i detta betänkande bl.a.\r\nsjöfartsverkets mål och riktlinjer och ett antal\r\nmotioner, bl.a. om allmän farled över\r\nRödkobbsleden. Utskottet tar ställning för\r\nföreslagna mål och riktlinjer och säger med\r\nanledning av den s.k. Rödkobbsleden att den ur\r\nsjösäkerhetssynpunkt kan ha fördelar. Sedan\r\nhänvisar man till miljöprövning hos regeringen.</pre><pre>Den formuleringen, fru talman, är undertecknad\r\näven av Birger Rosqvist. Därför förvånar det mig\r\natt trafikutskottets ordförande nu helt frankt tar\r\nställning för Rödkobbsleden även ur\r\nmiljösynpunkt. Om den inställningen hade trängt\r\nigenom vid behandlingen i utskottet hade jag\r\nreserverat mig. Jag tycker nämligen att det är klart\r\nolämpligt att på så sätt ta ställning innan\r\nmiljöexperter har provat och synat alla aspekter\r\nenligt naturresurslagen.</pre><pre>Hur blir det med yrkesfisket och det rörliga\r\nfriluftslivet? Det är många instanser som är klart\r\nnegativa till den nya leden. Jag har i ett särskilt\r\nyttrande deklarerat att jag förutsätter att den\r\nberedning av frågan som pågår fyller alla de\r\nanspråk på klargörande och allsidighet som man\r\nkan förvänta sig när det gäller en så seriös fråga.</pre><pre>Jag har inget yrkande, fru talman.</pre><pre></pre><pre>Anf. 85 BIRGER ROSQVIST (s) replik:</pre><pre>Fru talman! När jag tog till orda om\r\nRödkobbsleden i ett tidigare anförande berodde\r\ndet på att en annan talare i kammaren hade ställt\r\nfrågor till mig om den. Om sjösäkerheten kan\r\nfrämjas så ligger det självklart också miljöaspekter\r\ni det. Utan att vara tillfrågad tillåter jag mig ha\r\nsynpunkter på sådant som jag tycker främjar\r\nmiljön. Jag anser att en säker och rak sjöfartsled in\r\ntill Stockholm är positiv ur miljösynpunkt.\r\nAnmärkningar i övrigt har riktats mot denna led,\r\nmen jag undrar hur underbyggda de är.</pre><pre>En tidigare talare redogjorde för hur det gick till att\r\nspränga berg. Den sprängning som behövs för att\r\nfå till stånd Rödkobbsleden kommer att ske 8--10\r\nmeter under vattenytan. De oersättliga\r\nnaturvärden som kan finnas där nere har ännu\r\ningen människa sett, möjligen förutom de objudna\r\ngäster österifrån som simmar utefter botten. Jag vet\r\ninte om någon här har talat med en sådan gäst. Det\r\nsom finns där nere kommer att ligga ännu djupare\r\nefter sprängningen. Under överskådlig tid kommer\r\ninget mänskligt öga att se dessa värden, såvida han\r\neller hon inte sätter på sig grodmansutrustning och\r\ndyker ned. Jag är inte så övertygad om att det blir\r\nfulare efter en sprängning än det är nu.</pre><pre>Att vi har tagit upp frågan om denna led i\r\nutskottsbetänkandet är därför att vi anser att leden\r\nfrämjar sjösäkerheten. Den ger möjlighet att\r\nseparera viss trafik in till Stockholm. Den gamla\r\nSandholmsleden kan då utnyttjas av mindre\r\ntonnage. Den raka, breda och djupa\r\nRödkobbsleden kommer att främja sjösäkerheten\r\noch verksamt bidra till att olyckor -- oljeutsläpp och\r\nannat -- kan motverkas. På det sättet går\r\nsjösäkerheten, miljömedvetandet och värnet om\r\nden yttre miljön hand i hand. Jag anser att det vore\r\nmycket positivt om denna led kunde komma till\r\nstånd. Jag har noga studerat saken.</pre><pre>Anf. 86 GÖREL BOHLIN (m) replik:</pre><pre>Fru talman! I sjösäkerhetsfrågor har vi\r\nsjöfartsverkets expertis att lita till. Men jag får\r\nmedge att jag också tror Birger Rosqvist om att\r\nkunna en del om sjösäkerhet. Däremot är jag\r\ntveksam till om han kan tillräckligt mycket om\r\nmiljöfrågor. Jag tycker det är fel av honom att gå\r\nhändelserna i förväg och uttala sig för en\r\nRödkobbsled utan att avvakta den miljöprövning\r\nsom är aviserad och som vi själva talar om i\r\nbetänkandet.</pre><pre>Jag tycker faktiskt att Birger Rosqvists senaste\r\ninlägg också betydde en axelryckning när det gäller\r\nmiljöproblemen. Man skall ta dem på djupaste\r\nallvar och överlåta åt den expertis vi har att lägga\r\nfram både för- och nackdelar med exempelvis\r\nRödkobbsleden.</pre><pre>Anf. 87 BIRGER ROSQVIST (s) replik:</pre><pre>Fru talman! Jag tar miljöproblemen på djupaste\r\nallvar. Jag var ju ända nere på tio meters djup när\r\njag talade om dem!</pre><pre>I förmiddags talade vi länge om inlandsbanan.\r\nNu har vi i stället spårat in på Finlandsbanan. Jag\r\nvidhåller, Görel Bohlin, att sjösäkerhet och\r\nfrämjande av god miljö i våra skärgårdar och längs\r\nvåra kuster går hand i hand. Därför är jag positiv\r\ntill denna led. Jag vet att somliga i Stockholm inte\r\ntycker om den. De vill ha dessa ytor att segla på,\r\nmed segelbrädor och annat. Men nyttosjöfarten har\r\nbåde behov och glädje av att få en rakare och bättre\r\nled intill Stockholm. Det är också positivt för\r\nmiljön. Jag tycker det är viktigare att slå vakt om\r\nnyttotrafiken än att använda utrymme till att segla\r\nmed småbåtar. Det finns gott om plats för båda. De\r\nsmå båtarna har stora ytor att röra sig på och\r\nbehöver inget större vattendjup. De stora färjorna\r\noch fartygen som skall in till Stockholm går\r\ndäremot säkrare och bättre och kommer med\r\nsäkerhet fram om de har tillräckligt med vatten\r\nunder kölen.</pre><pre>Anf. 88 GÖREL BOHLIN (m) replik:</pre><pre>Fru talman! Detta senaste inlägg var också ett bevis\r\nför hur lätt Birger Rosqvist tar på den här frågan.\r\nHemskt roligt! Djupaste allvar, det är tio meter det.\r\nJag tycker också att vi fick ett ganska bra prov på\r\nurspårning.</pre><pre>Jag tror att Birger Rosqvist känner till ganska\r\nmycket om sjösäkerhet. Men inom\r\nmiljöproblematiken finns frågor som inte direkt har\r\nmed sjösäkerhet att göra. Det kan uppstå bieffekter\r\ngenom tillkomsten av denna led. Men min främsta\r\ninvändning mot Birger Rosqvists inlägg är att han\r\ninte avvaktar miljöprövningen utan tar ställning i\r\nförväg, dvs. innan han har lyssnat på expertisen.</pre><pre>Anf. 89 MARIANNE SAMUELSSON\r\n(mp):</pre><pre>Fru talman! Utskottsordföranden sade för en stund\r\nsedan att han hade synpunkter på miljön och tog\r\nden på djupaste allvar. Menar utskottsordföranden\r\natt regeringens förslag att minska bidraget till\r\ntransporter är ett led i denna riktning?\r\nSjötransporter är mycket energisnålare än\r\nlastbilstransporter. Eftersom en minskning av\r\nanvändningen av fossila bränslen är nödvändig är\r\ndet också viktigt att sjöfarten väl kan hävda sig\r\ngentemot landsvägstrafiken. Sjötransporterna får\r\ninte minska i omfattning utan bör tvärtom tillåtas\r\nöka på landsvägstrafikens bekostnad.</pre><pre>Det är faktiskt med ganska stor besvikelse som jag\r\nkonstaterar att utskottsmajoriteten har valt att inte\r\nbiträda hela min motion. I stället har man följt\r\nregeringens förslag. Visserligen är skrivningen\r\nbättre än man kunde ana när man läste regeringens\r\nförslag. Men det finns fortfarande inga pengar med\r\ni bilden. Löftet om en snabbutredning är dock\r\npositivt. Vi får se vad den utredningen leder fram\r\ntill. Det är dock rimligt att ha kvar samma anslag\r\natt röra sig med tills utredningen är klar.</pre><pre>Västra Sverige är minsann inte problemfritt i\r\nmiljöhänseende. Snarare är det ett av de hårdast\r\nmiljöbelastade områdena. Vi har sett att det skall\r\navsättas pengar till kringfartsleder i\r\nGöteborgsområdet. Här hade trafikutskottet en\r\nverkligt bra möjlighet att kraftfullt uttala sig för att\r\nlägga över sådana transporter på kanaltrafiken som\r\när möjliga att lägga över på den. Genom att frakta\r\ngods sjövägen i stället för landvägen minskar man\r\nockså trafiktrycket. Man kunde ge klara signaler till\r\nindustrierna i området om att man skulle satsa\r\nresurser på ett betydligt bättre alternativ än på\r\nlandsvägstransporter.</pre><pre>Det är på många vis angeläget att den här frågan får\r\nen bra lösning. Jag hoppas verkligen att\r\nutskottsordföranden har möjlighet att trycka på så\r\natt utredningen inte leder till ett felaktigt resultat.\r\nVi måste ha en fungerande transportkanal upp mot\r\nVänern samt öka sjötransporterna för att minska\r\ntrycket på vägarna. Det är mycket viktigt.</pre><pre>Fru talman! Med detta yrkar jag bifall till\r\nreservation 9.</pre><pre>Anf. 90 SÖREN NORRBY (fp):</pre><pre>Fru talman! En farled över Rödkobbsfjärden i\r\nStockholms skärgård har fördelar från\r\nsjösäkerhetssynpunkt, säger utskottets majoritet.\r\nJa visst, det kan alla sakliga iakttagare hålla med\r\nom. Men utskottet tar här bara ett sektorsansvar,\r\nalltså sjöfartsansvaret, och inte det helhetsansvar\r\nfrån miljösynpunkt som vi bl.a. med hänsyn till\r\nkommande generationer i dag måste ta.</pre><pre>Gör man en helhetsbedömning i den här frågan,\r\nexempelvis på det sätt jag har föreslagit i min\r\nmotion T638, blir slutsatsen en annan. Då blir\r\nslutsatsen att vi bör säga nej till en ny farled över\r\nRödkobbsleden, och detta framför allt av hänsyn\r\ntill kommande generationer.</pre><pre>Om fartygen nu har blivit så stora att de inte får\r\nplats i den känsliga skärgårdsnaturen är det faktiskt\r\ninte naturen det är fel på, utan det är fel på fartygen\r\noch det är fel på de redare som har beställt så stora\r\nfartyg att de inte får plats. Vi måste hålla oss inom\r\ngränsen för vad naturen tål, säger vi alla i våra\r\nmiljöpolitiska deklarationer. Om fartygen är så\r\nstora att de inte får plats i naturen, då är de större\r\nän vad naturen tål.</pre><pre>Att ta ett tidigare orört skärgårdsområde i anspråk\r\nför sjöfart är en form av exploatering. Exploatören\r\nbehöver bara vinna kampen om ett visst område en\r\ngång, medan miljövårdsintressena måste vinna\r\nvarje gång exploateringsintressena är framme.</pre><pre>Vi måste alltså, fru talman, överlämna en\r\nhandlingsfrihet till kommande generationer. Jag\r\nansluter mig till reservation nr 2 till utskottets\r\nbetänkande.</pre><pre>Överläggningen var härmed avslutad.</pre><pre>\r\nBeslut</pre><pre>Företogs till avgörande trafikutskottets\r\nbetänkanden 1990/91:TU14, TU15 och TU16.</pre><pre>Trafikutskottets betänkande TU14</pre><pre>Mom. 1</pre><pre>Utskottets hemställan bifölls.</pre><pre>Mom. 2 (underhållsverkstäder)</pre><pre>Utskottets hemställan -- som ställdes mot\r\nreservationen av Viola Claesson -- bifölls med\r\nacklamation.</pre><pre>Trafikutskottets betänkande TU15</pre><pre>Mom. 1--5</pre><pre>Utskottets hemställan bifölls.</pre><pre>Mom. 6 (statligt stöd till forskning och utveckling\r\ntyp Prometheus)</pre><pre>Utskottets hemställan bifölls med 286 röster mot\r\n18 för reservation 1 av Viola Claesson. 3 ledamöter\r\navstod från att rösta.</pre><pre>Mom. 7 (utvecklingen av ett spårbilssystem)</pre><pre>Först biträddes reservation 2 av Elving\r\nAndersson m.fl. med 51 röster mot 16 för\r\nreservation 3 av Viola Claesson. 239 ledamöter\r\navstod från att rösta.</pre><pre>Härefter bifölls utskottets hemställan med 243\r\nröster mot 66 för reservation 2 av Elving Andersson\r\nm.fl.</pre><pre>Trafikutskottets betänkande TU16</pre><pre>Mom. 1 (sjöfartsverkets bemanning av Stockholms\r\nskärgård)</pre><pre>Utskottets hemställan bifölls med 290 röster mot\r\n17 för reservation 1 av Viola Claesson.</pre><pre>Mom. 2 (allmän farled över Rödkobbsfjärden)</pre><pre>Utskottets hemställan bifölls med 265 röster mot\r\n37 för reservation 2 av Viola Claesson och Roy\r\nOttosson. 3 ledamöter avstod från att rösta.</pre><pre>Mom. 9 (fritidsbåtsregister)</pre><pre>Utskottets hemställan bifölls med 202 röster mot\r\n100 för reservation 4 av Görel Bohlin m.fl. 3\r\nledamöter avstod från att rösta.</pre><pre>Mom. 12 (statsbidrag till vissa lastbilsföretag)</pre><pre>Utskottets hemställan bifölls med 235 röster mot\r\n69 för reservation 6 av Elving Andersson m.fl.</pre><pre>Mom. 19 (införande av en passageavgift för\r\nVänersjöfart)</pre><pre>Utskottets hemställan bifölls med 242 röster mot\r\n66 för reservation 9 av Elving Andersson m.fl.</pre><pre>Mom. 20 (ett svenskt internationellt\r\nfartygsregister)</pre><pre>Utskottets hemställan bifölls med 210 röster mot\r\n96 för reservation 10 av Görel Bohlin m.fl.</pre><pre>Mom. 22 (svensk medverkan i ett gemensamt\r\neuropeiskt kvalitetsregister)</pre><pre>Utskottets hemställan bifölls med 275 röster mot\r\n34 för reservation 12 av Elving Andersson och\r\nRune Thorén. 1 ledamot avstod från att rösta.</pre><pre>Mom. 25 (flagglagen)</pre><pre>Utskottets hemställan bifölls med 176 röster mot\r\n132 för reservation 13 av Elving Andersson m.fl.</pre><pre>Mom. 28 (värdeförsäkring av sjöfartsstödet)</pre><pre>Utskottets hemställan bifölls med 253 röster mot\r\n49 för reservation 16 av Elving Andersson m.fl.</pre><pre>Mom. 32 (dubbla bottnar på tankfartyg m.m.)</pre><pre>Utskottets hemställan bifölls med 241 röster mot\r\n66 för reservation 17 av Elving Andersson m.fl. 2\r\nledamöter avstod från att rösta.</pre><pre>Mom. 41 (lotsningsfrågor)</pre><pre>Utskottets hemställan -- som ställdes mot\r\nreservation 22 av Viola Claesson -- bifölls med\r\nacklamation.</pre><pre>Mom. 48 (isbrytarflottans lokalisering)</pre><pre>Utskottets hemställan bifölls med 234 röster mot\r\n71 för reservation 25 av Elving Andersson m.fl. 1\r\nledamot avstod från att rösta.</pre><pre>Mom. 56 (störningar från fritidsbåtar)</pre><pre>Utskottets hemställan bifölls med 274 röster mot\r\n32 för reservation 32 av Viola Claesson och Roy\r\nOttosson. 2 ledamöter avstod från att rösta.</pre><pre>Mom. 57 (lyxskatt för ''muskelbåtar'')</pre><pre>Utskottets hemställan bifölls med 289 röster mot\r\n20 för reservation 33 av Viola Claesson.</pre><pre>Övriga moment</pre><pre>Utskottets hemställan bifölls.</pre><pre>13 § Djurförsök m.m.</pre><pre>Föredrogs</pre><pre>jordbruksutskottets betänkande</pre><pre>1990/91:JoU20 Djurförsök m.m.</pre><pre>Anf. 91 LENNART BRUNANDER (c):</pre><pre>Fru talman! I det betänkande från\r\njordbruksutskottet som vi nu har att behandla har\r\nett antal motioner tagits upp som rör djurförsök och\r\nsatsningar på alternativa metoder för att\r\nonödiggöra djurförsök. Utskottsmajoriteten säger\r\natt vi är ganska duktiga på att skapa förutsättningar\r\nför andra metoder, dvs. för sådant som inte gäller\r\nförsök med djur. Men om vi hade varit så duktiga,\r\nskulle det ju inte ha varit nödvändigt att väcka de\r\nmotioner som nu finns och som har behandlats i\r\nutskottet. Vi reservanter har en något avvikande\r\nuppfattning.</pre><pre>Det är nog gott och väl att det sägs att vi skall satsa\r\npå alternativa metoder och att det är bra med\r\nsådana. Men vi måste ha en klar målsättning, som\r\nleder till att antalet djurförsök radikalt minskar --\r\nja, egentligen till att djurförsöken upphör. Om vi\r\nverkligen menar något med talet om andra metoder\r\nän användningen av djur vid tester och försök,\r\nmåste vi mycket kraftfullt arbeta dels på att\r\nutveckla de olika metoderna, dels på att få en\r\nforskning kring dessa saker. Dessutom måste vi ha\r\nett system för testning av de olika metoderna, så att\r\nvi vet att de verkligen håller måttet. Om vi skulle gå\r\nifrån djurförsöken och börja med alternativ utan att\r\nha klarat ut funktionen tillräckligt väl, skulle vi\r\nkunna hamna i ett mycket besvärligt läge. Det är\r\ndärför som vi i våra reservationer kräver större\r\nresurser och en mera helhjärtad satsning på\r\nalternativen. Det är alltså vad våra reservationer nr\r\n3 och nr 6 i det aktuella betänkandet handlar om.</pre><pre>I och med den nya djurskyddslagen ändrades det\r\nsätt på vilket djurförsöken behandlats. Tidigare\r\nbestämde ju de etiska nämnderna om huruvida ett\r\ndjurförsök skulle få komma till stånd eller inte.\r\nMen hälsoskyddsnämnderna hade att avgöra om\r\ndet förelåg risk ett för lidande för djuren som inte\r\nvar acceptabelt. När den nya djurskyddslagen\r\nantogs skrevs det in i denna att det i de etiska\r\nnämndernas bedömning av försökens relevans --\r\ndet handlade också om huruvida dessa försök skulle\r\nfå komma till stånd -- skulle ingå en text om att\r\nplåga av djuren som var oacceptabel inte fick\r\nförekomma. Redan i det läget motsatte vi oss en\r\nsådan förändring. Vi ansåg då, och vi anser\r\nfortfarande, att det är riktigt att de myndigheter\r\nsom har att se till djurhälsan också får ett ord med\r\ni laget.</pre><pre>Vi återkommer alltså till årets riksmöte med\r\nmotioner om den saken. Vi har också en\r\nreservation i detta betänkande. Vi säger att vi anser\r\natt den gamla ordningen skall återställas i detta\r\navseende, så att hälsovårdsnämnderna har en\r\nmöjlighet att vara med vid bedömningen.</pre><pre>Herr talman! Med det sagda yrkar jag bifall till\r\nreservation nr 8. Övriga reservationer yrkar jag inte\r\nbifall till just nu. Det innebär dock inte att vi inte\r\nstödjer dem. Vi kommer tvärtom att fortsätta att\r\nslåss för bättre möjligheter när det gäller\r\nalternativen och satsningen på ett framtagande av\r\nalternativ till djurförsök samt för att ett program för\r\ndetta kommer till stånd.</pre><pre>Anf. 92 ANNIKA ÅHNBERG (v):</pre><pre>Herr talman! För ungefär en vecka sedan hade vi\r\ntillfälle att här i kammaren diskutera ett annat\r\nbetänkande från jordbruksutskottet, som handlade\r\nom djurskydd. Även om det rådde delade meningar\r\nom hur pass stora effekter den nya djurskyddslagen\r\ni verkligheten har, noterades en stor enighet om att\r\nden nya djurskyddslagen var mycket bra. Det är bra\r\natt den har kommit till, och det är bra att den har\r\ndet uttalade syftet att våra husdjur skall beredas\r\ntillfälle att leva i enlighet med sina naturliga\r\nlivsbetingelser i så hög grad som möjligt.</pre><pre>Men när vi i dag skall diskutera en annan typ av\r\ndjurhållning, ett annat sätt på vilket människan\r\nförhåller sig till djur -- det handlar då om\r\ndjurförsök -- blir det ganska uppenbart att det inte\r\när så helt och fullt med den ambition som kommer\r\ntill uttryck i den nya djurskyddslagstiftningen.</pre><pre>När det gäller djurförsök är det ju mycket tydligt\r\natt vad människan gör är att hon tar andra levande\r\nvarelser i anspråk i syfte att på dem testa kemikalier\r\nav olika slag för att se om kemikalierna kan vara\r\nfarliga för människor. Jag tror att man kan förhålla\r\nsig till principen beträffande djurförsök på två sätt.\r\nEnligt en uppfattning är det en självklar rättighet\r\nför människan, därför att människan är den högst\r\nutvecklade varelsen. Människan står över alla\r\nandra levande varelser, och hon har den självklara\r\nrätten att använda andra levande varelser i sin\r\ntjänst -- oavsett effekterna för de andra levande\r\nvarelserna. Jag tror att det är det traditionella sätt\r\npå vilket vi har förhållit oss till djurförsök. Det är\r\npå det sättet som vi har kommit att över huvud taget\r\nanvända djur för att testa mediciner och\r\nkemikalier.</pre><pre>Men en annan syn utvecklas också, som jag tror är\r\nmera fruktbar. Vi måste säga: Ja, vi har hamnat i en\r\nviss situation. Tidigare använde vi oss av\r\ndjurförsök. Vi ställer höga krav t.ex. på\r\nkemikalier -- på hur dessa skall vara för att kunna\r\nanvändas med tanke på arbetsmiljön etc. Vi har fått\r\nett samhälle, där vi på grund av tradition eller\r\ndärför att det inte har funnits några andra\r\nanvändbara metoder har använt djur på detta sätt.\r\nMen detta är i grunden inte moraliskt godtagbart.\r\nVi borde sträva efter att komma ifrån detta och\r\nefter att i så låg grad som möjligt över huvud taget\r\nanvända oss av djurförsök. Det tycker vi i\r\nvänsterpartiet är en rimlig inställning till just\r\ndjurförsöken.</pre><pre>Jag kan ju inte stå här och säga att jag tycker att det\r\när fel att djurförsök förekommer och att vi\r\nomedelbart borde upphöra med dessa. Det kan jag\r\ninte påstå, med tanke på konsekvenserna för\r\narbetsmiljön inom läkemedelsområdet, ja, på\r\nmedicinområdet över huvud taget.</pre><pre>Däremot kan jag med kraft hävda att det görs för\r\nlitet i vårt samhälle när det gäller att bringa ned\r\nantalet djurförsök. Det görs för litet för att de djur\r\nsom används får en dräglig tillvaro. Dessutom\r\nanvänder vi oss slentrianmässigt av djurförsök.\r\nDetta är någonting som vi måste komma ifrån. Vi\r\nmåste se detta i det i och för sig mycket långsiktiga\r\nperspektivet, men det är dock ett perspektiv, att\r\ndjurförsök är någonting som vi över huvud taget\r\ninte borde använda oss av.</pre><pre>Jag tror att vi också närmar oss en situation, där det\r\nblir möjligt för människan att använda sig av andra\r\nmetoder. Man kan ju i dag med avancerad\r\nbioteknik och genteknik göra saker som för bara\r\nnågot decennium sedan kanske skulle ha ansetts\r\nvara en omöjlighet. Det kommer också att vara\r\nmöjligt att utveckla testmetoder som har mycket\r\nstörre träffsäkerhet än vad djurförsöken har. När\r\ndjurförsöken skall ersättas är det mycket viktigt att\r\ndetta görs med metoder som garanterar\r\ntillförlitlighet. Vi skall alltså ställa högra krav på\r\nmetoder som är alternativ till djurförsöken.</pre><pre>I det sammanhanget vill jag peka på att det är\r\nmycket konstigt att vi inte ställer lika höga krav på\r\ndjurförsöken. Sedan lång till tillbaka är det belyst --\r\ndet finns nämligen tio år gamla undersökningar --\r\natt de toxikologiska effekterna vid testning av\r\nkemikalier på djur bara till 25 % överensstämmer\r\nmed vad som gäller för människan. Man kan alltså\r\nmed 25 % säkerhet vänta sig samma bieffekter hos\r\nmänniskan. En del av reaktionerna hos\r\nförsöksdjuren är unika för dessa. Men ibland\r\nnoteras reaktioner hos människan som inte har\r\nnoterats vad gäller försöksdjuren.</pre><pre>Mot den bakgrunden tror jag alltså att det är viktigt\r\natt vi inser att vi slentrianmässigt använder oss av\r\ndjurförsök. Vi tror att vi, när vi har testat ett ämne\r\npå djur, har bevisat ämnets ofarlighet. Men ofta\r\nvisar det sig att så inte är fallet.</pre><pre>Jag yrkar således bifall till reservation nr 1, som\r\nhandlar om vikten av vi utvärdar djurförsöken.</pre><pre>När man läser betänkandetexten inser man att\r\nutskottsmajoriteten inte riktigt har förstått vad som\r\nligger bakom yrkande i reservationen. Det handlar\r\nalltså inte om att man skall gå igenom varje enskilt\r\ndjurförsök, precis som man gör innan man tillåter\r\nförsöken. Det handlar om att göra en övergripande\r\nutvärdering av hur stor träffsäkerhet djurförsöken\r\nhar och hur tillförlitliga de egentligen är. Vi skall\r\ngöra en undersökning i stora drag om hur pass\r\nanvändbara djurförsöken är. Det finns stora risker\r\nmed att vi inbillar oss att de ger oss säkrare resultat\r\nän vad de gör.</pre><pre>Jag vill inte yrka bifall till men ändå säga att vi från\r\nvänsterpartiets sida står bakom de andra yrkanden\r\nsom finns i reservationer och som går ut på att det\r\när nödvändigt med en översyn av verksamheterna\r\nvid de djuretiska nämnderna. Det visar sig ofta att\r\nman trots denna prövning ändå i alltför många fall\r\nslentrianmässigt beviljar tillstånd för djurförsök.</pre><pre>Jag vill också säga att vi står bakom de övriga\r\nreservationer som går ut på att man måste satsa mer\r\nekonomiska resurser på att utveckla de alternativa\r\nmetoderna. Vi tycker att riksdagen borde ställa sig\r\nbakom att i det långa perspektivet medvetet\r\navveckla djurförsöken.</pre><pre>Härmed, herr talman, vill jag alltså särskilt yrka\r\nbifall till reservation 1. I övrigt står vi bakom våra\r\nandra reservationer.</pre><pre>Anf. 93 MARIANNE SAMUELSSON\r\n(mp):</pre><pre>Herr talman! Det här betänkandet handlar om\r\ndjurförsök. Det är ett ämne som ofta väcker vissa\r\nkänslor, eftersom alla djurförsök kanske inte alltid\r\när berättigade. Djurförsöken är i mycket stor\r\nutsträckning både plågsamma och förnedrande för\r\ndjuren. Målet måste vara att minska användningen\r\nav djurförsök och att när de utförs göra dem så\r\nförutsägbara som möjligt.</pre><pre>I Sverige utnyttjas nära en halv miljon djur om året\r\ni djurförsök, ofta plågsamma. Det innebär ett djur\r\ni minuten. För att testa kemikalier, lösningsmedel,\r\ntobak, läkemedel, kosmetika osv. utsätts djur för\r\nförsök som ett led i att legitimera allt fler\r\nkemikalier, skönhetsprodukter, läkemedel. Ofta\r\nhandlar det om produkter som det inte finns något\r\nreellt behov av eller läkemedel som skall ersätta\r\nbristen på en vettig livsstil.</pre><pre>Den kunskap som erhålls genom djurförsök är ofta\r\ntämligen intetsägande, eftersom bara ett ämne\r\ntestas åt gången, medan människan exponeras för\r\ntiotusentals ämnen samtidigt i maten, luften, vatten\r\nosv. Kombinationseffekterna i det kemikaliserade\r\nsamhället kommer man inte alls åt genom\r\ndjurförsöken. Tvärtom kan ett ensidigt analyserane\r\nav enskilda ämnden bidra till en falsk\r\ntrygghetskänsla. Djurförsöken sker ofta av\r\nslentrian. Det blir ett försäljningsargument att de\r\nnya produkterna har testats. Dessutom kan man\r\naldrig med säkerhet överföra testresultaten från en\r\ndjurart till en annan, t.ex. människan.</pre><pre>De alternativa metoderna måste utvärderas om de\r\nskall kunna slå ut djurtesterna. Visserligen\r\nutvärderades inte djurförsöken innan de började\r\nanvändas, men det ställs andra krav på nya metoder\r\ni dag. För att de alternativa metoder som finns i dag\r\nskall kunna användas bör ekonomiska medel ställas\r\ntill förfogande för ändamålet. Det bör ligga helt i\r\nlinje med riksdagens tidigare hållning i frågan,\r\nnämligen att alternativ skall användas i stället för\r\ndjurförsök när det är vetenskapligt möjligt.</pre><pre>Vi har ett antal reservationer till betänkandet, bl.a.\r\nmed anledning av ändringen i djurskyddslagen.\r\nMånga av de djur som skall användas föds upp\r\nunder väntetiden. Det är viktigt, anser jag, att\r\ndjurskyddslagen är gällande även under den period\r\ndå djuren väntar på att bli testade och när de testas.\r\nVi var klart negativa när lagändringen infördes, och\r\ndet är vi fortfarande. Vi anser att om man skall\r\nkunna få någon som helst kraft i djurskyddslagen\r\nmåste den vara tillämplig även när djuren skall\r\nanvändas för djurförsök.</pre><pre>Vi anser att det i dag satsas alldeles för litet på\r\nalternativ till djurförsök. De borde kunna\r\nstimuleras betydligt bättre via samhällets styrning\r\nän vad man gör i dag.</pre><pre>Jag stöder naturligtvis våra reservationer, men jag\r\ntänker i det här fallet endast yrka bifall till\r\nreservation 1 om en utvärdering av djurförsöken,\r\nsom jag tycker är en viktig och angelägen uppgift.\r\nJag antar att de flesta håller med om att en\r\nutvärdering behöver göras. I övrigt stöder jag de\r\nandra reservationerna, men jag tänker inte begära\r\nvotering.</pre><pre></pre><pre>Anf. 94 HÅKAN STRÖMBERG (s):</pre><pre>Herr talman! Vi hade en omfattande debatt i förra\r\nveckan, då vi diskuterade och fattade beslut om\r\ndjurskyddslagen som helhet. Utskottets motiv då\r\nvar att vi hade behandlat ärendet för ett år sedan\r\noch att det egentligen i sak inte inträffat någonting\r\nsom skulle ha gett utskottet eller kammaren någon\r\nändrad uppfattning. Samma sak gäller här.</pre><pre>De motioner som utskottet har behandlat har vi\r\nockså behandlat för ett år sedan.\r\nUtskottsmajoriteten anser att det egentligen inte\r\nhar hänt någonting som skulle föranleda oss att\r\nändra uppfattning.</pre><pre>När det gäller frågor om användande av djur i\r\nforskningsförsök och medicinsk prövning är\r\nSverige förmodligen ett av de mest restriktiva\r\nländerna i världen. Att försöksdjuren skall växa\r\nupp under goda förhållanden, att försöken skall ske\r\nunder minsta möjliga lidande för djuren och med\r\nminsta möjliga antal djur är för oss självklart. Lika\r\nsjälvklart är det att vi inte skall använda djur där\r\nförsöken kan ske på annat sätt än att levande djur\r\ntas i anspråk. Där kan jag se att det finns en stor\r\nsamstämmighet i utskottet. Jag noterar också att\r\ntidigare talare har en syn som jag i långa stycken\r\nkan instämma i. Lennart Brunander sade att\r\nreservanterna hade en litet annan uppfattning. Det\r\ntar jag mera som att man vill markera oenigheten,\r\natt man vill gå litet längre men att det egentligen\r\ninte skiljer i sak mellan utskottsmajoriteten och\r\nreservanterna.</pre><pre>Det har till betänkandet fogats en reservation, där\r\ndet framförs krav på att vi skall utreda gjorda\r\ndjurförsök för att se att de uppfyller vetenskapliga\r\nkrav. Den reservationen har varit ständigt\r\nåterkommande under de senaste tio åren. Något\r\nsvar där, herr talman, får vi inte genom\r\nutredningar, utan det får vi enbart genom att forska\r\nvidare. Jag skulle kunna jämföra här med att vi\r\nskulle utreda om det finns levande varelser på\r\nandra planeter. Det kan vi knappast utreda, utan\r\nförst måste vi forska för att få resultat. I grunden är\r\nalla levande varelser uppbyggda på celler. När det\r\ngäller människor och djur är de i det grövre\r\nperspektivet lika. Vad beträffar det förfinade\r\ncellsystemet skiljer det sig också mellan mänskliga\r\nindivider. Det är här som problemet ligger. Annika\r\nÅhnberg sade att man tror att ett medel kan\r\nanvändas på människor bara därför att det har\r\ntestats på djur. Det finns nog inte någon som är det\r\nminsta insatt i frågan som tror att det är så. Det\r\nskiljer ju också mellan människor. Vissa människor\r\ntål antibiotika och andra läkemedel, medan andra\r\nfår mycket starka reaktioner av dessa ämnen.\r\nSådant kan man inte undersöka, utan man måste\r\nforska vidare.</pre><pre>För ca 30 år sedan var neurosedynmålet aktuellt.\r\nHade man haft möjlighet att först testa på djur,\r\nhade man redan i det stadiet kunnat undvika de\r\noerhöra skador som uppstod, enligt vad jag har hört\r\nfrån forskare, eftersom förändringarna kunde ses\r\nredan i det grövre cellsystemet. Självfallet kan man\r\ninte upptäcka förändringar i det förfinade systemet.\r\nDärför finns det i dag inga andra metoder än försök\r\npå levande material.</pre><pre>Jag instämmer i det som Annika Åhnberg sade om\r\natt det pågår omfattande försök när det gäller\r\ngenteknik och utveckling. Men man skall inte gå\r\ntillbaka i tiden, för det har skett väldigt mycket\r\nunder de senaste tio åren.</pre><pre>Det har framförts krav på att vi skall fastställa en\r\navvecklingsplan när det gäller försök på levande\r\ndjur. I och för sig kan man fastställa en\r\navvecklingsplan, men sedan återstår ingenting\r\nannat än att göra försök på levande människor.\r\nMan bör nog vara litet försiktig i det här fallet.</pre><pre>Det finns många svåra sjukdomar som forskarna\r\nännu inte har funnit någon bot för. Det är angeläget\r\natt det finns möjligheter att kunna göra tester i\r\nsamband med forskning.</pre><pre>Jag håller helt med om att försöken skall minimeras\r\nså långt möjligt och att man i stället skall använda\r\nandra metoder. Det är ju inte på något sätt billigare\r\natt använda djur i forskning. Om det gick att\r\nanvända cellforskning, skulle kostnaderna kunna\r\nelimieras. Det är kostsamt att uppföda djur och att\r\nutföra försök. Dessutom är det aldrig heller till\r\nfyllest, utan man måste gå vidare.</pre><pre>När det gäller att satsa mer på alternativa försök,\r\nvill jag bara nämna att anslagen till den alternativa\r\nforskningen har ökat mer för varje år. I dagarna\r\nförsöker man att få till stånd ett avtal mellan staten,\r\nAstra och Pharmacia om en gemensam finansiering\r\nav viss verksamhet beträffande forskning och för att\r\nfrämja utveckling och användning av alternativa\r\noch kompletterande metoder. Regeringen kommer\r\nockså att begära riksdagens bemyndigande\r\nbeträffande statens ekonomiska ansvar och\r\nförpliktelser i detta avtal.</pre><pre>Herr talman! Jag yrkar bifall till utskottets\r\nhemställan och avslag på reservationerna.</pre><pre>Anf. 95 ANNIKA ÅHNBERG (v):</pre><pre>Herr talman! Håkan Strömberg inledde med att\r\nsäga att vi under förra veckans diskussion om\r\ndjurskyddslagen var överens om att det inte hänt\r\nnågot nytt som föranledde en ändring av tidigare\r\nställningstaganden, men dels var vi ju inte överens\r\nom att ingenting behövde ändras, dels är det inte\r\nsant att det inte har hänt någonting.</pre><pre>När det gäller djurförsök händer det någonting\r\nvarje dag. Tillstånd beviljas fortlöpande och\r\nslentrianmässigt för djurförsök som kanske aldrig\r\nhade behövt genomföras. Det genomförs många\r\nförsök som är väldigt likartade. Det är kanske\r\nonödigt att göra i stort sett samma försök på olika\r\nhåll i landet. Det förekommer mycket onödig\r\nanvändning av djur. Om vi verkligen är överens om\r\natt hanteringen skall minimeras så mycket som\r\nmöjligt, borde större resurser sättas in på att\r\neffektivisera och samordna för att avveckla alla de\r\ndjurförsök som vi är överens om är onödiga. Det\r\nhandlar också om att se över hur försöksdjuren har\r\ndet.</pre><pre>Jag förstod inte det som Håkan Strömberg sade om\r\natt räkna människor på en annan planet -- ibland får\r\njag en känsla av att vi befinner oss på helt olika\r\nplaneter. Om vi vill att det skall forskas kring\r\nmetoder som kan vara alternativ till djurförsök,\r\nmåste det visas tydligare från samhällets sida. Då\r\nmåste man satsa resurser för att få till stånd en\r\nforskning med den här inriktningen. Jag förstod\r\ninte Håkan Strömbergs resonemang.</pre><pre>Om vi är överens om att alternativa metoder skall\r\nutvecklas, krävs det också att samhället starkare än\r\ni dag ger uttryck för detta.</pre><pre>Anf. 96 MARIANNE SAMUELSSON\r\n(mp):</pre><pre>Herr talman! Jag blev förvånad när Håkan\r\nStrömberg sade att det inte görs några onödiga\r\ndjurförsök, att vi i Sverige är fantastiska och att det\r\nabsolut inte finns några problem eller något annat\r\nsom behöver utvärderas.</pre><pre>I stort sett varenda ansökan om prövning i\r\ndjurförsöksnämnden går igenom, trots att det finns\r\nreservationer. Är inte detta märkligt? Det vore bra\r\nom man kom så långt att man åtminstone\r\nundersökte hur många av\r\ndjurförsöksansökningarna som det finns\r\nreservationer emot.</pre><pre>Jag har tittat på några ansökningar, och jag blev\r\nförvånad över att man tillåter den här typen av\r\nforskning och att man har behov av den. En del\r\ndjurförsök innebär t.ex. att man plockar bort ett\r\nöga för att se hur djuren reagerar när de är enögda.\r\nDet finns djur som binds fast och utsätts för\r\ncigarettrök för att man skall kunna se om de börjar\r\nhosta och blir irriterade av röken. Vi vet ju redan i\r\ndag att cigarettrök är skadligt. I stället borde man\r\nkämpa för att minska cigarettkonsumtionen. Det\r\nvore bättre om man forskade om hur man skulle få\r\nmänniskor medvetna om riskerna och inte hur\r\ndjuren reagerar på röken.</pre><pre>Jag tycker definitivt inte att vi har kommit särskilt\r\nlångt. Det finns väl en anledning till att\r\ndjurskyddslagen ändrades, och det var ju inte att\r\nskyddet för djuren skulle bli bättre. Några miljö-\r\noch hälsoskyddsnämnder hade ifrågasatt\r\nhanteringen av djur avsatta för användning till\r\ndjurförsök. Det var då man ändrade lagen, inte för\r\natt djuren skulle få det bättre utan för att man\r\nskulle behöva ha mindre kontroll.</pre><pre>Anf. 97 LENNART BRUNANDER (c):</pre><pre>Herr talman! Håkan Strömberg sade att det inte\r\nhar hänt någonting sedan frågan diskuterades förra\r\ngången och att det därför inte finns någon\r\nanledning att göra någonting. Å ena sidan delar jag\r\nAnnika Åhnbergs uppfattning att det har hänt\r\nsaker och ting. Det är ju därför som vi inte är riktigt\r\növerens. Å andra sidan är det sant att det inte har\r\nhänt så mycket, annars skulle det inte finnas några\r\nreservationer om alternativ och satsning på\r\nalternativa djurförsök. På den punkten har det hänt\r\nför litet, Håkan Strömberg.</pre><pre>Våra krav i reservationerna går ut på att vi vill att\r\ndet skall hända mer och att vi vill ha ett större\r\nengagemang. Däri ligger skillnaden mellan\r\nmajoriteten och reservanterna. När vi talar om\r\nsituationen och beskriver den märks skillnaden\r\nkanske inte så mycket -- majoriteten talar ju om att\r\nman vill ha alternativ. Skillnaden ligger i viljan att\r\nsatsa, att få någonting att hända. Detta är\r\nanledningen till att vi har avgett reservationer.</pre><pre>Håkan Strömberg hänvisade till att det skall\r\ntecknas ett avtal mellan staten, Astra och\r\nPharmacia, vilket skulle utgöra ett bevis för att det\r\nhänder saker. I betänkandet står emellertid att läsa:\r\n''Avtalet innebär i princip fullföljande av tidigare\r\navtal mellan staten och\r\nläkemedelsindustriföreningen (LIF) utom vad\r\navser partsställning och belopp -- -- --.'' Man har\r\nalltså räknat upp beloppen, men det är ingenting\r\nnytt. Det är klart att beloppen med rådande\r\ninflation måste räknas upp. I annat fall skulle det ju\r\nbli en försämring.</pre><pre>Anf. 98 HÅKAN STRÖMBERG (s):</pre><pre>Herr talman! Det har inte hänt någonting. Inte\r\nheller i motionerna tas det upp sådant som gör att\r\ndet nu finns anledning att ha en annan uppfattning\r\nän den utskottet hade när det behandlade nära nog\r\nlikalydande motioner förra året.</pre><pre>Jag vet att det kanske är föga värt att föra en debatt\r\nmed Marianne Samuelsson. Jag har aldrig sagt att\r\ndet inte förekommer onödiga djurförsök. Ingen,\r\ninte ens forskarna, kan hävda att det förekommer\r\nbara nödvändiga försök. Man ser aldrig resultat,\r\nförrän efteråt. Jag tycker att man underkänner\r\ndjurskyddsorganisationerna när man påstår att djur\r\nhelt i onödan tas i anspråk för försök. Vi har mycket\r\nideellt arbetande djurskyddsorganisationer. Vid\r\nvarje försöksinstitution finns det en etisk nämnd\r\nsom skall höras. I de etiska nämnderna är\r\ndjurskyddsorganisationerna representerade. Man\r\nser efter om det finns några andra alternativ, och\r\nman frågar sig om annan forskning kan tas i\r\nanspråk. Skulle man då upptäcka att det är\r\nnågonting som inte är riktigt, kan man gå vidare till\r\ncentrala försöksdjursnämnden och där göra\r\npåpekanden, så att nämnden kan stoppa försöken\r\neller anvisa andra alternativ. Man gör inte -- och det\r\nvill jag också säga till Annika Åhnberg -- de här\r\nförsöken slentrianmässigt. Varje försök skall\r\nprövas. Man skall se efter om det finns andra\r\nalternativ och om liknande forskning pågår på\r\nandra håll. Det är just beträffande forskningen som\r\nman måste gå vidare för att få fram den\r\nvetenskapliga relevansen. Det gäller inte\r\nutredningar.</pre><pre>Det är helt klart, Annika Åhnberg, att vi inte kan\r\nkonstatera att djurförsöken har gett så mycket att\r\nvi utan vidare kan säga att det inte blir några\r\nbiverkningar med läkemedel som används på\r\nmänniskor. Vi kan aldrig avgöra detta, eftersom det\r\när skillnader mellan individerna, vilket jag också\r\nförsökte säga i mitt förra anförande. Det finns\r\nockså åkommor där man inte kan gå in och klara ut\r\nsaker och ting genom cellforskning, dvs. att\r\nförsöken görs på cellerna efter det att djuren har\r\navlivats. Det räcker inte. Ibland måste man ha\r\nlevande material vid försöken. Men jag är\r\nmedveten om att de proven inte är till fyllest.\r\nIbland kan de vara det, nämligen om det gäller det\r\ngrövre cellsystemet där man kan upptäcka olika\r\nreaktioner. Men beträffande det förfinade systemet\r\nhar vi inte kommit tillräckligt långt. Jag hoppas att\r\nman kan komma så långt, men det kan inte ske\r\ngenom utredningar utan genom vidare forskning.</pre><pre>Anf. 99 MARIANNE SAMUELSSON\r\n(mp):</pre><pre>Herr talman! Håkan Strömberg vidhåller att det\r\ninte har hänt någonting sedan vi debatterade frågan\r\nsenast. Jag håller helt med honom, men att det inte\r\nhar hänt någonting är anledningen till att vi har\r\nvarit tvungna att skriva nya motioner. Hade det\r\nhänt någonting som enligt vår åsikt är positivt, hade\r\nvi inte behövt väcka de här motionerna.</pre><pre>Håkan Strömberg sade att jag underkänner\r\ndjurskyddsorganisationerna, men det är ju tvärtom\r\nså att jag vill stödja dem.\r\nDjurskyddsorganisationerna utgör ju en minoritet\r\noch har oftast inte möjlighet att påverka så starkt\r\nsom Håkan Strömberg tror. Därför har det\r\nframförts många klagomål, bl.a. från\r\ndjurskyddsnämnder och andra\r\ndjurskyddsorganisationer. Därför är också en\r\nutvärdering angelägen, som ju inte står i något\r\nmotsatsförhållande till det som Håkan Strömberg\r\nönskar, dvs. att det skall forskas vidare. Det behövs\r\nen utvärdering av de nuvarande försöken för att vi\r\növer huvud taget skall veta hur man bör gå vidare,\r\nvilka metoder som är de effektivaste och i vilka fall\r\nman behöver fortsätta med djurförsöken. Jag är ju\r\nför min del av den uppfattningen att många\r\ndjurförsök kan tas bort och ersättas med alternativa\r\nmetoder. Vi tycker att det är viktigt att stimulera,\r\nså att det kommer nya metoder. Jag håller fast vid\r\natt det måste ha funnits en anledning till att man\r\ninte ville att djurskyddet skulle fungera enligt\r\ndjurskyddslagen utan lade det hela utanför och\r\ngjorde ändringar.</pre><pre>Anf. 100 ANNIKA ÅHNBERG (v):</pre><pre>Herr talman! Det måste vara så, att vi uttrycker oss\r\nmycket otydligt, eftersom jag hela tiden får känslan\r\nav att Håkan Strömberg missförstår vad som står i\r\nreservationerna och det som vi talar om. En sådan\r\nhär utredning skulle alltså inte svara på frågan om\r\nvi i princip måste ha djurförsök eller ej. Vi är\r\növerens om att vi i vårt samhälle inte klarar oss utan\r\ndjurförsök. En sådan här utredning skulle handla\r\nom att få bort allt det som vi kan vara överens om\r\när onödig djurförsökshantering i dag. Det skrivs i\r\nreservationen t.ex. om hur virussjukdomar hos\r\ndjuren påverkar resultaten.</pre><pre>Det finns en lång rad andra saker som gör att man\r\nmåste fundera över om alla de tusentals djurförsök\r\nsom vi varje år gör verkligen är nödvändiga eller\r\nom vi inte kan minska hanteringen. När Håkan\r\nStrömberg går upp och svarar på frågorna får jag en\r\nkänsla av att han menar att vi gjort allt och att allt är\r\nbra när det gäller djurförsökshanteringen i Sverige.\r\nMen jag delar inte den uppfattningen. Jag menar\r\natt om vi verkligen är överens om att minimera\r\nanvändningen av försöksdjur, som Håkan\r\nStrömberg sade, finns det mycket mer som borde\r\ngöras och göras med större kraft. I alla\r\nreservationer finns det exempel på saker som borde\r\ngöras.</pre><pre>Anf. 101 HÅKAN STRÖMBERG (s):</pre><pre>Herr talman! Nej, jag hoppas att vi skall kunna\r\ngöra mycket mera, men jag vill ändå försvara den\r\norganisation som vi har, de etiska nämnderna. Där\r\ningår det personer från djurskyddsorganisationerna\r\nsom har att från olika utgångspunkter pröva på\r\nvilket sätt försöken skall tillåtas. Är det från\r\nforskningssynpunkt viktigt att djurförsök görs, kan\r\nman använda andra metoder, finns det liknande\r\nresultat att tillgå på annat håll, är frågor som man\r\nställer sig. Man hjälper inte organisationerna när\r\nman i detalj vill reglera vad de skall syssla med.\r\nMan skall ge dem ett förtroende och också ett\r\nansvar, så att vi kan minimera antalet djurförsök,\r\noch det ingår också i de etiska nämndernas\r\nprövning att undersöka om det rör sig om rätt antal\r\ndjur för försöken eller om försöken kan göras med\r\nett mindre antal. Att avgöra sådant ingår alltså i\r\nderas arbetsuppgifter. Jag menar att vi skall låta de\r\nideellt arbetande organisationerna, som verkligen\r\nkänner för användning av djuren på rätt sätt, så att\r\nförsöken inte sker i plågsamma former, arbeta med\r\ndet här. Organisationerna arbetar mycket seriöst\r\ntillsammans med forskarna och strävar efter att på\r\nalla sätt minimera antalet försök. Låt dessa\r\norganisationer arbeta med det här och låt oss stödja\r\ndem. Låt oss också stödja de alternativ som finns\r\noch satsa på den forskning som kan vara nödvändig\r\nför att hitta alternativ. Vi har inte några i dag och\r\ndärför måste vi avfärda motionerna om utredningar\r\nliksom också motionerna om att vi skall sätta en\r\növre gräns för djurförsöken. Vidare kan vi avfärda\r\nde reservationer där man talar för satsning på\r\nalternativ, eftersom som sådana satsningar görs.</pre><pre>Anf. 102 MARIANNE SAMUELSSON\r\n(mp):</pre><pre>Herr talman! Håkan Strömberg säger att\r\ndjurskyddsorganisationerna har en mycket viktig\r\nroll i den etiska nämnden, och det låter på honom\r\nsom om antalet djurförsök skulle ha minskat\r\nmycket kraftigt. För min del har jag inget belägg för\r\nden uppfattningen. Enligt vad jag har hört är det\r\nendast i ett fåtal fall som ansökan om djurförsök\r\ninte har blivit beviljad, trots att det har funnits\r\nreservationer från enstaka medlemmar av den\r\netiska nämnden. Det skulle vara intressant att höra\r\nom Håkan Strömberg har en helt annan\r\nuppfattning om att den etiska nämnden och\r\ndjurförsöksorganisationerna som ingår där har haft\r\nså stor inverkan och möjligheter att påverka så\r\nmycket som det låter här.</pre><pre></pre><pre>Anf. 103 ANNIKA ÅHNBERG (v):</pre><pre>Herr talman! Det gläder mig att höra att Håkan\r\nStrömberg har så höga tankar om de ideella\r\norganisationer som verkar för djurskydd i samband\r\nmed djurförsök. Jag skulle vilja rekommendera\r\nhonom att sätta sig litet grand in i hur och på vilka\r\nvillkor organisationerna har att verka i dessa etiska\r\nnämnder. Såvitt jag kan förstå måste denna lovsång\r\nfrån herr Strömberg utmynna i att han återkommer\r\ntill riksdagen med ett förslag om hur man\r\nytterligare skall stärka dessa utmärkta\r\norganisationers möjligheter att verka för sin sak.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (utvärdering av djurförsök m.m.)</pre><pre>Utskottets hemställan bifölls med 262 röster mot\r\n35 för reservation 1 av Annika Åhnberg och\r\nMarianne Samuelsson.</pre><pre>Mom. 9 (ändring i 2 § djurskyddslagen (1988:534))</pre><pre>Utskottets hemställan bifölls med 228 röster mot\r\n66 för reservation 8 av Karl Erik Olsson m.fl.</pre><pre>Övriga moment</pre><pre>Utskottets hemställan bifölls.</pre><pre>14 § Statsbudgeten för budgetåret 1990/91\r\n(miljödepartementet)</pre><pre>Föredrogs</pre><pre>jordbruksutskottets betänkande</pre><pre>1990/91:JoU23 Statsbudgeten för budgetåret\r\n1990/91 (miljödepartementet) (prop. 1990/91:100\r\ndelvis).</pre><pre>Andre vice talmannen konstaterade att ingen talare\r\nvar anmäld.</pre><pre>\r\nBeslut</pre><pre>Utskottets hemställan bifölls.</pre><pre>\r\nBeslut om uppskjuten votering av\r\nkvällsärenden</pre><pre>På förslag av andre vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nskulle företas till avgörande i ett sammanhang i\r\nbörjan av morgondagens arbetsplenum.</pre><pre>\r\nAjournering</pre><pre>Kammarens beslut kl. 17.50 att ajournera\r\nförhandlingarna till kl. 19.00 för middagsuppehåll.</pre><pre>\r\nÅterupptagna förhandlingar</pre><pre>Förhandlingarna återupptogs kl. 19.00.</pre><pre>15 § Mineralförsörjning och\r\nminerallagstiftning</pre><pre>Föredrogs</pre><pre>näringsutskottets betänkande</pre><pre>1990/91:NU23 Mineralförsörjning och\r\nminerallagstiftning (prop. 1990/91:100 delvis).</pre><pre>Anf. 104 KARIN FALKMER (m):</pre><pre>Herr talman! I detta betänkande, som har\r\nbeteckningen Mineralförsörjning och\r\nminerallagstiftning, belyses ett antal\r\nfrågeställningar som är betydelsefulla för gruv- och\r\nmineralindustrins framtida utveckling i vårt land.</pre><pre>Tillståndet inom den svenska gruv- och\r\nmineralnäringen är i dag bekymmersamt. Med\r\nnuvarande brytningstakt är den kända malmbasen\r\ntill stor del uttömd mot slutet av 1900-talet. Detta\r\ngäller i synnerhet sulfidmalmer som innehåller\r\nkoppar, zink, bly och guld. Nya malmer måste helt\r\nenkelt hittas, om betydelsefulla delar av den\r\nsvenska gruvnäringen skall finnas kvar.</pre><pre>Möjligheter till utveckling av en framgångsrik\r\nsvensk gruvindustri finns, eftersom de\r\nmalmgeologiska förutsättningarna i Sverige är\r\nmycket goda. Men för det krävs att de rätta\r\nförutsättningarna skapas.</pre><pre>Många gruvföretag befinner sig i dag i en direkt\r\nkrissituation. Gruv- och mineralnäringen har\r\ndrabbats av samma problem som övrig svensk\r\nindustri drabbats av genom strukturfelen i vår\r\nekonomi. Det gäller följderna av det rekordhöga\r\nskattetrycket, det rekordhöga kostnadsläget, den\r\nkvardröjande osäkerheten kring kärnkraft och\r\nenergipriser, den bedrivna näringspolitiken och\r\nmycket annat som den tredje vägens politik fört\r\nmed sig.</pre><pre>Trots kritik och varningar från opposition och\r\nekonomer har högskattepolitiken fortsatt, och\r\nsvensk industri har försatts i ett allt ofördelaktigare\r\nkonkurrensläge. Just nu ser vi resultatet av denna\r\nhemmagjorda kris i en växande och alltmer\r\nomfattande arbetslöshet. Den misslyckade\r\nsocialdemokratiska politiken drabbar nu även\r\ngruvnäringen med stor kraft. Varslen inom\r\ngruvindustrin står för dörren.</pre><pre>I denna situation är det viktigare än någonsin, dels\r\natt rätta till strukturfelen i den ekonomiska\r\npolitiken och förbättra de industriellt ekonomiska\r\nförutsättningarna, dels att genomföra förändringar\r\ninom gruv- och mineralpolitiken som stimulerar\r\nprospektörer och företag till nya engagemang.</pre><pre>Ges bara de rätta förutsättningarna finns det\r\nutrymme för viss optimism, eftersom de geologiska\r\nförutsättningarna att finna brytvärda malm- och\r\nmineralfyndigheter är goda. Vårt land har en\r\nintressant geologi, men det räcker förvisso inte som\r\nmotiv för prospekterings- och industrisatsningar.</pre><pre>Det måste skapas incitament för svenska och\r\nutländska entreprenörer och prospektörer att\r\ninvestera och satsa i Sverige. Sammanfattningsvis\r\när det åtgärder för att åstadkomma detta som flera\r\nreservationer från moderata samlingspartiet och\r\nfolkpartiet i dagens betänkande handlar om.</pre><pre>Dessutom tar vi upp en del viktiga frågor på\r\ngeologins område som är betydelsefulla för att\r\narbetet med att förbättra miljön och förebygga\r\nmiljöskador skall kunna bedrivas framgångsrikt.</pre><pre>Herr talman! Sverige har bra malmgeologiska\r\nförutsättningar. I vår omvärld är man förvånad över\r\natt det prospekteras så litet i Sverige trots de goda\r\nmalmgeologiska möjligheterna.</pre><pre>Avgörande för att stimulera till prospektering är att\r\nden geologiska basinformation som företagen\r\nbehöver för att kunna fatta väl underbyggda beslut\r\nbeträffande prospekteringsinsatser finns. De mest\r\nframgångsrika gruvföretagen i världen säger alla att\r\nde inte går in i ett nytt område om det inte finns ett\r\nfullständigt geologiskt underlag.</pre><pre>Sverige har vid en internationell jämförelse mycket\r\nlåg täckning med modern geologisk information.\r\nSverige bedriver en vid internationell jämförelse\r\nliten geologisk undersökningsverksamhet.</pre><pre>Samtidigt vet vi att utländska\r\nprospekteringsföretag investerar i Sverige endast\r\nom underlag i form av geologisk information och\r\nkartor finns tillgängligt.</pre><pre>SGUs verksamhet spelar i detta sammanhang en\r\navgörande roll, och det är viktigt att de mål för\r\nkarteringsarbetet som nu fastställs får realistiska\r\nmöjligheter att uppfyllas. Trots regeringens vackra\r\nord om vikten av geologisk information kan vi i dag\r\nkonstatera att SGU informerat de anställda om att\r\nett stort antal måste sägas upp på grund av\r\nresursbrist. Verkligheten stämmer inte med den\r\nbild som regeringen gett avseende ökade resurser\r\ntill SGU totalt sett.</pre><pre>SGUs personal känner sig lurad. Det gäller SGU i\r\nallmänhet, men särskilt den del av SGU som\r\nriksdagen gång på gång markerat sitt intresse för,\r\nnämligen den maringeologiska verksamheten.</pre><pre>Vad riksdagen beslutat är alldeles klart;\r\nkartläggningen skulle bli tre gånger snabbare. Vad\r\ndet skulle kosta har tydligt framgått av det material\r\nsom regeringen beställt av SGU och som sedan\r\nuttryckligen legat till grund för riksdagens beslut.</pre><pre>Nu får maringeologin enligt regeringens förslag ett\r\nbelopp som motsvarar bara en del av de kostnader\r\nriksdagen tidigare accepterat. Industriministern\r\nhar uppenbarligen glömt bort en rad kostnader som\r\när en realitet för maringeologin.</pre><pre>Regeringen hoppas tydligen att SGU skall kunna\r\ntrolla med knäna. Vi tycker att det är orealistiskt.\r\nVi vill öka anslaget till maringeologin, eftersom\r\nriksdagens beslut om en snabbare maringeologisk\r\nkartering inte kan genomföras med de medel\r\nregeringen anslår. Regeringen säger sig stå bakom\r\nmålet för karteringen men medverkar inte till\r\nmöjligheten att nå målet.</pre><pre>Det finns goda skäl för en förstärkning av\r\nresurserna till SGUs karteringsarbete. Som en\r\nåtgärd bör SGU få ökade möjligheter att ta betalt\r\nefter marknadsmässiga principer även för sådan\r\ngeoinformation som anslagsfinansierats av staten.\r\nMarknadspriser bör kunna tas ut utan att\r\neventuella överskott behöver inlevereras till staten.</pre><pre>Vi föreslår också att SGUs funktion som geologiskt\r\ninformationscenter stärks genom att\r\ngeoinformation som i dag finns vid NSG, SGAB\r\noch andra intressenter samlas i en geologisk\r\ninformationsbank vid SGU. All geoinformation\r\nsom tagits fram med anslagsmedel skall tillföras den\r\nbanken. För geoinformation som framställts med\r\nuppdragsmedel råder upphovs- och äganderätt.\r\nDet bör dock undersökas i vad mån\r\nuppdragsgivaren är villig att tillföra SGU även\r\ndenna information.</pre><pre>För prospektörer och andra intressenter innebär en\r\nförstärkt funktion som geologiskt\r\ninformationscenter vid SGU en resurshöjning.\r\nDessutom kan onödigt dubbelarbete förhindras,\r\noch karteringsarbet kan effektiviseras.</pre><pre>Herr talman! Tillgång till geologisk information är\r\nsåledes avgörande för att få till stånd nya\r\nprospekteringsinsatser. Behovet av geologisk\r\ninformation som underlag för beslut ökar starkt\r\näven på miljö- och naturresursområdena och för\r\nsamhällsplanering.</pre><pre>Det samnordiska projektet Mittnorden syftar till\r\natt ta fram ett modernt geovetenskapligt\r\nbasmaterial som dels kan ge bättre underlag för\r\nprospektering, dels ge en samlad geologisk,\r\ngeofysisk och geokemisk baskunskap och\r\ndokumentation, som är oumbärlig för\r\nmiljövårdsarbetet.</pre><pre>Mittnordenprojektet omfattar drygt en fjärdedel av\r\nSveriges yta och sträcker sig från Jokkmokk i norr\r\ntill strax nedanför Östersund i söder. Inom området\r\nfinns några av Skandinaviens mest betydelsefulla\r\nmalmprovinser. Möjligheterna att finna nya\r\nmalmförekomster anses mycket goda inom\r\nMittnordenområdet.</pre><pre>Mittnordenprojektet riskerar nu på grund av\r\nregeringens ointresse att inte kunna genomföras.\r\nVästerbotten, Norrbotten, Jämtland och\r\nVästernorrlands län går i så fall miste om ett\r\nprojekt av stor regional betydelse.</pre><pre>Projektet måste, anser vi, ges förutsättningar att\r\ngenomföras. Mittnorden syftar bl.a. till att på ett\r\nstort och malmgeologiskt instressant område ta\r\nfram den geoinformation som\r\nprospekteringsbetänkandet anger som angelägen\r\nför prospektering.</pre><pre>Vi föreslår att statens medverkan i Mittnorden\r\nfinansieras med NSGs prospekteringsanslag. Mot\r\nbakgrund av den omfattande kritik som bl.a.\r\nriksdagens revisorer riktat mot NSGs\r\nprospekteringsverksamhet och mot bakgrund av att\r\nomfattningen och inriktningen av den framtida\r\nprospekteringsverksamheten ligger i stöpsleven bör\r\nNSG inte utöka sin verksamhet.</pre><pre>I råvarukommitténs betänkande\r\nProspekteringspolitiken aktualiseras i två\r\nreservationer en lösning för att åstadkomma en mer\r\neffektiv och marknadsekonomisk inriktning av\r\nprospekteringsverksamheten. Vi föreslår i likhet\r\nmed reservanterna i råvarukommittén att NSG och\r\nSGAB sammanförs till ett prospekteringsbolag,\r\nSPAB, som skall ha en marknadsmässig inriktning.</pre><pre>Herr talman! När vi för drygt tre månader sedan\r\ndebatterade mineralfrågor här i kammaren gällde\r\ndet bl.a. införandet av den nya minerallagen. Med\r\nden lagen ordineras entreprenörer och\r\nprospektörer en dos illasmakande men lugnande\r\nmedicin som får direkt passiviserande verkan.</pre><pre>I den situation som svensk gruv- och mineralnäring\r\nnu befinner sig i är införandet av den nya\r\nlagstiftningen direkt skadligt.</pre><pre>Bakom denna nya lag ligger ett\r\nplanhushållningstänkande av öststatsmodell. I sann\r\nsocialistisk anda vill man öka samhällets inflytande\r\növer gruvverksamheten i vårt land och det\r\nallmänna, dvs. staten, skall vid behov kunna styra\r\nmineralutvinningen.</pre><pre>I nuvarande gruvlag finns en trygghet i\r\ninmutningssystemet som garanterar att den som\r\nfinner brytvärd malm också får bryta den. Att ta\r\nbort den garantin försätter presumtiva\r\nprospektörer i en osäkerhetssituation om huruvida\r\nden som upptäcker en fyndighet får rätt att\r\nbearbeta den eller ej. Försämrade spelregler och\r\noklarheter om bearbetnings- och utvinningsrätten\r\nkommer att verka avskräckande på nysatsningar\r\ninom prospekteringsområdet. Detta gagnar ingen,\r\noch särskilt inte dem som arbetar inom\r\ngruvnäringen.</pre><pre>Om man vill få till stånd ökad verksamhet på gruv-\r\noch mineralindustrins område är det en helt annan\r\nstrategi som behövs. För de stora gruvföretagen\r\nspelar förändringarna i den nya minerallagen liten\r\nroll. De är så etablerade på området att de kan\r\nkänna sig säkra. Det är inte Boliden som riskerar\r\natt bli utsatt för eventuellt godtycke. I stället är det\r\nde nya aktörerna som kommer att skrämmas bort.\r\nMed den nya minerallagen riskerar vi att få en\r\nstagnering i stället för en nysatsning och utveckling.</pre><pre>För att få fler svenska och utländska aktörer behövs\r\ninte ökad statlig styrning utan lagar och regler som\r\nökar intresset för prospektering och gruvdrift.\r\nGenom lagstiftningen bör förutsättningarna för\r\nprospekteringsverksamhet förbättras, inte\r\nmotverkas. Den nya minerallagen, som avses träda\r\ni kraft den 1 juli 1992, bör därför med det snaraste\r\nupphävas.</pre><pre>En annan företeelse som motverkar\r\nprospekteringsinitiativ är systemet med\r\nkronoandelar. Att staten har rätt att utan\r\nekonomiska åtaganden bli hälftenägare i ett\r\ngruvprojekt är en regel som naturligtvis verkar\r\navkylande på investeringslusten. Inte minst måste\r\nju en utländsk prospektör tänka sig för mer än en\r\ngång när han inser vilka rättigheter den svenska\r\nstaten skaffat sig. Att avskaffa\r\nkronoandelssystemet skulle ge positiva signaler till\r\nmarknaden att prospekterings- och gruvsatsningar i\r\nSverige kan löna sig bättre i fortsättningen.</pre><pre>För att öka prospekteringen är det också viktigt att\r\nmarkägaren får en motivation att söka efter\r\nfyndigheter på de egna ägorna. För att öka intresset\r\natt få i gång gruvbrytning på de egna markerna bör\r\nmarkägaren ges rätt till en viss del av avkastningen\r\nfrån gruvdriften. Förslag om hur ersättning i form\r\nav jordägaravgäld på lämpligaste sätt kan införas\r\nbör utarbetas och föreläggas riksdagen.</pre><pre>Herr talman! Till sist: När det gäller skyddet för\r\nnationalparker, naturvårdsområden och obrutna\r\nfjällområden anser moderata samlingspartiet att\r\nprövningen gentemot naturresurslagen skall ske vid\r\nundersökningstillfället och att NRL beträffande\r\nnationalparker ändras så, att exploatering över\r\nhuvud taget inte kan komma i fråga.</pre><pre>Jag står självfallet bakom alla moderata\r\nreservationer i betänkandet. För att spara\r\nkammarens tid nöjer jag mig med att yrka bifall till\r\nreservationerna 2, 8 och 13.</pre><pre>Jag vill göra kammarens ledamöter\r\nuppmärksamma på att reservation 2 innehåller två\r\nolika sakfrågor, nämligen Mittnordernprojektet\r\noch Maringeologi. Beslutet i dessa frågor kommer\r\natt fattas var för sig, vilket innebär att ledamöterna\r\ni Mittnordenområdet i de fyra länen har möjlighet\r\natt stödja det viktiga Mittnordenprojektet.</pre><pre>Anf. 105 LARS DE GEER (fp):</pre><pre>Herr talman! Karin Falkmer har i sitt anförande i\r\nviss detalj redovisat motiven bakom vår\r\ngemensamma motion N239 och de reservationer\r\nsom bygger på yrkandena i denna. Det vore att i\r\nonödan uppta kammarens tid om jag skulle\r\nrepetera vad hon sagt -- i synnerhet som riksdagen\r\nsent i höstas hade en debatt om precis samma\r\närende som det som i dag behandlas i NU23.</pre><pre>Min infallsvinkel blir i stället mera övergripande.\r\nInom den svenska gruvindustrin finns det delar,\r\nsom tidsmässigt är om inte oberoende så dock\r\nganska ointresserade av att nya malmer upptäcks i\r\ndag. Dit hör LKAB med mycket stora obrutna\r\nreserver av järnmalm, och dit hör även Bolidens\r\ngruva i Aitik nära Gällivare som likaledes har stora\r\nreserver.</pre><pre>Precis motsatt förhållande gäller för\r\nsulfidmalmsgruvorna i Västerbotten och Dalarna.\r\nFlera gruvor har nyligen nedlagts för att malmen\r\ntagit slut, och de återstående obrutna\r\nmalmreserverna räcker inte mer än 5--10 år framåt.\r\nSkall gruvverksamheten inte upphöra i dessa\r\nområden måste prospekteringen leda till positiva\r\nresultat, annars upphör gruvdriften helt.</pre><pre>Framgångsrik prospektering krävs vidare för att\r\nnya gruvor i nya landsdelar skall kunna öppnas --\r\nnågot som vi sett glädjande exempel på i Hanäs i\r\nVärmland, Lovisafyndigheten i Bergslagen och\r\nEnåsen i Gävleborg.</pre><pre>Vill vi i Sverige ha sulfidmalmsgruvorna -- och den\r\nmetallurgiska och bearbetningstekniska industri\r\nsom bygger på dem kvar, är framgångsrik\r\nprospektering ett absolut livsvillkor. En enda, men\r\nmycket viktig, begränsning önskar vi i folkpartiet\r\nlägga på denna prospekteringsverksamhet. Den får\r\ninte bedrivas i nationalparker, naturreservat,\r\nobrutna fjällområden eller i andra\r\nhänsynsområden. Dessa hänsyn har vi samlat i\r\nreservation nr 14.</pre><pre>Vi har nu i Sverige dels en gruvlag, dels en lag om\r\nvissa mineralfyndigheter. Bägge lagarna\r\nhärstammar från år 1974, och har i våra\r\ngrannländer Finland och Norge stått mönster för en\r\ni många stycken likartad lagstiftning.</pre><pre>Den fråga som ligger bakom många av yrkandena i\r\nmotion N239 är denna: Varför stifta en ny lag i fråga\r\nom prospekteringen som i viktiga stycken försvårar,\r\nfördyrar och gör det mera riskfyllt att prospektera?</pre><pre>Herr talman! Ett i propositionen angett skäl härför\r\när att staten måste skaffa sig mera kontroll över\r\nverksamheten: Anno 1991 är detta ett uselt skäl:\r\nStatlig kontroll och/eller ledning av\r\nprospekteringsverksamhet gör densamma sämre.\r\nJämför resultatet av nämndens för statens gruvor\r\nprospektering i egen regi med vad andra\r\nprospektörer hittat. Verksamheten har gått mycket\r\nbättre i egen regi än i statlig, därom torde alla vara\r\növerens.</pre><pre>Ett annat skäl har varit att ett antal nya mineraler\r\nbör sorteras in i prospekteringslagarna, och att\r\ndessa måste anpassas till naturresurslagens\r\nbestämmelser. Det finns inget som helst hinder för\r\natt komplettera gruvlagen och minerallagen med\r\nmoderna bestämmelser i dessa båda avseenden.</pre><pre>I dagens utskottsbetänkande förekommer ett\r\nintressant nytt argument för ny lagstiftning:\r\n''industrins behov av fasta spelregler'' vilket står\r\nlängst ned på s. 18. Industrin känner den\r\nnuvarande lagstiftningen sedan 17 år tillbaka, och\r\nkan med visst fog betrakta den nuvarande\r\nlagstiftningen som fasta spelregler. Men att ta bort\r\nnya lagar, som nu avses träda i kraft den 1 juli 1992,\r\nkan ute i gruvhanteringen knappast anses vara att\r\nställa till med någon påtaglig villervalla. Många vet\r\ni dag inte ens vad den nya lagen i detalj innehåller.</pre><pre>Det som avskräcker svenska och -- i ännu högre\r\ngrad -- utländska prospekteringsföretag i den nya\r\nlagen är tidsbestämmelserna. Enligt den nya lagen,\r\nliksom för övrigt i den gamla, beviljas\r\nundersökningstillstånd för perioder om två, tre och\r\nfyra år i taget. I den gamla lagen var de första två\r\nperioderna nära nog självklara, medan för den\r\ntredje krävdes viss redovisning av aktuella planer.</pre><pre>I den nya lagen krävs sådan redovisning redan för\r\nperiod nr 2, och mycket noggrann sådan för nr 3.\r\nÄn värre är de nya bestämmelserna efter en\r\ntioårsperiods utgång. Då får innehavaren av\r\nundersökningstillståndet inte ens söka nytt tillstånd\r\nunder tre år, medan det är fritt fram för alla andra\r\natt söka och erhålla tillstånd under dessa tre år.</pre><pre>För lekmannen förefaller säkert de ovan relaterade\r\ntidsgränserna som synnerligen väl tilltagna. Så är\r\ninte alls fallet för gruvföretagen, vilket bäst belyses\r\nmed ett konkret exempel från verkligheten.</pre><pre>I Rakkijaur finns en mycket stor mineralisering,\r\nsom tyvärr ligger i en kemiskt mycket komplicerad\r\nbindning. Många miljoner har i dag lagts ned på att\r\nhitta en anrikningsteknik som skulle göra\r\nRakkijaur brytvärd, eller på att utveckla en\r\nmetallurgi som skulle kunna leda till samma\r\nresultat.</pre><pre>Så småningom kommer man nog att lyckas, men\r\nnär vet ingen. Om den nya lagen hade gällt i gången\r\ntid skulle ingen lagt ned ett korvöre på dyra\r\nexperiment med Rakkijaurs svårbehandlade\r\nmineral. Chansen att tiden skulle ta slut innan\r\nnågon ny metod kommit fram skulle vara alltför\r\nstor.</pre><pre>Prisbildningen på metaller är tyvärr sådan att\r\nvärldsmarknadspriserna svänger våldsamt och\r\noförutsägbart. I fallet Rakkijaur har brytning\r\nhindrats av tekniska skäl, men lika ofta kan\r\nbrytning under mer eller mindre långa perioder\r\nhindras av att priserna på en viss metall är för låga\r\nför att medge brytning av viss fyndighet. Då kan\r\nflera år av ett undersökningstillstånd gå utan att\r\nnågot görs, men när priserna sedan svänger uppåt\r\nmåste gruvföretaget veta att man har några år på sig\r\nför att över huvud taget satsa något alls.</pre><pre>En viktig anledning till att motionärerna i\r\nreservation 13 begär att den nya minerallagen inte\r\nskall träda i kraft den 1 juli 1992 är den\r\navskräckande effekt som den kan förväntas få på\r\nutländska prospekterare, bl.a. från de nordiska\r\nländerna som i dag har ungefär samma lagar som vi\r\ni dag har i Sverige. Detta är också anledningen till\r\natt vi begär att kronoandelsinstitutet skall tas bort.\r\nDet är inte så stötande för oss svenskar som vet hur\r\ndet handläggs, men det kan avskräcka utlänningar\r\nutan denna kunskap från att prospektera i Sverige.</pre><pre>Herr talman! För att spara kammarens tid vill jag\r\nmed det anförda yrka bifall bara till reservationerna\r\n8 och 14.</pre><pre></pre><pre>Anf. 106 PER-OLA ERIKSSON (c):</pre><pre>Herr talman! Jag skall begränsa mig till att säga\r\nnågra ord om reservation 12, som gäller nämnden\r\nför statens gruvegendom.</pre><pre>Merparten av NSGs verksamhet har beröring med\r\nde norra delarna av landet, där också huvudparten\r\nav svensk gruvnäring i dag finns. Vi vet också att en\r\nstor del av arbetskraften i Norrlandslänen har sin\r\nutkomst av gruvnäringen.</pre><pre>Därför förefaller det mindre ändamålsenligt att den\r\nmyndighet som svarar för statens prospektering är\r\nbelägen i Stockholm. NSG är ju en mycket liten\r\nmyndighet som utan större olägenhet, egentligen\r\ningen olägenhet alls, skulle kunna utlokaliseras\r\nfrån Stockholm och placeras som vi har föreslagit i\r\nMalå. Flera skäl talar för det. Man kommer till ett\r\nområde där gruvnäringen är betydelsefull.\r\nDessutom är det nära till högskolan i Luleå liksom\r\ntill universitetet i Umeå. Det finns också starka\r\nlokaliserings- och regionalpolitiska skäl för att\r\nlokalisera myndigheten till Malå. Det är en ort som\r\nunder de senaste tio åren har fått vidkännas en\r\nminskad sysselsättning, bl.a. till följd av ett minskat\r\nantal statliga tjänster och nedlagd gruvverksamhet.\r\nJag ber därför att få yrka bifall till reservation 12.</pre><pre>\r\nReservation 18 handlar om jordägaravgäld. När vi\r\nför några månader sedan behandlade\r\nminerallagstiftningen, näringsutskottets\r\nbetänkande 1990/91:NU7, anslöt sig centern,\r\nfolkpartiet liberalerna och moderata\r\nsamlingspartiet till linjen att ha jordägaravgälden\r\nkvar. Vi i centern står fortfarande fast vid den\r\nståndpunkten. Tyvärr har det i betänkandet fallit\r\nbort att centern också ansluter sig till reservation\r\n18. Jag avser inte att yrka bifall till reservationen,\r\nmen vill få detta antecknat till protokollet. Ingen av\r\nde tidigare talarna har heller yrkat bifall till den.</pre><pre>Anf. 107 BENGT HURTIG (v):</pre><pre>Herr talman! Såväl anställda inom gruvnäringen\r\nsom fackliga organisationer, kommuner och\r\nlänspolitiker är i dag oroade över framtiden för\r\nsvensk gruvnäring. Inom tio år kan all\r\ngruvbrytning, frånsett järnmalmsbrytning, ha\r\nupphört om inte brytvärda malmer tillkommer. För\r\natt vara en gammal gruvnation är vår import av\r\nmetaller, industrimineraler och bergarter hög. Om\r\ngruvbrytningen, förutom järnmalmsbrytning,\r\nupphör kommer naturligtvis importbehovet att\r\nöka.</pre><pre>Till gruvverksamheten är kopplad en rad andra\r\nverksamheter förutom metalltillverkning och\r\nförädling. Den svenska gruvverksamheten har gett\r\nmöjlighet att ta fram en konkurrenskraftig export\r\nav gruvmateriel och gruvteknik. Det geologiska\r\nkunnandet stimuleras givetvis också av\r\ngruvindustrins behov.</pre><pre>En avveckling av stora delar av gruvnäringen kan\r\nleda till att basen för utveckling av teknik och\r\nkunnande i vårt land blir för liten. Om utvinningen\r\nav metallförande malmer försvinner, minskar ju\r\nockså skälen till att ha en del av metallindustrin\r\nkvar i vårt land. Vi menar att man måste se denna\r\ndel av svensk industri som en del av ett nationellt\r\nproduktionssystem med högteknologiska inslag.\r\nDetta produktionssystem hotar att på sikt utarmas,\r\nom inte prospekteringsverksamheten kommer i\r\ngång på allvar. Konsekvenserna blir större än att\r\nnågra enstaka gruvor läggs ned.</pre><pre>Enligt mineralråvarukommitténs betänkande SoU\r\n1989:2 riskerar den nuvarande malmreserven av\r\nsulfidmalmer med innehåll av koppar, zink, bly och\r\nguld att bli uttömd under slutet av 1990-talet. Det\r\nprivata intresset för prospektering är inte särskilt\r\nimponerande. Intressenterna gör givetvis sina\r\nbedömningar främst utifrån i framtiden förväntade\r\nmetallpriser och satsar då i första hand på säkrast\r\nmöjliga kort där risken är så liten som möjligt att\r\nförlora pengar. Hur det går med helheten för\r\nbranschen bekymrar dem inte så mycket.</pre><pre>Ungefär hälften av de totala\r\nprospekteringsinsatserna beräknas för kommande\r\nbudgetår komma från den privata sidan. Med 57\r\nmilj.kr. från NSG kan den totala\r\nprospekteringsinsatsen nästa budgetår få resurser\r\nmotsvarande ca 120 milj.kr. Det är alltså betydligt\r\nmindre än vad mineralråvarukommittén påpekade\r\nsom nödvändigt.</pre><pre>Det skulle vara intressant att veta vad regeringen --\r\nliksom det statsbärande partiet -- menar när den i\r\npropositionen säger att den statliga\r\nprospekteringsverksamheten måste bli föremål för\r\nytterligare överväganden. Industriministern lovar\r\natt återkomma till regeringen med förslag i denna\r\nfråga. Det börjar bli hög tid att de som oroar sig för\r\ngruvnäringens framtid får klara besked när det\r\ngäller prospektering, så att de kan dra nödvändiga\r\nslutsatser om näringens fortlevnad. Ett besked om\r\nen successiv avveckling av den statliga delen av\r\nprospekteringen måste åtföljas av en\r\nkonsekvensanalys för såväl branschen som de\r\nteknikområden som hänger ihop med gruvnäringen\r\noch för regionalpolitiken.</pre><pre>Områden där vi kan förvänta malmförekomster\r\nligger till stor del i stödområdet eller i andra\r\nområden som präglas av stagnation. På kort sikt har\r\ntroligen Norrbottens län de största möjligheterna\r\ntill lönsamma nyfynd av malm. I Norrbottens län\r\nfinns avsevärda arealer s.k. grönstenar som har\r\ngoda möjligheter att föra koppar och guld.\r\nGuldbrytning pågår på elva ställen i norra Sverige\r\nvarav tio ligger i de två nordligaste länen. Självfallet\r\nkan vi vänta oss en del privat prospektering i dessa\r\nområden, där även den kortsiktiga lönsamheten är\r\ngod. För den mer långsiktiga och regionalpolitiskt\r\nviktiga prospekteringen behövs avsevärda statliga\r\ninsatser. Denna inställning torde fortfarande ha ett\r\nbrett stöd. På litet längre sikt borde en total\r\nmalmprospektering inkl. djupprospektering\r\ngenomföras för att ge en totalbild av var olika\r\nfyndigheter finns.</pre><pre>En viktig förutsättning för ett sådant projekt är att\r\nSGU har goda resurser och kan bedriva sin\r\nverksamhet. SGU har ju också stor betydelse för en\r\nrad andra verksamhetsområden i samhället som\r\nberör miljö, hälsa, fysisk planering och\r\nmarkanvändning. Vi är emellertid inte beredda att\r\ni dag föra över resurser från NSG till SGU, som\r\nnågra motionärer föreslår. Nedragningen av SGUs\r\nkarteringstakt är oroande.</pre><pre>Det är inte bara metallförande malmer som vi\r\nbehöver leta efter. En avsevärd del av våra\r\nindustrimineraler och byggnadssten importeras.\r\nVisst kan vi t.ex. till norra Sverige importera\r\nitaliensk marmor till en del av våra husbyggen. Men\r\njag är övertygad om att vi skulle kunna finna vacker\r\nbyggnadssten på betydligt närmare håll. Fin\r\nbyggnads- och prydnadssten med nya typer av ytor\r\noch färger är också efterfrågade ute i Europa. Även\r\nökad export kan faktiskt bli aktuell.</pre><pre>Med tanke på de problem som Arjeplogs kommun\r\ndrabbas av när Laisvallsgruvan avvecklas, tycker\r\njag det är rimligt att man särskilt uppmärksammar\r\nvikten av intensifierad prospektering i detta\r\nområde. Man kan tolka utskottsskrivningen så att\r\nen del av den 100 milj.kr. som ställts till förfogande\r\nför Arjeplogs kommun skall kunna användas av\r\nlänsstyrelsen även till stöd för prospektering i\r\nområdet. Jag anser att det hade varit ett rakare\r\nbesked att ge NSG mer pengar för att öka\r\nmöjligheterna till framgångar i området. De 100\r\nmiljonerna, som tillskrivits Arjeplog, kommer\r\nsäkert att behövas för andra ändamål.</pre><pre>Mineraljakten har under de senaste 20 åren visat sig\r\nvara en billig och ekonomiskt effektiv verksamhet.\r\nVärden för närmare 1,9 miljarder kronor har\r\npåvisats till en kostnad av 109 milj.kr. Dessutom\r\nhar ett stort antal människor haft en meningsfull\r\nfritidssysselsättning och motionerat i skog och mark\r\ni samband med malmletning. Det vore verkligen\r\nsorgligt om denna folkrörelse som mineraljakten är\r\nskulle strypas på grund av att staten visade njugghet\r\nmed småpengar. Det tillkännagivandet till\r\nregeringen om vikten av stöd till mineraljakten är\r\ntillfredsställande. För vår del kommer vi att\r\nfortsätta att bevaka stödet till mineraljakten såväl\r\npå regional nivå som här i riksdagen.</pre><pre>Slutligen några ord om naturskyddet vid\r\nprospekteringen. Det är självfallet så att områden\r\nsom skall ha ett långsiktigt naturskydd bör vara\r\nundantagna från utvinning av malmer. Därmed\r\nfinns det heller ingen anledning att bedriva\r\nprospektering i sådana områden.</pre><pre>Vi är öppna för en skärpning av NRL så att\r\nprövningen kommer in på ett tidigare stadium än\r\nsom nu avsetts. Men vi ser ingen anledning att nu\r\nbegära upphävande av den nya minerallag som\r\nstiftas på denna grund. Däremot kan denna lag\r\nförbättras i vissa avseenden, vilket påpekas i\r\nreservation 14.</pre><pre>Vi står, herr talman, givetvis bakom våra\r\nreservationer, men jag nöjer mig med att yrka bifall\r\ntill reservation 9, som berör behovet av ökad\r\nprospektering med inriktning mot stödområdet.</pre><pre>Anf. 108 LARS NORBERG (mp):</pre><pre>Herr talman! Jag börjar med att yrka bifall till\r\nreservation 19, men står naturligtvis bakom de\r\növriga reservationer i betänkandet där mitt namn\r\nförekommer.</pre><pre>Eftersom minerallagstiftningen så nyligen har varit\r\nföremål för beslut i riksdagen har miljöpartiet inte\r\nväckt några nya motioner på detta område. Vi har\r\ndock anslutit oss till några motionskrav från andra\r\npartier som vi funnit vettiga.</pre><pre>Till att börja med vill vi liksom moderaterna och\r\nfolkpartiet flytta 8 milj.kr. från anslaget till\r\nnämnden för statens gruvegendomar till statens\r\ngeologiska undersökningar. Politik är som bekant\r\natt prioritera, och detta är ett uttryck för att vi vill\r\nprioritera SGUs verksamhet framför NSGs.\r\nMotiven för detta är, som Karin Falkmer\r\nredovisade, Mittnordenprojektet, som syftar till en\r\növergripande och god geologisk kartläggning i\r\nberörda områden som bas för kommande arbeten.\r\nVidare är det att påskynda den maringeologiska\r\nkartläggningen, som riksdagen gav sitt stöd åt i fjol\r\ngenom att ge regeringen i uppdrag att skaffa fram\r\nytterligare pengar för det fartyg som utnyttjas.</pre><pre>Vi har dessutom anslutit oss till motionsyrkandet\r\natt NSG skall flytta till Malå. Det är enligt vår\r\nmening både en rationaliseringsåtgärd -- NSG\r\nkommer närmare sitt huvudsakliga\r\nintresseområde -- och en decentraliseringsåtgärd\r\ntill stöd för glesbygden. Huruvida\r\nutskottsmajoriteten är ointresserad av\r\nrationalisering eller glesbygdssatsning, vet jag inte,\r\nmen det kunde vara roligt att få höra. Majoriteten\r\nbestår i detta fall av socialdemokraterna, moderata\r\nsamlingspartiet, folkpartiet liberalerna och\r\nvänterpartiet.</pre><pre>Vi har med glädje anslutit oss till folkpartiet\r\nliberalernas förslag om att nationalparker och\r\nnaturreservat skall vara helt fredade för både\r\nprospektering och utvinning av mineral. Det är en\r\nskam att inte denna motion fått anslutning från\r\nsamtliga partier som säger sig värna om miljö och\r\nnatur. Alla riksdagspartier påstår sig ju vara\r\nmiljöpartier.</pre><pre>Det viktigaste jag har att säga här är emellertid att\r\nförsöka förklara miljöpartiets helhetssyn på\r\nutvinning av mineral. Denna vår syn borde vara\r\nlättbegriplig, men inget annat parti tycks ha förmått\r\neller velat förstå den. Jag har tidigare redogjort för\r\ndenna från talarstolen.</pre><pre>Vi utgår från ett enkelt vetenskapligt grundfaktum,\r\nnämligen att mineral på jorden ej nybildas, i varje\r\nfall om vi inte intresserar oss för tidsrymder långt\r\nutanför människans existens som biologisk varelse.\r\nDet rör sig om hundratals miljoner år framåt i\r\ntiden.</pre><pre>Karin Falkmer sade i sitt anförande att nya malmer\r\nmåste finnas, men det är inte så. Naturen låter sig\r\ninte besvärjas. Det hjälper inte hur mycket Karin\r\nFalkmer än säger att nya malmer måste finnas. Det\r\när inte alls säkert att sådana finns. Det är en ändlig\r\nresurs, och naturen låter sig som sagt var inte\r\nbesvärjas. De bästa bitarna är redan tagna -- de\r\nmest lättfunna och de som är lättast att bryta. Lars\r\nDe Geer yttrade något liknande, nämligen att\r\nprospektering måste leda till framgång. Det kan\r\nman naturligtvis önska, men det är inte alls säkert\r\natt det blir så. Det beror nämligen på den\r\ngeologiska tillgången.</pre><pre>Sedan några tusen år tillbaka har människan blivit\r\nalltmer beroende av mineraler, framför allt\r\nmetallråvaror. Användningen av metaller har ökat\r\nvåldsamt, och i takt med detta har mänskligheten\r\nlämnat efter sig allt fler tomma gruvhål. Man\r\ntvingas i dag allt längre ut till obebodda eller fjärran\r\ntrakter på sin mineraljakt, samtidigt som man\r\nutnyttjar allt fattigare källor med allt större\r\nslagghögar per ton metall som följd. Visserligen har\r\nman genom tekniska förbättringar lyckats hålla\r\nenergiförbrukningen per ton metall inom rimliga\r\ngränser, men den utvecklingen kan naturligtvis inte\r\nfortsätta hur länge som helst. När malmerna blir för\r\nfattiga, då kommer energiförbrukningen per ton\r\nmetall att stiga.</pre><pre>Ju snabbare man bryter och ju större kvantiteter\r\nsom framställs, desto större blir tillskottet till BNP.\r\nJu större varuflödet blir från gruvan till skrothögen,\r\ndesto snabbare blir den ekonomiska tillväxten. Så\r\nregistrerar SCB saken, och politiker och ekonomer\r\ngläds över tillväxten.</pre><pre>Detta är typexempel på det slags ekonomiska\r\ntillväxt som vi miljöpartister menar för världen mot\r\nkatastrof. I själva verket betyder det ju att vi alla\r\nblir fattigare. Hela världen blir fattigare för varje\r\ngruva som töms på mineral. Hela Sverige har blivit\r\nmycket fattigare sedan vi började bryta malm i Sala\r\nsilvergruva och Falu koppargruva. Därtill kommer\r\natt mineralbrytning är en av mänsklighetens mest\r\nmiljöförstörande processer.</pre><pre>För miljöpartiet, som prioriterar solidaritet med\r\nkommande generationer, är det helt klart att målet\r\nför mänskligheten och för Sverige måste vara att\r\nminska förbrukningen av metaller genom en\r\nmedveten politik inriktad på hushållning,\r\nåteranvändning och ökad livslängd. En sådan\r\npolitik leder också till minskad förbrukning av alla\r\nslags knappa resurser, bl.a. nyckelresursen energi.</pre><pre>Därtill kommer miljöaspekten. Mineralbrytning är\r\nen av våra mest miljöförstörande processer. Den är\r\nockså ur arbetsmiljösynpunkt en av de allra sämsta\r\nverksamheterna, även om vi inte längre behöver\r\nförbehålla den för straffångar, som man gjorde i\r\ngamla tider, eller för krigsfångar.</pre><pre>Jag skulle önska att de som ständigt vill främja\r\nekonomisk tillväxt på mineralområdet betänker\r\ndetta. En lägre takt i dag gör att kommande\r\ngenerationer blir mindre fattiga.</pre><pre>Detta är grunden för vårt krav att markägaren skall\r\nha vetorätt när det gäller mineralutvinning. Ingen\r\nskall behöva utsättas för att andra människor bryter\r\nsönder hans eller hennes skog eller åkrar.\r\nUtvinning kan inte komma till stånd förrän\r\nmarkägaren är villig därtill, och då skall han också\r\nkunna ställa de ekonomiska villkoren. Normalt\r\nkommer han då att samarbeta med en exploatör på\r\nvillkor som bara angår dem.</pre><pre>Något som däremot inte bara angår dem, dvs.\r\nägaren och exploatören, är effekten av\r\nverksamheten på miljö och omgivning i övrigt. Det\r\nskall man ta hänsyn till genom att prospektering\r\noch utvinning blir föremål för ett\r\nkoncessionsförfarande på stränga villkor, där inte\r\nbara kommun och stat utan även närboende,\r\nmiljöorganisationer och andra berörda skall kunna\r\nföra talan.</pre><pre>Därtill kommer den grundregel i vår skattepolitik\r\nsom ni säkert känner till, nämligen att man genom\r\nskatt skall fördyra det som mänskligheten har ont\r\nom, dvs. mineraler, energi, ren luft, jord och rent\r\nvatten. Däremot vill vi sänka skatten på det som det\r\nfinns väldigt gott om, nämligen mänsklig\r\narbetskraft. Traditionell politik i industrivärlden\r\nhar gått i precis motsatt riktning. Det är denna\r\ngrundinställning som ligger bakom våra\r\nreservationer 17 och 19, som dock endast behandlar\r\ndetaljfrågor i sammanhanget.</pre><pre>Då kanske någon frågar sig: Om miljöpartiet bara\r\nvill ställa upp hinder efter hinder för exploatering\r\nav mineraltillgångar, hur går det då för\r\ngruvindustrin? Svaret är att vi inte vill ställa upp\r\nhinder för deras egen skull. Det är bara motiverade\r\nhinder vi vill ha. Vi tror emellertid att det är sunt\r\natt bromsa utvecklingen, minska användningen av\r\njungfrumetall och öka återvinningen.</pre><pre>När kravet på jobb i traditionell verksamhet\r\nkommer i konflikt med solidariteten med\r\nkommande generationer och med naturen måste å\r\nandra sidan hänsynen till jobben vika. Vi kan inte\r\nfortsätta att ansvarslöst förslösa landets tillgångar\r\nbara för att ge jobb. Människor måste acceptera att\r\nställa om från miljöfientliga verksamheter till\r\nmiljövänliga. Människor måste acceptera\r\nhushållning med knappa resurser, det är ekonomins\r\nförsta huvudsats. Naturligtvis skall stat och\r\nkommun göra vad de kan för att omställningen skall\r\nske med all tänkbar social omsorg när det är\r\nnödvändigt att minska ner på verksamheten. Jag\r\ntror alltså att det är nödvändigt att minska ner på\r\nverksamheten inom vissa områden av\r\ngruvindustrin.</pre><pre>Anf. 109 KARIN FALKMER (m) replik:</pre><pre>Herr talman! Om vi nu skall ägna oss åt ordklyveri\r\nskall jag försöka förklara för Lars Norberg vad jag\r\nmenar. Möjligheten att finna malm i Sverige är god.\r\nGeovetare såväl från vårt eget land som från andra\r\nländer anser att de malmgeologiska\r\nförutsättningarna att finna malm i Sverige är goda.\r\nFör att vi skall kunna få i gång mer gruvdrift i\r\nSverige är det en nödvändighet att vi finner mer\r\nmalm i nya malmförekomster.</pre><pre>Anf. 110 LARS DE GEER (fp) replik:</pre><pre>Herr talman! Lars Norberg angriper Karin\r\nFalkmers och min motion och säger, att om det inte\r\nfinns någon malm ute i den svenska terrängen, så\r\nkan man heller inte finna någon. Han bortser då\r\nfrån att definitionen på malm är ett mineral som är\r\nekonomiskt brytningsvärd. Det som i dag bara är\r\nen mineralisering kan i morgon, genom ny\r\nanrikningsteknik och nya metallurgiska processer,\r\nmycket väl bli brytningsvärd malm. Att det är så\r\nbevisas av att man i många gamla gruvorter i vårt\r\nland med framgång har kunnat använda gamla\r\nvarphögar en gång till. Därigenom har man fått\r\nfram värdefull metall ur varphögar som förut\r\nansågs värdelösa.</pre><pre></pre><pre>Anf. 111 LARS NORBERG (mp) replik:</pre><pre>Herr talman! Jag sade, Lars De Geer, faktiskt i\r\nmitt anförande att mänskligheten genom teknisk\r\nutveckling har blivit duktigare på att utvinna metall\r\nur fattiga malmer. Men det finns naturligtvis en\r\ngräns för hur långt man kan gå på den punkten. Jag\r\ntror inte att det finns någon som helst oenighet\r\nmellan Lars De Geer och mig när det gäller denna\r\ntekniska fråga.</pre><pre>Jag tror däremot att det är ganska nyttigt att\r\nbetänka, att ju snabbare vi bryter ut malm ur våra\r\nberg, desto fattigare blir vi. Det är den sanningen\r\nsom jag med viss kraft vill slå fast. Föreställningen\r\natt vi blir rikare kommer sig av att vi inte i våra\r\nnationalräkenskaper räknar in den minuspost som\r\ndet innebär att vi gör av med en icke förnybar\r\nnaturresurs.</pre><pre>Det kan vara ett svar även till Karin Falkmer.\r\nNaturligtvis finns det mer mineral, det är jag\r\nmedveten om. Men jag är också ganska medveten\r\nom att de bästa bitarna är tagna, att de lättast funna\r\nmalmkropparna redan är utvunna. Jag vet också\r\nfrån internationell statistik, t.ex. US Bureau of\r\nMines, att det är fullt klart att malmförekomsterna\r\när begränsade. Med den höga utvinningstakt som\r\nvärlden ägnar sig åt i dag, är det fråga om ett antal\r\nårtionden innan det kommer att bli mycket knappt\r\nmed vissa metaller, såsom tenn och koppar.</pre><pre>Anf. 112 LARS DE GEER (fp) replik:</pre><pre>Herr talman! Lars Norberg och jag är i stort sett\r\növerens om anrikningsteknik och metallurgiska\r\nprocesser. Men han har ändå inte alldeles rätt.\r\nUnder åren 1945--1970 fördes inom svensk\r\njärnhantering en intensiv diskussion, där man sade\r\natt det gäller att spara på de mellansvenska\r\ngruvorna så att vår järnhantering på längre sikt har\r\nnågra råvaror kvar. Man ville helt enkelt förbjuda\r\nexport av mellansvensk järnmalm. Sedan visade\r\ndet sig att den tekniska utvecklingen gjorde att\r\ndessa järnmalmer förlorade hela sitt\r\nbrytningsvärde. Nu finns det sextio nedlagda\r\ngruvor i Mellansverige där malmen inte längre är\r\nmalm, eftersom den inte går att utvinna\r\nekonomiskt.</pre><pre>Ibland gäller det alltså att passa på medan malmen\r\när malm, eftersom den kan förlora sitt ekonomiska\r\nbrytningsvärde.</pre><pre>Anf. 113 LARS NORBERG (mp) replik:</pre><pre>Herr talman! Vi kan glädja oss åt att det i\r\nBergslagen finns förekomster av mineraler som\r\nkanske i en framtid, när de lättbrutna kvantiteterna\r\ni Brasilien och Kiruna är slut, kan bli aktuella igen.\r\nDet är klart att den fysiska tillgången är begränsad.\r\nDet tror jag att Lars De Geer kan medge. När det\r\ngäller just järnmalm är tillgångarna i världen stora,\r\nmen när det gäller de något ädlare metallerna är\r\nförekomsten betydligt mera begränsad. Kalkylerna\r\nvisar att världens järnmalmstillgångar med\r\nnuvarande förbrukning räcker i flera hundra år\r\nframöver. Vi måste då komma ihåg att flera hundra\r\når är en mycket kort tid från mänsklighetens\r\nsynpunkt.</pre><pre>Anf. 114 MATS LINDBERG (s):</pre><pre>Herr talman! I näringsutskottets betänkande nr 23\r\nMineralförsörjning och minerallagstiftning\r\nbehandlas regeringens proposition 1990/91:100\r\nbil. 14 om och dessutom ett antal motioner.</pre><pre>Jag vill först kommentera något av vad Karin\r\nFalkmer tog upp i sitt anförande. Karin Falkmer\r\ntalade först om satsningar på prospektering. Sedan\r\nville hon ge SGU mera pengar. Dessa pengar skall\r\ntas ifrån NSG. Detta går inte ihop, Karin Falkmer.\r\nDetta är, som hon säger, att trolla med knäna. Jag\r\nkänner inte igen den bild som Karin Falkmer målar\r\nupp när det gäller svensk gruvnäring.</pre><pre>Det finns problem i svensk gruvnäring i dag, men vi\r\nbör komma ihåg att dessa problem inte är något\r\nsom vare sig svensk gruvnäring eller den svenska\r\nregeringen kan göra något åt. Ingen av dessa parter\r\nkan nämligen styra de internationella priserna. Den\r\nöststatsmodell som Karin Falkmer vid ett antal\r\ntillfällen har tagit upp i denna talarstol, känner nog\r\ningen igen. De som är aktiva inom gruvnäringen\r\nkänner inte igen den. Det är förmodligen något,\r\nKarin Falkmer, som inte finns. Jag vill också tala\r\nom för Karin Falkmer att gruvnäringens folk inte är\r\nvidskepliga.</pre><pre>Den svenska gruvnäringen befinner sig i dagsläget i\r\nen situation där stora rationaliseringar sker.\r\nSysselsättningen minskar drastiskt. Det är därför\r\nviktigt att den svenska gruvnäringen gemensamt\r\nsamlar sig för satsningar som kan ge de svenska\r\ngruvföretagen lönsamhetsnivåer som garanterar\r\nfortsatt utveckling och en tryggad sysselsättning.</pre><pre>Ett övergripande mål för näringspolitiken är att\r\nskapa förutsättningar för utveckling och förnyelse\r\ninom industrin. Som en del av näringspolitiken\r\nsyftar mineralpolitiken till att ta till vara\r\nutvecklingsmöjligheterna inom den svenska\r\nmineralråvaruindustrin. För att skapa\r\nförutsättningar för en god försörjning av\r\nmineralråvaror och för att kunna utnyttja landets\r\nmineraltillgångar måste detta ske på ett effektivt\r\nsätt samtidigt som kraven på en god miljö\r\ntillgodoses. Mineralpolitiken samverkar också med\r\nregionalpolitiken, eftersom den är av stor betydelse\r\nför sysselsättningen i regioner där det inte finns\r\nandra alternativ.</pre><pre>Utskottsmajoriteten anser därför att\r\npropositionens skrivning om en koncentrering av\r\nprospekteringsverksamheten till områden med\r\ngoda geologiska förutsättningar som ligger i eller\r\nintill regioner med en infrastruktur som kan\r\ntillgodose en gruvverksamhets behov är bra.</pre><pre>Herr talman! Jag skall kortfattat ta upp några av\r\nreservationerna på detta område.</pre><pre>I reservation nr 1 från moderaterna och folkpartiet\r\nangående riktlinjer för Sveriges geologiska\r\nundersökning och bergstaten anser man att SGU\r\nskall tillåtas att i större utsträckning ta betalt för\r\nsina tjänster. Utskottsmajoriteten anser att när det\r\ngäller basmaterial är det svårt att avgiftsfinansiera\r\ndetta, medan däremot bearbetning av materialet i\r\nökad omfattning bör kunna avgiftsbeläggas.</pre><pre>I reservation nr 2 från moderaterna och folkpartiet\r\ngällande undersökningsverksamheten vid Sveriges\r\ngeologiska undersökning tas Mittnordenprojektet\r\nupp tillsammans med ökade resurser för\r\nmaringeologisk verksamhet. Man föreslår en\r\nomfördelning från NSGs anslag till\r\nMittnordenprojektet med 7 milj.kr. samt att SGU\r\nbör tillföras 1 milj.kr.</pre><pre>Utskottsmajoriteten anser, när det gäller\r\nMittnorden, att det ställningstagande som\r\nriksdagen gjorde 1990 inte har förändrats. Då inga\r\nnya skäl har framkommit finner inte utskottet\r\nanledning att ändra sitt tidigare ställningstagande. I\r\nfrågan om ökade resurser till maringeologisk\r\nkartering ansluter sig utskottet till regeringens\r\nuppfattning, att i den mån ökade resurser skulle\r\nerfordras bör dessa erhållas genom omfördelning\r\ninom myndigheten.</pre><pre>I ett antal reservationer tas frågan om\r\nprospektering upp. Utskottet anser att det nu inte\r\nfinns anledning att göra stora förändringar, då\r\nregeringen avser att senare återkomma med förslag\r\ni frågan. När det däremot gäller mineraljakten\r\nutgår utskottet ifrån att regeringen prövar\r\nmöjligheterna att bidra till finansieringen av\r\nNorrlands mineraljakt och Bergslagens mineraljakt\r\nmed regionalpolitiska medel. Detta innebär också\r\natt de övriga finansiärerna tillskjuter medel av\r\nsamma omfattning. Beslut om eventuella statliga\r\nmedel för de kommande åren bör enligt utskottet\r\nfattas på regional nivå.</pre><pre>I reservation nr 12 tar centern och miljöpartiet upp\r\nfrågan om omlokalisering av nämnden för statens\r\ngruvegendom. Man vill där att NSG flyttas till\r\nMalå. En motion med liknande innehåll kommer\r\nockså från folkpartiet.</pre><pre>Utskottets majoritet vill dock påtala att frågan om\r\nNSG och prospekteringsverksamheten, som jag\r\ntidigare sade, bereds i regeringskansliet. Därför\r\nanser utskottet att regeringens kommande förslag\r\ninte bör föregripas.</pre><pre>Herr talman! Med hänvisning till det anförda vill\r\njag yrka bifall till näringsutskottets hemställan i\r\nbetänkande nr 23 på samtliga punkter samt avslag\r\npå reservationerna.</pre><pre>Anf. 115 KARIN FALKMER (m):</pre><pre>Herr talman! Jag skall ta upp frågorna i den\r\nordning som Mats Lindberg gjorde i sitt anförande.\r\nVi föreslår att medel omdisponeras från NSG. Det\r\när en lysande metod för att få en bättre effektivitet\r\npå just prospekteringsverksamheten. Den\r\nförödande kritik som riksdagens revisorer har\r\nriktat mot NSGs prospektering grundar sig på det\r\nförhållandet att NSG vid sin prospektering inte har\r\nutgått från det grundläggande basmaterial som\r\nkrävs för en effektiv och kvalitativ prospektering.\r\nNSG har i stället prospekterat där man hoppades\r\nkunna finna malm. Att resultaten har blivit så usla\r\noch så mycket pengar har gått upp i rök är inte att\r\nförundra sig över.</pre><pre>Mittnordenprojektet är däremot ett kvalitativt fint\r\nprojekt som ger det bakgrundsunderlag som\r\nnäringen, prospektörer och entreprenörer behöver\r\nför att kunna prospektera.</pre><pre>Mats Lindberg sade att varken gruvnäringen eller\r\nregeringen kan göra något åt problemen inom\r\ngruvnäringen. Visst skulle regeringen för länge\r\nsedan ha kunnat göra åtskilligt för att förbättra\r\ngruvnäringens villkor och gruvindustrins villkor i\r\nSverige. Det är samma åtgärder som skulle ha\r\nbehövt vidtas för övrig svensk industri för att denna\r\nskulle få ett bättre konkurrensläge gentemot\r\nutlandet.</pre><pre>Högskattepolitiken och den tredje vägens politik\r\nhar fört oss fram till en hemmagjord kris. Det är\r\nresultatet bl.a. härav som vi nu ser också i\r\ngruvnäringen.</pre><pre>För att skapa förutsättningar för prospektering,\r\nnågot som är viktigt -- och Mats Lindberg håller\r\nsäkert med mig om att detta är viktigt -- behövs dels\r\ndet basunderlag som vi har talat om, dels bättre\r\nincitament för prospektörer. Det gäller då t.ex. att\r\ndet skall vara mindre av statlig styrning. Jag tänker\r\npå öststatsmodellen. Det som är betecknande för\r\nöststatsmodellen är ju just att det är staten som styr\r\nall verksamhet. Detta är också betecknande när det\r\ngäller anledningen till att den nya\r\nminerallagstiftningen kom till. Det är den punkten\r\nsom jämförelsen gäller, och den håller. Det behövs\r\ningen ökad statlig styrning vare sig av prospektering\r\neller av gruvnäring.</pre><pre>Anf. 116 LARS DE GEER (fp):</pre><pre>Herr talman! Jag tackar Bengt Hurtig för den bild\r\nsom han med inlevelse målade upp av vad som\r\nkommer att hända med vår ekonomi om\r\ngruvverksamheten, framför allt i fråga om\r\nsulfitmalmer, upphör. Sverige kan inte vare sig på\r\nkort eller på lång sikt leva enbart på elektronik,\r\ndatateknik, läkemedel, genteknik och annan\r\nhögteknologi.</pre><pre>Under den gångna högkonjunkturen har det\r\nfaktiskt varit våra moderna basindustrier som har\r\nlett utvecklingen i landet.</pre><pre>Mats Lindberg säger att den nya lagen skapar bättre\r\nförutsättningar för prospektering. Men jag kan inte\r\nförstå att han kan säga det. Den nya lagen medför\r\nen mängd krångliga och för prospektören\r\noförutsedda bestämmelser, som måste få\r\nvederbörande att tveka. Jag vågar påstå, och det är\r\nraka motsatsen till det som Mats Lindberg säger, att\r\nden nya lagen kommer att avskräcka människor\r\nfrån att prospektera. Den kommer alltså inte att\r\nmedverka till att människor blir piggare på att göra\r\ndet. Det var den första fråga där jag måste bemöta\r\nMats Lindberg.</pre><pre>Den andra frågan gäller hans kritik av Karin\r\nFalkmer med anledning av att vi har föreslagit att 7\r\nmiljoner överförs från NSG till\r\nMittnordenprojektet. Vi är nämligen övertygade\r\nom att det är ett riktigt förslag. NSG har, som Karin\r\nFalkmer nyss har påpekat, skändligen misslyckats\r\nmed sitt prospekteringsarbete. Riksdagens\r\nrevisorer har fastslagit detta. Och alla i hanteringen\r\nsom har uttalat sig säger: Ja, NSG finns där, och\r\nman tar kol på en massa pengar. Men vad har man\r\nåstadkommit under de senaste 15 åren? Inte särskilt\r\nmycket, ja, nästan ingenting.</pre><pre>Att föra över pengar till Mittnordenprojektet\r\ntycker vi är väl motiverat.</pre><pre>Så till nästa punkt där jag är osams med Mats\r\nLindberg. Mats Lindberg tror inte att det går för\r\nSGU att ta betalt för geologiska upplysningar. Men\r\ndet gör man i utlandet. Det förutsätter dock att det\r\nfinns ett sådant centralt register som vi efterlyser i\r\nvår motion. Om det finns ett fint centralt register,\r\ngår det att ta betalt för geologiska upplysningar.</pre><pre>Sedan till nästa punkt som gäller maringeologin.\r\nFör en ganska ringa penning har ett nytt fartyg\r\nanskaffats. De pengar som vi nu vill flytta över från\r\nNSG till maringeologin är avsedda för att utnyttja\r\nfartygets kapacitet och för att få en någorlunda\r\nsnabb produktion av maringeologiska kartor. Nu\r\nsiktar man in sig på år 2050, och det är rätt långt\r\nbort i framtiden. Men det är det tempo som är\r\nmöjligt när det gäller att genomföra detta, om nu\r\nSGU får pengar till fartygets skötsel.</pre><pre>Till sist: Mats Lindberg säger att det kommer en ny\r\nproposition om prospektering. Ja, jag vet det. Men\r\nmedan gräset gror dör kon. Det är bråttom. Det\r\nhandlar ju om att vår verksamhet med\r\nsulfitmalmsutvinning skall överleva.</pre><pre>Anf. 117 LARS NORBERG (mp):</pre><pre>Herr talman! Mats Lindberg anser tydligen att det\r\nskulle uppfattas som en förolämpning om riksdagen\r\nbeslöt att NSG skulle flytta till Malå. Regeringen\r\nhåller på med förberedelser för någonting. Men vad\r\ndet kan vara vet vi ingenting om. Jag tycker dock att\r\ndet vore värdefullt om riksdagen någon gång kunde\r\nfatta beslut, så att regeringen slapp bekymra sig.\r\nDet vore bra om vi fick ett snabbare beslut i stället\r\nför den långbänk som ärendet uppenbarligen skall\r\ndras i.</pre><pre>Det finns ett antal frågor som Mats Lindberg inte\r\nhar berört. Såvitt jag förstår berörde han inte detta\r\nmed förbud mot prospektering och brytning av\r\nmineraler i naturskyddsområden eller\r\nnationalparker. Det är för mig ett bra bevis på att\r\nsocialdemokraterna icke är ett miljöparti.</pre><pre>Mats Lindberg berörde inte alls den fråga som\r\nstörre delen av mitt anförande handlade om,\r\nnämligen frågan om en långsiktig hushållning med\r\nråvaror. Här tror jag att det går i precis motsatt\r\nriktining. Vi skall inte ha så bråttom när det gäller\r\natt bryta ut våra mineralreserver, utan vi skall spara\r\npå dessa. Vidare skall vi minska användningen av\r\njungfrumetall genom ett effektivare\r\nåteranvändningssystem, genom att tillverka mer\r\nhållbara produkter osv. Mats Linberg hörde\r\ntydligen inte detta. I varje fall berörde han inte den\r\nsaken. Återigen säger jag att det för mig är ett bevis\r\npå att socialdemokraterna icke är ett miljöparti.\r\nDen dagen vi får en klar utredning om en s.k. grön\r\nBNP, en grön beräkning av\r\nbruttonationalprodukten, där de stora minusposter\r\nsom uppstår genom att man tömmer gruvor och gör\r\nslut på landets resurser kommer med i kalkylen blir\r\ndet kanske lättare för Mats Lindberg att förstå vad\r\nsaken gäller.</pre><pre>I och för sig menar jag, i motsats till vad föregående\r\ntalare sade, att det är nödvändigt med styrning\r\nbeträffande en långsiktig hushållning. Då räcker\r\ndet inte med marknadsekonomin, utan då måste\r\nstaten ingripa. Det gäller ju kommande\r\ngenerationer, dvs. en långsiktig politik.</pre><pre>Det är klart att det finns resurser i landet. Vi har\r\nju massa, och vi har stål. En snabb utvinning av de\r\nknappa malmerna kan icke vara ett villkor för\r\nlandets bestånd.</pre><pre>Anf. 118 MATS LINDBERG (s):</pre><pre>Herr talman! Vad Karin Falkmer och Lars De Geer\r\nsäger är att det inte finns någon kompetens inom\r\nNSG. Men inte nog med det -- de säger också att\r\ndet inte finns någon kompetens i de svenska\r\ngruvföretagen.</pre><pre>Men det är nämligen inte så oerhört enkelt att\r\nprospektera i områden som ligger utanför de\r\ngeologiskt viktiga områdena eller i närområden vad\r\ngäller fyndigheter. Vad Karin Falkmer säger får hon\r\nsjälvfallet stå för.</pre><pre>När det gäller gruvindustrins utveckling kan det\r\nväl konstateras att situationen för svensk\r\ngruvnäring under de borgerliga åren inte var god.\r\nJag tycker att Karin Falkmer har anledning att\r\ntänka lite grand på hur det var då och erinra sig vad\r\nmoderaterna gjorde under den tiden för svensk\r\ngruvnäring. De gjorde ingenting, vill jag säga.</pre><pre>Vi har inte samma uppfattning, Lars De Geer , om\r\nlagstiftningen beträffande prospekteringen. Vi var\r\ninte överens förra gången detta var aktuellt, och vi\r\nkommer förmodligen inte att bli överens nu heller.</pre><pre>När det gäller SGUs material tycker jag att det\r\nfinns all anledning, och detta har jag framhållit i\r\nmitt huvudanförande, att på de punkter där det går\r\natt avgiftsfinansiera verkligen göra detta. Men det\r\när inte möjligt när det gäller alla material.</pre><pre></pre><pre>Anf. 119 KARIN FALKMER (m):</pre><pre>Herr talman! Vad NSG och svensk gruvnäring i\r\nstor utsträckning har saknat är det grundunderlag\r\nsom den geologiska informationen ger. I det\r\navseendet har man saknat kompetens vid\r\nbedömningen av prospekteringen. Vad som krävs\r\när alltså den geologiska information som tas fram\r\nhos SGU.</pre><pre>Utländska prospektörer säger klart att de inte går\r\nin i ett område utan att ett grundunderlag står till\r\nförfogande.</pre><pre>Sedan skulle jag vilja säga någonting mer om\r\nmaringeologin. Jag hann inte med det i min förra\r\nreplik. För att det beslut som riksdagen har ställt sig\r\nbakom och som handlar om en snabbare\r\nmaringeologisk karetering skall kunna genomföras\r\nkrävs det självfallet att maringeologin får möjlighet\r\natt köra fartyget S/V Ocean Surveyor i tvåskift, dvs.\r\nunder alla veckor. SGU har angett vad som då\r\nbehövts. Regeringen säger sig vilja stödja tanken\r\npå en snabbare Karteringstakt. Men samtidigt\r\nminskar man medlen till maringeologin med inte\r\nmindre än 30 %. Då bör väl även Mats Lindberg\r\ninse att detta inte är hållbart. För att i någon mån\r\nhålla ryggen fri säger man i betänkandet: I den mån\r\nytterligare medel skulle erfordras bör dessa kunna\r\nerhållas genom omfördelning inom myndigheten.</pre><pre>Men även för myndigheten har det fastställts mål\r\nför karteringstakten. Myndigheten har i dag stora\r\nsvårigheter att få sina resurser att räcka till och har\r\ndärför förvarnat ett stort antal av de anställda om\r\natt de kommer att mista sina arbeten. Det kommer\r\natt vara stora svårigheter för myndigheten att\r\nuppnå de mål som vi gemensamt står bakom i detta\r\nbetänkande. Skulle man då omdisponera medel till\r\nandra verksamheter, säger det sig självt att\r\nmöjligheten att nå karteringsmålet på land inte\r\nheller kommer att uppfyllas. Är det klok politik,\r\nMats Lindberg?</pre><pre>Anf. 120 LARS DE GEER (fp):</pre><pre>Herr talman! NSG, nämnden för statens gruvor,\r\nföljer inte marknadsekonomin i sin egen\r\nprospektering. Därför går det så dåligt för den som\r\ndet faktiskt gör. Med rätta har Karin Falkmer och\r\njag kritiserat NSG för att den åstadkommer för litet\r\nresultat i sin prospektering. Däremot har ingen av\r\noss påstått att svenska gruvföretag generellt skulle\r\nvara dåliga prospekterare, lång -- därifrån. Bl.a.\r\nnär det gäller nya tekniska metoder är de mycket\r\nduktiga prospekterare.</pre><pre>Det är visserligen sant att LKAB inte bedriver\r\nnågon prospektering, men det behövs inte eftersom\r\ndet finns så gott om malm och eftersom man gör\r\nsådana saker som att upplåta Viscariagruvan till\r\nOutokumpu för att få in sakkunskap utifrån i sin\r\nhantering.</pre><pre>Mats Lindberg var ärlig på en punkt. Han sade att\r\nvi inte är överens om lagen nu. Det var vi inte för\r\ntre månader sedan heller. Det beror väl på att Mats\r\nLindberg innerst inne är en avhängare av resterna\r\nav en kommandoekonomi, medan Karin Falkmer\r\noch jag kämpar för marknadsekonomi. Det är en\r\nfundamental skillnad, och den kan vi tydligen inte\r\növerbrygga.</pre><pre>Anf. 121 LARS NORBERG (mp):</pre><pre>Herr talman! Mats Lindberg har inte svarat på\r\nnågon av mina frågor. Det förvånar mig inte, för jag\r\när van vid att de blir obesvarade. Jag vet inte om\r\njag ställde för svåra frågor eller vad det kan bero\r\npå.</pre><pre>Mats Lindberg sade att det inte var någon god\r\nsituation under de borgerliga åren. Därmed\r\nantydde han förmodligen att det inte var någon\r\nsnabb exploatering av mineraler som pågick då. Att\r\nså snabbt som möjligt förbruka ändliga resurser är\r\nenligt Mats Lindberg en god utveckling. För mig\r\nsom vill ha långsiktiga mål och som vill ta hänsyn\r\ntill kommande generationer gäller swr att tänka på\r\naikr. Då är det inte säkert att smabb förbrukning är\r\nen god utveckling.</pre><pre>Hur skall vi hushålla med knappa mineralresurser\r\nmed hänsyn till kommande generationer? Mats\r\nLindbergs oförmåga att svara tolkar jag som att\r\nsocialdemokratin inte är ett miljövänligt parti eller\r\nsom att Mats Lindberg inte är representativ för\r\nsocialdemokratin.</pre><pre>Anf. 122 MATS LINDBERG (s):</pre><pre>Herr talman! På en punkt kan jag hålla med Karin\r\nFalkmer, nämligen att det är viktigt att det\r\ngrundunderlag som SGU tar fram finns med i\r\nberäkningen och att det är av stor betydelse för\r\nsvensk gruvnäring. När det gäller den båt som vi\r\ntalar om här har SGU begärt 2,5 milj. kr. Karin\r\nFalkmer har föreslagit en miljon. Jag vidhåller att --\r\ndet har vi genom en gjord utfrågning fått ett klart\r\nbevis för -- det finns resurser inom SGU att göra\r\ndenna omfördelning.</pre><pre>Till Lars De Geer vill jag säga att det är riktigt att\r\nprospekteringen är av stor betydelse och att de\r\nsvenska företagen måste bli bättre på\r\nprospektering. De har också koncentrerat sig till de\r\nområden där man i dag bedriver verksamhet. Det\r\när på samma sätt oerhört viktigt att även NSG tar\r\ndet steget. Det är också vad propositionen syftar\r\ntill.</pre><pre>Anf. 123 KARIN FALKMER (m):</pre><pre>Herr talman! Vid utfrågningarna i näringsutskottet\r\nvar det bara en enda sak som blev fullständigt klar.\r\nVi hade två utfrågningar: en med representanter\r\nför SGU och en med representanter för\r\nindustridepartementet. Det står nu fullkomligt\r\nklart att de budskap som vi fick vid dessa två\r\ntillfällen inte gav någon klarhet på någon punkt.\r\nUppgifterna skiljde sig totalt. Den summa som man\r\nutgått från när det gäller medel till maringeologi\r\noch som regeringen stödde sig på saknade vissa\r\nbitar som SGU hade angett och som regeringen\r\nsåledes inte hade tagit med vid sina beräkningar.\r\nDärför behövs det mer medel till SGUs\r\nmaringeologi, om man skall kunna göra det möjligt\r\natt kartera och använda det fina fartyget på ett\r\neffektivt sätt. Det vore för sorgligt om vi skulle\r\nhamna i den situationen att fartyget trots de\r\nresurser som nu finns skulle få ligga still varannan\r\nvecka på grund av att man inte har råd att hålla\r\nbesättning veckorna runt.</pre><pre>Anf. 124 LARS DE GEER (fp):</pre><pre>Herr talman! Som tillägg till det Karin Falkmer\r\nsade vill jag påpeka att det miljökemiska\r\nanalysprogrammet, som nu finns framtaget, inte\r\nvar färdigt då man begärde 2,5 miljoner. Det finns\r\nstörre anledning att tilldela maringeologin mer\r\npengar nu än det var förut.</pre><pre>Sedan vill jag försvara Mats Lindberg något\r\ngentemot Lars Norberg. Lars Norberg begär att\r\nriksdagen som någon sorts allvisdom skall säga att\r\nvissa mineraler inte skall få brytas därför att vi skall\r\nspara dem åt kommande generationer. Den sortens\r\nallvisdom tror jag inte riksdagen besitter och ingen\r\nannan heller. Är någon mineral brytvärd och kan\r\nbrytas med miljöhänsyn, då tycker jag att vi skall\r\nbryta den i det här landet nu och inte vänta på att\r\nkommande generationer skall utnyttja den bättre.</pre><pre>Anf. 125 LARS NORBERG (mp):</pre><pre>Herr talman! Jag vill bara konstatera att Mats\r\nLindberg inte har svarat på frågan om miljöhänsyn\r\nnär det gäller nationalparker och andra\r\nnaturreservat. När det gäller frågan om hänsyn till\r\nkommande generationer borde det i varje fall rent\r\nintellektuellt kunna uppfattas som att det skall vara\r\nen mycket viktig del i våra diskussioner och i vår\r\nplanering. Därför borde det kunna innebära en viss\r\nbegränsning av den iver med vilken man snabbt vill\r\nexploatera de mycket knappa naturtillgångarna.</pre><pre>Överläggningen var härmed avslutad.</pre><pre>(Beslut skulle fattas den 21 mars.)</pre><pre>\r\nVIssa anslag inom indistridepartementets\r\nområde</pre><pre>Föredrogs</pre><pre>näringsutskottets betänkande</pre><pre>1990/91:NU24 Vissa anslag inom\r\nindustridepartementets område (prop. 1990/91:100\r\ndelvis).</pre><pre></pre><pre>Anf. 126 NIC GRÖNVALL (m):</pre><pre>Herr talman! Det här betänkandet skulle normalt\r\nsett inte föranleda någon fördjupad politisk strid i\r\nonödan. För den skull avser jag att inte yrka bifall\r\ntill någon reservation. Det innebär inte något\r\nståndpunktstagande när det gäller reservationernas\r\nhållbarhet eller värde utan mera ett bidrag till\r\nrationalisering av riksdagens verksamhet.</pre><pre>Jag kommer först att ägna min uppmärksamhet i\r\ndetta lilla anförande åt reservation 3. Det gäller\r\nfrågan om bokföring av extrakostnader för\r\nförmånliga krediter till u-länder. Vi har under\r\nmånga år från moderat håll hävdat att det här är en\r\nkostnad som är så starkt biståndsrelaterad att den\r\nbör redovisas under biståndsanslaget. Det finns\r\negentligen inte mer att säga om det. Det är en fråga\r\nom hur man prioriterar anslagsredovisningen och\r\nmedelsanvisningen. Vi har som sagt historiskt sett\r\nfört denna diskussion så noga, att jag här bara vill\r\npåpeka att moderata samlingspartiet står för den\r\npolitik som vi alltid stått för i denna fråga.</pre><pre>Jag skall i stället uppehålla mig en liten stund vid\r\nden fråga som berörs i reservation 7 och som är av\r\nstort intresse. Reservation 7 handlar om en statlig\r\nsatsning på verkstadsteknisk utveckling och är ett\r\nutomordentligt tydligt exempel på\r\nsocialdemokratisk näringspolitik, nämligen tron att\r\nman genom statliga insatser skall kunna förbättra\r\nför näringslivet genom att tillhandahålla pengar och\r\nge stöd. Den verkliga sanningen är självfallet att\r\nden formen av konstgjord andning eller\r\nsubventionspolitik är skadlig för näringslivet. Den\r\nskapar en konstlad miljö, som alls inte stöder\r\nutvecklingen av den näringslivssektor som\r\nprogrammet syftar till att stödja, utan fastmer\r\nskadar den. Det är därför som reservation nr 7 med\r\ndess resonemang är en väldigt väsentlig\r\nreservation.</pre><pre>Den industrisektor som diskuteras i reservationen\r\noch som det verkstadstekniska programmet avser\r\när en sektor som undergår stora prövningar, men\r\ndessa beror inte på de omständigheter som anges\r\nsom grund för anvisning av medel under det\r\nverkstadstekniska programmet. Den\r\nverkstadstekniska industrin är en problemsektor,\r\neftersom den omformar sig och sina prioriteringar.\r\nPolitikerna kan då inte ingripa och ställa sig i vägen\r\nför en sund omstrukturering och säga: Här står vi\r\nmed pengar, var så goda och ta av dem! Det bara\r\nförlänger och fördjupar problemen.</pre><pre>Jag vill gärna hänvisa till vad ordföranden i VT-\r\ndelegationen, den verkstadstekniska delegationen,\r\nhar uttalat när det gäller medlens anvisning. Han\r\ntalar om produktutveckling, tillverkningsmetoder,\r\ninformationsteknik, konstruktionskapacitet,\r\nmaterialkompetens och kvalitetssäkring. Detta är\r\negenskaper hos en industri som denna själv måste\r\nutveckla. Det är en missriktad näringspolitik att\r\nsöka stödja dessa drag hos en svensk industri.</pre><pre>Vi moderater betonar att\r\nunderleverantörsindustrin -- framför allt när det\r\ngäller bilindustrin i Sverige, men även andra\r\nindustrigrenar -- är i behov av en stödinsats som\r\nsyftar till att samordna industrisektorns resurser, så\r\natt man kan åstadkomma systemsamordnade\r\nleveranser. Därför vill vi inte att det\r\nverkstadstekniska programmet skall förlängas,\r\nutan vi har föreslagit att det skall avvecklas. I stället\r\nbör man diskutera möjligheten av en mera\r\nsystemsamordnande insats. Detta är det väsentliga\r\ninnehållet i reservation nr 7, som jag med det\r\nanförda överlåter till riksdagens bedömande utan\r\natt jag yrkar bifall till den.</pre><pre>Anf. 127 HADAR CARS (fp):</pre><pre>Herr talman! Jag beklagar att företrädare för\r\nmoderata samlingspartiet inte försitter något\r\ntillfälle att försöka knapra på det svenska\r\nbiståndsanslaget, och det är naturligtvis synd. Jag\r\när övertygad om att biståndsanslaget verkligen\r\nfyller en viktig funktion.</pre><pre>Det finns emellertid hopp, eftersom jag även kan\r\nnotera att Nic Grönvall och hans partikamrater i\r\nutskottet den här gången har följt folkpartiets linje\r\nnär det gäller att säga nej till anslag till den\r\nverkstadstekniska sidan. Det var ju inte så länge\r\nsedan, närmare bestämt ett år sedan, som vi yrkade\r\nbifall tillsammans. Det är bra, men varför är det\r\nbra? Jo, i det här betänkandet finns två poster, en\r\npost som avser stöd till ny teknik och nytt material\r\npå den verkstadstekniska sidan och en post som\r\navser stöd till industridesign. Den första posten\r\ntilldelas 50 milj. kr. och den senare 5,2 milj. kr. Det\r\nhär verkar ju bra, och det låter som ett uttryck för\r\nen vilja hos statsmakterna, regering och riksdag, att\r\nsatsa på olika delområden inom näringslivet. I\r\ngrunden är det ändå en felaktig inriktning på\r\npolitiken.</pre><pre>Det går inte att dölja misslyckandena i den politik\r\nsom har förts under lång tid och de konsekvenser\r\ndenna politik har fått för t.ex.\r\nunderleverantörsindustrin. Det är inte tillräckligt\r\natt skyffla ut 50 milj. kr. för nytt material och ny\r\nteknik eller att satsa 5 milj. kr. för att underlätta\r\nframtagning av ny industridesign. I stället krävs\r\nnågonting annat, nämligen en näringspolitik som\r\ninspirerar människor till att satsa, till att våga\r\nkomma i gång med nyföretagande, till att skapa\r\ntilltro till det meningsfulla i att driva företag, till att\r\nutveckla ny teknik och till att pröva nya former för\r\nsamarbete mellan företagen, även i det större\r\neuropeiska perspektivet. På så sätt utvecklar man\r\nett starkt svenskt näringsliv.</pre><pre>Den socialdemokratiska modellen är emellertid\r\nden motsatta. Den gör företagen missmodiga inför\r\nframtiden. Det är inte syftet, men så blir i alla fall\r\nkonsekvensen av den politik som förs. Genom att\r\nströ ut småsmulor här och var av den här\r\nkaraktären kan socialdemokraterna slå sig för\r\nbröstet och säga: Titta, vad mycket vi gör för att\r\nsatsa på det ena eller det andra!</pre><pre>Det är därför konsekvent av oss, som anser det vara\r\nviktigt med en stark underleverantörsindustri och\r\nsom tycker att det är värdefullt och nödvändigt med\r\nen välutvecklad industridesign, att säga nej till den\r\nhär typen av anslag. I stället kräver vi en annan typ\r\nav näringspolitik som innebär en mer målmedveten\r\nsatsning på en näringsvänlig politik.</pre><pre>Herr talman! Med det anförda har jag för\r\nfolkpartiets del framfört några centrala synpunkter\r\npå det som behandlas i det här betänkandet.</pre><pre>Anf. 128 LARS NORBERG (mp):</pre><pre>Herr talman! Jag börjar med att yrka bifall till\r\nreservationerna 1, 4 och 8.</pre><pre>Det här betänkandet spretar. Det handlar om litet\r\nav varje.</pre><pre>Jag börjar med industridepartementet. Vi inom\r\nmiljöpartiet finner det märkligt att man, samtidigt\r\nsom man talar om med hur många procent\r\nunderställda verk skall rationaliseras, finner det\r\nlämpligt att öka anslaget A 1 till\r\nindustridepartementet med över 11 % och anslaget\r\nA 3 om utredningsverksamheten med 34 %.</pre><pre>Alla vet att man inom miljöpartiet är kritisk mot\r\ntraditionell ekonomisk tillväxt. Men låt oss ett\r\nögonblick se hur lyckosam staten har varit att\r\nstimulera den ekonomiska tillväxten. Under 1950--\r\n1960-talen låg tillväxten på drygt 3 % här i landet.\r\nDå hade vi varken industridepartement, styrelse\r\nför teknisk utveckling, industriverk eller\r\nenergiverk.</pre><pre>Sedan vi välsinnats med alla dessa institutioner har\r\nden ekonomiska tillväxten ungefär halverats och\r\nhållit sig i närheten av 1,5 %. Jag har ibland undrat\r\nom inte alla de skickliga medarbetarna i dessa verk,\r\nsom kom till under slutet av 1960-talet fram till\r\nenergiverkets tillkomst i slutet av 1970-talet, hade\r\nskapat mycket mer tillväxt, om de hade fått arbeta\r\nute i näringslivet i stället för inom\r\nstatsförvaltningen.</pre><pre>Nåväl, industridepartementet borde ha alla\r\nförutsättningar att minska sin personal. Antalet\r\nstatliga verk minskas i rask takt och ersätts med\r\naktiebolag. För ett år sedan hade departementet ett\r\n20-tal aktiebolag som sorterade direkt under\r\ndepartementet. Genom tillkomsten av Fortia har\r\nantalet aktiebolag nästan halverats. Nu avser\r\ndepartementet att förvandla både vattenfall och\r\ndomänverket till aktiebolag. Man avser att slå\r\nsamman Sind, STU och energiverket till ett verk,\r\noch nyligen har FFV bolagiserats. En bolagisering\r\nmedför naturligtvis mindre administration. Om inte\r\ndetta inverkar på behovet av administration inom\r\ndepartementet, undrar jag vad man egentligen\r\nsysslar med.</pre><pre>När ett verk förvandlas till aktiebolag, är det inte\r\nlängre departementet utan styrelsen och VD som\r\nleder verksamheten. Statens ansvar minskar\r\nkraftigt i förhållande till affärsverksformen.</pre><pre>Vi föreslår en minskning av anslaget till\r\nindustridepartementet med totalt 5 milj. kr. eller\r\n7,6 %, varav en stor del bör kunna tas från\r\nutredningsverksamheten, som rimligen bör\r\nminskas kraftigt när departementet avhänder sig\r\nmånga arbetsuppgifter till aktiebolagen och till EG.\r\nJag ansluter mig till Hadar Cars kritik av moderata\r\nsamlingspartiet för dess vilja att ständigt knapra på\r\nu-landsbiståndet.</pre><pre>Vi yrkar vidare avslag på förslaget om Sveriges\r\ndeltagande i det europeiska rymdsamarbetet. Det\r\ninnebär en besparing på över 400 milj. kr. Vi anser\r\natt det inte finns plats för sådana umbärliga utgifter,\r\nnär man samtidigt tvingas att dra in på anslagen på\r\nden sociala sektorn, varom vi nås av dagliga\r\nrapporter -- allt fler människor måste söka hjäp på\r\nsocialvården, skolbyggnader förfaller och\r\nkommunernas budgetar visar underskott på\r\nförfärande många håll.</pre><pre>Vi tror inte heller på att de s.k. Spin-off-effekterna\r\nfrån rymdsamarbetet alls ger vinster som svarar\r\nmot insatserna. Spåren från miljardsatsningen på\r\nTele-X förskräcker. Vad fick svenska folket för den\r\nsatsningen? Ett mediokert TV-program som man\r\nsjälv får betala via reklam.</pre><pre>Vi har däremot inte föreslagit nedskärningar på det\r\ninhemska rymdprogrammet. Vi menar att det är\r\nmer motiverat och ger Sverige möjlighet att\r\nupprätthålla en tillräcklig kontakt med\r\nrymdtekniken.</pre><pre>När vi väckte vår första budgetmotion i januari\r\n1989 föreslog vi inrättandet av delegationen för\r\nekologisk teknik. Sedan dess har vi regelbundet\r\nkommit tillbaka med förslaget. Vår motivering var\r\natt ekologisk teknik inte utvecklas i tillräckligt\r\nsnabb takt och att en sådan utveckling inte skulle\r\nkunna ske inom STUs ram. Inom varje\r\norganisation finns det en företagskultur. STUs\r\nföretagskultur har utvecklats i samarbete med\r\ntraditionell industri och teknisk forskning. Här\r\ngällde det att skapa en ny företagskultur, som\r\nutgick från att teknikutvecklingen skall vara\r\nsamstämmig med ekologin som ett första krav.</pre><pre>Vi har i någon liten mån blivit bönhörda när\r\nriksdagen och regeringen i fjol skapade\r\nprogramrådet för ett avfallssnålt samhälle med\r\nanslag från såväl industri- som miljödepartementets\r\npetita. Då var anslagsramen 9 miljoner. I år är den\r\ninte mindre än 29 miljoner om regeringen får\r\nigenom sina förslag, vilket förefaller sannolikt. Vi\r\nföreslår en ytterligare ökning med 25 miljoner\r\ngenom en motsvarande minskning av anslaget till\r\nSTU, varvid ramen skulle bli 54 miljoner. Vi gläder\r\noss åt att regeringen har böjrat inse att\r\nteknikutvecklingen måste ske i en riktning som\r\nstämmer med vad naturen kräver, men det går\r\nalldeles för långsamt. Det är därför som vi föreslår\r\nmer pengar, och det är därför som vi föreslår\r\nnamnet delegationen för ekologisk teknik, vilket\r\nbättre visar vad det enligt vår mening bör handla\r\nom.</pre><pre>På sikt bör naturligtvis all teknikutveckling utgå\r\nfrån kravet på samstämmighet med vad som krävs\r\nför att reparera och vidmakthålla uthålliga\r\nekologiska system som garanterar och möjliggör\r\nmänsklighetens fortlevnad, eftersom det hela tiden\r\när det som det handlar om -- mänsklighetens\r\nfortlevnad och skyldighet för oss som lever nu att se\r\ntill att livsmöjligheterna för natur och människor i\r\nframtiden skall existera.</pre><pre>Jag vill sedan säga några ord om stödet till\r\nverkstadsteknisk utveckling. Vi har i och för sig\r\nstött detta stöd. Men i fjol gjorde vi det med vissa\r\nvillkor, vilka vi även i år anser bör gälla, nämligen\r\natt det skall användas till projekt som innebär\r\nnågonting nytt och en vändpunkt och som syftar till\r\nekologiskt sund teknik. Sådana projekt är inte\r\nalltid lönsamma på kort sikt. Och då kan det vara\r\nmotiverat med statliga insatser. Detta sade vi i fjol,\r\noch detta är vår uppfattning även i år. Om det\r\ndäremot gäller helt konventionell teknisk\r\nutveckling tror vi liksom reservanterna att det är\r\nosäkert om dessa pengar blir till någon större hjälp.</pre><pre></pre><pre>Anf. 129 ÅKE WICTORSSON (s):</pre><pre>Herr talman! Jag kan gärna ansluta mig till Nic\r\nGrönvalls programförklaring att vi skall försöka\r\nbegränsa debatten här i kväll. Jag kan göra det\r\neftersom vi ganska snart får anledning att ha en\r\nbetydligt större debatt när det gäller näringspolitik.</pre><pre>När jag har sagt det kan jag inte underlåta att\r\nkommentera de båda värderade herrarna Grönvalls\r\noch Cars yttranden när det gäller i första hand det\r\nverkstadstekniska programmet. Det är egentligen\r\nganska fantastiskt att de avfärdar alla tankar på ett\r\nsamhälleligt engagemang. Det behövs inte. Man\r\nskall låta marknadskrafterna råda. Men varför\r\ntittar inte herrarna tillbaka något i historien? Hur\r\när det med den svenska teleindustrin? Hur har den\r\nvuxit fram? Jo, genom ett omfattande samarbete\r\nmellan staten och det privata telefonbolaget. Hur\r\nhar det gått med kärnkraften, herr Grönvall? På\r\nvilket sätt hade den vuxit fram om inte detta\r\nsamarbete hade funnits mellan stat och näringsliv?\r\nSå här kan vi gå fram på område efter område. Jag\r\nkan bara peka på det rymdsamarbete som både\r\nmoderater och folkpartister yrkar mer pengar till.\r\nVad är det annat än ett samarbete mellan stat och\r\nnäringsliv för att utveckla ny teknik och nya\r\nområden?</pre><pre>Om man nu ser litet grand på våra konkurrenter\r\nåberopar vi ofta Japan och Japans näringspolitiska\r\nutveckling. Hur har den varit möjlig? Jo, just\r\ngenom ett omfattande samarbete mellan staten och\r\ndet enskilda näringslivet. Det är i själva verket på\r\ndet sättet att om man skall få till stånd en utveckling\r\ni dagens samhälle finns det i betydande\r\nutsträckning behov av att samhället går in och\r\nhjälper fram teknisk utveckling och nya produkter.\r\nVarför skall man då bedriva denna svartmålning,\r\nsom man ägnar sig åt i förhållande till ett relativt\r\nbegränsat program såsom det verkstadstekniska\r\nprogrammet, som handlar om något av det mest\r\ngrundläggande i svensk industri, nämligen hur\r\nverkstadsindustrin skall finna nya produkter och\r\nnya möjligheter att överleva i en radikalt förändrad\r\nsituation?</pre><pre>Inte så sällan talas det om bristen på riskkapital när\r\ndet gäller att utveckla näringslivet. Och här är ju en\r\nmöjlighet till riskkapital för näringslivsutveckling.</pre><pre>Hadar Cars är ganska magnifik. Följ mig mot\r\nframtiden genom att säga nej, säger i realiteten\r\nHadar Cars. Säg nej till att försöka utveckla en ny\r\nindustridesign. Säg nej till att försöka arbeta fram\r\nnya verksamheter i de verkstadstekniska\r\nprogrammen, då åstadkommer vi verkligen ett\r\nresultat.</pre><pre>Miljöpartiets reservation 1 handlar om att minska\r\nanslagen till förvaltningsverksamhet på\r\nindustridepartementets område. Herr Norberg,\r\ndetta anslag har radikalt minskats i takt med just de\r\nförändringar som miljöpartiet pekar på. I dag finns\r\ndet en tjänsteman på departementet som\r\nhandlägger frågorna om de statliga företagen, och\r\njag tycker inte att det kan betraktas som en särskilt\r\nstor verksamhet på detta område.</pre><pre>Sedan, herr talman, skulle jag vilja gå över till ett\r\nområde som herr Norberg berörde, men som i\r\növrigt inte har tagits upp i debatten, och det gäller\r\nrymdverksamheten.</pre><pre>Utskottet anser att rymdverksamheten spelar en\r\nviktig industripolitisk roll. Den främjar\r\nhögteknologisk forskning och utveckling och ger en\r\nkompetenshöjning av betydelse utanför den\r\negentliga rymdverksamheten. Den ger även\r\nvärdefulla erfarenheter av ett kvalificerat,\r\nsysteminriktat Europeiskt utvecklingsarbete. Det\r\nkan vidare konstateras att vårt lands deltagande i\r\ndet europeiska rymdsamarbetet tillför vår land\r\nvärdefulla arbetsmöjligheter inte minst i Kiruna, en\r\nort som långsiktigt byggs ut till att bli ett centrum\r\nför rymdverksamheten, vilket är av utomordentlig\r\nbetydelse både när det gäller regionalpolitik och\r\narbetsmarknadspolitik. Jag tror att i runda tal 300\r\npersoner i dag sysselsätts i rymdverksamheten. Det\r\nvisar vilken betydelse den här aktiviteten har och\r\ninte minst det internationella samarbetet, eftersom\r\ndet skapar förtroende för Sverige som rymdnation\r\noch för Esrange i Kiruna att delta i det praktiska\r\narbetet på rymdområdet.</pre><pre>I reservation 5 föreslår moderater och folkpartister\r\nett uttalande till regeringen att förutsättningarna\r\nför småsatellitprogrammet bör ses över i syfte att\r\ntrygga de ambitioner som statsmakterna hade förra\r\nåret vid antagandet av programmet. Centerpartiet\r\nföreslår i reservation 6 att anslaget skall höjas med\r\n10 milj. kr.</pre><pre>Utskottet har tagit reda på från delegationen för\r\nrymdforskning att det nya planerade vetenskapliga\r\nsatellitprojektet ryms inom de ramar som\r\nregeringen har föreslagit. Utskottet är liksom\r\nreservanterna av den uppfattningen att\r\nverksamheten med småsatelliter är av stor vikt för\r\nden tekniska utvecklingen för små och medelstora\r\nföretag. Frågan om ytterligare medel kommer att\r\ntas upp i höstens budgetarbete, varför någon\r\nytterligare medelsanvisning för närvarande inte\r\nbehövs.</pre><pre>Allra sist vill jag bara instämma i Hadar Cars\r\nkarakteristik när det gällde moderata\r\nsamlingspartiets försök att minska på anslaget till u-\r\nlandsbistånd och föra över det till\r\nexportkreditgarantierna.</pre><pre>Herr talman! Jag vill med det anförda yrka bifall till\r\nutskottets hemställan och avslag på\r\nreservationerna.</pre><pre>Anf. 130 NIC GRÖNVALL (m):</pre><pre>Herr talman! Med anledning av Åke Wictorssons\r\nsenaste inlägg och till skapandet av god ordning i\r\nsamhällsdebatten i denna kammare i kväll vill jag\r\ngärna säga att jag inte har yrkat bifall till några\r\nreservationer än så länge, så det behöver\r\nföljakligen inte heller yrkas några avslag på\r\nbifallsyrkanden.</pre><pre>Jag vill först uppehålla mig vid ett uttalande av\r\nÅke Wictorsson, nämligen det att Hadar Cars är\r\nmagnifik. Det håller jag med om. Han är ståtligt\r\nmagnifik när han kommer fram här i talarstolen\r\nmed handen i byxfickan och säger: Ja, se\r\nmoderater, de fingrar alltid på u-landsbidraget. Det\r\när inte tal om det herr Cars, herr Wictorsson och\r\nherr Norberg. Det vi säger är att man skall bokföra\r\nsaker och ting korrekt. Finner man på\r\nExportkreditnämnden att u-länderna måste dra på\r\nden svenska kreditgivningen, skall det redovisas på\r\nrätt ställe.</pre><pre>En annan sak som är värd att säga, herrar\r\nmagnifike Cars och vanlige Wictorsson, är att det vi\r\ntalar om i biståndsfrågan egentligen bara är att vi\r\nskall ge så mycket bistånd som vi har sagt att vi skall\r\ngöra, men vi måste för Guds skull ha mottagare\r\nsom orkar ta emot biståndet. Vi har aldrig motsatt\r\noss -- och det är jag angelägen om att säga till herr\r\nCars, så att vi inte åstadkommer en ovänskap i\r\ndenna aftontimme -- att de mål som den svenska\r\npolitiken arbetar utifrån skall fullföljas.</pre><pre>Efter det vill jag gärna särskilt noga vända mig till\r\nherr Wictorsson. Hans anförande blev oerhört\r\navslöjande. Det blev oerhört avslöjande i en\r\nmening som han använde. Jag hoppas att jag hann\r\nnotera den noga. Han sade ''samhället hjälper\r\nfram'' när han talade om det verkstadstekniska\r\nprogrammet. Det är en socialists syn på ett\r\nnäringsliv som inte får leva på marknadens villkor.\r\nSamhället hjälper fram. Det är det sätt man\r\nanvänder för att skapa ett beroendeförhållande och\r\nett icke livskraftigt näringsliv.</pre><pre>Frågan om det verkstadstekniska programmet\r\nföranleder faktiskt ännu en hälsning till den\r\nmagnifike Cars. Anledningen till att vi nu har bytt\r\nståndpunkt, som korrekt påpekats att vi har gjort,\r\när att den socialdemokratiske ordföranden i\r\ndelegationen nu har förklarat vad man ägnar sig åt.\r\nDet är just det som herr Wictorsson säger, man\r\nhjälper fram enskilda företag med bidrag. Det har\r\nvi aldrig velat stödja. När nu det har blivit\r\nuppenbarat vänder vi och följer folkpartiet med viss\r\nglädje.</pre><pre>Anf. 131 LARS NORBERG (mp):</pre><pre>Herr talman! Vad är det staten skall syssla med,\r\nfrågade Åke Wictorsson i sitt anförande. Det\r\ntycker jag är en bra fråga. Jag är inte lika säker på\r\natt svaret var så bra. Jag framhöll i mitt tidigare\r\nanförande, för att spetsa till det en smula, att staten\r\nbör syssla med det som är olönsamt, dvs. det som\r\npå kort sikt är olönsamt, men som är livsnödvändigt\r\npå längre sikt. Till det hör just satsning på ekologisk\r\nteknik, förnybar energi, miljövänliga\r\ntransportsystem och mycket i den stilen. Men då\r\ngäller det att staten väljer att rikta sina insatser mot\r\nområden som är ekologiskt sunda och nödvändiga.\r\nMan får inte bara pytsa ut pengar för att vad som\r\nhelst skall utvecklas; huvudsaken är att det blir fart\r\npå hjulen. Fart på hjulen kan precis lika gärna ge\r\nfarlig och skadlig tillväxt som nyttig tillväxt.</pre><pre>Det vi har föreslagit är att ökningen av anslaget till\r\nindustridepartementet inte skall vara långt över\r\n12--13 %, utan ökningen av anslaget skall\r\ninskränkas till några procent. Min fråga är vad man\r\negentligen sysslar med på industridepartementet,\r\nom det är en person som sysslar med de statliga\r\nföretagen. De propositioner vi får från\r\nindustridepartementet handlar i mycket stor\r\nutsträckning just om de statliga företagen och de\r\nstatliga verken. Frågans formulering blir ungefär\r\ndensamma som den bekanta: Vad sysslar de med på\r\nbanken efter kl. 3? Det är för mig en förborgad\r\nhemlighet som det kunde vara roligt om Åke\r\nWictorsson kunde berätta något om. Faktum är att\r\ndet vi i miljöpartiet har uppfattat som\r\nindustridepartementets huvudsakliga\r\nansvarsområde faktiskt har minskat. Det har\r\nminskat på grund av en rätt medveten politik,\r\nnämligen att man skall överlämna mer åt den s.k.\r\nmarknaden och mindre åt departementet att styra\r\noch ställa med. Jag är tacksam för ett svar.</pre><pre>Anf. 132 HADAR CARS (fp):</pre><pre>Herr talman! Jag noterar att Nic Grönvall och\r\nmoderata samlingspartiet nu växlat in på rätt spår\r\nnär det gäller programmet för den\r\nverkstadstekniska utvecklingen. Min förhoppning\r\när att en likartad manöver senare, kanske redan i\r\nhöst, kommer att gälla synen på u-landshjälpen.\r\nDetta är inte en u-landsdebatt och jag skall inte\r\nförlänga diskussionen på den punkten.</pre><pre>Jag begärde egentligen ordet för att polemisera\r\nmed Åke Wictorsson. Men jag tycker att Nic\r\nGrönvall framförde alla relevanta argument så\r\nkoncentrerat och skickligt att jag kan nöja mig med\r\natt instämma i det han sade.</pre><pre>Anf. 133 ÅKE WICTORSSON (s):</pre><pre>Herr talman! Samhället hjälper fram, säger Nic\r\nGrönvall, med visst daller på stämman. Det är ett\r\nuttryck för en socialistisk syn på näringslivet, som\r\ninte tillåts arbeta på marknadens villkor, och det\r\nkan herr Grönvall aldrig ställa upp på. Nej, jag är\r\npå det klara med det. Moderata samlingspartiet och\r\nhögern har aldrig ställt upp på detta, utan det har\r\nhävdats av en ganska bred majoritet i Sveriges\r\nriksdag med socialdemokratin som bas och ett\r\nbetydande bistånd från andra partier i kammaren.</pre><pre>Om det som jag pekade på -- tele, vattenfall,\r\nenergiproduktion, flygplansproduktionen vid\r\nSaab; vi kan fortsätta uppräkningen -- är ett uttryck\r\nför ett socialistiskt handlingssätt är jag, herr\r\nGrönvall och herr Cars, stolt över att vara socialist.\r\nJag är övertygad om att den här typen av\r\nsamverkan mellan samhället i form av staten och\r\nnäringslivet även i framtidens samhälle kommer att\r\nvara ett viktigt inslag i näringslivets utveckling,\r\nvilket inte innebär att man inkräktar på\r\nmarknadens villkor. Skall ett litet land som Sverige\r\nkunna hävda sig i den framtida industriella\r\nutvecklingen, är jag ganska övertygad om att vi\r\nmåste fortsätta med den här typen av\r\nutvecklingsprojekt. Det anknyter också till det\r\nverkstadstekniska programmet.</pre><pre>Jag är något överraskad över att Hadar Cars så\r\nintensivt ansluter sig till Nic Grönvalls synpunkter\r\npå det här området. Men det är i och för sig inget\r\nspeciellt avvikande från det mönster som i övrigt\r\npräglat folkpartiets inställning i de grundläggande\r\npolitiska värderingarna under de senaste\r\nmånaderna.</pre><pre>Anf. 134 NIC GRÖNVALL (m):</pre><pre>Herr talman! Det var bra att Åke Wictorsson\r\ngjorde detta inlägg. Det gav mig tillfälle att ta tag i\r\nen tråd som jag inte nappade på i mitt nyligen\r\nhållna anförande. Det gäller den parallell som Åke\r\nWictorsson redan i sitt första anförande drog till\r\nenergiproduktionen såsom ett exempel på det\r\nviktiga och värdefulla i statens engagemang. Jag är\r\nangelägen att påpeka att kärnkraftstekniken har\r\nutvecklats över världen av enskilda företag och med\r\nenskilda företags resurser. Med stora uppoffringar\r\nhar man lyckats att genomföra ett\r\nmarknadsekonomiskt lanseringsprogram därför att\r\nden egna resursens ansatser gav en värdefull\r\nprodukt till marknaden.</pre><pre>Det är egentligen fasaväckande att tänka sig ett\r\nsamhällsmaskineri där industrins resurser -- det är\r\nÅke Wictorssons värld jag talar om -- är beroende\r\nav att den s.k. staten tillhandahåller de resurser\r\nsom behövs för att utveckla samhällsnyttigheter\r\nsom teleservice, energiproduktion, m.m. Det vore\r\nförödande om svenskt näringsliv hade att lita till\r\nÅke Wictorssons villkor. Vi står vid resultatet av\r\nden politiken 1991. Vi hoppas på en förändring i\r\nhöst, Åke Wictorsson. Vi skall då se till att det\r\nsvenska näringslivet lever på de villkor som\r\nmarknaden erbjuder; den vitalitet och den\r\nframgångsdröm som marknaden ger i stället för det\r\nvarma vaddbandage som statliga subventioner och\r\nstödformer ger.</pre><pre>Anf. 135 HADAR CARS (fp):</pre><pre>Herr talman! Det jag har försökt att säga är att man\r\ninte kan dölja misslyckanden inom den svenska\r\nindustripolitiken genom att plocka in småanslag av\r\nden karaktär som vi har diskuterat i kväll. Jag vill\r\ndäremot understryka att mycket av den utveckling\r\nsom skett inom kommunikationsområdet,\r\nenergiområdet, m.fl. områden har baserats på ett\r\nsamarbete där staten har varit med och skapat\r\nresurser för utveckling. Inte minst gäller detta inom\r\nenergisektorn och kanske i alldeles särskilt hög\r\ngrad när det gäller kärnkraften. Jag är fullt på det\r\nklara med att detta inte nödvändigtvis är ett\r\navslutat kapitel, utan att det kan finnas områden\r\ndär ett samarbete mellan stat och näringsliv även\r\nframöver kommer att visa sig vara fruktbart för\r\nbåda parter. Någon annan uppfattning har jag inte.\r\nOm någon har uppfattat mig annorlunda, har\r\nvederbörande uppfattat mig fel.</pre><pre>Anf. 136 LARS NORBERG (mp):</pre><pre>Herr talman! Jag har personligen i min industriella\r\nverksamhet varit nära förtrogen med statens\r\ninsatser. De har ofta varit katastrofala, som just för\r\nkärnkraftsområdet. Jag vill nu inte ta upp en\r\nkärnkraftsdebatt här, men insatserna inom\r\naktiebolaget Atom Energi var ju till mycket stor del\r\nett misslyckande, som sedan den privata industrin\r\nlyckades omvandla till en industriell framgång. I\r\njust aktiebolaget Atom Energi skolade man upp en\r\ndel människor och gav dem en grundkunskap, men\r\ndet industriella konceptet var som sagt en katastrof.\r\nJag var själv med när Marviken fick ställas om från\r\nkärnkraftsanläggning till oljeeldat kraftverk. Jag\r\nvar ansvarig för igångkörningen av turbinen när vi\r\nmånad efter månad väntade på ånga från reaktorn,\r\nånga som aldrig kom och aldrig har kommit.</pre><pre>De stora framgångarna i samarbetet mellan stat och\r\nindustri har huvudsakligen utgjorts av att staten har\r\nstått som beställare av viktiga utrustningar -- det\r\nhar gällt statens järnvägar, det har gällt Vattenfall,\r\ndet har gällt försvarsmakten. Allt det som staten\r\nhar beställt av industrin är förmodligen det bästa\r\nstöd som staten har givit industrin, genom att man\r\ndärigenom har kunnat utveckla prototyper och få\r\nreferensanläggningar för ny teknik. Det är precis\r\nden typen av utveckling som jag tror på även när\r\ndet gäller det som i dag ligger oss varmt om hjärtat,\r\nnämligen ekologisk teknik. Det är den modellen\r\nsom skall användas -- staten skall se till att det\r\nkommer beställningar till industrin på sund\r\nekologisk teknik, och inte vilken teknik som helst\r\nutan en teknik som vi kan stå till svars för inför\r\nkommande generationer.</pre><pre>Anf. 137 ÅKE WICTORSSON (s):</pre><pre>Herr talman! Det är just detta det handlar om:\r\nstaten som beställare. Vad innebär det? Jo, det\r\ninnebär ett icke obetydligt risktagande från statens\r\nsida, det innebär om man så vill att man avlastar\r\nmarknaden det risktagandet och flyttar över det på\r\nsamhället. I vissa lägen är det klart att ett sådant\r\nrisktagande för med sig konsekvenser. Det såg vi i\r\nMarviken, och det har vi kanske upplevt på andra\r\nhåll också. Men det är en förutsättning för en\r\nutveckling att vi verkligen vågar satsa också på\r\nprojekt som kan misslyckas. Annars får vi inte den\r\nutveckling, den expansion av näringslivet, som vi\r\nvill ha. En av förklaringarna till att svenskt\r\nnäringsliv är så framgångsrikt på världsmarknaden\r\nligger obestridligen på det här området.</pre><pre>Sedan vill jag gärna ge Lars Norberg ett\r\nerkännande också när det gäller diskussionen om\r\natt man får satsa på det som kanske inte är lönsamt\r\nkortsiktigt men som långsiktigt har lönsamhet. Det\r\när just det som ligger i systemet. Jag är av samma\r\nuppfattning som Lars Norberg, att utvecklingen\r\nmot ett avfallssnålt samhälle skall ha den här\r\nekologiska inriktningen. Det har har vi också\r\nkonstaterat i betänkandet.</pre><pre>Sedan vill jag också ge ett erkännande till Hadar\r\nCars. Hans senaste inlägg hyfsade till den här\r\ndebatten och återförde den till den jordnära\r\nverkligheten, när han gav ett erkännande åt den här\r\nutvecklingen. Men frågan är: På vilken nivå och vid\r\nvilken storlek förvandlas det här från en ful\r\nsocialism till en handlingskraftig näringspolitik? Är\r\ndet antalet miljarder det handlar om? Det skulle\r\nmöjligen kunna förklara motståndet mot det\r\nverkstadstekniska programmet; om det blir\r\ntillräckligt små belopp blir det ful socialism.</pre><pre>Men i övrigt upplever jag att Hadar Cars inlägg\r\nmycket framgångsrikt slog hål på Nic Grönvalls\r\nfasa. Jag hoppas att han skall vara litet mindre\r\nförskräckt för framtiden, även om det kommer att\r\nbli betydande inslag av en socialdemokratisk\r\nnäringspolitik också i den.</pre><pre>I övrigt gratulerar jag bröderna till trätan även om\r\nde grundläggande frågor som gäller hur man skall\r\nutveckla näringspolitiken i framtiden. Det vittnar\r\ninte om att man har någon särskilt likartad\r\nbedömning på det här området. Därmed, herr\r\ntalman, må den här debatten vara slut för mitt\r\nvidkommande.</pre><pre>Överläggningen var härmed avslutad.</pre><pre>(Beslut skulle fattas den 21 mars.)</pre><pre></pre><pre>17 § Vissa anslag inom utrikesdepartementets\r\nområde</pre><pre>Föredrogs</pre><pre>näringsutskottets betänkande 1990/91:NU26 Vissa\r\nanslag inom utrikesdepartementets område (prop.\r\n1990/91:100 delvis).</pre><pre></pre><pre>Anf. 138 ROLF L NILSON (v):</pre><pre>Herr talman! Jag skall följa Nic Grönvalls höga\r\nföredöme från behandlingen av förra ärendet och\r\nlåta bli att yrka bifall till den reservation som jag\r\nhar avgivit till det här betänkandet. Reservationen\r\nrör den del av betänkandet som har rubriken\r\nExportfinansiering och anknyter till en del av den\r\ndiskussion som fördes alldeles nyss.</pre><pre>I en motion som vänsterpartiet har väckt och som\r\nhandlar om insatser för att främja demokratisering\r\ni uländer finns exportkrediterna nämnda i ett\r\nyrkande. Exportkrediterna är ett handelspolitiskt\r\ninstrument, avsett som stöd för svensk export och\r\nsom stöd för svensk industri. Formellt sett är det\r\ninte fråga om en biståndsinsats, det är inte fråga om\r\nulandshjälp. Men det är den formella sidan. Statlig\r\nhandelspolitik, export med statliga garantier och i\r\nförlängningen ett statligt samhälleligt stöd, kan inte\r\nkopplas fritt från samhällets, Sveriges,\r\nulandspolitik och biståndspolitik.</pre><pre>När vi i våras behandlade de nya reglerna för\r\nexportkreditgarantigivningen ville man i den\r\nproposition som då förelades riksdagen -- riksdagen\r\nbeslöt sedan i huvudsak i enlighet med den\r\npropositionen -- renodla systemet, göra det\r\nkommersiellt, skala bort vad man ansåg vara\r\novidkommande hänsyn, hänsyn av social art,\r\nhänsyn av regionalpolitisk art.</pre><pre>Vi i vänsterpartiet, precis som miljöpartiet, var\r\nmotståndare till den renodlingen av\r\nexportkreditgarantisystemet. Vi menade att det i\r\ndet systemet fortsatt borde finnas plats för\r\nregionalpolitiska hänsyn, för sociala hänsyn och för\r\nhänsyn av den typen att vi från Sverige inte stöder\r\nexport av produkter eller tjänster som vi inte själva\r\nvill ha. Som ett exempel på detta kan man nämna\r\nkärnkraftsteknologi.</pre><pre>Vårt resonemang gick också ut på att svensk export\r\ninte borde stödjas, om det t.ex. var fråga om\r\nproduktionsanläggningar -- nyckelfärdiga fabriker,\r\nsom det ofta är -- där man kunde befara att\r\nverksamheten skulle bedrivas under sådana\r\narbetsmiljöformer eller sådana sociala former att vi\r\ninte hade accepterat det i Sverige. Det är denna\r\nargumentationslinje som vi ansluter oss till i\r\nmotionen och den reservation som finns till det här\r\nbetänkandet.</pre><pre>Vi menar att när staten går in med stöd till exporten\r\nfår sådan export inte gå stick i stäv med de mål vi\r\nställer upp för biståndsgivning. Det finns en viktig\r\nbeståndsdel i exportkreditgarantin som man kan\r\nbetrakta som ''utlandsbistånd''. Det är alltså inte\r\nbara stöd till svenska företag, utan också stöd för\r\nutveckling i det land dit exporten går.</pre><pre>En av de faktorer som vi bör ta hänsyn till är att\r\nsvenska staten inte skall stödja export till länder där\r\nexporten kan tänkas förhindra, bromsa eller direkt\r\nmotverka en demokratisk process. Därför skriver\r\nvi i reservationen och i motionen att\r\nexportgarantikreditgivning skall ta hänsyn till de\r\nsvenska biståndsmålen.</pre><pre>Med tanke på att kammaren är belastad med\r\nmycket arbete och att voteringar tar tid och gör\r\narbetsbeslastningen ännu större genom att dra ut på\r\ntiden ännu mer, kommer jag, vilket jag sade\r\ninledningsvis, inte att yrka bifall till reservationen.\r\nJag har bara velat markera att vi har den åsikt som\r\nfinns uttryckt i reservationen. Tack!</pre><pre>Anf. 139 ÅKE WICTORSSON (s):</pre><pre>Herr talman! Utskottet vidhåller sin uppfattning\r\nfrån tidigare om att man inte skall blanda ihop\r\nexportkreditgaranti med biståndspolitik. I den mån\r\ndet finns en biståndspolitisk inriktning av exporten\r\nskall den handläggas av andra organ än\r\nexportkreditnämnden. Vi är nämligen av den\r\nuppfattningen att det inte är lyckligt att man\r\nblandar ihop de olika uppgifterna. Vi tror att var\r\noch en som sätter sig in i frågan förstår att det är\r\nbättre att skilja på detta och hantera det på olika\r\nsätt.</pre><pre>Det är skälet, herr talman, till att vi yrkar bifall till\r\nutskottets utlåtanden.</pre><pre>Anf. 140 ROLF L NILSON (v) replik:</pre><pre>Herr talman! Jag tror inte att Åke Wictorsson\r\nmenar att man helt och hållet skall skilja på\r\nexportkreditgivning och biståndspolitik. En\r\nredovisning av de exportkreditstöd som\r\nexportkreditnämnden har gett visar att det i\r\nhuvudsak gäller vad vi betraktar som u-länder.\r\nVisserligen gäller det inte de allra fattigaste\r\nländerna, de betraktas knappast som kreditvärdiga.</pre><pre>Jag har inte talat för att man skulle sudda ut\r\ngränserna helt och hållet. Jag talar mera för att man\r\nskall acceptera det faktum att begreppen flyter\r\nsamman. Det finns vad man populärt brukar kalla\r\nen gråzon där stödet till svenska företag i praktiken\r\nlika mycket är ett stöd till det land till vilket man\r\nexporterar.</pre><pre>Jag tycker att det är någonting som måste slå\r\nigenom i en eller annan form i behandlingen av\r\nkredit- eller garantigivningen.</pre><pre>Anf. 141 ÅKE WICTORSSON (s) replik:</pre><pre>Herr talman! Självklart tror jag att man kan lägga\r\nden här typen av aspekter också på exportkrediter.\r\nJag tror dock att det vore olyckligt om man speciellt\r\nbetonar att exportkreditnämnden skall pröva på\r\nvilket sätt krediten medverkar i\r\ndemokratiseringsprocessen eller vilken betydelse\r\nden har för den sociala utvecklingen.</pre><pre>Jag tror inte att det är rätt instans för den typen av\r\nprövningar.</pre><pre>Anf. 142 LARS NORBERG (mp):</pre><pre>Herr talman! Vi i miljöpartiet har ingen\r\nreservation fogad till betänkandet. Vi kanske borde\r\nha haft det, eller i varje fall ett par motioner med\r\nanknytning till de områden som betänkandet\r\nhandlar om. Ett litet parti orkar dock inte alltid\r\nmed att ta upp alla de frågor som man i och för sig\r\nhar på känn borde tas upp.</pre><pre>Vi har i korthet tagit upp frågan om anslaget till\r\nGATT i den motion där vi markerade att anslaget\r\nborde minskas. Jag har inte följt upp motionen,\r\neftersom det är uppenbart att man inte kan minska\r\nanslagen utan att utträda ur organisationen. Det\r\nfinns alltså ganska klara regler för det och dithän\r\nvill inte miljöpartiet driva frågan. Vi ville kanske\r\nmarkera en viss skepsis och en viss reservation mot\r\nGATTs verksamhet.</pre><pre>GATT skall vara ett samarbetsorgan för\r\ninternationell handel. Internationell handel hälsar\r\nvi med tillfredsställelse när den sker mellan\r\nlikaberättigade och självständiga stater och\r\nenskilda människor. Grundvalen måste då vara att\r\ndet, som sagt, sker mellan likaberättigade parter.\r\nDessutom bör handeln bedrivas på sådant sätt att\r\nden inte skadar vår gemensamma jord. Sådana\r\norganisationer bör stödjas.</pre><pre>Tyvärr är kravet på likaberättigande inte alltid\r\ntillräckligt för att handeln verkligen skall ske på lika\r\nvillkor. Vissa västerländska företag bedriver en\r\nverksamhet i handeln med u-länderna som\r\nallvarligt skadar dessa länders ekologiska system.\r\nDet pågår och man exploaterar också människor i\r\nu-länderna.</pre><pre>I fråga om GATTs strävan mot en global frihandel\r\nhar dessa problem kommit att stå i konflikt med\r\nönskemålen om att ha en fri handel.</pre><pre>På vissa områden tror vi i miljöpartiet att det är\r\nomöjligt att ha en helt fri handel. Det finns\r\nekologiska och mänskliga hänsyn, risker för social\r\ndumpning osv. som gör att man måste ha\r\nbegränsningar. Jag tror att jordbruket är ett typiskt\r\nexempel där man nog aldrig kan uppnå en totalt fri\r\nhandel därför att människor är så angelägna om att\r\nha en närförsörjning när det gäller det allra\r\nlivsnödvändigaste.</pre><pre>Så långt om GATT. Jag vill tillägga att det nu sägs\r\nav utskottsmajoriteten att man verkligen börjar att\r\narbeta med de globala, regionala och lokala\r\nomsorgerna om miljön även i GATT och att man\r\nhar sin uppmärksamhet riktad på frågan om social\r\ndumpning, behov av sociala klausuler osv. Om\r\ndetta är korrekt, och det hoppas jag att jag får\r\nbekräftat av regeringspartiets företrädare, är det\r\nglädjande. Då ändras GATT i rätt riktning.</pre><pre>Vi borde också ha motionerat om EKN. EKN och\r\ndess verksamhet är en del av ett system som\r\nförekommer i industriländerna, ett system där man\r\nunder visst hemlighetsmakeri konkurrerar med\r\nvarandra med hjälp av krediter som ofta är\r\naffärsmässigt tvivelaktiga och leder till stora\r\nförluster. Det kan jag inte betrakta som något annat\r\nän merkantilism i gammaldags bemärkelse.</pre><pre>Jag är förvånad över att de partier som säger sig\r\nföreträda marknadsekonomin i alla väder inte\r\nreagerar emot detta system. Om detta vore en sund\r\nförsäkringsverksamhet med normala kommersiella\r\nrisker, tycker jag inte att staten skulle behöva\r\nengagera sig i verksamheten.</pre><pre>Miljöpartiet kan godkänna statlig kreditgaranti när\r\ndet finns alldeles speciella skäl för att krediterna\r\ninte är marknadsmässiga. Det kan finnas andra\r\naspekter på krediterna av det slag som Rolf L\r\nNilson tidigare berörde. U-hjälpsmål eller sociala\r\nmål kan motivera att man går ifrån det som är rent\r\nmarknadsmässigt. Det märkliga är att sådana\r\nhänsyn inte skall få tas enligt reglerna. Varför skall\r\nstaten blanda sig i något som borde kunna klaras ut\r\ngenom ett normalt försäkringsväsende?</pre><pre>Överläggningen var härmed avslutad.</pre><pre>(Beslut skulle fattas den 21 mars.)</pre><pre>18 § Värdepappersfonder</pre><pre>Föredrogs</pre><pre>näringsutskottets betänkande</pre><pre>1990/91:NU27 Värdepappersfonder</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 21 mars.)</pre><pre>19 § Anslag till skatteförvaltningen m.m.</pre><pre>Föredrogs</pre><pre>skatteutskottets betänkande</pre><pre>1990/91:SkU14 Anslag till skatteförvaltningen\r\nm.m. (prop. 1990/91:100 delvis).</pre><pre>Anf. 143 ISA HALVARSSON (fp):</pre><pre>Herr talman! I detta skatteutskottets betänkande\r\n14 behandlas en del motioner som handlar om\r\nrättssäkerheten i skattelagstiftningen.</pre><pre>En förutsättning för ett fungerande skattesystem är\r\nnaturligtvis att det finns en tillfredsställande\r\nkontroll av skatteunderlaget. Jag skulle t.o.m. vilja\r\npåstå att det ligger i alla ärliga och hederliga\r\nmedborgares intresse att skattemyndigheterna har\r\nen hög ambition att motverka skattefusk och att\r\nmyndigheten har förutsättningar att kunna beivra\r\nfusk i de fall det förekommer. Emot denna strävan\r\nkan dock ibland ställas den enskildes intresse av\r\nintegritet och rättssäkerhet.</pre><pre>Från rättssäkerhetssynpunkt är det utomordentligt\r\nviktigt att bevaka förutsebarheten och legaliteten\r\ninom skattekontrollen och att alla verkligen\r\nbehandlas lika. Det är nödvändigt att\r\nmyndigheternas möjligheter att företa ingrepp mot\r\nenskilda och företag är ordentligt reglerade i lag.</pre><pre>I och med att myndigheterna fått allmänna\r\nbefogenheter vad gäller kontrollen av de\r\nskattskyldiga, så blir dessa kontroller beroende av\r\ntjänstemännens personliga inställning med risk för\r\nstora skillnader i behandling som följd.</pre><pre>Under många år har folkpartiet liberalerna hävdat\r\natt rättssäkerheten inom skattelagstiftningen måste\r\nförstärkas. Statens kontrollintresse får inte\r\nprioriteras så högt att enskildas och företags\r\nintegritet åsidosätts.</pre><pre>När Sverige och den socialdemokratiska regeringen\r\nkritiseras i den allmänna debatten för övergerpp\r\nmot rättssäkerheten är exemplen för det mesta\r\nhämtade från skatteområdet.</pre><pre>Den behandling som bilhandlaren Halvar Alvgard\r\nutsatts för visar med all önskvärd tydlighet att den\r\nenskildes rätt lätt kan förloras i snårskogen av\r\nregler.</pre><pre>Trots att vi nu har fått ett enklare skattesystem så\r\nkvarstår en mängd lagar och regler som tillkommit\r\nför att på olika sätt kontrollera att medborgarna\r\nuppfyller sina skatte- och uppbördsförpliktelser\r\ngentemot staten. Många av dessa regler står i strid\r\nmed vad ett rättssamhälle kan acceptera i\r\nlagstiftningsväg.</pre><pre>Folkpartiet liberalerna vänder sig mot att\r\nskattemyndigheten ges befogenhet inte bara att\r\nompröva ett tidigare fattat preliminärt beslut utan\r\nockså ges en fullständig rätt att överpröva sitt en\r\ngång tidigare slutbehandlade taxeringsärende.\r\nDetta strider enligt vår mening mot den i svensk\r\nrättväsende grundläggande principen att en\r\ndomstol eller myndighet inte skall kunna döma\r\neller besluta i ett ärende eller mål som myndigheten\r\ntidigare tagit befattning med. Den som en gång\r\ntidigare har bedömt en sak kan inte\r\nförutsättningslöst ompröva ärendet. Medvetet eller\r\nomedvetet måste beslutsfattaren har påverkats i sin\r\ntidigare inställning till men för den enskildes rätt till\r\nen förutsättningslös prövning av sitt ärende.</pre><pre>Folkpartiet liberalerna menar att det allmännas\r\nprocessföring borde skötas av ett fristående allmänt\r\nombud, som har en, gentemot myndigheten,\r\nsjälvständig och oberoende ställning. Eftersom\r\nskattemyndigheten vid grundbeslutet redan har\r\nintagit en ståndpunkt, måste det ur den\r\nskattskyldiges synvinkel kännas som om det\r\nallmännas talan redan på förhand är bestämd, och\r\ndet av en skattemyndighet som måste antas ha en i\r\nprincip fiskal inställning.</pre><pre>Vår invändning mot att skattemyndigheten som\r\nförsta instans skall få besluta i ärenden om\r\nobehöriga vinstöverföringar grundar sig på att\r\ndessa frågor är av så komplicerad natur att de\r\nendast bör få avgöras av domstol. Det är också\r\nangeläget att få en så enhetlig rättstillämpning som\r\nmöjligt på detta område. Därför bör dessa beslut\r\nbehandlas av länsrätt som första instans.</pre><pre>Mot våra protester införde riksdagen för några år\r\nsedan rätt för skattemyndigheterna att företa\r\ngenerella taxeringskontroller. När lagrådet\r\ngranskade regeringsförslaget framfördes mycket\r\nallvarlig kritik. Bl.a. påpekades att man genom\r\ndetta förfarande inkräktar på det\r\ngrundlagsstadgade skyddet för varje medborgare\r\nmot husrannsakan och liknande intrång.</pre><pre>Vi måste naturligtvis ha en fungerande\r\nskattekontroll, men denna ambition får inte gå så\r\nlångt att den enskildes bertättigade anspråk på en\r\nprivat sfär helt sopas undan.</pre><pre>Folkpartiet liberalerna har under många år\r\nföreslagit att skattskyldiga skall få ersättning för\r\nsina rättegångskostnader när de processar i\r\nskattedomstolar. Om den enskilde behöver anlita\r\nen advokat, revisor eller annan expert som hjälp i\r\nprocessandet, har han hittills inte haft rätt till\r\nersättning för dessa kostnader ens om han vunnit\r\nmålet. Den traditionella synen är nämligen att den\r\nenskildes rätt skall bevakas av skattemyndigheten\r\neller domstolen i fråga.</pre><pre>Det säger sig självt, anser vi, att domstolen inte\r\nräcker som garant för att tillvarata den enskildes\r\nrätt. Motparten i skatteprocesser brukar vara en\r\nerfaren skattejurist. De flesta skattskyldiga hamnar\r\ndärför i ett ohjälpligt underläge om de inte får ha\r\nett ombud. Det är mycket viktigt för\r\nrättssäkerheten att parterna är jämnstarka.\r\nBehovet av juridiskt biträde i skatteprocessen är\r\ndärför en elementär rättssäkerhetsfråga.</pre><pre>Regeringen lade häromåret fram förslag till ändring\r\nav dessa regler. Regeringsförslaget och riksdagens\r\nbeslut innebar ändå att huvudregeln alltjämt\r\nkvarstår; den enskilde skall själv betala sina\r\nombudskostnader, även om han vunnit målet.\r\nDetta är en märklig regel. Vi anser av både\r\nrättviseskäl och principiella skäl att alla bör ha rätt\r\natt få sina kostnader täckta, när de helt eller delvis\r\nvinner ett skattemål. Den enskilde bör naturligtvis\r\näven kunna erhålla ersättning i de fall där\r\nskattemyndigheterna använt hans fall i\r\nprejudikatsyfte. Att så inte är fallet är verkligen\r\nmycket märkligt.</pre><pre>Bevissäkringslagen ger mycket stora befogenheter\r\ntill skattemyndigheterna att själva besluta om att\r\ngöra s.k. eftersökning, vilket är en åtgärd som i\r\nstraffprocessen kallas husrannsakan.\r\nBevissäkringslagen ger t.o.m. större befogenheter\r\natt söka igenom privata utrymmen än vad\r\nhusrannsakan gör. Ett så allvarligt ingrepp i den\r\nenskildes privata utrymmen skall enligt vår mening\r\ninte få ske utan att misstanke om brott föreligger.\r\nVi anser för övrigt att skattemyndigheterna aldrig\r\nskall ha rätt att tränga in i privata utrymmen.\r\nDenna rätt skall vara förbehållen polis- och\r\nkronofogdemyndigheten. I de flesta fall borde det\r\nräcka med hot om vite för att få fram material för\r\ngranskning från deklarationsskyldiga som\r\nmisstänks för brott men som vägrar lämna ifrån sig\r\nsina handlingar. Dagens oanmälda skatterazzior,\r\nsom sker utan att misstanke om brott föreligger,\r\nanser vi inte skall få förekomma i en rättsstat.</pre><pre>Betalningssäkringen är en mycket omfattande\r\ntvångsåtgärd. Den är ett förödande instrument mot\r\nskattskyldiga som inte har gjort sig skyldiga till det\r\nsom lagen vill stävja.</pre><pre>Åtgärden innebär en särskild rätt för staten att\r\nlägga kvarstad på ännu icke fastställda\r\nskattefordringar hos en förmodat skattskyldig. Om\r\ndet nu skall finnas en lag om betalningssäkring\r\nmåste den utformas så att den uppfyller högt ställda\r\nkrav på rättssäkerhet. Den tjänsteman och den\r\ndomare som handlägger ett\r\nbetalningssäkringsärende kan vid ett felaktigt\r\nbeslut fullständigt ruinera en enskild persons\r\nekonomiska och sociala ställning.</pre><pre>Betalningssäkring är ett oerhört maktmedel, och\r\ndet måste i samband med användningen av detta\r\nställas samma höga krav på precision som då\r\nmänniskor döms till fängelse. Tolkningen av\r\nbegreppet ''påtaglig risk'' när det gäller statens sätt\r\natt säkra rena kreditrisker kan vi i folkpartiet inte\r\ngodta. Ett så vittomfattande riskrekvisit kan\r\nmycket hårt drabba gäldenärer, som intensivt\r\nkämpar för att undvika konkurs.</pre><pre>Det kan dess värre vara just betalningssäkringen\r\nsom framtvingar en konkurs, vilken annars skulle\r\nha kunnat undvikas. Betalningssäkring synes i\r\ndessa fall bara vara ett sätt att kringgå det ordinära\r\nkonkursförfarandet och att förse det allmänna med\r\nytterligare ett instrument utöver det som alla andra\r\nborgenärer har att tillgå. Betalningssäkring skall\r\nenligt vår mening endast omfatta de fall då det s.k.\r\nsabotagekravet är uppfyllt. Vårt krav att ett beslut\r\nom betalningssäkring skall motiveras utförligt\r\nborde vara självklart.</pre><pre>En förutsättning för att beslut om betalningssäkring\r\ninte skall vara helt orimlig från\r\nrättssäkerhetssynpunkt är att det finns ett\r\nfungerande system för ersättning. Risken för\r\nfelaktiga beslut är mycket större i\r\nbetalningssäkringsmål än i någon annan statlig\r\nverksamhet. Trots detta är\r\nskadeståndsskyldigheten ändå på några punkter\r\nbegränsad. Folkpartiet liberalerna anser att statens\r\nersättningsrätt skall omfatta även den\r\nskattskyldiges kostnader för biträde och utredning\r\ni betalningssäkringsmålet.</pre><pre>När det gäller den förenklade deklarationen är det\r\nanmärkningsvärt att regeringen ännu inte bestämt i\r\nvilken form utredningsarbetet skall bedrivas, trots\r\natt riksdagen begärt det. Lika anmärkningsvärt är\r\ndet att regeringen inte lägger fram något förslag\r\nangående uppdragsgivares betalningsskyldighet för\r\nuppdragstagares skatter och avgifter, fastän det\r\nsedan många år tillbaka finns ett utredningsförslag.</pre><pre>Herr talman! Det finns en rad reservationer till\r\nbetänkandet, men jag nöjer mig med att yrka bifall\r\ntill nr 23, 25, 32, 38, 39 och 41.</pre><pre></pre><pre>Anf. 144 MARTIN OLSSON (c):</pre><pre>Herr talman! I det betänkande som nu behandlas\r\ntas dels frågan om anslag till skatteförvaltningen\r\nupp, dels behandlas en rad borgerliga motioner\r\nsyftande till att bl.a. stärka rättstryggheten i\r\ntaxeringsprocessen. I Görel Thurdins frånvaro vill\r\njag säga några ord om dessa frågor. Görel Thurdin\r\när förhindrad att delta i debatten här i kväll.</pre><pre>När det gäller anslag till skattemyndigheterna vill vi\r\nfrån centerns sida säga något om överförandet av\r\nfolkbokföringen från kyrkan till\r\nskattemyndigheterna. I centerpartiet har vi hela\r\ntiden motsatt oss att man skulle lämna ett väl\r\nfungerande system för folkbokföring och föra över\r\ndenna från kyrkan till skattemyndigheterna. Detta\r\nsystem blir dessutom dyrare för samhället. Vi har\r\nupprepade gånger sedan beslutet fattades krävt att\r\nriksdagen skall upphäva det, och vi har i år framfört\r\nkravet i en partimotion.</pre><pre>Genom att inte genomföra beslutet skulle man\r\nminska anslagsbehovet med 350 milj.kr., varav 100\r\nmilj.kr. faller på riksskatteverket och 250 milj.kr.\r\npå regional och lokal skatteförvaltning. Vi ser det\r\nsom en mycket värdefull besparing med statliga\r\nmedel och en viktig åtgärd för att undvika en\r\nökning av byråkratin. I reservationerna 1 och 4 tar\r\nvi upp dessa besparingskrav på tillsammans 350\r\nmilj.kr.</pre><pre>De andra frågorna i betänkandet gäller främst\r\nrättssäkerheten inom taxeringsprocessen. Centern\r\nstår bakom 17 av de reservationer som innehåller\r\nkrav som på olika sätt skall bidra till att öka\r\nrättstryggheten. Innan jag kommenterar ett par av\r\ndessa reservationer vill jag ge några allmänna\r\nsynpunkter på dessa för den enskilde så viktiga\r\nfrågor.</pre><pre>Rättssäkerheten är enligt vår mening av\r\ngrundläggande betydelse och en förutsättning för\r\nett demokratiskt samhälle. Varje medborgare\r\nmåste kunna känna rättslig trygghet och ha\r\nmöjlighet att hävda sina intressen och rättigheter\r\nsamt lita på att samhället behandlar var och en\r\nkorrekt och lika. Dessutom skall den enskildes\r\nintegritet respekteras.</pre><pre>Skatternas stora ekonomiska betydelse såväl för de\r\nflesta medborgare som för samhället och de många\r\nkontakter med myndigheter som enskilda har i\r\nskattefrågor medför att rättstryggheten inom det\r\nområdet har särskilt stor betydelse. För att\r\nrättstryggheten inom skatteområdet skall vara\r\ntillfredsställande fordras att regler för beskattning\r\noch taxering är så enkla och klara som möjligt så att\r\nman på så sätt kan undvika osäkerhet och delade\r\nmeningar om hur reglerna skall tolkas. Andra lika\r\nbetydelsefulla förhållanden är bl.a. att den enskilde\r\ni sina kontakter med skattemyndigheterna skall\r\nkunna hävda sina intressen och att myndigheternas\r\nåtgärder gentemot den enskilde inte är mer\r\ningripande än omständigheterna kräver och\r\nrespekten för den enskildes integritet medger.</pre><pre>Det är dessutom av stor betydelse att myndigheters\r\noch domstolars beslut fattas utan större tidsutdräkt.\r\nI det förenklingsarbete som sker inom\r\nskatteadministrationen är det viktigt att beakta vad\r\nplanerade förändringar kan komma att betyda för\r\nden enskilde skattebetalaren vad gäller\r\ninformation, möjligheter att bedöma de egna\r\nskatteförhållandena och erforderliga\r\ntidsmarginaler för uppgiftslämnande och\r\ninbetalningar.</pre><pre>Centerpartiet ser det som väsentligt att\r\nrättstryggheten i skatteprocessen förbättras bl.a.\r\ngenom att den enskilde ges en starkare ställning än\r\nför närvarande gentemot skattemyndigheterna.</pre><pre>Herr talman! Jag vill nämna några exempel från\r\nreservationer som vi står bakom och som innebär\r\nförbättringar som vi finner vara angelägna. De\r\nflesta kraven är krav som bl.a. vi från centern har\r\nframfört många gånger tidigare, både i motioner\r\noch i reservationer tillsammans med övriga\r\nborgerliga partier.</pre><pre>Det gäller först den förenklade deklarationen. Nu\r\nhar ju den skattskyldige enbart att sätta ett kryss för\r\natt på så sätt markera att han eller hon är nöjd med\r\nde uppgifter som han eller hon har fått i fråga om\r\nsin inkomst. Vi anser att skattemyndigheten skall\r\nförtrycka inkomna inkomstuppgifter på\r\ndeklarationsblanketten. Därigenom skulle den\r\nenskilde ha möjlighet att kontrollera att de\r\nuppgifter som kommit in till skattemyndigheterna\r\när korrekta, en möjlighet som bör vara en\r\ngrundläggande regel.</pre><pre>En annan fråga gäller omprövning till den\r\nskattskyldiges nackdel. Vi anser i en motion att\r\nbeslut om omprövning bör få ske endast inom sex\r\nmånader, och inte som nu inom ett år, fr.o.m.\r\nutgången av taxeringsåret.</pre><pre>En annan fråga som tas upp i reservationer är\r\neftertaxering vid oriktig uppgift. Vi tycker att det\r\nibland ställs orimliga krav på den enskilde och att\r\nförutsättningarna för omprövning därför bör kunna\r\nprövas. Det bör enligt vår uppfattning vara till\r\nfyllest om den skattskyldige i deklarationen lämnat\r\nde upplysningar som han eller hon anser sig\r\nrimligen böra lämna. Om skattemyndigheterna\r\nunderlåter att inom ramen för sitt taxeringsarbete\r\nutreda den aktuella skattefrågan bör enligt vår\r\nmening i princip någon möjlighet till eftertaxering\r\ninte föreligga. Genom dessa större krav på taxering\r\ni första instans ökar som vi ser det rättssäkerheten\r\nför den enskilde.</pre><pre>Skattetilläggen är en annan fråga som vi årligen har\r\natt debattera här i riksdagen. Vi anser det mycket\r\nviktigt att stor hänsyn tas till omständigheterna i det\r\nenskilda fallet i samband med bedömning av i fall\r\nskattetillägg skall utgå. I vår reservation framhåller\r\nvi, att eftersom förslag ännu inte har kommit från\r\nregeringen om förbättringar och reformer i det här\r\nfallet, är det nu nödvändigt att riksdagen hos\r\nregeringen gör en framställning om att sådant\r\nförslag skall framläggas.</pre><pre>Arbetsgivares ansvar för ej erlagd skatt kan ibland\r\nleda till stora problem och medför orimlig börda för\r\narbetsgivare som driver sitt företag som\r\nhandelsbolag eller enskild firma. Det är uppenbart\r\natt det ibland uppstår förhållanden som är helt\r\noacceptabla. Av den anledningen anser vi att\r\nsnabba åtgärder är nödvändiga. En första åtgärd\r\nbör enligt vår mening vara att de\r\njämkningsmöjligheter som finns för\r\nställföreträdare för aktiebolag utvidgas till att\r\nomfatta allt arbetsgivaransvar där ej betalt\r\nskattebelopp beror på förhållanden som\r\narbetsgivaren haft svårt att kontrollera.</pre><pre>Ett annat problem som ibland visar sig gäller\r\nuppdragsgivares betalningsskyldighet för\r\nuppdragstagares skatter och avgifter.\r\nBestämmelserna i uppbördslagen om detta ansvar\r\nbör ändras i syfte att stärka den enskildes\r\nrättstrygghet.</pre><pre>I flera reservationer tas frågor upp som syftar till att\r\nstärka rättssäkerheten vid betalningssäkring. I en\r\nav de reservationerna tar man upp en fråga som\r\nligger nära ett område som jag själv har haft tillfälle\r\natt arbeta med i andra sammanhang, nämligen det\r\nallmännas skadeståndsansvar. Kravet att den\r\nenskilde skall ha rätt till ersättning för all skada han\r\neller hon har lidit på grund av felaktigt beslut om\r\nbetalningssäkring bör enligt vår uppfattning resas.\r\nVi vill att det i det här fallet skall vara fråga om ett\r\nstrikt ansvar. Vi anser även att den självrisk på\r\n5 000 kr. för den enskilde som gäller vid ersättning\r\npå grund av fel från myndigheters sida skall tas\r\nbort. Vi anser det både principiellt och moraliskt\r\nfel, och vi anser därför att full ersättning skall utgå.</pre><pre>I betänkandet behandlas även kostnader i\r\nskatteprocesser i mål som den enskilde vinner. Vi\r\nanser att den enskilde i de fallen alltid skall ha rätt\r\ntill ersättning för de skäliga kostnader som han eller\r\nhon har lagt ner för att hävda sin rätt.</pre><pre>En annan fråga som tas upp är bevissäkringslagen.\r\nDen har ju utsatts för mycket kritik under årens\r\nlopp med hänsyn till att det föreligger stora risker\r\nför att rättssäkerheten kan eftersättas vid\r\ntillämpningen av lagen. Det finns exempel på hur\r\nden mycket hårt har drabbat oskyldiga människor,\r\noch det har dessutom varit svårt för dem att få\r\nskälig ersättning för uppkomna skador och\r\nförluster. Kritiken mot lagen ledde till smärre\r\nförändringar 1988, men även efter det att dessa\r\nförändringar genomförts i lagen kvarstod enligt vår\r\nmening riskerna för att lagen tillämpas så att\r\nrättssäkerhetssynpunkterna eftersätts. Jag har själv\r\nunder många år och även i år motionerat om att\r\nlagen skall avskaffas. Såsom framförs i\r\nreservationen är det inte tillfredsställande att\r\nskattemyndigheterna enligt bevissäkringslagen har\r\nmöjlighet att med tvång bereda sig tillträde till\r\nprivata utrymmen. Jag anser att vitesföreläggande i\r\nde flesta fall torde vara tillräckligt för att förmå\r\nsådana deklarations- och uppgiftsskyldiga som inte\r\när misstänkta för brott att lämna ifrån sig material\r\nför granskning. I de fall som vitesföreläggande inte\r\nvisar sig vara tillräckligt är det befogat att låta\r\nskattemyndigheterna ta till prövning i domstol och\r\nvia handräckning av kronofogdemyndighet få\r\ntillgång till önskat material. Vid misstanke om\r\nskattebrott räcker det med de regler som gäller för\r\ngenomförande av husrannsakan. Detta är motiv för\r\natt denna lag bör avskaffas.</pre><pre>Huvuddelen av de krav som jag har uppehållit mig\r\nvid är gemensamma ställningstaganden, nu liksom\r\ntidigare, från centern, moderaterna och folkpartiet.\r\nFrån centerns sida stöder vi självfallet alla de\r\nmotioner och reservationer som våra\r\nutskottsrepresentanter står bakom. Den tidigare\r\ntalaren har yrkat bifall till vissa av dessa\r\nreservationer. Jag avstår från att nu yrka bifall till\r\nytterligare reservationer.</pre><pre>Anf. 145 MAGGI MIKAELSSON (v):</pre><pre>Herr talman! Jag skall i mitt anförande till största\r\ndelen uppehålla mig vid anslagen till\r\nriksförsäkringsverket. Jag börjar med att\r\nkonstatera att skatteförvaltningarna inte kan göra\r\nett bra jobb i dag. Man hinner inte göra tillräckligt\r\nmånga eller tillräckligt noggranna kontroller av\r\nnäringsidkares och enskildas deklarationer.</pre><pre>I betänkandet skriver utskottsmajoriteten följande\r\nangående skatteförvaltningen: ''Utskottet har\r\ninhämtat upplysningar i ärendet av företrädare för\r\nRSV och tvingas konstatera att skatteförvaltningen\r\nbefarar svårigheter att inom ramen för det\r\nberäknade anslaget både säkra genomförandet av\r\nde stora och genomgripande reformer inom\r\nbeskattningen m.m. som beslutats under senare år\r\noch samtidigt sköta den löpande verksamheten --\r\nbl.a. service och kontroll -- med upprätthållande av\r\nen hög ambitionsnivå. Om hänsyn tas till löne- och\r\nprisomräkning m.m. innebär budgetförslaget\r\nfaktiskt en minskning av anslaget till den befintliga\r\nlöpande verksamheten.''</pre><pre>Utskottets slutsats efter detta konstaterande är att\r\nde i propositionen föreslagna anslagen är väl\r\navvägda!</pre><pre>Det skall bli intressant att höra Bruno Poromaa\r\nförklara att det kan anses väl avvägt att RSV inte\r\nkan sköta skattekontrollen med bibehållande av en\r\nhög ambitionsnivå. Från vänsterpartiet tycker vi att\r\ndet är en märklig slutsats.</pre><pre>Nuvarande situation leder till att samhället går\r\nmiste om skatteintäkter. Det rör sig om belopp i\r\nmiljardklassen. Det vet vi från tidigare års\r\nextrasummor till skattekontroll. Men det innebär\r\nockså att enskilda och näringsidkare går miste om\r\nför mycket inbetald skatt. De skattekontroller som\r\ngenomförs visar att en av fyra rörelseidkare och en\r\nav tre löntagare får sänkt taxering.</pre><pre>Vänsterpartiet har i årets budgetproposition begärt\r\ntotalt 29 milj. kr. utöver regeringens förslag för att\r\nklara en högre ambitionsnivå. Vi vill fördela dessa\r\npengar så att 14 miljoner anslås till regional och\r\nlokal skatteförvaltning och 5 miljoner till kontroll\r\nav stora bolag. Dessutom anvisas omedelbart 10\r\nmiljoner extra för att trygga personalförsörjningen\r\ni Stockholms län.</pre><pre>Förra året anvisade riksdagen 20 milj. kr. extra till\r\nskatteförvaltningen i Stockholms län, eftersom man\r\ndå hade svårigheter med personalrekryteringen.\r\nNu har situationen förbättrats, men de människor\r\nsom kunde rekryteras förra året måste få sin lön\r\näven i år. Det är märkligt att utskottet inte vill anslå\r\ndessa medel.</pre><pre>Jag vill veta hur Bruno Poromaa och\r\nskatteutskottet vill lösa problemet med löner till\r\nden personal som anställdes med extra pengar förra\r\nåret.</pre><pre>Jag vill också kortfattat kommentera de borgerliga\r\nförslagen. I motioner från moderaterna liksom\r\ncentern finns förslag om att man skall sänka\r\nanslagen till skatteförvaltningen med, på sina håll,\r\nflera hundra miljoner kronor. Anser ni att det är\r\nbra att skatteförvaltningarna inte hinner\r\nkontrollera taxeringarna och att skatteinkomster i\r\nmiljardklassen undandras statskassan?</pre><pre>Centern motiverar visserligen sina förslag med att\r\nman vill riva upp beslutet om att föra över\r\nfolkbokföringen till skatteförvaltningen. Men man\r\nskriver också i sin reservation att man vill göra en\r\nytterligare neddragning av anslaget.</pre><pre>Sverige är ett bra land att leva i, men det är förvisso\r\ningen idyll där rättvisa och solidaritet är självklara\r\nbegrepp -- i synnerhet inte inom storfinansen. Inför\r\nvalet 1988 hade dåvarande vpk en valaffisch med\r\ntexten ''Fånga hajarna i skattenätet''. Den texten är\r\nlika aktuell i dag som den var då.</pre><pre>Vi har fått en skatteomläggning som nästintill\r\nskulle omöjliggöra skattefiffel. Hittills har det\r\nemellertid inte gett resultat i form av ärligare\r\nföretagsredovisningar. Redan innan beslutet om\r\ndet nya skatteförslaget fattades fanns kryphålen\r\nnoggrant utstakade för den som hade pengar att\r\nköpa den kunskapen. Utanför lagens rågångar\r\nfinns fortfarande en stor gråzon, där det\r\navancerade skattefusket är en del av verksamheten.</pre><pre>Det är med andra ord inte brist på arbetsuppgifter\r\nför skattekontrollanter. Vi vet att varje anställd\r\nskattekontrollant tjänar in sin lön flera gånger om.\r\nDet handlar snarare om synen på kontroll -- vilka\r\nman skall kontrollera och vilka man kan\r\nkontrollera. Det är självklart för oss\r\nvänsterpartister att vi skall lägga de största\r\nresurserna på att fånga de stora hajarna.</pre><pre>Det här är också en rättssäkerhetsfråga för de\r\nlöntagare och rörelseidkare som är hederliga och\r\nbetalar sina skatter. Skall de acceptera att samhället\r\ninte anslår tillräckliga resurser för att komma åt de\r\nsom utnyttjar och missbrukar systemet?</pre><pre>Vi i vänsterpartiet anser inte det. Jag vill yrka bifall\r\ntill reservationerna nr 2 och 5.</pre><pre>Två ytterligare reservationer tar upp frågan om\r\nkontrolluppgiftsskyldighet när det gäller juridiska\r\npersoners ränteinkomster och möjligheter för\r\nstuderande att få anstånd med betalning av\r\nkvarskatt.</pre><pre>Vi har alltså krävt kontrolluppgiftsskyldighet vid\r\njuridiska personers ränteinkomster. Vi har gjort det\r\nav två skäl. Denna skyldighet finns redan för fysiska\r\npersoner, och vi tycker att det är en rättvisefråga.\r\nDet viktigaste skälet är emellertid att det har visat\r\nsig att juridiska personers ränteinkomster har\r\nunderdeklarerats i betydande omfattning. Det har\r\nvisat sig att frivillighet inte har fungerat. Vi tycker\r\ndärför att det är dags att regeringen får komma med\r\nett förslag om att göra detta obligatoriskt.</pre><pre>Vi har också lämnat förslag på lättnader för\r\nstuderande som arbetar tillfälligt för att få anstånd\r\nmed betalning av kvarskatt.</pre><pre>Vi står givetvis även bakom dessa reservationer och\r\ni övrigt de reservationer som vi har undertecknat.\r\nEftersom jag inte avser att begära votering, avstår\r\njag från att yrka bifall.</pre><pre>Anf. 146 GÖSTA LYNGÅ (mp):</pre><pre>Herr talman! I dag har jag endast en reservation att\r\nförsvara, men den är så mycket viktigare eftersom\r\nden berör medborgarnas inställning till skatter, vår\r\nlojalitet gentemot samhället. Med mina egna ord\r\nkommer jag att upprepa några av de argument som\r\nMaggi Mikaelsson förde fram. Vår syn på frågan är\r\nganska lika.</pre><pre>Deklarationstiden har blivit vad den inte var avsedd\r\natt vara -- en tidpunkt när man genom ohederlighet\r\nprotesterar mot statens budget. Detta är mycket\r\nilla. Det är illa också därför att folk får dåliga vanor.\r\nOhederligheten smittar av sig.</pre><pre>Det är särskilt svårt för vanligt folk att förstå\r\nvarför de skall vara lojala mot samhället när de\r\nverkligt rika kan dra sig undan sin del av\r\nskattebördan genom att anställa experter för att\r\nbalansera på lagens gräns och kanske ibland\r\növerskrida den. Exemplen är många på både\r\nföretag och folk som har drivit detta till nära nog\r\nfulländning. Några har avslöjats, och det har varit\r\nchockerande för människor. Många har kanske inte\r\nens avslöjats.</pre><pre>Det är uppmuntrande att det görs en hel del på\r\nriksskatteverket när det gäller ekonomisk\r\nbrottslighet. Det har skatteutskottet också påpekat\r\ni betänkandet. Samtidigt står det dock att RSV\r\nbefarar svårigheter med att hålla aktiviteten vid en\r\nhög ambitionsnivå, vilket Maggi Mikaelsson just\r\npåpekade. Varför, Bruno Poromaa, går man då inte\r\nmed på vår specialdestinerade ökning av 10\r\nmiljoner för detta? Lägg märke till att det här inte\r\nrör sig om en rejäl utgift. Det gäller ett utlägg som\r\nkommer att återbetalas mångdubbelt, kanske\r\nhundrafalt, när miljonerna och eventuellt någon\r\nenstaka miljard av undanhållna skattemedel rullar\r\nin. Jag ställer också samma fråga till de borgerliga\r\ndebattörerna. Varför delar ni inte min uppfattning\r\nom att skatteflykt bör beivras med största möjliga\r\neffektivitet?</pre><pre>Även de tio miljoner som vi föreslagit till en\r\ncharmoffensiv för riksskatteverket torde betala sig\r\nväl rent ekonomiskt. Den verkliga vinsten är dock\r\nhär den etiska. Om offensiven lyckas kan alltfler\r\nmänniskor få en ansvarsfullare inställning till sitt\r\nskattebidrag till samhällets kostnader.</pre><pre>Människor behöver inte automatiskt tycka att\r\nskatt är något man skall fuska med och att man skall\r\nlura samhället. I stället kan det kanske komma att\r\nanses att skatt är vårt lojala bidrag till samhället och\r\natt samhället är vårt gemensamma.</pre><pre>Herr talman! Jag yrkar bifall till reservation nr 3 i\r\nmom. 1 i skatteutskottets bestänkande SkU14.</pre><pre>Anf. 147 ISA HALVARSSON (fp):</pre><pre>Herr talman! Gösta Lyngå frågade om vi inte ansåg\r\natt man skall ha en tillfredsställande kontroll av de\r\nskattskyldiga. Jag betonade faktiskt i mitt\r\nanförande att vi ser det som mycket viktigt.</pre><pre>Däremot tycker jag att det är skrämmande att\r\nmiljöpartiet inte med ett ord eller en stavelse\r\nbekymrar sig om den enskilde människans intresse\r\nav rättssäkerhet och integritet i dessa frågor. Gösta\r\nLyngå sade att man helt delar vänsterpartiets åsikt\r\ni dessa frågor. Det är skrämmande att man i sin iver\r\natt få in så mycket pengar som möjligt förutsätter\r\natt en människa som på något sätt blir ifrågasatt i\r\nskattehänseende är skyldig. Det är för mig en\r\nfullständigt främmande tankegång.</pre><pre>Anf. 148 GÖSTA LYNGÅ (mp):</pre><pre>Herr talman! Antingen har jag inte uttryckt mig\r\nklart eller också har Isa Halvarsson inte riktigt hört\r\nvad jag har sagt. Jag sade att många av mina\r\nmotiveringar ligger i samma linje som Maggi\r\nMikaelssons. När det gäller den enskildes\r\nrättssäkerhet talar vi om enskilda som är lojala\r\nskattebetalare. För deras rättssäkerhet är det\r\nviktigt att andra inte lurar det totala samhället. Vi\r\ntalar också om skattebetalare som är ärliga. Det är\r\ngivet att vi står på deras sida och att de inte skall\r\nbehandlas orättfärdigt. Jag tror att många av dessa\r\nfall är väl avvägda, men det kan vara en\r\nbedömningsfråga.</pre><pre>Anf. 149 ISA HALVARSSON (fp):</pre><pre>Herr talman! Jag tycker ändå att man kan\r\nkonstatera att miljöpartiet inte är med på en enda\r\nav de reservationer som gäller den enskildes\r\nrättssäkerhet. Miljöpartiet är inte heller med på\r\nden eller de motioner som handlar om att en\r\nenskild som har vunnit en skatteprocess skall ha rätt\r\ntill ersättning för sitt ombud. Man måste väl ändå\r\nförutsätta -- eller gör inte Gösta Lyngå det -- att en\r\nperson som har vunnit en skatteprocess är\r\noskyldig?</pre><pre>Anf. 150 GÖSTA LYNGÅ (mp):</pre><pre>Herr talman! Jo, det gör jag. Det är mycket möjligt\r\natt jag i detta fall skulle ha stött er reservation. I de\r\nflesta fall finner jag nog att era reservationer är\r\nklart överdrivna och mera skyddar de som försöker\r\nluras än de som försöker vara ärliga.</pre><pre></pre><pre>Anf. 151 BRUNO POROMAA (s):</pre><pre>Herr talman! Riksskatteverket är den myndighet\r\nsom svarar för den centrala ledningen av\r\nskatteförvaltningen och för exekutionsväsendet.\r\nRiksskatteverket är också numera den centrala\r\nförvaltningsmyndigheten för folkbokföringen och\r\nansvarar även för någonting som står oss politiker\r\nmycket nära, nämligen de allmänna valen.</pre><pre>En av verkets viktigaste uppgifter är att se till att\r\nvi har en effektiv skatteadministration och ett väl\r\nfungerande skattesystem, som av alla medborgare\r\nuppfattas som rättvist. En rad reformer har\r\ngenomförts under senare år i syfte att förenkla och\r\nförbättra skattesystemet. Den genomgripande\r\nskattereform som nu i sin helhet är genomförd\r\nberör oss alla på många olika områden. Reformer\r\nhar också genomförts vad gäller såväl organisation\r\nsom taxeringsförfarande.</pre><pre>En ny organisation har trätt i kraft. Det finns en\r\ngemensam skattemyndighet i varje län. Under de\r\nnärmaste åren kommer den inre organisationen att\r\nförändras. Det kommer att bli en mera integrerad\r\noch, framför allt, en mera decentraliserad\r\nverksamhet. För den enskilde medborgaren\r\nkommer dessa förändringar att innebära att\r\nvederbörande skall ha en enda kontaktpunkt i\r\nförvaltningen.</pre><pre>Skatteförvaltningen har liksom andra myndigheter\r\nutsatts för en mycket strikt budgetprövning i år.\r\nKrav har ställts på omprioriteringar -- detta för att\r\nuppnå balans mellan länen. Genom denna\r\nomfördelning kan en viss resursförstärkning\r\nkomma till stånd -- framför allt i Stockholms län,\r\ndär behoven i dag är störst.</pre><pre>Regeringens budgetförslag innebär för\r\nskatteförvaltningens vidkommande en total\r\nanslagsökning. Tillskottet av reala resurser är i\r\nhuvudsak avsett för att finansiera de omfattande\r\nreformer som jag inledningsvis har berört. Genom\r\ndessa reformer bör det finnas möjligheter att\r\nåstadkomma en ytterligare minskning av\r\nresursförbrukningen under de kommande fem\r\nåren. Det handlar om så mycket som 5--10 % av\r\nanslagen. Samma krav på rationaliseringar ställs\r\näven i fråga om anslaget till den regionala och\r\nlokala skatteförvaltningen, samtidigt som det även\r\nhit tillförs reala resurser för att säkra\r\ngenomförandet av reformerna.</pre><pre>I likhet med vad som gäller för anslaget till\r\nskatteförvaltningen föreslås också i fråga om\r\nanslaget till den regionala och lokala förvaltningen\r\natt medel motsvarande 1 % av anslaget ställs till\r\nregeringens förfogande för att kunna användas till\r\nåtgärder i syfte att öka effektiviteten.</pre><pre>I de fem reservationer i utskottets betänkande som\r\nhandlar om anslaget föreslås såväl en begränsning\r\nsom en utökning av anslagen till\r\nskatteförvaltningen. Skatteutskottet har i sin\r\nberedning av regeringens förslag inhämtat\r\nupplysningar i ärendet av företrädare för\r\nriksskatteverket. Vid den informationen framkom\r\natt budgetförslaget enligt verkets uppfattning redan\r\ninnebar en minskning av anslaget. Under sådana\r\nförhållanden är det oacceptabelt med de ytterligare\r\nnedskärningar som föreslås i en av reservationerna.</pre><pre>Vad sedan utökningarna av anslagen beträffar vill\r\nvi från utskottsmajoritetens sida hänvisa dels till det\r\nstatsfinansiella läget, dels till de medel som skall\r\nställas till regeringens förfogande, med hjälp av\r\nvilka man kan tillgodose viktiga behov.</pre><pre>Herr talman! I utskottets betänkande behandlas\r\nvidare ett stort antal motioner från årets allmänna\r\nmotionstid. Samtliga motioner avstyrks av en\r\nmajoritet i utskottet, vilket har fått till följd att det\r\ntill utskottets betänkande har fogats ytterligare 39\r\nreservationer, dvs. förutom de fem reservationer\r\nsom jag tidigare har berört. Som sig bör i\r\nskattesammanhang har moderaterna genomgående\r\nreserverat sig.</pre><pre>Att under några minuter kommentera alla\r\nreservationer är för mig en omöjlighet, och jag\r\nfrågar mig om det över huvud taget är nödvändigt\r\natt göra det. Så gott som samtliga reservationer har\r\nju prövats av riksdagen under de senaste elva\r\nmånaderna. En reservation, nämligen reservation\r\nnr 40, har denna kammare behandlat och avslagit\r\nså sent som i mitten av december innevarande\r\nriksdagsår. Motivet för detta avslag var att frågan\r\nvar under beredning inom finansdepartementet.\r\nMen man låter sig inte nöja med detta, utan man\r\nåterkommer några veckor senare med samma\r\nfråga, som med samma motiv som tidigare ånyo\r\navstyrks av utskottets majoritet. Flera andra\r\nmotioner avstyrks också med hänvisning till det\r\nberedningsarbete som pågår inom regeringen.\r\nResultatet är att vi har fått reservationerna nr 8, 12,\r\n14, 15, 23 och 32. Också dessa har för inte så länge\r\nsedan avslagits av denna kammare med samma\r\nmotiv som tidigare nämnts, alltså att de är under\r\nberedning i regeringen.</pre><pre>Beträffande de övriga reservationerna har dessa,\r\nmed undantag av tre stycken, prövats i skilda\r\nsammanhang. Det finns inte några skäl som talar\r\nför en ändrad uppfattning jämfört med vad man\r\ntidigare ansåg.</pre><pre>I fråga om reservationen om kontrolluppgift\r\nbeträffande ränteinkomster anser\r\nutskottsmajoriteten att det inte längre finns något\r\nbehov av att utvidga kontrollskyldigheten på det\r\nsätt som reservanten pläderar för.</pre><pre>Beträffande de två reservationerna om anstånd\r\nanser utskottsmajoriteten att det icke finns några\r\nskäl som talar för ytterligare lättnader i\r\nanståndsreglerna, eftersom vi fick betydande\r\nlättnader för ett år sedan.</pre><pre>Herr talman! Med vad jag här har sagt yrkar jag\r\nbifall till utskottets hemställan i dess helhet och\r\ndärmed avslag på alla reservationer.</pre><pre>Anf. 152 GÖSTA LYNGÅ (mp) replik:</pre><pre>Herr talman! Bruno Poromaa beskrev något det\r\nstatsfinansiella läget. Men om nu detta är kärvt,\r\nvore det kanske bra om de extra 20 miljonerna\r\nbeviljades. Det skulle betala sig hundrafalt,\r\neftersom man då verkligen skulle hitta fler\r\nskattesmitare. Jag vet inte hur jag skall tolka talet\r\nom det statsfinansiella läget. Är det alldeles för bra,\r\nkan det kanske vara lämpligt att fortsätta med\r\nnuvarande situation med mycket skatteskolk. Men\r\nur etisk synpunkt tycker jag inte att det är bra.</pre><pre>Jag har alltså inte fått några svar från Bruno\r\nPoromaa på mina frågor. Jag efterlyser därför hans\r\nsvar på dessa.</pre><pre>Anf. 153 MAGGI MIKAELSSON (v) replik:</pre><pre>Herr talman! Den här gången håller jag med Gösta\r\nLyngå. Det är alltså verkligen på tiden, om det nu\r\nskulle vara problem med det statsfinansiella läget,\r\natt försöka ta in några av de miljarder som det\r\nfaktiskt rör sig om och som man vet uteblir. De här\r\nmiljarderna finns väl kvar hos dem som inte känner\r\nansvar när det gäller att betala in de skatter som de\r\när skyldiga att betala in.</pre><pre>Bruno Poromaa talade om två krav här. Det skall\r\nnämligen vara en effektiv skatteadministration och\r\nett skattesystem som uppfattas som rättvist. Jag vet\r\ninte om man kan tala om en effektiv\r\nskatteadministration. Däremot vet jag att\r\nriksskatteverket alldeles tydligt har framfört till oss\r\ni skatteutskottet att man upplever att man inte\r\nklarar av att hålla en hög ambitionsnivå med det\r\nanslag som regeringen föreslår och som nu även\r\nutskottet har tillstyrkt att man skall få. Det är bl.a.\r\nav den anledningen som vi har föreslagit en\r\nhöjning.</pre><pre>Sedan tror jag inte att man kan vara helt säker på\r\natt det skattesystem som vi har fått uppfattas som\r\nrättvist av människorna i vårt land. De två krav som\r\nBruno Poromaa nämner är alltså inte uppfyllda.</pre><pre>Jag har inte fått några svar på de frågor som jag\r\nställde i mitt huvudanförande. Jag undrar alltså\r\nvarför man inte vill anslå ytterligare medel till\r\nskattekontroll. Man vet ju att det handlar om\r\npengar som så att säga kommer tillbaka många\r\ngånger om.</pre><pre>Inte heller har jag fått något svar på min fråga om\r\nhur lönerna skall klaras för de personer som\r\nanställs. Jag tänker då på de 20 miljoner extra som\r\nman fick förra året. Det här är viktigt. De\r\nmänniskor som det handlar om blir kanske\r\nuppsagda helt plötsligt. Jag vill alltså ha ett svar\r\nfrån Bruno Poromaa på min fråga om hur det går\r\natt klara den ökade insats som gjordes förra året.</pre><pre>Anf. 154 MARTIN OLSSON (c) replik:</pre><pre>Herr talman! Det har här talats om det\r\nstatsfinansiella läget, om vikten av besparingar osv.\r\nMen det är förbluffande att majoriteten, med\r\nsocialdemokraterna i spetsen, driver igenom\r\nförslaget i fråga utan att det finns sakliga skäl för\r\nen överflyttning av folkbokföringen från kyrkan till\r\nskattemyndigheterna.</pre><pre>Som jag har framhållit i mitt huvudanförande, och\r\ndetta framgår också av de i sammanhanget aktuella\r\nreservationerna, innebär detta en merkostnad om\r\n350 milj. kr.</pre><pre>Anser verkligen Bruno Poromaa att samhällets\r\nresurser används på ett förnuftigt sätt om man, när\r\ndet finns ett väl fungerande system, övergår till ett\r\nannat system som blir avsevärt dyrare?</pre><pre>När det gäller övriga frågor i betänkandet handlar\r\ndet i stor utsträckning om en avvägning mellan vad\r\nsom är samhällets rättigheter resp. den enskildes\r\nrättigheter, mellan samhällets behov av att ha en\r\neffektiv organisation och den enskildes möjligheter\r\natt ta till vara sina rättmätiga intressen.</pre><pre>Detta är viktiga rättssäkerhetsfrågor. Tyvärr\r\nupplever man att majoriteten --\r\nsocialdemokraterna, vänsterpartiet och\r\nmiljöpartiet -- tycker att allting är bra, eftersom de\r\ninte ställer upp på några av de många reservationer\r\nsom är avlämnade i syfte att på olika sätt stärka den\r\nenskildes ställning. Det är beklagligt att det inte\r\nännu finns en majoritet för de åtgärder som\r\nföreslås, men så länge den inte finns är det ändå\r\nviktigt att vi håller debatten levande och steg för\r\nsteg kan flytta fram positionerna för den enskilde.\r\nDet är viktigt att vi som politiker noga ser på den\r\navvägning som skall ske mellan samhällets\r\nintressen och den enskildes. Det får inte bli så att\r\nman enbart ser detta ur fiskal eller annan synpunkt,\r\nutan vi måste se dessa väldigt viktiga frågor utifrån\r\nden enskildes möjligheter att hävda sina intressen.\r\nJag skall inte upprepa de olika reservationer som\r\nhar avlämnats och av vilka jag kommenterade vissa\r\ni mitt anförande. De är tillsammans goda exempel\r\npå den mängd av reformer som behöver ske för att\r\nstärka den enskildes ställning.</pre><pre>Jag får fråga Bruno Poromaa om han och\r\nsocialdemokraterna anser att allting är så till fyllest\r\natt man nästan slentrianmässigt avstyrker alla\r\nmotioner, därför att man har gjort det tidigare år.\r\nTycker inte Bruno Poromaa att det är så viktiga\r\nfrågor att man allvarligt skall begrunda dem och se\r\nom inte händelseutvecklingen ändå har gjort att\r\näven socialdemokraterna borde ha en annan\r\ninställning?</pre><pre>Anf. 155 ISA HALVARSSON (fp) replik:</pre><pre>Herr talman! Bruno Poromaa sade någonting om\r\natt skattelagstiftningen av allmänheten betraktas\r\nsom rättvis. När det gäller många av dessa\r\nrättssäkerhetsfrågor tror jag inte att det är så. Jag\r\nhar roat mig under den senaste veckan med att\r\nfråga s.k. vanligt folk -- ung och gammal, kvinna\r\noch man -- om det är rimligt att man t.ex. i\r\nskatteprocesser själv skall betala sina kostnader,\r\näven om man har vunnit målet eller att man inte ens\r\nskall erhålla ersättning i de fall där\r\nskattemyndigheterna har använt fallet i\r\nprejudikatsyfte. Jag har fått entydiga svar. Jag kan\r\ninte precis redogöra för dem här, eftersom vi inte\r\nfår svära i denna kammare.</pre><pre>Det är likadant när det gäller bevissäkringslagen\r\noch de fantastiskt stora befogenheter som den ger.\r\nMånga människor blir väldigt skrämda och kan inte\r\nförstå att vi i Sverige skall behöva ha ett sådant\r\nsamhälle där ändamålet helgar medlen.</pre><pre>Jag måste ställa en fråga till Bruno Poromaa: Anser\r\nBruno Poromaa att varje människa som är\r\nmisstänkt för skattefusk i någon form också är\r\nskyldig?</pre><pre>Anf. 156 BRUNO POROMAA (s) replik:</pre><pre>Herr talman! Jag fick så många frågor att jag inte\r\nvet om jag inom denna replik hinner svara på dem.</pre><pre>Till Gösta Lyngå och Maggi Mikaelsson: Enligt ert\r\nresonemang verkar det precis som om det, om alla\r\ni det här samhället skulle arbeta inom\r\nskatteförvaltningen, skulle bli en väldigt lukrativ\r\naffär. Men någonstans går gränsen också för vad\r\nman kan åstadkomma.</pre><pre>Skattesystemet har verkat nu i drygt två månader.\r\nLåt oss avvakta en tid till innan vi börjar göra\r\nbedömningar av hur skattesystemet egentligen\r\nkommer att fungera. Jag tror säkert att det system\r\nsom vi nu gått in i är betydligt bättre än det förra.\r\nSkattemyndigheterna gör ett mycket gott arbete.\r\nSom jag sade finns det skäl för oss att vara väldigt\r\nsparsamma och inte visa den generositet som bl.a.\r\nvänsterpartiet är känt för. Det märker vi i era\r\nanslagsförslag. Skulle vänsterpartiet ha hand om\r\nfinanserna i det här landet, skulle det här samhället\r\ngå i konkurs tämligen snabbt.</pre><pre>Det har skett stora förenklingar i skattesystemet,\r\nsom kommer att medföra ökad effektivetet också\r\nbland de anställda. Skulle det visa sig att\r\nremisskatteverket ej klarar sina åtaganden, visar\r\ndet initiativ som skatteutskottet tog för några år\r\nsedan för Stockholms vidkommande att man ser\r\ngeneröst på problemen.</pre><pre>När det sedan gäller förtroendet för\r\nskattemyndigheten har en utredning gjorts för ett\r\npar år sedan, före reformen. Faktum är att\r\nskattemyndigheten visar sig ha mycket stort\r\nförtroende hos allmänheten. Jag tror att det\r\nförtroendet har ytterligare stärkts efter reformen.</pre><pre>Jag håller med Martin Olsson om att man måste\r\nfölja rättssäkerhetsfrågan. Den är lika angelägen\r\nför oss som för er och för alla andra. Vi följer frågan\r\nnoga, och man skall hålla debatten levande. Men\r\njag vill påminna Martin Olsson om att vi genomfört\r\nen ny taxeringslag, som vi fattade beslut om i\r\nriksdagen för elva månader sedan. Den trädde i\r\nkraft vid halvårsskiftet. Där hävdas rättssäkerheten\r\ni stor utsträckning.</pre><pre>Folkbokföringsfrågan vill jag också något beröra.\r\nJag hoppas att centerpartiet någon gång börjar\r\nacceptera riksdagens beslut. Folkbokföringen skall\r\növerföras till skattemyndigheten från\r\nhalvårsskiftet. Det är faktiskt för samhället totalt\r\nsett en lukrativ affär. För kyrkan kostade det ca 500\r\nmiljoner enligt riksskatteverkets beräkningar. För\r\nstatskassan kommer det att kosta ca 300 milj. kr.</pre><pre>Anf. 157 MARTIN OLSSON (c) replik:</pre><pre>Herr talman! Det gläder mig att Bruno Poromaa\r\nhåller med mig när det gäller vikten av att noga\r\nfölja utvecklingen och hålla debatten levande i\r\ndessa frågor. Det intrycket kunde jag inte få av hans\r\nförsta anförande, snarare ett intryck av att man\r\ngenerellt försöker avslå alla motioner närmast med\r\nhänvisning till att motsvarande krav har avslagits\r\ntidigare och de därför inte behöver föranleda någon\r\nåtgärd nu heller. Men jag hoppas verkligen att\r\nsocialdemokraterna och Bruno Poromaa lever upp\r\ntill vad Poromaa sade i sin replik om att noga följa\r\nutvecklingen och vara beredd på de förbättringar\r\nsom vi år efter år har krävt och som vi kanske\r\nsuccessivt har lyckats mjuka upp motståndet mot.</pre><pre>Vad sedan gäller folkbokföringen är det inget tvivel\r\nom att det var ett starkt intresse från kyrkan och\r\nväldigt många andra i vårt samhälle att den\r\nfortfarande skulle ligga hos kyrkan såsom den har\r\ngjort så länge vi har haft folkbokföring i vårt land.\r\nNär beslutet har genomförts får vi självfallet\r\nacceptera det, liksom vi accepterar andra beslut.\r\nMen beslutet är ännu ej genomfört. Därför har vi\r\nt.o.m. nu i vår möjlighet att kräva dess upprivande,\r\neftersom vi anser att det ur olika synpunkter var ett\r\noförmånligt och felaktigt beslut.</pre><pre>Anf. 158 MAGGI MIKAELSSON (v) replik:</pre><pre>Herr talman! Bruno Poromaa sade att någonstans\r\ngår gränsen för hur mycket skattekontroll vi kan ha.\r\nDet kan jag hålla med om. Någonstans går en\r\ngräns, men vi är uppenbarligen inte överens om var\r\nden skall gå. Vi anser att det är viktigare att höja\r\nribban så att vi kan fånga in fler hajar i det skattenät\r\nsom vi tycker behövs.</pre><pre>Bruno Poromaa tycker att vi i vänsterpartiet är\r\nalldeles för generösa. Det är ju vänligt sagt. Han är\r\nrädd för att det skulle bli konkurs om vi fick hålla i\r\nfinanserna. Vi vet vi inte hur det skulle bli, för vi\r\nhar inte fått chansen att hålla i finanserna.\r\nFinansdepartementet brukar räkna på våra\r\nbudgetförslag, och det har inte haft någonting att\r\nerinra mot dem. Det är väl snarare så att vi är\r\nnärmare ett facit när det gäller finanserna när de\r\nsköts av socialdemokraterna än vad vi skulle vara\r\nom finanserna sköttes av vänsterpartiet.</pre><pre>Jag tycker det är beklagligt att man inte vill anslå\r\ndessa extra pengar till skattekontroll. Det står\r\nfaktiskt också i betänkandet att man skall ha en\r\nhöjd ambitionsnivå, samtidigt som det konstateras\r\natt riksskatteverket säger att man inte kommer att\r\nkunna ha en höjd ambitionsnivå utan tvärtom en\r\nlägre ambitionsnivå.</pre><pre>Jag fick inget svar på hur man skall kunna\r\nfinansiera kostnaderna för personal i Stockholm.\r\nDet kanske har sin förklaring i det som står i\r\nbetänkandet om att man skall göra en omfördelning\r\nmellan länen, som innebär en överflyttning av\r\nresurser från övriga län och övriga områden i\r\nSverige till Stockholm. Det kanske är så att man i\r\nNorrbotten, Bruno Poromaas hemlän, riskerar att\r\nbli av med resurser som skall flyttas till Stockholm,\r\neller kanske i Västerbottens län, i mitt hemlän. Jag\r\nkan förstå att det inte är så roligt att nämna dessa\r\nsaker.</pre><pre>Vi tycker att det är olyckligt med denna\r\nomfördelning, eftersom vi vet att de resurser som\r\nbehövs för att få en ökad skattekontroll finns i\r\nsamhället. Jag kan bara beklaga att Bruno Poromaa\r\ninte vill tillmötesgå vårt krav och höja gränsen och\r\nsätta den där vi har satt den.</pre><pre>Anf. 159 ISA HALVARSSON (fp) replik:</pre><pre>Herr talman! Liksom Martin Olsson tycker jag att\r\ndet är glädjande att höra Bruno Poromaa\r\nuttryckligen säga att det är viktigt att följa\r\nrättsäkerhetsfrågan. Det känns ju hoppfullt. Jag\r\nvill också säga att jag helt och hållet håller med\r\nBruno Poromaa om att det nya skattesystemet är\r\nbra mycket bättre än det gamla, som i sig\r\nuppmuntrade till skatteplanering. En av\r\nanledningarna till skatteomläggningen var ju\r\nfaktiskt att komma bort från den möjlighet till\r\nskatteplanering som fanns genom olika beskattning\r\nav olika källor.</pre><pre></pre><pre>Anf. 160 BRUNO POROMAA (s) replik:</pre><pre>Herr talman! Jag beklagar att jag i min första replik\r\ninte hann ge någon kommentar till Isa Halvarsson.\r\nIsa Halvarsson gjorde gällande att jag hade sagt att\r\nskattesystemet uppfattas som rättvist. Så sade jag\r\ninte, utan jag sade att skattemyndighetens främsta\r\nuppgift är att se till att skattesystemet uppfattas som\r\nrättvist.</pre><pre>När det gäller folkbokföringen, Martin Olsson, är\r\ndet mycket som redan har gjorts på detta område.\r\nÄven om kyrkan hade intresse av att behålla\r\nfolkbokföringen, fanns det andra organisationer --\r\ni första hand frikyrkosamfund -- som ville att\r\nfolkbokföringen skulle flyttas över på någon annan\r\nmyndighet. Det råder ju religionsfrihet i det här\r\nlandet, och jag ställer mig frågande till huruvida det\r\növerensstämmer med religionsfriheten att alla\r\nobligatoriskt antecknas som medlemmar i\r\nstatskyrkan.</pre><pre>Beträffande anslagen, Maggi Mikaelsson, brukar vi\r\nju inte vara överens. Jag noterar ofta hur ni\r\növerstiger era bud, samtidigt som ni aldrig brukar\r\nkunna redovisa intäkterna. Jag hoppas verkligen\r\natt ni aldrig får chans att ansvara för landets\r\nfinanser.</pre><pre>Om finansdepartementet inte haft några\r\nkommentarer till era budgetförslag, tror jag att det\r\nberor på att finansdepartementet över huvud taget\r\ninte har befattat sig med dem. Man har väl inte\r\nansett det meningsfullt att ens titta på era förslag.</pre><pre>Andre vice talmannen anmälde att Martin Olsson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 161 BO LUNDGREN (m):</pre><pre>Herr talman! Som framgår av rubriken till\r\nskatteutskottets betänkande nr 14 behandlas här\r\nanslag till skatteförvaltningen m.m. Enligt debatten\r\nhittills ryms inom beteckningen ''m.m.'' många\r\nviktiga frågor om rättssäkerheten för de enskilda\r\nmedborgarna i samband med beskattning.</pre><pre>Under de år som socialdemokraterna innehaft\r\nregeringsmakten har balansen när det gäller\r\nbeskattningsfrågor förskjutits till den enskildes\r\nnackdel. Detta är naturligtvis en följd av den\r\nsocialdemokratiska syn som innebär att\r\ninkomsterna i realiteten tillhör staten och det som\r\nblir kvar efter skatt är vad de enskilda medborgarna\r\nkan disponera. Med denna grundläggande syn på\r\nkollektivisering och höga skatter blir individens\r\nrättigheter mindre värda än statens rätt att ställa\r\nfordringar på individen. Detta har man kunnat se i\r\nmånga fall. Bakom de från massmedia kända\r\nnamnen Hjortberg och Alvgard finns tusentals\r\nandra människor som missgynnats av den\r\nsocialdemokratiska politiken.</pre><pre>Från moderat sida har vi envetet under lång tid lagt\r\nfram förslag som syftar till att återskapa en rimlig\r\nbalans och öka rättssäkerheten till den enskildes\r\nfördel. Det är mycket som det har yrkats avslag på\r\nutan någon nämnvärd motivering från majoriteten\r\ni utskottet. Det gäller bl.a. det självklara kravet på\r\natt när en fråga inom beskattningen är väldigt svår\r\natt avgöra, när det står mellan den enskilde och\r\nmyndigheterna, borde lagstiftningen tolkas till den\r\nenskildes förmån. Det är ju staten som utformar\r\nlagstiftningen och som också bör ta ansvaret om det\r\nföreligger oklarheter och tolkningsproblem. I\r\nrealiteten innebär det tolkningsföreträde som vi\r\nföreslår att man tillämpar den rimliga principen om\r\nhellre fria än fälla även inom beskattningsområdet.</pre><pre>Reglerna om eftertaxering måste justeras så att det\r\ninte blir så lätt som det är nu att efter den normala\r\ntaxeringens utgång vidta korrigerande åtgärder.\r\nMan bör vara mycket restriktiv med att tillåta detta.</pre><pre>De skattetillägg som påförs skattskyldiga måste\r\nkunna justeras med hänsyn till omständigheter i de\r\nenskilda fallen. Jag har tidigare suttit i en\r\nmellankommunal skatterätt, som nu har lagts ned.\r\nSom framgår av namnet sysslade\r\nmellankommunala skatterätten med frågor när det\r\ngäller beskattning. Man kunde ofta sitta i denna\r\nnämnd och tycka att det egentligen fanns skäl att\r\nefterge eller sätta ned de ofta väldigt dryga\r\nskattetilläggen, eftersom det var uppenbart att det\r\ninte låg någon brottslig avsikt bakom. Det var också\r\nuppenbart att det på grund av omständigheterna\r\nvar oskäligt att påföra den enskilde skattetillägg.\r\nMen det fanns inte några möjligheter till eftergifter.\r\nLagstiftningen var alltför hård.</pre><pre>Vi moderater föreslår att det skall införas en rätt till\r\nersättning för rättegångskostnader, som inte har de\r\ninskränkningar som nuvarande regler har. Om man\r\nvinner ett mål, skall man självfallet ha ersättning\r\nför sina kostnader.</pre><pre>Betalningssäkringslagstiftningen måste utformas\r\npå ett mer rättssäkert sätt med sekretess,\r\nomprövningar och framför allt med skadestånd fullt\r\nut gällande de fall det visar sig att\r\nbetalningssäkringen var helt eller delvis felaktig.</pre><pre>Vi föreslår att bevissäkringslagen och att den s.k.\r\nangiverilagen slopas samt att skatteflyktsklausulen\r\ntas bort. Allt detta syftar just till att stärka\r\nrättssäkerheten för den enskilde skattebetalaren --\r\nnågonting som socialdemokraterna nu liksom\r\ntidigare säger nej till.</pre><pre>Jag skulle vilja ställa tre frågor till Bruno Poromaa:</pre><pre>Om utgången är mycket osäker när det gäller\r\ntolkningen av en skattelag, varför motsätter ni er\r\natt man inför en regel som innebär att man i sådana\r\nfall dömer till den enskildes fördel, att staten tar sitt\r\nansvar?</pre><pre>Varför är ni socialdemokrater negativa till att\r\nenskilda människor som vinner ett skattemål skall\r\nfå ersättning för sina kostnader?</pre><pre>Varför vägrar ni att godta att den enskilde skall ha\r\nfullt skadestånd om en betalningssäkring visar sig\r\nvara felaktig?</pre><pre>Dessa tre frågor skulle inte bara jag och de som är\r\nnärvarande i kammaren utan också medborgarna\r\nvilja ha svar på. Varför är ni så negativa till att öka\r\nrättssäkerheten för enskilda medborgare?</pre><pre>Herr talman! För att bespara kammaren voteringar\r\nsom i realiteten bara blir en upprepning av\r\nröstsiffror nöjer jag mig med att yrka bifall till\r\nreservationerna 6 och 8.</pre><pre>Anf. 162 BRUNO POROMAA (s):</pre><pre>Herr talman! Av de drygt 40 reservationer som är\r\nfogade till detta betänkande kan man klart\r\nkonstatera att moderaterna står för flertalet, ibland\r\nensamma och ibland tillsammans med centern och\r\nfolkpartiet. Det vore intressant att få veta hur\r\nmånga av dessa reservationer ni skulle driva\r\nigenom i denna kammare, om nu olyckan är\r\nframme i höst.</pre><pre>Med risk för att upprepa mig vill jag säga att det har\r\nhänt och händer så otroligt mycket på\r\nskatteområdet. Jag har redogjort för den nya\r\nskatteorganisation som man håller på att bygga\r\nupp. Det blir en väl fungerande och framför allt\r\nmodern skatteorganisation med bildandet av\r\nlänsskattemyndigheter med en förstärkt\r\nledningsfunktion. Detta är några av åtgärderna\r\nsom vidtagits i syfte att stärka rättssäkerheten.</pre><pre>Det är ett stort arbete att genomföra den nya\r\nskatteorganisationen. Den nya organisationen\r\nmedger en rak och enkel kommunikation mellan\r\nden enskilde och myndigheter.</pre><pre>Det blir ett helt nytt skattesystem, vars syfte är att\r\ndet skall vara enkelt, likformigt, neutralt och att det\r\nskall uppfattas som rättvist. Detta är bara ett par\r\nexempel på insatser som har gjorts för att skapa\r\nbättre förutsättningar för en rättvis och likformig\r\nbeskattning och framför allt -- och det vill jag\r\nunderstryka -- för att skapa större rättssäkerhet för\r\nde skattskyldiga. Reglerna skall bli enklare och mer\r\nlättöverskådliga.</pre><pre>Den nya taxeringslag som antogs här i riksdagen för\r\nsnart ett år sedan trädde i kraft vid årsskiftet. Den\r\nhar ännu inte varit gällande särskilt länge. Låt oss\r\nge den nya taxeringslagen en chans innan vi börjar\r\natt förändra den!</pre><pre>Anf. 163 BO LUNDGREN (m):</pre><pre>Herr talman! Bruno Poromaa sade att det händer\r\notroligt mycket på skatteområdet. Sedan\r\nsocialdemokraterna återtog regeringsinnehavet\r\n1982 har uppemot 200 skatter höjts eller införts.\r\nDet händer alltid mycket på skatteområdet med\r\nsocialdemokraterna vid makten och det är då alltid\r\nfråga om skattehöjningar. Det är bra att Bruno\r\nPoromaa vidimerar detta här i kammaren.</pre><pre>Vi skall naturligtvis inte föra den debatten nu, men\r\ndet är beklagligt att skattetrycket fortsätter att öka\r\noch att man inte tar itu med målet att sänka\r\nskattetrycket för medborgarna.</pre><pre>Vidare är det beklagligt att man inte har vidtagit\r\nåtgärder som syftar just till att stärka\r\nrättssäkerheten. Bruno Poromaa talade om\r\norganisatoriska förändringar som effektiviserar\r\nskatteförvaltningen, vilket i sig är bra, men som\r\ninte syftar till att i första hand stärka\r\nrättssäkerheten för enskilda.</pre><pre>Jag fick inget svar på mina frågor. Bruno Poromaas\r\nanförande innehöll ingenting annat än allmänna\r\nsynpunkter. Jag tänker upprepa mina tre frågor:</pre><pre>Vad är det som gör att ni inte kan acceptera att, när\r\ndet är fråga om tvister som ingen kan lösa i\r\nrealiteten, den skattskyldige alltid skall frias, att\r\nhan skall ges tolkningsföreträde? Varför skall inte\r\nden som vinner ett skattemål alltid få ersättning för\r\nsina kostnader? Det är ju statens fel att det blir mål\r\noch att kostnader uppstår. Varför skall inte den som\r\nblir utsatt för en felaktig betalningssäkring få fullt\r\nskadestånd? Förklara varför ni inte gör dessa enkla\r\nförändringar för en ökad rättssäkerhet.</pre><pre>Jag blir stolt när Bruno Poromaa säger att vi\r\nmoderater står bakom de flesta av de drygt 40\r\nreservationer som finns i betänkandet. Vi är glada\r\növer det, eftersom det innebär att vi verkligen\r\nsatsar på rättssäkerheten till skillnad från\r\nmajoriteten i utskottet. Bruno Poromaa undrar hur\r\nmånga av dessa reservationer som vi skulle driva\r\nigenom i denna kammare om det blir borgerlig\r\nmajoritet, en majoritet som skulle se till att inleda\r\nsänkningen av skattetrycket och förbättra\r\nvalfriheten för människorna. Ja, en hel del av dem\r\nframgår av de gemensamma trepartireservationer\r\nsom finns. Det är bara att bläddra i betänkandet\r\noch se vilka det är. Om man börjar bakifrån\r\nkommer bevissäkringslagen att slopas.\r\nGeneralklausulen kommer att slopas. Människor\r\nkommer att få den ersättning för\r\nrättegångskostnader som för närvarande förvägras\r\ndem. Ett strikt skadeståndsansvar införs vid\r\nbetalningssäkring. Jag skulle kunna fortsätta att\r\nläsa upp ytterligare, men tiden medger inte det. Jag\r\nåterkommer gärna. Men, Bruno Poromaa, ge mig\r\nett svar på de konkreta frågorna, tack.</pre><pre>Anf. 164 BRUNO POROMAA (s):</pre><pre>Herr talman! Jag erinrar mig att när de borgerliga\r\nhade makten i det här landet mellan 1976 och 1982\r\nhöjdes 150 skatter. Såvitt jag vet sänkte de inte\r\nnågra skatter under denna tid.</pre><pre>Det är inte av rent okynne som man tar ut skatter.\r\nMed dessa pengar finansierar man samhällets\r\nåtaganden. Om Bo Lundgren går ut i samhället och\r\ntalar med vanligt folk får han höra hur många\r\nönskemål människor har. Dessa önskemål kan man\r\naldrig uppfylla om man inte har resurser för det. Jag\r\npekade bl.a. på organisatoriska förändringar. De\r\nsker också i syfte att förbättra rättssäkerheten.</pre><pre>Det var intressant att höra vad de borgerliga tänker\r\nslopa om de får regeringsansvaret. Det var mycket\r\nav det som de har infört som de tänker slopa.</pre><pre>Anf. 165 BO LUNDGREN (m):</pre><pre>Herr talman! Under den tid, från hösten 1976 fram\r\ntill hösten 1982, då vi hade borgerlig majoritet i\r\ndenna kammare sänktes ett flertal skatter. 1977\r\nsänktes först och slopades sedan den allmänna\r\narbetsgivaravgiften, eller rättare den allmänna\r\nlöneskatten. Inkomstskatten sänktes vid flera\r\ntillfällen. Sammantaget resulterade perioden 1976--\r\n1982 -- om man räknar bort de skattehöjningar som\r\nden socialistiska majoriteten fattade beslut om\r\nvåren 1976 -- i att det totala skattetrycket var\r\noförändrat. Eftersom kommunerna, främst\r\nsocialdemokratiskt styrda, höjde skatteuttaget,\r\nsänktes det statliga skattetrycket under denna\r\nperiod med borgerlig riksdagsmajoritet. Under\r\nperioden 1970--1976 steg skattetrycket med tio\r\nprocentenheter. Under perioden 1982 och fram till\r\nnu har skattetrycket stigit med ungefär sju\r\nprocentenheter. Det är skillnaden mellan\r\nsocialdemokratisk och borgerlig skattepolitik. Nu\r\nmåste vi sänka skattetrycket för att rensa bort det\r\nsom socialdemokraterna har ställt till.</pre><pre>Om man går ut och frågar människorna är de inte\r\nintresserade av att ni socialdemokrater bestämmer\r\nåt dem i så många fall. De är intresserade av att bli\r\nmyndigförklarade och att få en ökad valfrihet\r\ngenom att skatterna faktiskt sänks. Det är vad\r\nsocialdemokraterna vägrar att göra.</pre><pre>Men debatten, Bruno Poromaa, gäller ju\r\nrättssäkerheten. Jag vill ytterligare en gång\r\nupprepa de konkreta och enkla frågor som jag\r\nställde. Varför är socialdemokraterna inte beredda\r\natt gå med på tolkningsföreträde för enskilda\r\nskattebetalare? Varför är socialdemokraterna inte\r\nberedda att ge ersättning för kostnader i skattemål\r\nför dem som vinner skattemålen? Varför är\r\nsocialdemokraterna inte beredda att ge fullt\r\nskadestånd till dem som felaktigt drabbas av\r\nbetalningssäkring?</pre><pre>Om Bruno Poromaa inte kan svara på detta innebär\r\ndet naturligtvis att han håller med mig i sak men\r\ninte gärna vill skylta med den socialistiska\r\nideologins konsekvenser.</pre><pre>Anf. 166 BRUNO POROMAA (s):</pre><pre>Herr talman! Jag tänker inte förlänga debatten.\r\nNär det gäller dessa frågor vill jag erinra om att en\r\ndel av dem är under beredning i\r\nfinansdepartementet.</pre><pre>Jag vill säga ytterligare något om dessa\r\nskattesänkningar. Jag vill erinra om att det var en\r\nskattesänkning som spräckte den borgerliga\r\nregeringen.</pre><pre>Anf. 167 BO LUNDGREN (m):</pre><pre>Herr talman! Det som spräckte den borgerliga\r\nregeringen i maj 1981 var att de två andra\r\nregeringspartierna gjorde upp med\r\nsocialdemokraterna om försämringar av den\r\nförändring som den borgerliga regeringen tidigare\r\nhade fattat beslut om. Det var just på grund av att\r\nman fullt ut överfinansierade\r\nmarginalskattesänkningarna som vi moderater\r\nlämnade regeringen. Om det hade varit en reell\r\nskattesänkning hade vi självfallet inte lämnat\r\nregeringen. Däremot hade socialdemokraterna\r\nsom högskatteparti naturligtvis velat avstå från en\r\nsådan uppgörelse.</pre><pre>Överläggningen var härmed avslutad.</pre><pre>20 § Beslut om fortsatt ärendebehandling den\r\n21 mars</pre><pre>Kammaren beslöt att ärendebehandlingen skulle\r\nfortsättas vid morgondagens arbetsplenum.</pre><pre>21 § Bordläggning</pre><pre>Föredrogs och bordlades</pre><pre>Proposition</pre><pre>1990/91:123 Fornminnesbrott m.m.</pre><pre>Förslagen</pre><pre>1990/91:15 Riksdagens förvaltningsstyrelses förslag\r\nom ändring i instruktionen för kontoret</pre><pre>1990/91:16 Riksdagens förvaltningsstyrelses förslag\r\nom ändring i lagen (1988:589) om ersättning m.m.\r\ntill riksdagens ledamöter</pre><pre>1990/91:18 Riksdagens förvaltningsstyrelses förslag\r\nom ytterligare medel till anslaget A 8 Riksdagens\r\nbyggnader på statsbudgeten för budgetåret 1991/92</pre><pre>Motionerna</pre><pre>med anledning av prop. 1990/91:112 Brevröstning i\r\nFörbundsrepubliken Tyskland och Schweiz</pre><pre>1990/91:K36 av tredje vice talman Bertil Fiskesjö\r\nm.fl. (c)</pre><pre>med anledning av redog. 1990/91:6 Styrelsens för\r\nstiftelsen Riksbankens Jubileumsfond berättelse\r\növer fondens verksamhet och förvaltning under år\r\n1990</pre><pre>1990/91:Ub177 av Viola Furubjelke m.fl. (s)</pre><pre>Trafikutskottets betänkande</pre><pre>1990/91:TU33 förnyad behandling av köp av\r\npersontrafik på järnväg</pre><pre>22 § Anmälan om fråga</pre><pre>Anmäldes att följande fråga framställts</pre><pre>den 19 mars</pre><pre>1990/91:473 av Birgitta Rydle (m) till statsrådet\r\nMaj-Lis Lööw om behandlingen av ansökningar om\r\nsvenskt medborgarskap:</pre><pre>Antalet ansökningar om svenskt medborgarskap är\r\nmycket stort. Invandrarverket har därför infört ett\r\nnytt förfarande vid behandling av\r\nmedborgarskapsärenden vilket skall förkorta\r\nhandläggningstiden till mellan tre och fyra\r\nmånader. Emellertid ligger ett stort antal äldre\r\närenden kvar med mycket långa väntetider.</pre><pre>Det förefaller egendomligt att nya ansökningar\r\nskall behandlas före dem som legat i två år eller\r\nlängre.</pre><pre>Vilka åtgärder ämnar invandrarministern vidta för\r\natt obalansen i behandlingen av ansökningarna om\r\nsvenskt medborgarskap skall kunna rättas till?</pre><pre>23 § Kammaren åtskildes kl. 22.42.</pre><pre>Förhandlingarna leddes</pre><pre>av förste vice talmannen från sammanträdets\r\nbörjan t.o.m. 9 § anf. 16 (delvis),</pre><pre>av andre vice talmannen därefter t.o.m. 9 § anf. 45\r\n(delvis),</pre><pre>av tredje vice talmannen därefter t.o.m. 12 § anf. 70\r\n(delvis),</pre><pre>av förste vice talmannen därefter t.o.m. voteringen\r\nefter anf. 90,</pre><pre>av andre vice talmannen därefter t.o.m.\r\najourneringen kl. 17.50,</pre><pre>av tredje vice talmannen därefter t.o.m. 16 §\r\nanf. 129 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}