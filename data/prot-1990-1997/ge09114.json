{"dokumentstatus":{"dokument":{"hangar_id":"2439000","dok_id":"GE09114","rm":"1990/91","beteckning":"114","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"114","slutnummer":"0","datum":"1991-05-17 00:00:00","systemdatum":"2010-02-17 00:00:00","publicerad":"1991-05-17 00:00:00","titel":"Riksdagens snabbprotokoll 1990/91:114 Fredagen den 17 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{D6E3B97A-4C13-4794-97BA-109C6EE6D915}","dokument_url_text":"http://data.riksdagen.se/dokument/GE09114/text","dokument_url_html":"http://data.riksdagen.se/dokument/GE09114","dokumentstatus_url_xml":"http://data.riksdagen.se/dokumentstatus/GE09114","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:114</div>\r\n<div class=\"sidhuvud_datum\">Fredagen den 17 maj</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>Meddelande om sammanträdet fredagen den 24\r\nmaj</pre><pre>Anf. 1 TALMANNEN:</pre><pre>Med ändring av kammarens sammanträdesplan\r\nanordnas inget arbetsplenum fredagen den 24 maj.\r\nKammaren sammanträder den nämnda dagen för\r\ninterpellationssvar kl. 9.00.</pre><pre>1 § Beslut rörande utskottsbetänkanden som\r\nslutdebatterats den 16 maj</pre><pre>Företogs till avgörande arbetsmarknadsutskottets\r\nbetänkande 1990/91:AU13, jordbruksutskottets\r\nbetänkande 1990/91:JoU25 och\r\nkonstitutionsutskottets betänkande 1990/91:KU44\r\n(betr. debatten i dessa ärenden, se prot. 113).</pre><pre>Arbetsmarknadsutskottets betänkande AU13</pre><pre>Mom. 1 (regionalpolitikens allmänna inriktning)</pre><pre>Först biträddes reservation 3 av Karl-Erik\r\nPersson med 17 röster mot 16 för reservation 4 av\r\nAnna Horn af Rantzien. 252 ledamöter avstod från\r\natt rösta.</pre><pre>Härefter biträddes reservation 2 av Kersti\r\nJohansson och Göran Engström med 36 röster mot\r\n13 för reservation 3 av Karl-Erik Persson. 241\r\nledamöter avstod från att rösta.</pre><pre>Därpå biträddes reservation 1 av Elver Jonsson\r\nm.fl. med 89 röster mot 36 för reservation 2 av\r\nKersti Johansson och Göran Engström. 165\r\nledamöter avstod från att rösta.</pre><pre>Slutligen bifölls utskottets hemställan med 134\r\nröster mot 89 för reservation 1 av Elver Jonsson\r\nm.fl. 64 ledamöter avstod från att rösta.</pre><pre>Mom. 6 (riskgarantilån m.m.)</pre><pre>Utskottets hemställan bifölls med 235 röster mot\r\n53 för reservation 7 av Anders G Högmark m.fl. 1\r\nledamot avstod från att rösta.</pre><pre>Mom. 8 (branschmässig avgränsning av\r\nnedsättningen av socialavgifter.</pre><pre>eh Utskottets hemställan -- som ställdes mot\r\nreservation 8 av Elver Jonsson m.fl. -- bifölls med\r\nacklamation.</pre><pre>Mom. 12 (regionalpolitiska medel till\r\nunderleverantörer)</pre><pre>Utskottets hemställan -- som ställdes mot\r\nreservation 12 av Karl-Erik Persson -- bifölls med\r\nacklamation.</pre><pre>Mom. 15 (översyn av stödområdesindelningen)</pre><pre>Utskottets hemställan bifölls med 215 röster mot\r\n74 för reservation 15 av Elver Jonsson m.fl.</pre><pre>Mom. 19 (inplacering i stödområde 2 av Gotland)</pre><pre>Utskottets hemställan bifölls med 248 röster mot\r\n40 för reservation 17 av Kersti Johansson och\r\nGöran Engström i motsvarande del. 1 ledamot\r\navstod från att rösta.</pre><pre>Mom. 20 (inplacering i stödområde 2 av\r\nHallstahammars kommun)</pre><pre>Utskottets hemställan bifölls med 243 röster mot\r\n45 för reservation 17 av Kersti Johansson och\r\nGöran Engström i motsvarande del. 1 ledamot\r\navstod från att rösta.</pre><pre>Mom. 21 (inplacering i stödområde av\r\nHallstahammars kommun)</pre><pre>Utskottets hemställan -- som ställdes mot motion\r\nA484 av Birgit Henriksson -- bifölls med\r\nacklamation.</pre><pre>Mom. 36 (inplacering i stödområde 1 av Älvsbyns\r\nkommun)</pre><pre>Utskottets hemställan -- som ställdes mot\r\nreservationerna 17 av Kersti Johansson och Göran\r\nEngström i motsvarande del och 18 av Karl-Erik\r\nPersson i motsvarande del -- bifölls med\r\nacklamation.</pre><pre>Mom. 44 (förslag om program för\r\nlandsbygdspolitiken under 90-talet)</pre><pre>Utskottets hemställan bifölls med 269 röster mot\r\n17 för reservation 23 av Anna Horn af Rantzien.</pre><pre>Mom. 45 (försök med decentraliserat glesbygdsstöd\r\nm.m.)</pre><pre>Utskottets hemställan bifölls med 271 röster mot\r\n16 för reservation 24 av Anna Horn af Rantzien. 1\r\nledamot avstod från att rösta.</pre><pre>Mom. 47 (regionalpolitiska insatser i vissa\r\nområden)</pre><pre>Utskottets hemställan -- som ställdes mot\r\nreservation 25 av Elver Jonsson och Charlotte\r\nBranting -- bifölls med acklamation.</pre><pre>Mom. 50 (insatser för kvinnor i glesbygd)</pre><pre>Utskottets hemställan bifölls med 223 röster mot\r\n66 för reservation 28 av Elver Jonsson m.fl.</pre><pre>Mom. 67 (anslag till landsbygdsutveckling)</pre><pre>Utskottets hemställan bifölls med 241 röster mot\r\n39 för reservation 41 av Kersti Johansson och\r\nGöran Engström. 10 ledamöter avstod från att\r\nrösta.</pre><pre>Mom. 77 (anslag till glesbygdsdelegationen)</pre><pre>Utskottets hemställan bifölls med 157 röster mot\r\n67 för reservation 53 av Kersti Johansson och\r\nGöran Engström. 65 ledamöter avstod från att\r\nrösta.</pre><pre>Mom. 85 (åtgärder i Södermanlands och\r\nStockholms län)</pre><pre>Utskottets hemställan -- som ställdes mot\r\nutskottets hemställan med den ändrig däri som\r\nföranleddes av bifall till motion A504 av Ylva\r\nAnnerstedt m.fl. -- bifölls med acklamation.</pre><pre>Övriga moment</pre><pre>Utskottets hemställan bifölls.</pre><pre>Jordbruksutskottets betänkande JoU25</pre><pre>Mom. 3 (sänkning av fiskekvoterna m.m.)</pre><pre>Utskottets hemställan bifölls med 272 röster mot\r\n17 för reservation 2 av Marianne Samuelsson.</pre><pre>Mom. 4 (den svenska sockernäringen m.m.)</pre><pre>Utskottets hemställan bifölls med 249 röster mot\r\n36 för reservation 3 av Karl Erik Olsson och\r\nLennart Brunander. 5 ledamöter avstod från att\r\nrösta.</pre><pre>Mom. 5 (överskottslagret av socker m.m.)</pre><pre>Utskottets hemställan bifölls med 200 röster mot\r\n90 för reservation 4 av Karl Erik Olsson m.fl.</pre><pre>Mom. 7 (Mörbylånga sockerbruk)</pre><pre>Först biträddes det av Lena Öhrsvik under\r\növerläggningen framställda yrkandet med 47 röster\r\nmot 18 för reservation 9 av Marianne Samuelsson.\r\n225 ledamöter avstod från att rösta.</pre><pre>Härefter biträddes det av Lena Öhrsvik under\r\növerläggningen fastställda yrkandet med 45 röster\r\nmot 28 för reservation 8 av Annika Åhnberg. 217\r\nledamöter avstod från att rösta.</pre><pre>Därpå biträddes reservation 7 av Karl Erik Olsson\r\noch Lennart Brunander med 53 röster mot 51 för\r\ndet av Lena Öhrsvik under överläggningen\r\nframställda yrkandet. 186 ledamöter avstod från att\r\nrösta.</pre><pre>Härefter biträddes reservation 6 av Jens Eriksson\r\nm.fl. med 67 röster mot 64 för reservation 7 av Karl\r\nErik Olsson och Lennart Brunander. 159 ledamöter\r\navstod från att rösta.</pre><pre>Slutligen bifölls utskottets hemställan med 152\r\nröster mot 117 för reservation 6 av Jens Eriksson\r\nm.fl. 19 ledamöter avstod från att rösta.</pre><pre>Mom. 8 (Roma sockerbruk)</pre><pre>Först biträddes reservation 10 av Karl Erik\r\nOlsson och Lennart Brunander -- som ställdes mot\r\nreservation 11 av Annika Åhnberg -- med\r\nacklamation.</pre><pre>Härefter bifölls utskottets hemställan med 220\r\nröster mot 66 för reservation 10 av Karl Erik\r\nOlsson och Lennart Brunander. 3 ledamöter avstod\r\nfrån att rösta.</pre><pre>Mom. 10 (konsekvensanalyser m.m.)</pre><pre>Utskottets hemställan bifölls med 269 röster mot\r\n17 för reservation 13 av Marianne Samuelsson.</pre><pre>Mom. 14 (handlingsprogram för insjöfisket m.m.)</pre><pre>Utskottets hemställan -- som ställdes mot\r\nreservation 15 av Bengt Rosén och Anders\r\nCastberger -- bifölls med acklmation.</pre><pre>Mom. 27 (laxfisket)</pre><pre>Utskottets hemställan -- som ställdes mot\r\nreservation 23 av Marianne Samuelsson -- bifölls\r\nmed acklamation.</pre><pre>Mom. 28 (skydd av den naturreproducerade laxen)</pre><pre>Utskottets hemställan bifölls med 235 röster mot\r\n52 för reservation 24 av Bengt Rosén och Anders\r\nCastberger.</pre><pre>Mom. 42 (förlängning av nuvarande avtal)</pre><pre>Utskottets hemställan bifölls med 235 röster mot\r\n53 för reservation 30 av Jens Eriksson m.fl.</pre><pre>Mom. 44 (villkoren för upplåtelse av\r\nfiskerättigheter m.m.)</pre><pre>Utskottets hemställan -- som ställdes mot\r\nreservation 34 av Marianne Samuelsson -- bifölls\r\nmed acklamation.</pre><pre>Mom. 46 (lån till fiskerinäringen)</pre><pre>Utskottets hemställan bifölls med 164 röster mot\r\n120 för reservation 35 av Jan Fransson m.fl. 2\r\nledamöter avstod från att rösta.</pre><pre>Övriga moment</pre><pre>Utskottets hemställan bifölls.</pre><pre>Konstitutionsutskottets betänkande KU44</pre><pre>Utskottets hemställan bifölls.</pre><pre>2 § Verksamhet och anslag inom totalförsvaret\r\n1991/92</pre><pre>Föredrogs</pre><pre>försvarsutskottets betänkande</pre><pre>1990/91:FöU8 Verksamhet och anslag inom\r\ntotalförsvaret 1991/92 (prop. 1990/91:102).</pre><pre>Anf. 2 ARNE ANDERSSON i Ljung (m):</pre><pre>Herr talman! Dagens försvarspolitiska debatt är en\r\nhelt annan än den som egentligen skulle ha ägt rum\r\noch gällt totalförsvarets långsiktiga inriktning. Om\r\nförsvarsministern hade varit här skulle jag ha\r\nharangerat honom för att han i december 1988 tog\r\ninitiativ till att förkorta en beslutsperiod som inte\r\nhade de bästa förutsättningar för sig. Nu säger jag\r\ndetta till kammaren i stället.</pre><pre>Av skäl som jag i någon mån skall återkomma till\r\ninleds nu en debatt som endast avser att tillgodose\r\nförsvarets ettåriga övervintring i avbidan på ett\r\nlångsiktigt försvarsbeslut som, herr talman, alla\r\nförväntar sig skall komma om ett år.</pre><pre>Herr talman! Jag tillåter mig att med anledning av\r\ndetta ställa en ängslig fråga. Med vilken rätt kan\r\nman egentligen förvänta sig ett försvarsbeslut om\r\nett år? Var det omöjligt att efter två års beredning i\r\nförsvarskommittén kunna formulera ett förslag till\r\nregeringen för ett beslut nu i vår, säger mig sunda\r\nförnuftet att det med två månaders beredning\r\nunder hösten efter valet kommer att vara ännu\r\nsvårare att lägga fram ett komplett underlag för ett\r\nförsvarsbeslut på regeringens bord. Det är\r\nsjälvfallet tillåtet att ha mycket stora förväntningar\r\npå en eventuell ny regering, men förväntningarna\r\nmåste ändå ha realismens prägel. Jag ger därför\r\nuttryck för ängslan över att det kommer att bli\r\nmycket svårt att klara det här.</pre><pre>Vi moderater har gjort en sådan uppdelning av den\r\nhär debatten att jag nu tar upp försvarsfrågan i ett\r\nvidare perspektiv och Göran Allmér kommer\r\nsenare att närmare kommentera de direkt\r\navvikande meningar som vi moderater har anfört i\r\nutskottet.</pre><pre>Det är alldeles uppenbart att det innebär ett\r\nförsvarspolitiskt misslyckande att det nu inte kan\r\nfattas ett försvarsbeslut såsom förutsatts.\r\nRegeringen bär självfallet det yttersta och tunga\r\nansvaret för detta.</pre><pre>Att anställda i allmänhet och ansvarig\r\nledningspersonal i synnerhet inom det militära och\r\ncivila försvaret liksom inom svensk materielindustri\r\nkänner osäkerhet i tillvaron och berättigat ställer\r\nsig frågande till såväl vilja som förmåga inom\r\nförsvarsdepartementet är förståeligt.</pre><pre>Det gagnar nu föga att gräva alltför djupt när det\r\ngäller varför det blev som det blev. Det kan dock\r\ninte helt förbigås att starka socialdemokratiska\r\nbindningar till begreppet oförändrad ekonomi --\r\nvilket försvarsministern något mera raljant för ett\r\npar tre år sedan uttryckte med ''inte en krona mer\r\ntill försvaret'' -- har försvårat ställningstagandet.\r\nOm detta uttalande var vägledande för de\r\nsocialdemokratiska ledamöterna i\r\nförsvarskommittén vet jag naturligtvis inte. Men\r\nsåvitt man kunde förstå fanns det ett tydligt behov\r\npå den socialdemokratiska sidan i kommittén av att\r\ntolka in både långsiktiga och säkra\r\nutvecklingstendenser mot bakgrund av den snabba\r\noch omtumlande händelseutvecklingen i\r\nCentraleuropa under det händelserika året 1990.\r\nDen säkerhetspolitiska skönmålning som var på\r\ngång verkade vara ett beställningsarbete för att\r\nman säkerhetsmässigt skulle tillgodose att man\r\nsedermera vid utformningen av det militära\r\nbehovet skulle stanna vid oförändrad ekonomi,\r\nmed de allvarliga konsekvenser detta medför.</pre><pre>Herr talman! Få områden har, såsom det\r\nsäkerhetspolitiska området, behov av att behandlas\r\nmed långsiktighet, realism och verklighetssinne.\r\nDe fördelaktiga förändringar som förvisso har ägt\r\nrum i Östeuropa skall man ta till sig och kunna\r\nglädjas åt. Det är en seger för demokratiernas krets\r\natt denna krets vidgas, och det är en framgång för\r\nvälståndsskapande krafter att planekonomier\r\nersätts med marknadsekonomier.\r\nSäkerhetspolitiskt måste dessa förändringar\r\nemellertid bevisa sin stabilitet och varaktighet för\r\natt tillåtas påverka svensk säkerhetspolitik och\r\nsvenskt försvar. Enligt moderat mening måste\r\nsåledes säkerhetspolitiken alltid ha marginalerna\r\npå sin sida.</pre><pre>Jag skall en stund uppehålla mig vid den\r\nsäkerhetspolitiska miljö i vilken vi skall besluta om\r\nsvenskt försvars förmåga. På sina håll i landet har\r\nman varit snabb och dragit förhastade slutsatser.\r\nFörsvarsdiskussionen har som så ofta kommit att\r\nhandla om tekniska detaljer och\r\nfredsorganisationen på bekostnad av den\r\nsäkerhetspolitiska analysen. Bryskt har förra årets\r\nfredsyra kommit i skuggan av ett grymt storkrig vid\r\nGulfen. Läget i Baltikum är fortfarande kritiskt. I\r\nen sådan situation är det mycket viktigt att vi lägger\r\nfast grunden för den försvarspolitik vi skall föra.\r\nDen grunden saknas. Det måste finnas en\r\nsäkerhetspolitisk analys av vår militära strategi, om\r\ndet värsta skulle hända. Vidare måste också denna\r\nstrategis omsättning i principer för en\r\nförsvarsoperations genomförande finnas.</pre><pre>Nu är vi dess bättre långt ifrån oeniga på alla\r\npunkter. Således finns det få olikheter i\r\nbeskrivningen av den säkerhetspolitiska\r\nsituationen. Långt större blir skillnaderna mellan\r\npartierna då vi drar de försvarspolitiskt betingade\r\nslutsatserna.</pre><pre>Jag tänkte återge en del av vad regeringen har\r\nanfört i sina anvisningar till överbefälhavaren,\r\nformulerade i mars i år. I ett avsnitt betitlat\r\n''Sveriges säkerhetspolitiska miljö'' är det\r\nintressant att kunna läsa att man tecknar sovjetiska\r\nprioriteringar i Baltikum på ett oomskrivet sätt som\r\nman kanske inte har gjort tidigare. Således skriver\r\nregeringen inledningsvis att den sovjetiska\r\ncentralmaktens ingripande mot frihetssträvandena\r\ni Baltikum visar att ambitionerna att hålla samman\r\nunionen prioriteras framför målet att skapa öppna\r\noch demokratiska förhållanden. Om än försvagad\r\nav en inre upplösning och en djupgående\r\nekonomisk kris kommer stormakten även i\r\nframtiden att förfoga över en mycket stor militär\r\npotential.</pre><pre>Efter att ha erinrat om denna del av Europas\r\nfortsatta strategiska betydelse för både USA och\r\nSovjetunionen framhåller regeringen att redan\r\ngeografiska förhållanden leder till att såväl Sverige\r\nsom Finland framstår som viktiga skyddsområden\r\nför vitala civila och militära centra. Allt talar för att\r\nregionen under lång tid framöver kommer att ha\r\nkvar sin strategiska betydelse, säger regeringen,\r\noch detta oavsett om SSSR finns kvar i sin\r\nnuvarande form.</pre><pre>Förändringar i Centraleuropa påverkas i långt\r\nmindre grad nordflanken. ESK-besluten påverkar\r\nvarken stormakternas luft- eller\r\nsjötransportkapacitet, dvs. möjligheten att snabbt\r\nkomma till ett utgångsläge för ett anfall. Men som\r\nen följd av förlusten av den säkerhetspolitiska\r\nkontrollen i just Centraleuropa kommer de\r\nsovjetiska defensiva intressena i vårt\r\nÖstersjöområde att förstärkas, manar regeringen.\r\nTotalförsvarets planering skall därför utgå ifrån\r\nangriparens syfte att utnyttja Sverige som\r\ngenomgångs- och basområde främst för\r\nflygstridskrafter och för framskjuten\r\nluftbevakning. Detta betyder att ockupation av\r\nsvenska landsdelar kan bli nödvändiga för en\r\nangripare.</pre><pre>Sammantaget gör regeringens säkerhetspolitiska\r\nbedömning som jag tagit några axplock ur ett\r\nstramt och välbalanserat intryck. Det kan vi skriva\r\nunder på. Hur besviken blir man då inte när det\r\ngäller att dra konsekvenser av de gjorda\r\ndeklarationerna. Då saknas logiken. Regeringens\r\nenvisa fasthållande vid oförändrad ekonomi är inte\r\nden logiska slutsats man skall dra av de gjorda\r\nkonstaterandena. Lika litet drar statssekreteraren\r\nJan Nygren en acceptabel slutsats då han i Svenska\r\nDagbladet den 4 mars i år -- om tidningen nu har\r\ntolkat honom rätt -- drog slutsatsen att\r\ninvasionsförsvaret skall skrotas. Det är inte i linje\r\nmed regeringens nyss redogjorda deklarationer.</pre><pre>Ett försvarsbeslut som skänker stabil\r\nsäkerhetspolitisk miljö för Sverige kan inte byggas\r\nupp på inkonsekvens i de grundläggande\r\nvärderingarna. Detta är en av de avgörande\r\nanledningarna till att vi inte nu har ett förslag till\r\nlångsiktigt försvarsbeslut på riksdagens bord.</pre><pre>Herr talman! Jag har i det föregående otvetydigt\r\nlåtit förstå hur otillfredsställande svenskt\r\ntotalförsvar tillgodoses med oförändrad ekonomi.\r\nJag är säker på att det här i debatten kommer att\r\ngöras gällande att i avspänningens tecken är\r\noförändrad ekonomi bra och att det vid i en\r\ninternationell jämförelse t.o.m. är mycket bra.</pre><pre>Till det vill jag bara säga att jämförelsen haltar.\r\nLänder omkring oss har under den tid som vi har\r\nurholkat vårt försvar med oförändrad ekonomi i\r\nmycket hög grad höjt sin ekonomiska status för\r\nförsvaret och därmed förstärkt sina försvarsmakter.\r\nDet är från den högre nivån man nu gör halt eller\r\nt.o.m. minskar, dock ej i Finland.</pre><pre>Som ett mått på hur otillräcklig en oförändrad\r\nekonomi verkligen är vill jag något belysa ett\r\nbegrepp som sedan något år tillbaka finns i\r\nförsvarsdebatten och som jag tror uppfanns i den\r\navsomnade försvarskommittén. Jag tänker på de\r\nbegreppet kärnmodellen, som lanserades därför att\r\ndet med oförändrade ekonomiska medel inte på\r\nlängre sikt går att bibehålla det nuvarande\r\nförsvarets numerär. Kärnmodellen står då för att\r\nman, applicerad på arméns brigadeer, säger sig\r\nendast ha medel för att underhålla halva antalet\r\nbrigader. Halva antalet brigader utgör då\r\nprioriterade brigader som också underhålls och\r\nkanske t.o.m. om möjligt förnyas, medan andra\r\nhalvan brigader, s.k. oprioriterade brigader, helt\r\nenkelt inte tillförs någonting. Det är lätt att förstå\r\natt denna modell för brigadunderhållet är\r\nkostnadseffektiv då man endast underhåller\r\nhälften. Det borde dock vara lika lätt att förstå att\r\nde inte underhållna brigaderna efter 5--8 år på lika\r\ngoda grunder som de för ett och ett halvt år sedan\r\nutmönstrade IB 66-brigaderna är klara för att tas ur\r\nkrigsorganisationen.</pre><pre>Min bestämda uppfattning är följaktligen att\r\nkärnmodellen endast är ett förfinat instrument för\r\natt i accelererande takt då och då halvera svensk\r\nförsvarskraft. Ingen kan övertyga mig om\r\nmotsatsen. Tanken på kärnmodellen är falsk\r\nvarubeteckning och måste behandlas därefter.</pre><pre>Regeringens handfallenhet inför\r\nförsvarsproblematiken rymmer andra skrämmande\r\ninteriörer. I avsaknad av ett långsiktigt\r\nförsvarsbeslut har en låt-gå-situation tillåtits bli\r\nhandlingsmönster. Hela totalförsvaret lider av\r\ndetta. Sannolikt har materielindustrin, som är så\r\nberoende av långsiktiga beslut och värderingar,\r\nblivit mest lidande i denna långbänksdragning. De\r\noförändrade och alltför låga anslagen har medfört\r\natt planerade materielbeställningar har endera\r\nreducerats, senarelagts eller rent av avbeställts.</pre><pre>Denna behandling av den del av vårt totalförsvar\r\nsom dessutom utgör det starkaste inslaget i vår\r\nneutralitetspolitiska profil är oförsvarbar.\r\nRegeringens ansvar för detta är självfallet tungt.</pre><pre>Ett inslag i debatten om materielförsörjningen som\r\när särskilt anmärkningsvärt är att regeringen på\r\ngrund av bekymmer inom materielindustrin känt\r\nsig tvingad gå in med beställningar som man sedan\r\ninte finansierat. Försvarsmakten har således\r\ntillförts Haubits 77 och Ubåt 90 med sådant\r\nförfarande.</pre><pre>Bortsett från det moraliskt förkastliga i detta\r\nbeteende innebär förfarandet i praktiken att redan\r\nhårt bantade försvarsbudgetar för de olika\r\nvapenslagen ytterligare pressas av nya kostnader.\r\nDet har gått så långt att överbefälhavaren tvingats\r\ntacka nej till värdefulla och planerade nytillskott,\r\nt.ex. Ubåt 90 och Haubits-77, därför att det inte har\r\nfunnits medel. Det är nytillskott som i och för sig\r\nbehövs, men som inte kan finansieras. Likväl\r\nhävdar regeringen att kostnaden skall pressas in i\r\nbefintlig ekonomisk ram.</pre><pre>I en totalt sett över hela den militära verksamheten\r\nmycket pressad ekonomisk situation torde just nu\r\nmarinens budget genom den årsbudgeterade\r\nkostnaden, som inte är särskilt stor -- ca 350 milj.kr.\r\nvara den vapengren som svårast sargas av detta\r\ntilltag.</pre><pre>Herr talman! De konsekvenser som detta\r\ntillsammans med vissa andra tillkommande\r\nkostnader får för kanske framför allt marinens\r\nbudget är oacceptabla. De överläggningar vi har\r\nhaft i utskottet för att om möjligt nå enighet för att\r\ninte utsätta framför allt marinens budget för detta\r\nhar inte lett till några lösningar. Jag ser inte nu\r\nnågon annan utväg än att utbe mig om att de\r\nborgerliga partierna vid en eventuell borgerlig\r\nvalseger i höst utlovar att lyfta av regeringens\r\nobetalda räkningar. Man kan tala om det dukade\r\nbordet. Men försvaret kan inte ha bordet dukat på\r\ndetta sätt. Vi får röja av det, vi får göra rent, vi får\r\nrätta till det. Det skulle kännas skönt -- inte för mig,\r\nutan i första hand för marinchefen -- om en sådan\r\navisering kunde göras.</pre><pre>En viljeyttring i denna riktning här i dagens debatt\r\nskulle, utöver att vara en ytterligare substantiell\r\ntillgång utöver vad som anförts i den gemensamma\r\nborgerliga reservationen 1, naturligtvis också ge\r\nmarinchefen viss tillförsikt inför hösten. Samtidigt\r\nskulle en del av de extraordinära åtgärder som\r\nchefen för marinen i brev redovisat för utskottet\r\nkunna undvikas. Detta är angeläget dels för den\r\nverksamhet det handlar om, dels för\r\nhandlingsfriheten inför ett kommande\r\nförsvarsbeslut.</pre><pre>Jag antydde nyss, herr talman, att de tre borgerliga\r\npartierna har en gemensam reservation,\r\nreservation nr 1. Vi ger där gemensamt uttryck för\r\nden oro vi känner för den långsiktiga utvecklingen\r\ninom försvarsmakten. Vi gör det på den\r\ngemensamma grund vi har i det förhållandet att vi\r\nalla tre, i och för sig med olika inriktning, finner att\r\noförändrad ekonomi är otillräcklig.</pre><pre>Herr talman! Tiden med låt-gå-politik inom\r\nförsvaret måste vara förbi. Vi måste åter till en\r\nordning där omgivningsanalys och en klart uttalad\r\nmålsättning med det svenska försvaret blir\r\nvägledande för vilken krigsorganisation vi behöver\r\nför att i varje tänkbar situation hävda den svenska\r\nbefolkningens integritet och nationella oberoende.\r\nHärav följer att behovet av fredsorganisationens\r\nförband och skolor ger sig självt. Vi kan inte som nu\r\nfortsätta att lägga ned eller flytta förband tämligen\r\noplanerat utan att veta varför och utan att berätta\r\ndet till dem det gäller. Vi skulle på sin höjd kunna\r\nsäga att vi vet varför vi gör det om ungefär ett år,\r\ndärför att då har vi tagit ställning till\r\nkrigsorganisationen. Det är därför viktigt att vi\r\nåtergår till en ordning i försvarsfrågor där saker och\r\nting kommer till uttryck i rätt ordning.</pre><pre>Herr talman! Sveriges försvar och svensk\r\nmaterielindustri behöver besked. Vi moderater\r\nanser att beskeden måste bestå av såväl ökade\r\nmedel som organisatoriska förändringar. Vi\r\nkommer att göra allt som står i vår makt för att\r\nbeskeden skall komma redan om ett år.</pre><pre></pre><pre>Anf. 3 KERSTIN EKMAN (fp)</pre><pre>Herr talman! Egentligen är sakernas tillstånd\r\nbedrövligt och oroande --</pre><pre>bedrövligt för att vi inte har kunnat arbeta oss fram\r\ntill ett försvarsbeslut denna vår och</pre><pre>oroande när man funderar över möjligheterna till\r\nett beslut nästa vår.</pre><pre>Både uppskovet och risken för ytterligare\r\nförseningar är ytterst allvarliga såväl för vår\r\ntrovärdighet som för försvarets framtid, och inte\r\nminst för de försvarsanställda.</pre><pre>För att först uppehålla mig en stund vid\r\nbehandlingsfrågor och tid för försvarsbeslut vill jag\r\nsäga att vi, i folkpartiet liberalerna, anser att\r\nbekymren började då försvarsministern föll för\r\nlocktonerna från överbefälhavaren och Carl Bildt,\r\nsom ju förordade att försvarsbeslutet skulle\r\ntidigareläggas ett år.</pre><pre>Ett av motiven i den argumentering som fördes var\r\natt hela försvarsmakten måste behandlas i ett svep\r\noch att armébeslutet inte kunde fattas separat.\r\nFörsvarsministern borde, lika väl som vi med rätta\r\ngjorde, ha kunnat hävda att beslutet om armén var\r\nen rest från 1987 års försvarsbeslut. Beslutet om\r\narmén kom ju sedan också att fattas separat, dock\r\nefter det att den nya försvarskommittén förberett\r\närendet.</pre><pre>Det kan tyckas onödigt att uppehålla sig vid det\r\nsom varit. Men det är inte utan betydelse när man\r\ndiskuterar framtiden och de åtgärder som skall\r\nvidtas för att skapa förståelse för de beslut som\r\nmåste fattas, så att åtminstone en del av vår\r\nförsvarsmakt bibehålls.</pre><pre>Huruvida försvarsministern var inblandad i\r\nbeslutet, i den socialdemokratiska gruppen, om att\r\nlägga ner försvarskommittén kan jag inte uttala mig\r\nom. Men även detta beslut var olyckligt och\r\nkommer att tynga det fortsatta arbetet med att\r\nförbereda det försvarsbeslut som i alla fall\r\nteoretiskt skall fattas nästa vår.</pre><pre>Just senareläggning och metoden att förpassa\r\nfrågor till utredningar gör det omöjligt att nu fatta\r\nbeslut. Även detta är till förfång för utvecklingen i\r\nförsvarsmakten.</pre><pre>En uppgift fullbordade dock försvarskommittén.\r\nDen utvärderade den säkerhetspolitiska\r\nutvecklingen i vår omvärld. Detta betänkande\r\nställde sig de fem partier bakom som då fanns\r\nrepresenterade i kommittén, och enligt vår\r\nuppfattning är den lägesbild som där tecknades\r\nfortfarande aktuell. Givetvis måste en uppdatering\r\ngöras med tanke på slutarbetet inför nästa\r\nförsvarsbeslut.</pre><pre>Den positiva utvecklingen i Centraleuropa\r\nkvarstår, liksom dialogen mellan stormakterna.\r\nLikaså kvarstår de viktiga strategiska och\r\nmilitärgeografiska motsättningarna mellan USA\r\noch Sovjetunionen. Vårt närområde berörs dels\r\ngenom kärnvapensituationen, där Sovjetunionens\r\nstarka beroende av Murmanskområdet kvarstår,\r\ndels genom att Baltikum och Östersjöområdet fått\r\nökad betydelse som skyddszon för det ryska\r\nkärnlandet genom Warszawapaktens upplösning.</pre><pre>Förutsättningarna för den marginaldoktrin på\r\nvilken vi byggt vår uppfattning om vårt\r\ntotalförsvars utformning har ändrats genom de\r\nmilitärgeografiska förändringarna på kontinenten.</pre><pre>Några övertygande argument för att vi skulle frångå\r\nvår i politisk enighet grundlagda politik om\r\nnödvändigheten av ett starkt svenskt försvar finns\r\ninte i dag.</pre><pre>Även om utvecklingen i vår omvärld inte har varit\r\nföremål för några drastiska förändringar sedan det\r\nsäkerhetspolitiska betänkandet justerades har en\r\nför vårt totalförsvar viktig händelse ägt rum,\r\nnämligen Gulfkriget. Det är helt otänkbart att\r\nerfarenheterna från detta krig inte skulle finnas\r\nmed i förberedelsearbetet inför nästa\r\nförsvarsbeslut. Visserligen kan man misstänka att\r\nalla åsikter om nödvändiga satsningar kan finna\r\nstöd vid en utvärdering, men erfarenheterna måste\r\nutnyttjas.</pre><pre>Redan utan alltför inträngande studier kan det\r\nkonstateras att betydelsen av ett heltäckande\r\nluftförsvar slogs fast -- just ordet heltäckande är\r\nviktigt att poängtera. Vi har i trängda ekonomiska\r\nsituationer en benägenhet att i samband med vår\r\nplanering vara till freds med ensidiga satsningar på\r\nbekostnad av helheten. Detta kan visa sig\r\nödesdigert, om funktionerna skall användas.</pre><pre>Vi väntar nu på ÖBs svar beträffande de\r\nplaneringsanvisningar som lämnades av regeringen\r\ni början av året. En av de förändringar som\r\nregeringen då gjorde var att man skulle utgå från\r\nändrade mål för totalförsvaret. Detta är i och för sig\r\nanmärkningsvärt, eftersom riksdagen tidigare har\r\nlagt fast de gällande målen, senast i samband med\r\n1987 års försvarsbeslut.</pre><pre>En av förklaringarna när det gäller\r\ntillvägagångssättet var givetvis att ÖB uttalat sig\r\noförmögen att uppfylla gällande mål på den\r\nekonomiska nivå som regeringen lade som grund\r\nför planeringen. I ett säryrkande i\r\nförsvarsberedningen har folkpartiet liberalerna,\r\ntillsammans med moderata samlingspartiet och\r\ncenterpartiet, framfört att man önskar belysa en\r\nsammansättning av försvarskrafterna med\r\nutgångspunkt i gällande mål.</pre><pre>Vi kan här i dag inte diskutera framtiden utifrån\r\nsvaren beträffande dessa planeringsanvisningar,\r\nmen en principdiskussion är möjlig.</pre><pre>Utgångspunkten för diskussioner och\r\nställningstaganden om arméns framtida struktur\r\nmåste vara en realistisk syn på kvaliteten i\r\nförbanden. Vi i folkpartiet liberalerna har under\r\nmånga år påpekat att den materiella standarden\r\nmåste höjas, och det är vår förhoppning att även\r\nandra partier nu ska ha kommit till insikt om att\r\nkvalitet måste prioriteras före kvantitet.</pre><pre>Vi har, i konsekvens med våra tidigare förslag,\r\nbegärt att överbefälhavaren skall belysa ett\r\nalternativ, där en påtaglig modernisering\r\ngenomförs på ungefär hälften av brigaderna före år\r\n2000 samt att handlingsfrihet bibehålls att vid nästa\r\nförsvarsbeslut (1996) utöka moderniseringsarbetet.</pre><pre>En förutsättning för att detta skall vara\r\ngenomförbart är med säkerhet att\r\nfredsorganisationen bantas och att underhållet av\r\näldre materiel begränsas. De krav på\r\nförstärkningar kvarstår som vi förordade inför 1987\r\nårs försvarsbeslut och som det fattades beslut om,\r\nnämligen sjukvårdstransporthelikoptrar och\r\nkvalificerat luftvärn. Medlen som anslogs kom\r\nnämligen att användas till drift när det gäller dagens\r\narméorganisation i stället för till materielinköp.</pre><pre>Vi anser alltså att den utvecklingslinje som vi har\r\nförordat och som vi vill ha belyst överensstämmer\r\nmed de försvarspolitiska målen. Om det visar sig\r\nsvårt att realisera denna handlingsfrihetsmodell\r\nmåste kvaliteten sättas före numerären i det\r\nfortsatta arbetet. Vi kan under inga omständigheter\r\nfortsätta med den urgröpning av kvaliteten som har\r\nfortgått under alltför lång tid.</pre><pre>Även för marinstridskrafterna bör i huvudsak\r\narbetet med den inriktning som lades fast i 1987 års\r\nförsvarsbeslut fullföljas. Utvecklingen av\r\nubåtssystemet och anskaffningen av\r\namfibieförband är ett resultat av de beslut som då\r\nfattades. Man bör dock allvarligt överväga om inte\r\nproblem med den fördyring som det nya\r\nubåtssystemet drabbats av skall lösas genom att\r\nmedel tillförs.</pre><pre>Folkpartiet liberalerna kan naturligtvis med\r\ntillfredsställelse notera sjösättningen för en månad\r\nsedan av Smyge, den testrigg/det försöksfartyg som\r\nvi tog initiativ till 1987. Erfarenheterna från detta\r\narbete bör ge resultat vid utformningen av\r\nkommande generationer ytstridsfartyg --\r\nytstridsfartyg som kommer att anpassas för\r\nminjakt, minering, bevakning, ubåtsskydd och\r\nattack.</pre><pre>De beslut som fattats om inriktningen mot\r\nanskaffning av fyra tunga kustrobotbatterier har\r\ninte kunnat fullföljas. Med den förändring av\r\növerskeppningskapaciteten i Östersjöområdet som\r\nskett kan en lägre ambitionsnivå godtas. Men enligt\r\nvår mening finns det vägande skäl att anskaffa en\r\nkustrobotenhet för placering på Gotland. Vi har\r\nockså förutsatt att det, mot flyganfall väl skyddade,\r\nfasta kustartilleriet i de viktigaste områdena skall\r\nvidareutvecklas.</pre><pre>Marinens helikopterförbands placering har\r\naktualiserats, främst genom kopplingen till\r\ngenomförandet av beslutet om Tullinge och\r\nskrivningarna i propositionen om att en\r\nmodernisering av helikopterbasen på Säve skulle\r\nanstå.</pre><pre>Även om inga förslag ännu har framlagts, är det en\r\nhelt oacceptabel tanke att tillgången på helikoptrar\r\ni Västerhavet skulle upphöra. Frågan om\r\nhelikopterkapacitet är inte enbart en försvarsfråga.\r\nVi kan inom ramen för det sambruk vi alla strävar\r\nefter för att till fullo utnyttja våra samlade resurser\r\ninte godta att den civila räddningstjänsten i\r\nVästerhavet helt skulle hänvisas till norsk och\r\ndansk helikopterinsats. Vi får inte fatta felaktiga\r\nbeslut i vår strävan att maximalt utnyttja en\r\nanläggning.</pre><pre>Erfarenheterna från Gulfkriget ger, som jag\r\ntidigare nämnt, klara bevis för nödvändigheten av\r\nett bra luftförsvar. De uppgifter som nu finns om\r\nfortskridandet i JAS-projektet inger förhoppningar\r\nom att satsningen på ett koncept med ett mindre\r\nplan som mer ekonomiskt kan lösa uppgifterna var\r\nriktig. Med tanke på den ökade livslängd som både\r\nDraken och Viggensystemen nu har bör man så\r\nlångt möjligt, med hänsyn till industrins\r\nmöjligheter, förlänga leveranstiden av de nya\r\nplanen.</pre><pre>Det är dock angeläget att påtala att vår\r\nluftförsvarsförmåga inte enbart kan lösas genom de\r\nflygstridskrafter vi disponerar, inkl. JAS, utan det\r\nfordras även en förnyelse av vårt luftvärn.</pre><pre>Det är här inte bara den samlade effekten av\r\nsystemen som är ett måste utan det måste också vid\r\nplaneringen tas hänsyn till möjligheten att skydda\r\nvåra baser och anläggningar.</pre><pre>Herr talman! Jag har tidigare påtalat de bekymmer\r\nsom skapats genom att försvarsbeslutet skjutits\r\nframåt i tiden. I vissa avseenden hade dock en\r\nhandlingskraftig regering kunnat lösa åtminstone\r\nen del av de frågor som i stort är färdigberedda och\r\ndär majoritet finns i denna kammare för beslut. Så\r\nhar ingalunda skett, och det är att beklaga.</pre><pre>En sådan fråga berör det militära ledningssystemet.\r\nVi i folkpartiet liberalerna anser att såväl de\r\nmilitärgeografiska förändringarna i vårt närområde\r\nliksom de svenska krigsförbandens antal och\r\nkaraktär måste ligga till grund för hur vi utformar\r\ndet militära ledningssystemet. Vi har fört fram\r\nförslaget att antalet militärområden bör minskas.\r\nDet troligen realistiska och mest ändamålsenliga är\r\nenligt vår mening en tremilolösning. Vi välkomnar\r\ni och för sig den föreslagna ledningsutredning som\r\nregeringen vill tillsätta, men vi kan inte förstå\r\nvarför man inte redan nu kan fatta beslut om\r\nsammanslagning av västra och södra\r\nmilitärområdena. Alla besparingar måste\r\ntillvaratas, och denna fråga har förvisso tidigare\r\nbelysts. Att lösa stötostenen med\r\ncivilområdesorganisationen bör kunna klaras\r\nseparat.</pre><pre>Vi i folkpartiet liberalerna har under en lång följd\r\nav år drivit frågan om direktrekrytering av\r\nvärnpliktiga för utbildning inom civilförsvaret.\r\nBehovet av utbildad, ung personal för placering\r\ninom befolkningsskyddet är angeläget. Vi hade\r\nkommit en god bit på väg genom att allt fler av\r\nriksdagens partier anslöt sig till tanken och fattade\r\nbeslut om en försöksverksamhet.</pre><pre>Nu stoppas detta genom att regeringen vill\r\nuppskjuta principbeslutet i avvaktan på resultatet\r\nav utredningen om försvarets personalbehov.\r\nEftersom det inte finns något realistiskt alternativ\r\ntill att utbilda värnpliktiga direkt till civilförsvaret\r\nför att få en bra organisation, kan vi inte förstå\r\nvarför man inte nu kan fatta beslut och påbörja\r\nförsöksverksamheten.</pre><pre>Just frågan om värnpliktssystemet kommer att\r\nbelysas i nämnda utredning. Vi i folkpartiet\r\nliberalerna välkomnar att man får en ordentlig\r\ngenomlysning av våra pliktlagar. Vi har vid många\r\ntillfällen i denna kammare framfört att dagens\r\nsystem borde omprövas. I det samhälle som vi har\r\nskapat är hela svenska folket delaktigt på alla\r\nsamhällsområden -- så kommer också att bli fallet i\r\nhändelse av ofred. Problemet är då bara att en stor\r\ndel av befolkningen inte har fått information och\r\nutbildning för att klara de uppgifter som man blir\r\nsatt att lösa. Tyvärr kommer inte regeringen genom\r\nbegränsningar i direktiven att utgå från det faktum\r\natt man om man vill ha en helt rationell lösning för\r\natt lösa personalbehovet, måste utgå från såväl den\r\nmanliga som den kvinnliga befolkningen. Vår\r\nönskan är alltså att den utredning, som skall belysa\r\nsamtliga pliktlagar borde utgå från tanken på en\r\ntotalförsvarsplikt.</pre><pre>Folkpartiet liberalerna anser att värnplikten som\r\npliktlag skall ge möjlighet att utbilda personal för\r\nkrigsorganisationen. Vi har länge hävdat att man då\r\nskall ta vara på den enskildes egenskaper och\r\nutbildning. Vi måste också sträva efter att\r\nutbildningen blir så effektiv som möjligt och att den\r\nsvarar mot utbildningsmålet. Man måste vara\r\nöppen för att utbildningstidens längd kan variera.\r\nVi har därför tillstyrkt överbefälhavarens önskan\r\natt inleda försöksverksamhet med kortare\r\ngrundutbildning för värnpliktiga som ges\r\nbevakningsuppgifter. Den utbildningstid som\r\nerfordras skall vara gränssättande. På samma sätt\r\nser vi med oro på uppgifterna om att dagens 7,5\r\nmånader inte är tillräckligt för de värnpliktiga som\r\ningår i brigaderna. Om så är fallet, bör\r\nutbildningstiden ökas.</pre><pre>Det måste också vara ett krav att den värnpliktige\r\nefter utbildningens slutförande skall placeras i\r\nkrigsorganisationen. Med en krympande\r\nkrigsorganisation följer därför att antalet\r\nvärnpliktiga som behöver genomgå utbildning\r\nminskar. Vad som därför måste belysas i den\r\nkommande utredningen är hur uttagningssystemet\r\nmed dessa utgångspunkter skall utformas. Detta\r\nskall också kopplas till besluten om vår framtida\r\nfredsorganisation. Vi som politiker måste alltså\r\nkomplettera överbefälshavarens rent militära\r\nbedömning med vårt ansvar att bibehålla\r\nförsvarsmedvetandet i varje del av vårt land och\r\nmöjligheten att utbilda förband som kan lösa\r\nuppgifter i olika delar av landet. Även\r\nvärnpliktssociala hänsyn måste tas.</pre><pre>Inför nästa försvarsbeslut är det avgörande för den\r\nfortsatta utvecklingen att beslut fattas om ett väl\r\nfungerande ekonomisystem och\r\nförbandsproduktionens framtida utformning. Man\r\nmåste inom försvaret, precis som inom andra\r\nsamhällssektorer, avmonopolisera för att förbättra\r\nden interna konkurrensen.</pre><pre>Herr talman! Innan jag lämnar dagens betänkande\r\nvill jag yrka bifall till reservationerna 1, 8, 11 och\r\n65.</pre><pre>För att till sist bli mer personlig vill jag, eftersom\r\ndet är sista gången jag som ledamot deltar i en\r\ndebatt om vårt svenska försvar, blicka såväl bakåt\r\nsom framåt.</pre><pre>Under de år jag här i riksdagen ägnat mig åt\r\nförsvarspolitik och utvecklingen av vårt svenska\r\nförsvar, har jag blivit övertygad om att man måste\r\narbeta långsiktigt och inte falla för snabba impulser.</pre><pre>Jag tror att den känslan grundades redan när jag\r\nsom frivilligförsvarare hjälpte till med\r\nförsvarsinformation under 70-talet.</pre><pre>Detta är väl så betydelsefullt i dag, när röster höjs\r\nom att förändringarna i världen radikalt skulle\r\nminska betydelsen av hur vi utvecklar vårt svenska\r\nförsvar. I det korta perspektivet, och som ett inlägg\r\ni EG-debatten, anser jag att förtroendet för vår\r\nförmåga att försvara vårt land är av stor betydelse\r\näven vid det förhandlingsbordet.</pre><pre>Jag är medveten om att min värderade kollega\r\nRoland Brännström, som har fler än mina tolv\r\nriksdagsår att se tillbaka på när han nu också\r\nlämnar riksdagen, har större erfarenhet. Men\r\nunder de år jag har haft förmånen att samarbeta\r\nmed honom har det känts som om vi haft samma\r\ngrundinställning när det gäller det svenska\r\nförsvaret.</pre><pre>Detta gäller förövrigt alla er, kära kolleger i\r\nförsvarsutskottet, som alla bidragit till att\r\nutskottsarbetet varit stimulerande och intressant.</pre><pre>Därför ett varmt tack till er alla. Och till er som\r\nkommer att fortsätta det betydelsefulla arbetet att\r\nforma vårt svenska försvar vill jag önska arbetsro\r\noch god fortsättning. Min tilltro till er gör att min\r\navslutning kan gå litet mer i dur än vad de\r\nmollackord som jag anslog i början gjorde.</pre><pre>I detta anförande instämde Carl-Johan Wilson,\r\nLars De Geer och Hans Lindblad (alla fp).</pre><pre>Anf. 4 INGVAR KARLSSON i Bengtsfors\r\n(c):</pre><pre>Herr talman! När vi för drygt ett år sedan\r\ndebatterade försvaret här i kammaren, trodde alla\r\naktörer att det nästa år skulle fattas ett nytt\r\nfemårigt försvarsbeslut. Så blev inte fallet. I stället\r\nfattar vi i dag ett beslut som skall ge någon form av\r\nhandlingsfrihet i ytterligare ett år framåt.</pre><pre>Regeringen och försvarsminister Roine Carlsson\r\nhar inte haft kraften och orken att föra en stabil\r\npolitik i försvarsfrågan. Det s.k. krispaketet från i\r\nhöstas var spiken i den kista som 1988 års\r\nförsvarskommitté lades ner i.</pre><pre>Socialdemokraternas oförmåga att\r\nhandlingskraftigt ta sig an de problem som\r\nförsvaret brottas med skapar stora osäkerheter ute\r\ni landet. Vilket eller vilka regementen kommer att\r\nfå stryka på foten nästa gång? De anställdas\r\nsituation är svår. Att ständigt gå med\r\nnedläggningshot vilande på sina axlar är en tung\r\nbörda.</pre><pre>De olika turerna inom försvaret under senare år har\r\nökat förvirringen. 1987 års försvarsbeslut var inte\r\nmånga veckor gammalt när det konstaterades att\r\ndet inte höll måttet. Fu 88-kommittén hann\r\nknappast starta innan den upplöstes.</pre><pre>Nästa steg blev tillsättandet av 1988 års\r\nförsvarskommitté med målsättning att tidigarelägga\r\nnästa försvarsbeslut med ett år, men så blev inte\r\nfallet utan den kapsejsade i höstas, och på den\r\nvägen är vi. Och nu senast bestämdes att\r\nvärnplikten skall utredas.</pre><pre>Herr talman! Den säkerhetspolitiska situationen\r\nhar i vårt närområde förändrats i positiv riktning\r\nunder senare år. Warszawapaktens fall har\r\nresulterat i en minskad hotbild, men samtidigt\r\nkvarstår osäkerheten om den fortsatta utvecklingen\r\ni Sovjetunionen och dess republiker.</pre><pre>Under hela 1970-talet och den tidigare delen av\r\n1980-talet skedde en kraftig upprustning i vårt\r\nnärområde. Under samma tidsperiod genomförde\r\nvi i vårt land en reell nedrustning. Det är från denna\r\nutgångspunkt vår försvarsdebatt skall starta.</pre><pre>Utvecklingen i försvarsmakten efter första\r\nvärldskriget med en kraftig nedrustning som\r\nresultat är ingenting att efterapa just i dag.</pre><pre>När andra världskriget bröt ut var vårt land i det\r\nnärmaste oförberett. Många trodde att det första\r\nvärldskriget också skulle bli det sista kriget. Det var\r\ni den andan svensk försvarsplanering levde och som\r\nnu i dag återkommer med förnyad styrka.</pre><pre>Neutralitetspolitiken har med skiftande framgång\r\nhållit oss utanför de stora krigen, men eftergifterna\r\nunder andra världskriget var inte av den ärorika\r\nsorten. Men därtill var vi nödda och tvungna. I det\r\ntillstånd som försvaret då befann sig i gavs det inte\r\nmöjligheter till ett rakryggat handlande. Låt oss\r\ninte hamna i en liknande situation en gång till.</pre><pre>I regeringens planeringsanvisningar skall ÖB\r\nredovisa ett framtida försvar med en oförändrad\r\nram. Alla vet att detta kommer att innebära\r\nkraftiga nedskärningar inom alla försvarsgrenar.\r\nTusentals officerare och civilanställda kommer att\r\navskedas, regementen och flottiljer får stryka på\r\nfoten. Försvarsindustrin är en annan gren som får\r\nproblem. Inte ens på den nivå som centern,\r\nmoderaterna och folkpartiet liberalerna angett som\r\nplaneringsnivå går försvaret obemärkt förbi.</pre><pre>Herr talman! Vi har under lång tid levt på arvet\r\ninom försvarsmakten. Gammal materiel måste\r\nnågon gång förnyas. Detta är en förklaring till att\r\ndet behövs mer resurser till försvaret. Under lång\r\ntid har urholkningen av försvarets kassakista\r\npågått. Med ett givet mål från statsmaktens sida att\r\nalla värnpliktiga skall utbildas så att de kan utgöra\r\ndugliga krigsförband ges små utrymmen för\r\nrationaliseringar. Vi kan aldrig jämföra försvarets\r\nproduktion av förband med t.ex. Volvos\r\nbiltillverkning.</pre><pre>En priskompensation som är heltäckande och som\r\nger försvaret ersättning fullt ut är en nödvändighet\r\nom vi inte medvetet vill urholka försvarsmakten.</pre><pre>Rapporten från den avsuttna försvarskommitténs\r\narbetsgrupp om priskompensation borde ligga till\r\ngrund för ett rättvisare system.</pre><pre>Herr talman! Vi från centerns sida anser att ett\r\nekonomiskt tillskott utöver regeringens om 625\r\nmilj.kr. bör tillföras det militära försvaret nästa\r\nbudgetår. Vi skapar då en bättre handlingsfrihet\r\ninför nästa försvarsbeslut.</pre><pre>Att i det närmaste helt upphöra med\r\nrepetitionsutbildningen under nästa budgetår\r\nbedömer vi vara ohållbart. Det ger en bristande\r\ntrovärdighet åt vår försvarsförmåga. Ett\r\nkrigsförband som inte övas och samtränas med\r\nandra förband får en lägre kvalitet.</pre><pre>Vi föreslår därför att ytterligare 300 milj.kr. anvisas\r\nför repetitionsutbildningen.</pre><pre>Även på försvarsmaterielsidan bör en förstärkning\r\nske. Handlingsfriheten kräver detta. Vi vill\r\nförstärka den delen med 275 milj.kr.</pre><pre>Regeringen har under det gångna året gjort vissa\r\nbeställningar av kostnadskrävande slag som saknar\r\ntäckning inom försvarsramen. Haubits 77 B var en\r\nsådan post. Andra planerade beställningar har fått\r\nskjutas på framtiden. Samma mönster går igen när\r\ndet gäller U-båt 90. Återigen skall en tung\r\ninvestering beslasta en oförändrad ram. De hål som\r\nkommer att uppstå genom denna lättsinniga politik\r\när alltför stora.</pre><pre>Från centerns sida har vi en klar uppfattning att\r\nmedel för både Haubits 77 B och U-båt 90 måste\r\ntillföras försvaret i 1992 års försvarsbeslut. Vi har\r\nett sådant yrkande, men det har av misstag hamnat\r\ni reservation 37, där det står: ''inriktningen av\r\nmarinstridskrafterna med hänsyn till\r\nutgiftsramen''.</pre><pre>Vårt yrkande går ut på att finansieringen skall ske\r\ni nästa försvarsbeslut, och det påverkar därför inte\r\nbudgetramen 1991/92.</pre><pre>Arne Andersson i Ljung tog upp just denna fråga\r\noch vädjande om enighet från oppositionen\r\nangående finansieringen av U-båt 90. För oss i\r\ncentern är det inte svårt, eftersom vi redan har gjort\r\nett klart ställningstagande i denna\r\nfinansieringsfråga.</pre><pre>Herr talman! Läget inom totalförsvaret är för\r\ndagen inte det bästa. Handlingsförlamningen från\r\nregeringens sida har inte skapat det allra friskaste\r\nhumöret. Men än är det inte för sent. Det finns de\r\nsom vill få i gång Sverige och därmed även ge\r\ntotalförsvaret de nödvändiga resurserna. Centern\r\när ett av de partierna.</pre><pre>Anf. 5 JAN JENNEHAG (v):</pre><pre>Herr talman! Jag börjar med att yrka bifall till\r\nreservationerna 13, 19 och 70 i betänkandet.</pre><pre>De som tidigare har talat här har till en del\r\nuppehållit sig vid det inställda försvarsbeslutet och\r\nregeringens ansvar för att det inte blir något beslut\r\nnu och för att denna debatt förs i ett slags vakuum.\r\nAlla säger att detta är ett mellanår för försvaret.</pre><pre>Det är naturligtvis riktigt att regeringen liksom alla\r\nandra krafter i ett samhälle har ett ansvar. Men jag\r\nvill nog påstå att det inte är på grund av\r\nförsumligheter eller ovilja från regeringens sida att\r\nman inte kom fram till en lösning. Så har jag\r\ndefinitivt inte uppfattat det. Detta erkännande kan\r\nman väl kosta på sig i detta sammanhang.</pre><pre>Att tala om handlingsförlamning och att man inte\r\nhar haft kraft och ork kan naturligtvis bara bli\r\nmeningsfullt om man sätter det i relation till något,\r\noch då naturligtvis till vilken ställning\r\nförsvarsfrågan över huvud taget har i svensk\r\nsamhällsdebatt. Vilken ställning försvaret har kan\r\nbara förstås utifrån hur omvärlden ser ut, hur den\r\nhar förändrats och vilken form folkets uttryckta\r\nvilja får.</pre><pre>Jag fäste mig vid en sak som Ingvar Karlsson i\r\nBengtsfors sade med utgångspunkt i det\r\nförbättrade säkerhetspolitiska läget. Men samtidigt\r\nbetonade han att det råder osäkerhet. Javisst, det\r\när alla överens om. En sak är att analysera\r\nomvärlden och dra vissa slutsatser av det. En annan\r\nsak är att formulera vad man vill.</pre><pre>Det är helt klart att de borgerliga partierna vill ha\r\nett starkare eller åtminstone ett icke försvagat\r\nförsvar i förhållande till dagens läge. Och då tänker\r\njag på det militära försvaret, eftersom det är\r\nhuvudintresset i dag. Den åsikten har naturligtvis\r\nsin grund i vilka intressen man företräder som parti\r\ni ett samhälle som ju inte är sprunget ur gårdagens\r\nsituation eller dagens utan har en lång och djup\r\ntradition. Här har partierna olika roller. Till dessa\r\nroller hör naturligtvis att driva vissa frågor på\r\nväljarnas uppdrag. Jag erinrar mig en radiointervju\r\nför ganska många år sedan med förre högerledaren\r\nGunnar Heckscher. Han påstod att hans avgörande\r\nför att ansluta sig till sitt parti vid den tidpunkten\r\nvar partiets inställning i försvarsfrågan. I annat fall,\r\nmenade han, kunde han lika gärna ha varit\r\nsocialdemokrat. För mig är det ett förvånansvärt\r\nuttalande, men det belyser vilka krafter som är i\r\nrörelse och vilka roller partierna har att spela.</pre><pre>Vänsterpartiet har naturligtvis också en roll. Vi\r\nföreträder den del av svenska opinionen som\r\nifrågasätter det militära försvaret och som vill\r\nminska dess betydelse. Det får naturligtvis\r\nkonsekvenser för hur vi betraktar de andra\r\npartiernas agerande. Det är alltså fråga om att\r\nliksom på politikens övriga områden acceptera att\r\ndet finns en spännvidd. Vi har vant oss vid att i en\r\nsak som gäller rikets fortbestånd, för att uttrycka\r\ndet högtidligt, skall vi vara eniga. Risken för\r\nangrepp utifrån är ett mycket allvarligt hot mot\r\nrikets fortbestånd -- det är inget tvivel om saken.\r\nMen det är inte konstigt om det inom detta område\r\nskulle finnas olika uppfattningar, liksom vi kan\r\nolika uppfattningar om vilken utbildning vi skall ge\r\nför våra barn, hur vi skall ta hand om våra sjuka och\r\nvårda våra gamla. Det ligger inget suspekt i detta.\r\nDen som inte ställer upp för det absolut säkraste\r\nnär det gäller militärt försvar, den i varje läge, låt\r\noss kalla det, högsta nivå skall för den skull inte\r\nbeskyllas för att inte ta ett ansvar. Det är återigen\r\nen följd av hur vi betraktar omvärlden och vad vi\r\nvill göra.</pre><pre>För vänsterpartiets del är slutmålet en värld utan\r\nvapen. Förmodligen säger alla att det här vore\r\nnågonting som alla ställer upp för. Men för det\r\nmesta verkar det vara någonting som är -- låt oss\r\ngöra en liknelse -- som den kristna kärlekstanken.\r\nDet är vackert i och för sig, men det är minsann inte\r\nnågonting att bygga praktisk politik på. Även här\r\nkan vi skilja oss åt. När jag nu påstår att\r\nvänsterpartiets politik syftar till en värld utan\r\nvapen, måste det naturligtvis få konsekvenser för\r\nhur vi betraktar svenskt militärt försvar i dag. Hur\r\nskall vi kunna medverka i en process som över\r\nhuvud taget gör att en sådan tanke blir möjlig, gör\r\natt vi åtminstone kan komma i gång med en\r\nutveckling i den riktningen? Ett sådant\r\nställningstagande får givetvis konsekvenser. Det\r\ninnebär också i någon mening risker, eftersom få av\r\noss tror att människan i grunden har förändrats, i\r\nvarje fall inte under det allra senaste året. Vi är alla\r\nväl medvetna om att vi styrs av känslor, förmåga till\r\nlogiskt tänkande och det som driver våra\r\nhandlingar, alltifrån adrenalin och andra hormoner\r\ntill övriga, låt oss kalla dem, mer mätbara\r\nkomponenter i vår omgivning. Det finns ingen\r\nanledning att anta att vi här i Sverige i dag skulle\r\nbesitta något slags högre molarisk halt än man\r\ngjorde under antiken eller när som helst under den\r\ndel av mänsklighetens historiska utveckling som vi\r\nkan beskriva någorlunda säkert. Men denna\r\nsynpunkt innebär naturligtvis ett ställningstagande,\r\nsom i sin tur innebär att man tar konsekvenser av\r\nuppfattningen att vi skall ha en värld utan vapen. I\r\nnågon mening innebär det också givetvis risker. Det\r\nsom skiljer när det gäller denna spännvidd är om\r\nman är villig att ta dessa risker för att nå ett mer\r\nlångsiktigt och bättre mål.</pre><pre>Hur skall nu försvarsbeslutet ses i belysningen av\r\ndetta? Det är givetvis att acceptera den praktiska\r\npolitikens svårigheter. Det finns i varje läge en\r\nönskan att uppnå enighet. Det som bekymrar oss\r\nsom sysslar med försvarspolitiken -- Kerstin Ekman\r\nvar inne på detta -- är hur den politiska sistuationen\r\nser ut efter valet. Vem skall ta hand om denna fråga\r\nefter mellanåret, efter den här debatten som inte\r\nhetsar upp särskilt många? En trolig utveckling kan\r\nmycket väl vara att spännvidden efter valet snarast\r\när större än den är i dag. Vi får alltså leva med den\r\nsituationen och vänja oss vid tanken att den tiden\r\nkanske är förbi då vi hade en relativ enig\r\nuppfattning om hur svenskt militärt försvar bör\r\nutformas.</pre><pre>Den utveckling som vi har haft i vårt närområde\r\ninnebär ju till stor del att den militära kapacitet som\r\nvi har haft tidigare i stort sett bör kvarstå, men det\r\nfinns ändå vissa förhållanden som gör att man kan\r\ntala om en kvalitativ förändring. Vi räknar inte med\r\natt vi skall utsättas för kustinvasion t.ex. över\r\nÖstersjön. Jag tror att det är få i denna sal som över\r\nhuvud taget betraktar det som sannolikt. Det bör\r\nnaturligtvis få konsekvenser t.ex. för vår syn på\r\nbehovet av pansarbrigader i södra Sverige. Det är\r\nett exempel där vi menar att utvecklingen i vår\r\nnärhet medverkar till att vi kan förändra den\r\nmilitära organisationen och gör det möjligt att\r\nsänka kostnaderna. Det är givetvis i denna ordning\r\nett ställningstagande måste göras. Det finns i och\r\nför sig andra modeller. Man kan fastställa en viss\r\nandel av bruttonationalprodukten och säga att\r\ndetta skall det militära försvaret få alldeles\r\noberoende av hur det ser ut omkring oss. Det är\r\nförmodligen praktiskt hanterbart och\r\nändamålsenligt men knappast en frukt av ett\r\nresonemang om behov som grundar sig på förnuft\r\noch analys.</pre><pre>I det stycket kan vi säga att hur vi än mäter det\r\nsvenska militära försvarets styrka har det minskat,\r\ndet har skett en faktisk nedrustning. Från vårt\r\npartis synpunkt är det en helt riktig utveckling. Den\r\nmilitära andelen av bruttonationalprodukten har\r\nminskat, andelen av statens budget har minskat\r\nmen vi vill minska den ytterligare. Då kan man säga\r\natt det är propagandistiskt att göra det. Det är ett i\r\nvissa kretsar populärt beslut. Javisst, men det kan\r\nockså betraktas som ett förnuftigt förslag, med\r\nutgångspunkt i de värderingar som jag har\r\nredovisat här tidigare.</pre><pre>När vi säger att vi vill minska det svenska militära\r\nförsvarets ekonomi med 10 % under det här\r\nbudgetåret medför det naturligtvis mycket\r\ndramatiska ingrepp. Det är ingen lätt uppgift.\r\nFörmodligen är det på gränsen till vad man kan\r\nåstadkomma, om inte organisationen skall lamslås\r\nhelt och hållet och enbart ha att göra med sin egen\r\nminskning. Det är möjligt att det kan finnas andra\r\nslutsatser av det, men jag tror att det mycket väl\r\nkan förhålla sig så. En kritiker kan också säga att\r\n10 % är en lättförståelig och lättuppfattad siffra och\r\nav den anledningen lämplig att välja. Jag kan inte\r\nbortse från att så är fallet. Politiken är fylld av den\r\ntypen av s.k. symbolsiffror, symbolområden. Vår\r\nsymbolsiffra för det svenska försvaret är en\r\nminskning med 10 %.</pre><pre>Värnpliktssystemet kommer att utredas. Det har i\r\noch för sig vi som sysslar med försvarspolitik haft\r\nönskemål om och känt till ett bra tag. Men i dag\r\npresenteras det som en nyhet i massmedia. Det är\r\nnaturligtvis alldeles uppenbart att konsekvensen\r\nför oss som vill ha en minskning av den militära\r\norganisationen blir att en allmän värnplikt för alla\r\nmän kommer att utgöra en alltmer omöjlig\r\nkonstruktion. Det kan man naturligtvis lösa med\r\nolika medel. Man kan acceptera att begreppet tas\r\nbort. Vi skall inte tala om allmän värnplikt. Man\r\nkan tala om allmän värnplikt i teorin men inte\r\ngenomföra den i praktiken, ungefär som man gör i\r\nDanmark. Man kan ha ett system där de som vill\r\ningå i en militär organisation har möjligheter att\r\ngöra det, andra slipper. Man kan ha\r\nlottningssystem. Det lär som sagt bli tillfälle att\r\ndebattera detta när utredningen kommer i gång.</pre><pre>Det är viktigt att synen på det militära försvaret\r\nsom en hela folkets angelägenhet lever kvar. Den\r\nåsikten tror jag i alla fall är gemensam för oss\r\nallihop. Det är definitivt en förutsättning för att vi\r\nskall behålla ''det kollektiva ansvaret för\r\ndödandet''. Det skall inte vara möjligt att utpeka\r\nnågon viss grupp som står för samhällets våld. Jag\r\ntror att det är utomordentligt viktigt. Det är\r\nnärmast en fråga av filosofisk karaktär, men det är\r\nen princip som jag tycker att ett demokratiskt\r\nsamhälle inte har råd att slänga över bord.</pre><pre>Jag började med att säga att alla påstår att det här\r\nförsvarsbeslutet innebär ett mellanår. Man kan\r\nockså säga, som en del har gjort, att förhållandet att\r\ndet är så är ett uttryck för vanmakt. Man kan säga\r\natt det är ett uttryck för en faktisk politisk situation.\r\nMan kan säga att det råder vanmakt på en mängd\r\nandra områden inom politiken. Det här belyser\r\nnaturligtvis det faktum att ingen påstår att\r\ndemokrati är enkelt. Ingen påstår att demokrati är\r\nett sätt att på ett effektivt sätt nå fram till beslut.\r\nMen det är ett sätt att nå fram till ett beslut som\r\nmajoriteten till nöds kan acceptera.</pre><pre>Det skulle naturligtvis vid ett annat tillfälle än en\r\ndag som denna, när förströddheten och\r\nlikgiltigheten är den etikett som nästan alla\r\nanvänder i avvaktan på det som skall komma, vara\r\nangeläget att fundera kring mer principiella frågor.\r\nMen jag tycker att vi måste ha den delen i åtanke\r\nhela tiden. Militärt försvar handlar inte om\r\nregionalpolitik, om budget eller om industrins\r\nsysselsättning i första hand. Det är konsekvenser\r\nsom vi kan betrakta i ett senare skede. Det är\r\nnaturligtvis nödvändiga konsekvenser. För mig som\r\nnorrlänning är det naturligtvis en väldig skillnad\r\nmellan att förband i Västernorrland läggs ned och\r\natt man tar bort motsvarande arbetstillfällen i andra\r\ndelar av landet. Behovet är naturligtvis vida större\r\ni de glest befolkade delarna av landet. Det är\r\nnågonting som vi lär få debattera ytterligare\r\nframöver. I dag är det inte läge för det.</pre><pre>Herr talman! Jag yrkar än en gång bifall till\r\nreservationerna 13, 19 och 70.</pre><pre>Med anledning av det som i övrigt har sagts om\r\nintresset för den här debatten i dag, skulle man\r\nkunna säga att det finns fler saker som vi har haft\r\nmed i förberedelserna för det här betänkandet,\r\nvilka vore värda att belysa vidare. Men jag avstår\r\nav de skäl som jag angett.</pre><pre></pre><pre>Anf. 6 ARNE ANDERSSON i Ljung (m)\r\nreplik:</pre><pre>Herr talman! I detta joviala och, som Jan Jennehag\r\nsjälv sade, smått filosofiska inlägg finns en ny\r\nriktning som vi inte är riktigt säkra på att vi känner\r\nigen. Jag ifrågasätter inte att det är vänsterpartiets.\r\nMen jag tycker ändå att det är värt att notera att\r\nvänsterpartiets mål är en värld utan vapen.</pre><pre>Det är möjligt att intressegemenskaperna i\r\nvärldskommunismens upplösning har gått så pass\r\nlångt att det finns behov av att så här kraftigt\r\nmarkera avstånd från kommunistiska regimer runt\r\nom i världen. Det är annars uppenbart att intresse\r\ngemenskapen i partier som har funnits tidigare och\r\nsom stått vänsterpartiet kommunisterna nära har\r\nfört fram till vapensmedjor som har rasslat och\r\ndundrat kraftigare än någon annanstans i världen.\r\nFrån den utgångspunkten är det en mycket\r\nintressant iakttagelse att Jan Jennehags och hans\r\npartis uppfattning nu är att det vore lugnast och\r\nbäst, t.o.m. ett mål, med en värld utan vapen. Man\r\nkan närmast fråga sig varför vänsterpartiet nöjer sig\r\nmed att minska den svenska vapenarsenalen med\r\n10 %, om man ändå har den grundläggande\r\ninställningen. Men det kanske tjänar ett annat\r\nsyfte.</pre><pre>Min fråga, Jan Jennehag, är: Om varken Jan\r\nJennehag eller jag kan påverka vapensmedjorna\r\nute i världen, och vi vet att den militära potentialen\r\när betydande, är det då en klok politik att Sverige,\r\nsom ni i vänsterpartiet föreslår, gör ensidiga\r\nneddragningar av vårt försvar? Det handlar dock\r\nom människors integritet och oberoende. Det\r\ngäller för alla alltifrån de vänsterpartister som\r\nröstar på Jan Jennehag till dem som röstar på andra\r\npartier ända ut på högerkanten och på mitt eget\r\nparti. Alla de människorna är nog undrande inför\r\nett sådant budskap.</pre><pre>Anf. 7 JAN JENNEHAG (v) replik:</pre><pre>Herr talman! Var vapensmedjor har skramlat\r\nmest, Arne Andersson i Ljung, det kan man\r\nnaturligtvis diskutera. Men jag tror att det har\r\nskramlat väl så mycket på andra håll som i de\r\nförutvarande kommunistiska staterna. För att\r\navsluta den delen av debatten vill jag säga att jag\r\ntar ansvar för den politik som mitt parti har beslutat\r\nom i den ordning som jag tycker är demokratisk.\r\nOm sedan Arne Andersson definierar det som att\r\nvi genom partiets historia har haft\r\nintressegemenskap, åsiktsgemenskap eller vilken\r\ngemenskap som helst med diktaturer är det Arne\r\nAnderssons analys. Jag tror inte att vi kommer\r\nlängre i den frågan.</pre><pre>Jag tycker alltså att den politik som mitt parti har\r\nfört genom den svenska historien tål en belysning.\r\nOm Arne Andersson i Ljung har en annan\r\nuppfattning, får vi väl ta upp en diskussion.</pre><pre>Så till en annan sak som togs upp i Arne\r\nAnderssons inlägg. Det gäller hans fråga om hur vi\r\nkan föreslå ensidiga neddragningar. Då vill jag först\r\noch främst säga att det inte är fråga om några\r\nensidiga neddragningar. Det sker ju neddragningar\r\npå många håll i vår omgivning. Jag tror att det\r\nhandlar om neddragningar som kan stå sig. Därför\r\ntycker jag att det är en uppgift för vårt parti att ta\r\nde praktiska konsekvenserna av en sådan här\r\nutveckling. Vi måste visa att vi tycker att\r\nutvecklingen är riktig och att vi vill ge vårt bidrag\r\ngenom att göra det som vi vill att andra skall göra.</pre><pre>Anf. 8 PAUL CISZUK (mp):</pre><pre>Herr talman! Säkerhets- och försvarspolitiken kan\r\ninte ändras från den ena dagen till den andra. Vi i\r\nmiljöpartiet de gröna har alltsedan partiets\r\ntillkomst sagt nej till principen om militärt försvar,\r\noch vi gör det med ännu större emfas i dag. Men det\r\nbetyder inte att vi vill avrusta utan att ta hänsyn till\r\nhistoriska erfarenheter, till omvärldens utseende\r\neller till den ovissa framtiden. Detta måste beaktas.</pre><pre>Majoriteten i denna riksdag synes emellertid\r\nklamra sig fast vid en militär modell som gäller ända\r\nsedan andra världskriget. Den blir alltmer föråldra\r\ntill följd av utvecklingen i omvärlden och den\r\nsnabbt ökande sårbarheten i vårt samhälle.</pre><pre>Grunden för försvarspolitiken förändras just nu\r\nraskt och radikalt:</pre><pre>Den hotfulla Warszawapakten är borta.\r\nMarginaldoktrinen är irrelevant. Regeringen\r\nvänder på klacken och ansöker om medlemskap i\r\nEG. Neutralitetspolitiken överges. Sårbarheten\r\nökar. Man talar om beredskapshänsynen i den\r\nkommunala planeringen. Men staten lägger fram\r\nförslag om byggandet av en Öresundsbro utan att\r\ndet förs diskussioner om sårbarhetsaspekten. 30 %\r\nav de värnpliktiga ratas och kan inte krigsplaceras.\r\nDe passar inte in i systemet osv.</pre><pre>Men försvaret förändras inte. Tre\r\nförsvarskommittéer misslyckas. Men man skjuter\r\ntill samma pengar, i fasta priser, som man alltid har\r\ngjort. Försvarsstaben försöker med dessa medel\r\nförtvivlat upprätthålla ett stormaktsförsvar som det\r\negentligen inte längre finns några pengar till. Det är\r\nungefär så jag uppfattar situationen.</pre><pre>Fortfarande talas det i programplaneanvisningarna\r\ntill ÖB om att vi skall vara alliansfria i fred syftade\r\ntill neutralitet i krig. Talet om ett EG-medlemskap\r\nsyftande till neutralitet i krig låter trovärdigt och\r\nbra. De säkerhetspolitiska dogmerna har blivit\r\nföråldrad liturgi, och det militära försvaret liknar\r\nalltmer en potemkinkuliss.</pre><pre>Jag tycker att det finns tre krav som bör ställas på\r\nett bra försvar: Det skall vara en god anspassning\r\ntill hotbilden. Det skall vara minsta möjliga militära\r\nmakt. Det skall vara så stor folklig förankring som\r\nmöjligt.</pre><pre>Egentligen saknar Sverige i dag en försvarpolitik.\r\nDet är alltså hög tid att vi skaffar oss en sådan. Men\r\ndet kan vi inte göra så länge vi saknar ett ordentligt\r\nbeslutsunderlag. Därför föreslår vi i miljöpartiet att\r\ntvå sakkunniga utredningar tillsätts som i\r\nkonkurrens arbetar fram olika möjliga\r\nförsvarsmodeller. Då får vi inte bland in\r\npartipolitiker. Men riksdagens försvarsutskott kan\r\nlämpligen vara en referensgrupp när det gäller de\r\nhär utredningarna. Som jag redan har sagt har jag\r\nmycket dåliga erfarenheter av tidigare\r\nförsvarskommittéer.</pre><pre>Naturligtvis kan försvaret inte utformas om det inte\r\nfinns några politiska värderingar. Olika partier har\r\nolika ideér om vad som är lämpligt. Men vill man\r\nvara med i EG, får man också lyssna litet i EG och\r\nta reda på vad som kan passa. Vill man bygga upp\r\nsamhället inom ekologiska ramar, blir sannolikt en\r\nannan modell aktuell -- i likhet med vad som antyds\r\ni reservation 3 från oss i miljöpartiet. Värderar man\r\npengar och effektivitet högst, blir det kanske en\r\nyrkesarmé. Är man radikal-pacifist, blir det\r\ncivilmotstånd osv.</pre><pre>Kunde man ändå inte enas om ett framtagande av\r\nett ordentligt beslutsunderlag?</pre><pre>Herr talman! Jag yrkar inte bifall till reservation 2\r\nfrån miljöpartiet men vill återigen framhålla denna.</pre><pre>Som framgår av det här betänkandet har vi i\r\nmiljöpartiet de gröna, tycker i alla fall vi, rätt\r\nmånga förslag om förbättringar redan för nästa\r\nbudgetår. Trots det bristande underlag som jag har\r\ntalat om finns det en del saker som det enligt vår\r\nmening redan är möjligt att göra.</pre><pre>Vi vill t.ex. börja bygga upp ett land som är mera\r\nrobust och försvarbart. Men vi vill också göra\r\nakutinsatser på den civila sidan. Pengar får vi loss\r\ngenom att omstrukturera den militära delen. Vi vill\r\nspara 3,4 miljarder i det sammanhanget genom en\r\nnedläggning av JAS-projektet och flygverksamhet,\r\ngenom en reduktion av pansartrupperna osv.</pre><pre>Men samtidigt vill vi utöka anslaget med 712\r\nmiljoner för repetitionsutbildning, för ett bättre\r\nskydd, för helikoptrar m.m.</pre><pre>Vi landar då på en ram om 32 miljarder, inkl. sive\r\npriskompensation för den militära delen av\r\nförsvaret. Vi utgår då inte från något symboliskt\r\nprocenttal. Vi har gått igenom krigsmaktens\r\nstruktur och menar att det i dag går att undvara\r\nnämnda delar.</pre><pre>Den civila ramen vill vi utöka med 651 miljoner.\r\nDet är fråga om en försöksverksamhet med\r\ndirektrekrytering av värnpliktiga till utbildning\r\ninom räddningstjänst, inom sjukvården och för\r\nanläggande av våtmarker. Sammanlagt skulle 2 600\r\nvärnpliktiga beröras.</pre><pre>Vi menar att den här vägen är den realistiska när\r\ndet gäller att utveckla den allmänna värnplikten till\r\natt vara en allmän värntjänst. Det enda realistiska\r\nalternativet, som vi ser saken och om\r\nvärnpliktssystemet nu skall behållas, är att\r\nverksamhetsområdet utvidgas. Oberoende av vad\r\nman sedan tycker om det militära försvaret är det\r\nhär en praktiskt gångbar lösning såvitt jag förstår.</pre><pre>Vidare vill vi stödja olika åtgärder för att minska\r\nsårbarheten i fråga om vattenförsörjning och\r\nenergiförsörjning. I första hand gäller det åtgärder\r\nbeträffande elsystemet. Lokala nät måste kunna\r\nfrikopplas, så att det går att utnyttja en lokal\r\nkraftkälla för de allra nödvändigaste behoven.\r\nHälso- och sjukvården behöver en förstärkning i\r\nhändelse av kris eller krig. En viktig detalj är att\r\nman skaffar lager av återanvändbara sprutor,\r\nkanyler osv. Men det handlar också om\r\ninfusionsvätskor. Jag yrkar bifall till reservation 17.</pre><pre>Behovet av helikoptrar för transporter av skadade\r\nhar länge framhållits av t.ex. Hans Lindblad. Jag\r\nyrkar bifall till reservation 18.</pre><pre>Det kan vara riktigt, som regeringen föreslår, att\r\nlägga ansvaret för helikopterberedskapen på\r\nlandstingen. Men samtidigt bör man, som\r\nmoderaterna anför i en reservation, komma ihåg att\r\nden här verksamheten är ganska främmande för\r\nlandstingen. Vårt förslag till budgetförändringar\r\ninnebär att vi avsätter 200 miljoner i det här\r\nsammanhanget, så att det går att sätta upp\r\nhelikopterförband vid terrängtrupperna. De\r\nbehövs för transporter av förnödenheter till\r\njägarförband och för intransporter av sjuka och\r\nskadade. Det måste finnas en god\r\nhelikopterkapacitet överallt i vårt land. Därför\r\nyrkar jag också bifall till den moderata\r\nreservationen, där man förespråkar fortsatt\r\nhelikopterverksamhet på Säve. Det handlar alltså\r\nom reservation 35.</pre><pre>När det gäller livsmedelsberedskapen blir\r\nsårbarheten allt större genom att vi har en\r\ncentraliserad förädlingsindustri och genom\r\nnedläggningen av åkermark. Regeringen följer inte\r\nupp den nya jordbrukspolitiken. Man väntar med\r\natt köpa in livsmedelslager. Jag kan begripa att man\r\ntvekar. Det finns ju inga bra lagringsmetoder. Vi\r\nföreslår en utbyggnad av livsmedelslagringen på\r\ns.k. kärngårdar. Kan inte det vara intressant för\r\nförespråkarna av kärnförsvarsmodellen? Dessa\r\nkärngårdar kunde vara utrustade med ett mejeri,\r\nett slakteri och en kvarn. Lagring i form av levande\r\ndjur, potatis och spannmål är betydligt säkrare och\r\nenklare än överkapacitet hos Konsum eller\r\nDAGAB -- och dessutom bättre för både landskap\r\noch ekologi. Den mest trovärdiga beredskapen är\r\nden som finns ute hos de enskilda människorna och\r\nfamiljerna. Hemskyddet bör ha hög prioritet. Vi\r\nhar motionerat om 3 miljoner ytterligare för\r\nhemskyddsverksamheten. Glädjande nog föreslår\r\nutskottet nu 1,5 miljoner mer än regeringen. Det\r\ntackar man för.</pre><pre>Herr talman! Det finns mycket att säga om\r\nberedskap på det civila området. Mycket skulle\r\nkunna åstadkommas för relativt små medel, t.ex.\r\nen evakueringsplan för Stockholm. Den skulle ha\r\nett oskattbart värde i händelse av nordlig vind och\r\nhärdsmälta i Forsmark.</pre><pre>Apropå kärnkraft och försvar upphör jag aldrig att\r\nförvånas över att vi litar så starkt på internationella\r\nkonventioner när det gäller just detta att\r\nreaktorerna inte skall angripas eller hotas av någon\r\nfientlig makt. Det är rart. Skulle vi då inte i\r\nkonsekvensens namn skriva en konvention mot\r\nkrig, och i ett slag slippa hela den militära\r\nförsäkringspremissen på 30 miljarder kronor. För\r\ndet är väl inte terrorbalansstrategin som gäller, att\r\nvi behöver JAS-plan för att kunna hota verken i\r\nIgnalina och Greifswald? Nej, herr talman, nu är\r\njag dum. Får jag övergå till att yrka bifall till\r\nreservationerna 64, 65, 66 och 67.</pre><pre>Detta är frågor om rekrytering av värnpliktiga\r\ndirekt till det civila försvaret. Det är något\r\nutomordentligt positivt och konstruktivt.\r\nUndsättningsplutonerna som skall plocka fram\r\nskadade ur bombade hus bör t.ex. inte bestå av\r\nenbart 50- och 60-åringar. Folkpartiet har här ett\r\ngammalt men framsynt förslag. Det är bra, även om\r\ndet inte, som vi hoppas, skulle bli början till en\r\nallmän värntjänst.</pre><pre>Ett annat område där det behövs positiva åtgärder\r\när de värnpliktigas resor. De skall definitivt inte\r\ninskränkas, men däremot styras över till järnväg så\r\nlångt som möjligt. Låt alla få periodkort på ungefär\r\nsamma sätt som vi riksdagsledamöter. Själva\r\nresandet blir kanske något dyrare, men totalt skulle\r\ndet bli en besparing genom att man slipper en stor\r\nadministration i storleksordningen en person per\r\nregemente. Samtidigt skulle man gynna järnvägen\r\ngenom att öka resandeunderlaget. Norge har goda\r\nerfarenheter av ett sådant system.</pre><pre>Försvarsindustrin ägnas många ord i propositionen.\r\nVi menar att industrin skall anpassas till vårt försvar\r\noch inte tvärtom, som nu sker. Vi får utrusta oss\r\nmed Haubitzar som inte ens ÖB bett om eller med\r\nJAS-flygplan som blir näst bäst. Vi har ju sett i\r\nGulfkriget hur värdefullt det är att vara näst bäst.\r\nVad vi behöver är en inhemsk tillverkning av\r\nexempelvis luftvärnsrobotar, pansarvärnsrobotar,\r\nminor, torpeder, olika slag av ammunition och\r\nsprängämnen. Det gäller rimligtvis också\r\ngranatgevär, handeldvapen och\r\nkommunikationsteknisk utrustning. Vi har inte råd\r\natt lägga ned pengar på dyrbara specialfarkoster\r\nsom JAS eller stridsvagnar. Vapenexporten skall\r\nupphöra, men svensk tillverkning av små smarta\r\nvapen bör vara möjlig.</pre><pre>Jag yrkar bifall till reservation 19 och nedläggning\r\nav JAS.</pre><pre>Karlskronavarvet bör emellertid behållas. Jag\r\nyrkar bifall till reservation 77 som är avgiven av\r\nArne Andersson i Ljung m.fl.</pre><pre>Sammanfattningsvis skall jag nöja mig med att av\r\ntidsskäl yrka bifall endast till reservationerna 15,\r\n18, 19, 35, 65, 66, 67 och 77. Men även till\r\nreservation 17 där jag förstår att flera yrkar bifall.\r\nJag kommer även att begära votering när det gäller\r\ndessa.</pre><pre>Jag vill ställa tre övergripande frågor till de andra\r\npartierna. Skall vi utveckla eller avveckla\r\nvärnpliktssystemet? Skall försvaret EG-anpassas?\r\nHur skall kärnkraften försvaras? Jag hoppas att\r\nmoderaterna har goda svar här. Tack!</pre><pre></pre><pre>Anf. 9 ROLAND BRÄNNSTRÖM (s):</pre><pre>Herr talman! Försvarsutskottets betänkande nr 8,\r\nsom vi nu behandlar, beskriver den tänkta\r\nverksamheten inom totalförsvaret för endast ett år.\r\nSkälen för detta är många, men ett par av dem är\r\nmer påtagliga än andra.</pre><pre>Ett skäl är osäkerheten när det gäller den\r\nfortsatta utvecklingen i Europa och i vårt\r\nnärområde. Ett annat är den brist i samsyn om\r\nhuruvida verksamhet och ekonomi inom försvaret\r\nstår i god relation till varandra.</pre><pre>Nuläget vad avser den säkerhetspolitiska\r\nbedömningen kan kort beskrivas på följande sätt.</pre><pre>Den säkerhetspolitiska miljön i vår del av världen\r\nhar under de senaste åren genomgått\r\ngrundläggande förändringar i såväl politiskt som\r\nmilitärt avseende. Även om förändringsprocessen\r\när koncentrerad till Öst- och Centraleuropa har den\r\nlångtgående, och i sina huvuddrag positiva\r\nkonsekvenser, för hela Europa liksom för\r\nrelationerna mellan USA och Sovjetunionen.</pre><pre>Det två militäralliansernas roll och ställning har\r\nsålunda radikalt förändrats. Warszawapakten har i\r\npraktiken upphört som militärt samarbetsorgan.</pre><pre>Säkerheten i norra och nordvästra Europa är starkt\r\nknuten till den vidare europeiska\r\nsäkerhetssituationen. Samtidigt uppvisar Norden\r\noch dess närområde vissa särdrag i såväl politiskt\r\nsom militärstrategiskt avseende i förhållande till\r\nEuropa i dess helhet.</pre><pre>Sammantaget innebär således de säkerhetspolitiska\r\nförändringar som redan genomförts resp. avtalats i\r\nEuropa ett allmänt gynnsammare\r\nsäkerhetspolitiskt klimat som kommer även Sverige\r\ntill del.</pre><pre>I denna situation bör Sveriges försvarspolitik\r\nkännetecknas av öppenhet för de positiva\r\nförändringar som ter sig långtsiktiga och\r\noåterkalleliga, men även av fasthet för att fortsätta\r\natt bidra till lugn och stabilitet i en nordisk miljö\r\nsom i betydande utsträckning präglas av mer eller\r\nmindre permanenta strategiska stormaktsintressen.</pre><pre>Det är mot denna bakgrund vår försvarspolitik\r\nlångsiktigt bör utformas. Jag vill nu övergå till att\r\nge den socialdemokratiska synen på det militära\r\nförsvaret. Barbro Evermo Palmerlund kommer\r\nsenare att belysa de civila delarna av totalförsvaret\r\nm.m.</pre><pre>Hur är då läget inom försvarsmakten? Ja, det\r\nframgår av propositionen att försvarsministern\r\nanför att det militära försvaret i många avseenden\r\när bra. Den anställda personalen är kunnig. Andan\r\noch motivationen hos de värnpliktiga är god.\r\nFörsvarsindustrin har utvecklat och levererat\r\nmateriel med hög standard. Många typer av\r\nförband har dock minskat i antal och bara till en del\r\nkunnat moderniseras i takt med utvecklingen i\r\nomvärlden.</pre><pre>Specifikt för arméstridskrafterna redovisas att\r\ninställda och avkortade krigsförbandsövningar, i\r\nkombination med brist yrkesofficerare, lett till ett\r\nökat behov av kompletterande utbildning.</pre><pre>Marinens kvalificerade krigsförband bedöms\r\nkunna lösa sina huvuduppgifter direkt efter\r\nmobilisering, men i vissa fall med begränsad\r\nuthållighet. De delar som är begränsat krigsdugliga\r\nkräver kompletterande utbildning och underhåll.</pre><pre>Flygstridskrafterna har hög beredskap och\r\ninitialeffekt. Brist på personal, främst i övre\r\nNorrland, begränsar dock beredskapen. Här\r\nbehövs kompletteringsutbildning för att öka\r\nuthålligheten.</pre><pre>Vi har inom utskottet noterat ett antal allvarliga\r\nproblem när det gäller läget inom försvarsmakten,\r\nt.ex. materielens i vissa fall bristande modernitet,\r\narmeförbandens bristande förmåga att uppträda\r\noch verka i mörker, eftersatt materielunderhåll\r\nsamt otillräcklig utbildning och uthållighet hos\r\nmånga förband.</pre><pre>Men det är också enligt utskottets mening en\r\ncentral fråga hur åtgärder kan rätta till dessa brister\r\noch hur de skall avvägas mot förslag om ny\r\nverksamhet och mot behovet av strukturella\r\nförändringar. I nuvarande beslutsläge och\r\nstatsfinansiella situation anser utskottsmajoriteten\r\natt det är nödvändigt att reducera ambitionerna för\r\nbristtäckning och strukturreformer till vissa\r\nförberedande åtgärder för att säkerställa största\r\nmöjliga handlingsfrihet inför ett nytt\r\nförsvarsbeslut.</pre><pre>När det gäller det militära försvarets fortsatta\r\nutveckling hänvisar också ministern till det\r\nstatsfinansiella läget och till avsikten att fatta ett\r\nnytt långsiktigt försvarsbeslut år 1992. I det läget\r\nanser han att planeringen för försvaret måste utgå\r\nfrån oförändrade ekonomiska ramar och att det är\r\nnödvändigt att undvika nya åtaganden som\r\nlångsiktigt binder statsmakterna till rampåslag.\r\nPlanering och verksamhet bör därför inriktas och\r\ngenomföras så att statsmakterna har en rimlig grad\r\nav handlingsfrihet inför ett nytt försvarsbeslut.</pre><pre>Ett flertal motioner behandlar denna övergripande\r\ninriktning för det militära försvaret. Sålunda ges i\r\nmotion Fö201 från miljöpartiet förord för ett\r\nmilitärt försvar som är mer flexibelt när det gäller\r\nvitt skilda hotbilder inom spektrat miljöförstöring,\r\nmilitärt angrepp, ekonomiskt angrepp och sociala\r\nhot.</pre><pre>I motion Fö17 från centerpartiet framförs i ett\r\nyrkande ett avslagskrav på propositionens förslag\r\ntill inriktning av det militära försvaret med\r\nhänvisning till att läget nu kräver att brister\r\nåtgärdas inom såväl utbildningen som\r\nmaterielanskaffningen. Enligt ett annat yrkande\r\nbör riksdagen uttala att den allmänna värnplikten\r\nmåste utgöra fortsatt grund för det militära\r\nförsvaret.</pre><pre>När det gäller den övergripande inriktningen av\r\nförsvarsmakten hänvisar utskottsmajoriteten till\r\nvad som tidigare sagts i samband med\r\növervägandena om läget i totalförsvaret. Utskottet\r\nanförde då att det under i frågavarande mellanår är\r\nnödvändigt att, inom ramen för tillgängliga\r\nresurser, reducera ambitionen vad avser långsiktigt\r\nangelägna strukturreformer till förberedande\r\nåtgärder inom vissa områden och att med hjälp av\r\nsäkerhetspolitiskt acceptabla besparingar\r\nsäkerställa största möjliga handlingsfrihet inför det\r\nkommande långsiktiga försvarsbeslutet.</pre><pre>Vi kan därför inte godta de förslag till annan\r\ninriktning som förs fram i motionerna Fö201 från\r\nmiljöpartiet, Fö408 från moderaterna och Fö17\r\nfrån centerpartiet.</pre><pre>Allmän värnplikt gäller sedan länge som princip för\r\nuttagning av soldater till försvaret. Propositionen\r\nföreslår ingen ändring av detta förhållande. Den\r\nallmänna värnpliktens stora symbolvärde har heller\r\ninte ifrågasatts. Utskottet ser därför inga vägande\r\nskäl för att nu göra ett uttalande i enlighet med\r\nyrkande 11 i motion Fö17. Riksdagen bör således\r\navslå motionsyrkandet.</pre><pre>Herr talman! Jag övergår nu till att belysa vår syn\r\npå verksamheten inom armén, marinen och\r\nflygvapnet.</pre><pre>Arméns krigsorganisation består för närvarande av\r\nbl.a. 21 brigader. Försvarsministern strävar efter att\r\nupprätthålla organisatorisk handlingsfrihet men\r\nanför att denna kan hållas på en lägre nivå än vad\r\nsom tidigare ansågs nödvändigt. En\r\nsäkerhetspolitiskt och ekonomiskt betingad\r\nreduktion bör sålunda kunna genomföras genom\r\natt planeringen inför 1992 års försvarsbeslut\r\ninriktas mot en struktur med 18 brigader. Enligt\r\npropositionen bör tre av de nuvarande\r\ninfanteribrigaderna avvecklas, nämligen\r\nNärkebrigaden, Kronobergsbrigaden och\r\nBohusbrigaden. De grundorganisatoriska\r\nkonsekvenserna härav har redan beaktats i\r\nplaneringen.</pre><pre>Minskat behov av ingenjörförband i\r\nkrigsorganisationen och en överföring av viss\r\nfältarbetsutbildning till de brigadproducerande\r\nmyndigheterna bör leda till en minskning av antalet\r\ningenjörsregementen. Svea ingenjörsregemente i\r\nSödertälje, som enligt riksdagens beslut skall flytta\r\ntill Strängnäs, bör i stället avvecklas. Av samma\r\nskäl bör förband för ingenjörsutbildning inte heller\r\netableras i Sollefteå.</pre><pre>Ett flertal motioner berör arméförbandens\r\nutveckling och anslagstilldelning. Sex motioner\r\nfrån bl.a. folkpartiet, moderata samlingspartiet och\r\nmiljöpartiet tar upp frågan om Svea\r\ningenjörsregementes framtid och användningen av\r\nAlmnäsetablissementet. Utskottsmajoriteten vill i\r\ndenna fråga hänvisa till riksdagens beslut hösten\r\n1989 med innebörden bl.a. att Ing. 1 skulle flyttas\r\nfrån Almnäs till Strängnäs och där samlokaliseras\r\nmed Södermanlands regemente, att FN-skolan\r\nskulle flyttas från Almnäs till Kungsängen och\r\nsamlokaliseras med Svea livgarde samt att\r\nfältarbetsskolans verksamhet tillsammans med\r\ningenjörinspektören med truppslagsavdelning ur\r\narméstaben skulle bilda ett ingenjörtruppernas\r\ntruppslagscentrum i Eksjö, samlokaliserat med\r\nGöta ingenjörsregemente. Samtidigt skulle\r\nAlmnäsetablissementet avvecklas.</pre><pre>Vi kan konstatera att synen på\r\nAlmnäsetablissementets betydelse och\r\nförutsättningarna för att lämna detta delvis har\r\nförändrats sedan frågan ursprungligen väcktes år\r\n1987. En större osäkerhet råder t.ex. om hur många\r\nvärnpliktiga som skall utbildas och med vilken\r\ninriktning. Det råder också osäkerhet om\r\nutvecklingsmålen för arméns framtida krigs- och\r\nfredsorganisation. Inför de överväganden härom\r\nsom behöver ske i anslutning till 1992 års\r\nförsvarsbeslut, torde det enligt utskottets\r\nuppfattning vara en fördel att också kunna mer\r\nförutsättningslöst värdera ett möjligt framtida\r\nutnyttjande av Almnäsetablissementet.</pre><pre>Det sagda innebär att det är angeläget med en\r\nsamlad genomgång av utbildningsbehoven i\r\nStockholmsområdet och att dessa vägs mot\r\nbefintliga resurser för utbildning m.m.</pre><pre>När det gäller marinförbanden anför\r\nförsvarsministern att det är angeläget och\r\nnödvändigt att kraftigt reducera marinens\r\nlednings-, bas- och underhållsorganisation för att\r\nuppnå balans mellan stridande och understödjande\r\nförband. Den påbörjade omstruktureringen bör\r\ndärför fullföljas. I avvaktan på ytterligare underlag\r\nom helikopterorganisationens framtida utformning\r\nbör investeringar för helikopterdivisionen i Säve\r\ninte göras.</pre><pre>Kravet på operativ förmåga i olika avseenden\r\nbehöver ytterligare övervägas. Därför bör beslut\r\nom inriktning avseende nya ytstridsfartyg också\r\nanstå till försvarsbeslutet 1992.</pre><pre>I fem motioner lämnas förslag som berör de marina\r\nstyrkornas basering eller förbandstilldelningen till\r\nde olika marinkommandona.</pre><pre>Vi anser att det i första hand ankommer på\r\növerbefälhavaren att fördela disponibla resurser\r\nmed hänsyn till bl.a. beredskapskrav och\r\nutbildningsmässiga förutsättningar. Utskottet anser\r\ndärför att riksdagen inte skall uttala sig om\r\nspecifika fartygs- eller helikopterförbands\r\nbasering. Inte heller bör några uttalanden nu göras\r\ni organisatoriska eller andra frågor av det slag som\r\nmotionärerna tar upp och som kan komma att\r\nprövas och fattas beslut om i 1992 års\r\nförsvarsbeslut.</pre><pre>Ubåtsskyddet är en av de verksamheter som enligt\r\nföredragande statsrådet bör prioriteras. Utskottet\r\nhar ingen annan uppfattning. Behovet av en utökad\r\nubåtsjaktkapacitet och de resursanspråk en sådan\r\nkan ställa bör dock vägas mot andra angelägna\r\nbehov inför ett ställningstagande i nästa\r\nförsvarsbeslut.</pre><pre>Det torde även bli nödvändigt att genomföra\r\nstrukturella förändringar i flygvapnet. Underlag för\r\nsådana beslut saknas men bör tas fram inför nästa\r\nförsvarsbeslut år 1992.</pre><pre>Flygstridskrafternas höga initialeffekt föreslås\r\nbehållas och uthålligheten så långt möjligt\r\nförbättras. Luftförsvarsförmågan bör prioriteras\r\noch incidentberedskapen upprätthållas på\r\nnuvarande nivå.</pre><pre>När det gäller vapenutvecklingen förordar\r\nförsvarsministern att ställning tas till anskaffning av\r\nnya radarjaktrobotar i det kommande\r\nförsvarsbeslutet.</pre><pre>Flera motioner behandlar frågan om behovet av\r\njaktdivisioner, främst med flygplan J 35 Draken. I\r\nen motion om Skånes försvar förordas sålunda att\r\nminst ytterligare en jaktdivision organiseras för\r\nluftförsvaret av Skåne.</pre><pre>Av det sagda framgår att motionärerna inte kan\r\nacceptera att flygdivisioner kaderställs på det sätt\r\nsom försvarsministern sanktionerat. Erfarenheten\r\nvisar nämligen, enligt motionärerna, att\r\nflygförband inte lämpar sig vare sig som kader- eller\r\nmobiliseringsförband, och besparingseffekten\r\nskulle inte stå i rimlig relation till effektförlusten av\r\natt inte ha alla flygplan flygande. Speciellt allvarligt\r\nbedöms detta vara i en tidig krisutveckling.</pre><pre>En motsatt uppfattning ger motionärerna uttryck\r\nför i folkpartiets motion Fö8. Frågan om\r\nkaderställning av flygförband och användning av\r\nreservpersonal anses ha kommit i ett nytt läge\r\ngenom forskningsrön som anger att erfarna förare\r\nkan återinflygas flera år efter det att deras tjänst\r\nsom stridsflygare har upphört.</pre><pre>I motion Fö7 från miljöpartiet förordas ett\r\nförsvarskoncept som i avgörande delar skiljer sig\r\nfrån det nuvarande. I samklang med uppfattningen\r\nom denna annorlunda försvarsutformning föreslås\r\natt flygvapnet skall inleda en avveckling av\r\nflygflottiljer och begränsa flygverksamheten, vilket\r\nbedöms kunna leda till en besparing på 500 milj.kr.</pre><pre>Utskottet har tidigare anfört att det inte kan ställa\r\nsig bakom den förändrade försvarsstruktur som ges\r\nförord i miljöpartiets motion Fö7. Riksdagen bör\r\ndärför inte heller bifalla motionens yrkande 23 om\r\natt bl.a. påbörja en avveckling av flygflottiljerna.</pre><pre>Herr talman! Hur ser det då ut inom\r\nförsvarsindustrin? Utskottet konstaterar att den\r\ninriktning som redovisas i propositionen avseende\r\ndet försvarsindustriella området nära\r\növerensstämmer med den rapport som utarbetades\r\nav en arbetsgrupp knuten till försvarskommittén\r\nmed uppdrag att för kommitténs räkning utarbeta\r\nförslag till inriktning av försvarsindustripolitiken\r\ninför det långsiktiga försvarsbeslutet.</pre><pre>Kännetecknade för denna inriktning är framför allt\r\nde hårdare prioriteringskrav från statens sida som\r\nföljer av den tekniska och ekonomiska\r\nutvecklingen och behovet av öppenhet för ett\r\nutvidgat samarbete mellan svensk och utländsk\r\nförsvarsindustri. Det senare är en följd både av våra\r\negna svårigheter att bibehålla hittillsvarande\r\nförsvarsindustriell mångfald och av de allmänna\r\ninternationella tendenserna till integration och\r\nsamarbete, inte minst inom detta område.</pre><pre>Utrikesutskottet gör i sitt yttrande, med hänvisning\r\ntill sin årliga granskning av ärenden rörande export\r\nav krigsmateriel från Sverige i samband med\r\nbehandlingen av regeringens skrivelser om\r\nkrigsmaterielexporten och hithörande motioner,\r\nbedömningen att ifrågavarande avsnitt i\r\npropositionen inte strider mot de riktlinjer för\r\nsvensk krigsmaterielexport som riksdagen har\r\ngodkänt.</pre><pre>Försvarsutskottet delar utrikesutskottets\r\nuppfattning om vikten av att den svenska\r\nförsvarsindustrins behov av närmare samverkan\r\nmed utländsk industri görs till föremål för en\r\nnoggrann prövning med beaktande också av\r\nneutralitetspolitiska aspekter. Utskottet delar\r\nockså försvarsministerns bedömning, som nära\r\növerensstämmer med inriktningen i 1987 års\r\nförsvarsbeslut, att det från försvarspolitiska\r\nutgångspunkter är av vikt att sådana betingelser för\r\nutlandssamarbetet kan skapas -- genom tillräckligt\r\nklara ställningstaganden från statsmakternas sida --\r\natt en livskraftig svensk försvarsindustri kan\r\nbevaras inom sådana sektorer där det även under\r\nrådande och framtida förhållanden kan bedömas\r\nförbli ett vitalt nationellt intresse att bibehålla\r\nkompetensen.</pre><pre>Herr talman! Avslutningsvis vill jag understryka\r\nvikten av att Sveriges försvars- och säkerhetspolitik\r\nskall vara väl förankrad i folkdjupet genom att\r\nmänniskorna görs delaktiga i verksamheten.</pre><pre>De skillnader som kommer till uttryck i motioner\r\noch reservationer är enligt min mening -- med\r\nundantag av det som kanske framförallt\r\nmiljöpartiet och till viss del vänsterpartiet står för --\r\nmarginella, medan däremot grundsynen på och\r\ninriktningen av försvars- och säkerhetspolitiken\r\ndokumenterar en stabil och bred uppslutning\r\nbakom den av regeringen förordade och av\r\nutskottet föreslagna inriktningen av årets\r\nförsvarsbeslut.</pre><pre>Herr talman! Med det anförda som grund yrkar jag\r\nbifall till utskottets hemställan i samtliga punkter.</pre><pre>Låt mig sedan övergå till att något kommentera de\r\nsynpunkter som mina högt värderade kollegor i\r\nutskottet gett uttryck för.</pre><pre>När det gäller utredningsarbetet har det från några\r\nhåll sagts att det betraktas som ett stort\r\nmisslyckande att försvarskommittén kunde arbeta\r\nfärdigt och lägga en grund för ett försvarsbeslut\r\nredan detta år. Vi kan kanske vara eniga om det.\r\nMen jag är inte riktigt sams med er om att ensidigt\r\nlägga skulden på regeringskansliet eller\r\nsocialdemokraterna. Det fanns ingen större vilja\r\nfrån partiledarna som företrädde de borgerliga\r\npartierna att medverka till samtal kring\r\nförsvarspolitikens inriktning som grund för ett\r\nfemårigt beslut. Jag tycker att det är viktigt att\r\nnotera att de beskeden ändock bidrog till\r\nsvårigheterna att arbeta vidare med målsättningen\r\natt lägga en bra grund för ett försvarsbeslut redan i\r\når.</pre><pre>Jag kan också påminna om att den beredning som\r\nskulle genomföra och verkställa de kvarvarande\r\nuppgifterna i 1987 års försvarsbeslut kapsejsade på\r\ngrund av ovilja från vissa partier att delta i det\r\narbetet.</pre><pre>Hur är det med försvarspolitiken rent allmänt om\r\nman tittar på det som framgår av reservationerna\r\nosv.? Låt mig peka på ett par saker. Jag uppehåller\r\nmig framför allt vid de ekonomiska ramarna och till\r\ndem knyter de förväntningar som kan dras av de\r\nsynpunkter som tidigare talare har gett uttryck för.\r\nDet synes ganska svårt inom de för oss näraliggande\r\nramarna, dvs. de av folkpartiet och centern\r\nföreslagna uppräkningarna, att ge utrymme för en\r\nförsvarspolitik som i samklang med Arne\r\nAndersson i Ljungs och moderaternas äskande\r\nskulle ge utrymme för någon större samhörighet\r\noch samförstånd om ett borgerligt försvarspolitiskt\r\nalternativ till den försvarspolitik som nu förs.\r\nDäremot är det helt uppenbart att närheten mellan\r\noss och folkpartiet ger större utrymme för\r\nsamförstånd om merparten av innehållet i\r\nförsvarspolitiken. Man ser dessutom att vi i den\r\nstrukturella uppbyggnaden står betydligt närmare\r\nvarandra än vad man kan bedöma att folkpartiet\r\noch t.ex. moderaterna gör. Centerns syn på en\r\nfortsatt stor militär organisation har också\r\nbetydande svårigheter framför sig i en diskussion\r\nom en ändock för deras del förhållandevis smal\r\nram.</pre><pre>Vi har belyst funderingar som i spåret av Gulfkriget\r\nskulle påverka ett kommittéarbete och ett\r\nförsvarsbeslut inför nästa år. Självfallet måste\r\nerfarenheterna av utvecklingen, både den långa\r\noch militära uppladdningen men också krigets\r\nutveckling, vägas in när man skall strukturera ett\r\nnytt svenskt försvarsbeslut men också lägga\r\ngrunden till en annan struktur av det militära\r\nförsvaret. Det finns anledning att noga studera\r\nbåde det politiska spelet kring krigsutvecklingen\r\nmen också den tekniska utvecklingen, som starkt\r\navgjorde hur förloppet ändock ledde fram till ett\r\nmycket kort krig med en klar seger för dem som\r\nföreträdde FN-grupperna.</pre><pre>Vidare ställdes frågor som rör detaljer i\r\nförsvarsbeslutet. Man kan alltid diskutera några av\r\ndem. Låt mig uppehålla mig vid ett par av dem.</pre><pre>Kerstin Ekman diskuterade pliktlagstiftningen. Vi\r\när nu på väg att se över frågan. Vi kan i nära\r\nsamförstånd mellan oss och andra partier se över\r\ndet som jag vill beteckna med ett samlat begrepp,\r\nnämligen personalförsörjning för totalförsvarets\r\nsamlade behov av personella resurser. I det\r\nsammanhanget måste naturligtvis inriktning, behov\r\nav numerär, utbildningstidens längd osv. vägas in\r\nför att på bästa sätt svara upp mot behovet.</pre><pre>Jag noterade att Kerstin Ekman mycket vänligt\r\ntackade för ett fint samarbete i utskottet under ett\r\nantal år. Jag har den bestämda uppfattningen att\r\ndet samarbetet har lett fram till en mycket fin\r\nstämning i utskottsarbetet, en stor öppenhet och\r\nmöjlighet att föra resonemang i sakfrågor, även om\r\nvi till slut kanske inte har varit helt överens om den\r\nslutgiltiga bedömningen av försvarspolitikens\r\nekonomiska utrymme och inriktning.</pre><pre>Jag vill framföra ett varmt tack till kamraterna för\r\nalla de år jag har haft möjlighet att arbeta i\r\nutskottet. Det är en fin stämning i utskottet. Jag\r\nhoppas att de som fortsätter arbetet tar vara på den\r\ngrunden och ser till att den medverkar till bra och\r\nkloka försvarsbeslut åren igenom.</pre><pre>Till slut en kommentar kring de partier som mera\r\npåtagligt avviker i sin inriktning av\r\nförsvarspolitiken. Paul Ciszuk vill på käckt\r\nmiljöpartistiskt sätt med morötterna i högsta hugg\r\nge sig på fienden. Men han bibehåller i grunden en\r\nviss struktur med ett försvar som är anpassat till\r\nmiljöpartiets synsätt om hur försvarsstrukturen\r\nskall se ut. Men jag tror att det ändå är något\r\nförhastat att avhända sig det skydd som ett\r\nverkningsfullt och kraftfullt flygvapen ändå utgör\r\nmed möjligheten att mobilisera den\r\nmorotsförsedda armén. Det är värt att överväga\r\nfrågan.</pre><pre>Jan Jennehag gav ett bra besked om vänsterpartiets\r\nsynpunkter när det gäller försvarsekonomin. Det är\r\nhedersamt när Jan Jennehag säger att det kommer\r\natt bli betydande svårigheter att på kort tid minska\r\nförsvarsramen med 10 % utan att det leder till\r\nkatastrofala effekter. Det är bra att ha den\r\nklarsynen. Samtidigt tycker jag att det är värdefullt\r\natt vänsterpartiet i grunden i dag står upp för ett\r\nsvenskt försvar med en inriktning som framför allt\r\nsyftar till att bibehålla vår politiska handlingsfrihet\r\noch möjligheten att utveckla vårt eget land på bästa\r\nsätt.</pre><pre></pre><pre>Anf. 10 ARNE ANDERSSON i Ljung (m)\r\nreplik:</pre><pre>Herr talman! Jag har några små anmärkningar i\r\nanledning av Roland Brännströms inlägg. Om den\r\nknappa repliktiden medgav det skulle jag kunna\r\nläsa litet i den proposition som Roland Brännström\r\ninledde med. Det är alldeles uppenbart att\r\nregeringen ger uttryck för oro för en lång rad saker\r\nsom inte är särskilt tillfredsställande. Jag skall inte\r\nta tiden i anspråk för att återge vad som står i\r\npropositionen, men det går att läsa vidare med den\r\ninriktning jag nämnde. Man finner då att detta är\r\negentligen produkten av oförändrad ekonomi, av\r\ndet enkla skälet att det finns detaljer inom försvaret\r\nsom vi inte kan påverka. Det gäller både\r\npersonalens lönehistorier och de kronor som våra\r\nvärnpliktiga alltid tycker är för få. Även de\r\npengarna påverkar. Men inom oförändrad ram,\r\nmina vänner, påverkar de såväl materialdelen som\r\nprodukter av hela verksamheten, nämligen\r\növningstiden. Så fungerar oförändrad ekonomi.</pre><pre>Det är alldeles uppenbart att om regeringen har\r\nbundit sig så hårt som faktiskt har skett för\r\noförändrad ekonomi, då kan jag nätt upp inte\r\nanmärka på att regeringen inte har någon annan\r\nutväg än att krympa organisationen för att på det\r\nsättet kortsiktigt vinna möjligheten att bibehålla en\r\nmera säker struktur på det som finns kvar. Det är\r\nenligt moderata samlingspartiets mening ingen bra\r\nlösning. Därför förordade jag i mitt anförande såväl\r\nökade medel som organisatoriska förändringar.</pre><pre>Hur var det med det s.k. misslyckandet, Roland\r\nBrännström? Varför böka särskilt mycket i det?\r\nDet blir litet långsökt att skylla på partiledarna. Om\r\njag minns rätt -- vilket jag tror att jag gör --\r\nträffades partiledarna en av de första dagarna i\r\ndecember. Med andra ord var det precis vid den tid\r\ndå det för alla initierade var uppenbart att sedan en\r\nmånad eller två var kommittéarbetet under\r\nupplösning.</pre><pre>Det går att filosofera över varför det blev så. Den\r\nenklaste lösningen är att ni socialdemokrater inte\r\nhar blivit uppmärksammade på att situationen inte\r\när sådan som den under så lång tid har varit att ni\r\nhar kunnat bestämma er för en försvarsstruktur\r\neller en politik över huvud taget. Ni utgör ett\r\nvanligt stort parti numera, och ni är beroende av\r\nandra partier. Ni behärskar fortfarande inte\r\nförmågan att ställa er i ledet och anpassa er till\r\nsituationen. Det har vi andra tränat oss på. Vi är\r\nganska bra på det. Det kallas föraktfullt att vi måste\r\nkompromissa. Det måste ni också göra i den\r\nsituation som nu råder.</pre><pre>Anf. 11 KERSTIN EKMAN (fp) replik:</pre><pre>Herr talman! Jag tycker inte att det var bra när\r\nRoland Brännström kom dragande med\r\npartiledarna när det gäller försvarskommittén. Jag\r\ntycker inte att man skall ifrågasätta vår förmåga\r\nsom ledamöter att företräda våra partier i\r\nkommittén. Vi hade kunnat klara ut dessa frågor,\r\nmen det var interna socialdemokratiska\r\nmotsättningar som torpederade arbetet. Så ser jag\r\nsituationen som ledamot av kommittén.</pre><pre>Roland Brännström säger att vi har en samsyn i\r\nförsvarsfrågan. Ja, visst. Men vi från folkpartiet\r\nliberalerna har inte ändrat oss så mycket. Vi har\r\nvälkomnat närmandet från socialdemokraterna. En\r\nsamsyn i framtiden kan säkert lösas på samma sätt\r\nmed att våra borgerliga bröder hinns upp av\r\nverkligheten. Det är bra att det sker en översyn av\r\npliktlagarna. Vi beklagar att det inte har skett\r\ntidigare. Förvisso har det funnits möjligheter att\r\nbifalla våra yrkanden tidigare. Det är just\r\nsenfärdigheten som är ödesdiger. Den utredning\r\nsom nu skall börja arbeta under Roland\r\nBrännströms ledning, vilket är bra, gör att\r\ntidsplanen kanske torpederar möjligheterna att ta\r\ntill vara saker och ting inför försvarsbeslutet -- om\r\ndet fattas nästa vår -- som borde komma till nytta.\r\nDärför är det en förhoppning att man delar upp\r\nutredningen, så att man med delbetänkande lämnar\r\nförslag som kan gynna försvarsbeslutet.</pre><pre>När det gäller senfärigheten tycker jag verkligen att\r\nman ändå kan fortsätta att beklaga den när det\r\ngäller direktrekrytering av värnpliktiga för\r\ntjänstgöring i civilförsvaret. Därvidlag borde man\r\nha kunnat gå vidare utan att invänta principbeslut i\r\nutredningen.</pre><pre>Anf. 12 INGVAR KARLSSON i Bengtsfors (c)\r\nreplik:</pre><pre>Herr talman! Jag delar Roland Brännströms\r\nbedömning av det säkerhetspolitiska läget och den\r\nutveckling som varit, men jag delar inte hans\r\nslutsatser. Han drar alldeles för stora växlar på\r\ndetta för framtiden.</pre><pre>Vem har skulden till att försvarskommittén föll?\r\nRoland Brännström vill att vi skall dela den skulden\r\npå många. De som har det största ansvaret är ju de\r\nsom leder en sådan här kommitté. Jag tyckte nog,\r\nliksom andra talare här, att det de sista månaderna\r\nsåg ut som om detta inte skulle gå. Sedan kom\r\nkrispaketet, och man skulle spara också på\r\nförsvarssidan. Det var då som man från de andra\r\npartierna sade att nu får det vara slut på det hela.\r\nDärefter kom partiledarna in. Jag vill nog lägga\r\nansvaret på socialdemokraterna i det här fallet.\r\nVankelmodet tog över, och allmän oreda rådde.</pre><pre>Herr talman! Inte med ett ord nämnde Roland\r\nBrännström den typ av beställningar som har gjorts\r\nav Haubits 77 B och Ubåt 90 under senare år. Jag\r\nvill fråga: Tycker Roland Brännström att det är rätt\r\natt man gör på detta sätt, att man gör så stora\r\nbeställningar, som är så kapitalkrävande, inom den\r\nram som redan finns? Vad har man för nytta av\r\nbeslut om det inte är någon mening med att de\r\ngenomförs? Så mycket annat får ju stå tillbaka i det\r\nhär fallet.</pre><pre>Sedan till talet om nivåer som de olika partierna\r\nhar. Det finns en samsyn hos centerpartiet,\r\nmoderaterna och folkpartiet om att det behövs\r\nmera resurser till totalförsvaret. Det är kanske stor\r\nskillnad mellan de olika partierna, men detta måste\r\nman i så fall diskutera. Jag menar att det är en bra\r\nbörjan, en bra utgångspunkt, att vi anser att det\r\nbehövs mera resurser.</pre><pre>Anf. 13 JAN JENNEHAG (v) replik:</pre><pre>Herr talman! Det verkade nästan som en suck av\r\nlättnad från Roland Brännström när han\r\nkonstaterade att vänsterpartiet vill ha ett militärt\r\nförsvar. Ja, det är inte förvånande. Man behöver\r\nbara gå tillbaka till historien. När vi har varit med i\r\nriksdagen har vi haft synpunkter på det militära\r\nförsvaret. Men att det skall vara en militär\r\nkomponent har funnits med och kommer, som\r\nvärlden nu ser ut, att finnas med ett bra tag till. Vi\r\nvill alltså inte ha en ensidig svensk avrustning, men\r\nvi vill ha en nedrustning som kan medverka till den\r\nprocess som vi önskar.</pre><pre>Sedan finns det naturligtvis olika åsikter om\r\nutformningen av försvaret, framför allt när det\r\ngäller synen på pliktlagen, hur man kan utnyttja\r\nvärnpliktiga och vilka förmåner de skall ha. Det är\r\nju inte uttryck för hänsyn till de värnpliktigas behov\r\ni och för sig eller uttryck för någon positiv\r\nuppfattning om deras insats, när vi skall spara\r\npengar på att ha låga dagersättningar, dåliga\r\nreserförmåner och över huvud taget en situation\r\ndär vi inte tar de medel som finns för att underlätta\r\noch göra tiden i militärtjänst mer positiv än den är\r\ni dag för väldigt många.</pre><pre>När vi menar att vi måste inrikta oss på att göra\r\norganisationen mer ekonomisk och att vi skall spara\r\npengar, så gäller det inte dem som är tvingade att\r\ndelta i det här systemet, utan för dem skall vi\r\nkontinuerligt införa förbättringar. Man kan alltså\r\nkonstatera att det i synen på det militära försvaret\r\nfinns betydande skiljaktigheter när det gäller flera\r\ndelområden.</pre><pre>Anf. 14 PAUL CISZUK (mp) replik:</pre><pre>Herr talman! Roland Brännström rekommenderar\r\noss att hålla ett visst flyg för att försvara\r\nmorötterna. Jag börjar ana hans tankegångar. Var\r\ndet inte så att man i tidigare morotsodling använde\r\nfotogen som ogräsbekämpningsmedel? Fotogen lär\r\nockså användas i flygplan som bränsle. Kan det\r\nmöjligen finnas någon koppling här? För att klara\r\ndet hela skulle det vara bättre att använda\r\nfotogenen direkt till morotsodlingarna.</pre><pre>Skämt å sido -- visst behövs det ett visst flyg. Men\r\nvad vi menar är att det behövs för\r\ngränsövervakning. Vi behöver relativt snabba plan.\r\nDen gamla Draken skulle kunna duga ganska bra\r\nför gränsövervakning i fredstid och för t.ex.\r\nincidentberedskap. Nu har vi också den\r\nmisslyckade Viggen, som aldrig kunde exporteras.\r\nMen vi kanske kan livstidsförlänga den litet.</pre><pre>Vår poäng är att det blir alldeles för dyrt för ett litet\r\nland att försöka ha lika avancerade stridsfarkoster\r\nsom en stormakt. Och har vi inte det, så kan vi\r\nsedan inte använda farkosterna i en reell situation;\r\ndet har vi sett av Kuwaitkriget.</pre><pre>Därför menar vi att det vore smartare att i stället\r\nlägga pengarna på bättre vapen, bättre robotar som\r\när baserade på civila farkoster, mark- eller\r\nsjöbundna. Vi kan t.ex. satsa på helikoptrar, som\r\ngår att använda både civilt och militärt, för att\r\nträngtrupperna skall kunna transportera ut\r\nförnödenheter, såsom vi har exemplifierat, och ta in\r\nsjuka och skadade. Vi har i dag ingen\r\nhelikopterindustri i Sverige. Men jag har talat litet\r\nmed Volvo Flygmotor om detta, och där är man inte\r\nalltför främmande för sådana här lösningar.</pre><pre>Jag tror att vi skall vara litet kritiska när det gäller\r\nflyget. Det var bra under lång tid; Sverige har varit\r\nframstående. Men det finns en ände på all\r\nutveckling. Nu har man på flygutvecklingsområdet\r\nkommit så långt att man får sätta in oerhört mycket\r\npengar för att få ut någon liten ytterligare effekt,\r\noch det har vi inte råd med. Låt oss välja alternativa\r\nvägar!</pre><pre>Anf. 15 ROLAND BRÄNNSTRÖM (s)\r\nreplik:</pre><pre>Herr talman! Jag vill göra ett par kommentarer\r\nmed anledning av de synpunkter som har framförts\r\nefter mitt anförande.</pre><pre>Det är självklart, Arne Andersson i Ljung, att det\r\nförsvar vi nu redovisar som mellanårsprodukt också\r\när en produkt av den ekonomi som råder. Det vore\r\nju märkligt annars, för det går inte gärna att\r\npresentera en disharmoni mellan de två delar det\r\nhär gäller. Så långt vi har kunnat åstadkomma är\r\ndet en planering för att 1992 återkomma med en\r\ntotal översyn och en inriktning av ett långsiktigt\r\nförsvarsbeslut.</pre><pre>Både Arne Andersson och Kerstin Ekman har\r\nbeklagat att jag drog in partiledarna i resonemanget\r\nom kommittéarbetet. Men de var förvisso\r\ninblandade. Jag kunde i alla fall inte avläsa att det\r\nangavs någon stor ambition från deras sida för att\r\nkommittén trots svårigheter skulle försöka ta sig\r\nfram till ett underlag för ett beslut redan i år.\r\nAlldeles utan delaktighet var de nog ändå inte.</pre><pre>Sedan är det självklart att också vi som hade både\r\nordförandeskapet och majoriteten i den här\r\nkommittén har ett stort ansvar. Jag har inte försökt\r\navhända mig ett sådant ansvar, men jag anser ändå\r\natt det är rimligt att vi delar ansvaret med varandra.</pre><pre>När det gäller den tänkta översynen av pliktlagarna\r\när det i alla fall min ambition att så långt möjligt\r\ntappa av synpunkter som kan vara till nytta för ett\r\nbeslut redan 1992. Men jag tror också, utan att\r\nalltför mycket ge mig in i något detaljresonemang,\r\natt det kan vara värdefullt, även för den kommitté\r\nsom jag skall leda, att se vilka effekter som kommer\r\nut av ÖBs synpunkter den 14 juni och vad som kan\r\nkomma fram av en konstellation i Sveriges riksdag\r\nefter valet i höst. Det är kanske inte alldeles\r\nbetydelselöst.</pre><pre>Ingvar Karlsson i Bengtsfors talar om vankelmod\r\noch oreda. Nej, jag vill bestämt hävda att det inte\r\nvar fråga om det, utan att det var fråga om en real\r\nanpassning till den verklighet som gäller för ett\r\nansvarsfullt parti i regeringsställning -- att hantera\r\nsakfrågor inom de ramar som man disponerar. Att\r\ndet sedan kunde leda till att det uppfattas som\r\nnågot svårt att komma till beslut är en annan sak.</pre><pre>De materielbeställningar som gjordes för att man\r\nskulle upprätthålla kompetens och kunskap avsågs\r\nändå ligga inom de ramar som var anvisade, och de\r\nskall rimligtvis leda till att den som får uppdraget\r\nser till att annat går ut ur dessa ramar för att\r\nmöjliggöra att de prioriterade beställningarna\r\nfaktiskt verkställs.</pre><pre>Till Jan Jennehag kan jag säga att jag respekterar\r\nvänsterpartiets synpunkter kring behovet av ett\r\nmilitärt försvar. Det är också bra om det\r\nharmonierar med den säkerhetspolitik som vi alla\r\när överens om.</pre><pre>Anf. 16 ARNE ANDERSSON i Ljung (m)\r\nreplik:</pre><pre>Herr talman! Tyvärr får försvaret egentligen,\r\nRoland Brännström, bli en produkt av ekonomin,\r\nutan det skall vara en produkt av vår målsättning\r\nför försvaret. Vi har råd att ha ett försvar för de\r\nvitala tillgångar som vi vill värna. På den punkten\r\nhar vi, Roland Brännström, utomordentligt olika\r\nsyn på försvaret, och jag kommer att försöka att\r\narbeta i enlighet med min syn.</pre><pre>Med talmannens benägna tillstånd övergår jag nu\r\nfrån att vara en moderat representant i\r\nförsvarsdebatten till att för ett ögonblick vara\r\nutskottsordförande.</pre><pre>Som Kerstin Ekman och Roland Brännström redan\r\nhar sagt lämnar några högt värderade ledamöter\r\nsnart försvarsutskottet. Det är Roland Brännström,\r\nKerstin Ekman, Göran Allmér och Ingvar Karlsson\r\ni Bengtsfors som har i varje fall planerat att avgå\r\nfrån utskottet.</pre><pre>Jag vill ta tillfället i akt att säga, oaktat de\r\nutomordentligt stora meningsskiljaktigheter som vi\r\nhar om försvaret, att ledamöterna i utskottet bär på\r\ngoda mänskliga kvaliteter. Jag har förstått att\r\nledamöterna i vårt utskott har en utomordentlig\r\nrespekt för varandras personer. De både känner\r\noch ger uttryck för glädje över varandra. Även om\r\ndetta gäller utskottet i dess helhet riktar jag dessa\r\nord alldeles särskilt till Roland Brännström, till\r\nKerstin Ekman, till Göran Allmér och till Ingvar\r\nKarlsson när de står inför att lämna utskottet. Tack\r\nför att ni har bidragit till en trevlig försvarsdebatt,\r\ntrots våra olika meningar, och till att vi trivts i vårt\r\nutskott! Vi har trots den utomordentligt fina\r\nvänskapen oss emellan inte på något sätt eftersatt\r\nde viktiga sakfrågorna, utan allvaret har fått sin del\r\noch vårt goda förhållande sin del. Det tackar jag er\r\nför.</pre><pre>Anf. 17 INGVAR KARLSSON i Bengtsfors (c)\r\nreplik:</pre><pre>Herr talman! Min slutreplik till Roland\r\nBrännström skall bli litet annorlunda än vad han\r\nkanske har tänkt sig.</pre><pre>Arne Andersson i Ljung nämnde att jag skall sluta\r\ni utskottet, och förmodligen är det nu sista gången\r\nsom jag yttrar mig från denna talarstol. Jag har\r\nsuttit i försvarsutskottet i 3 1/2 år och totalt 9 år i\r\nriksdagen. Jag tycker att det har varit lärorika år,\r\ninte minst i försvarsutskottet, där\r\nsammanhållningen har varit mycket fin.</pre><pre>När Kerstin Ekman, Göran Allmér och Roland\r\nBrännström avgår blir det ett tomrum i utskottet,\r\näven om luckorna efter dem naturligtvis kommer\r\natt fyllas på bakifrån. Om det kan bidra till att vi\r\nfår kraftfulla försvarspolitiska beslut, är det ju bra,\r\nmen jag vill säga att det inte har berott på dessa\r\npersoner att det inte blivit några sådana, utan det\r\när, som jag sade tidigare, den politiska situationen\r\nsom gjort att det har blivit en långbänk av hela\r\nförsvarspolitiken.</pre><pre>Anf. 18 ROLAND BRÄNNSTRÖM (s)\r\nreplik:</pre><pre>Herr talman! En sista kommentar till de\r\nekonomiska nivåer som vi resp. moderaterna står\r\nför. Låt mig bara konstatera att Arne Andersson i\r\nLjung kommer att ha samma svårigheter med sin\r\nekonomiska ram och med sina önskemål inom den\r\nramen som vi har inom vår snävare ram, men med\r\nen något mera hovsam ambitionsnivå när det gäller\r\ndet materiella innehållet. Jag tror att det är värt att\r\npåminna Arne Andersson om de bekymmer han\r\nkommer att få med att få alla sina önskemål\r\ntillgodosedda, även med den från moderat håll\r\nvidgade ramen.</pre><pre></pre><pre>Anf. 19 GÖRAN ALLMÉR (m):</pre><pre>Herr talman! Försvarsutskottets ordförande Arne\r\nAndersson i Ljung har tidigare i debatten givit\r\nmoderata samlingspartiets övergripande syn på\r\nSveriges säkerhets- och försvarspolitik. Jag har\r\nuppgiften att mera konkret belysa de problem och\r\nbehov som onekligen föreligger.</pre><pre>Det militära försvaret har under en lång följd av\r\nförsvarsbeslut tillförts otillräckliga ekonomiska\r\nresurser för att på ett tillfredsställande sätt kunna\r\nlösa de uppgifter som riksdagen ålagt det. Vår\r\nsäkerhets- och försvarspolitiska målsättning ligger\r\nfast. Det innebär alliansfrihet i fred syftande till\r\nneutralitet i händelse av krig eller krigshot i vår\r\nomvärld. Skall vi hos andra länder kunna skapa\r\ntilltro till denna självvalda inriktning, krävs att vi\r\nmåste kunna försvara hela vårt land och kunna föra\r\nförsvaret i vilken del av landet ett angrepp än må\r\nkomma. Vi måste omedelbart kunna uppta\r\nförsvarsoperationer vid ett angrepp, och vi måste\r\nkunna ha stor uthållighet i våra\r\nförsvarsansträngningar. Det är enligt vår och även\r\nÖBs mening inte möjligt att fullt ut lösa dessa\r\nuppgifter med de resurser som i dag tilldelas det\r\nmilitära försvaret, samtidigt som den av oss valda\r\nsäkerhetspolitiska linjen inte gör det möjligt att\r\nomformulera uppgifterna.</pre><pre>Propositionens förslag om oförändrad real\r\nanslagsnivå inriktar försvarets utveckling mot\r\nnågon form av s.k. kärnmodell. En sådan modell\r\nförutsätter förvarningstider, som kommer att röra\r\nsig om flera år, för att kunna återta den eftersatta\r\nutbildningen och materielanskaffningen. Den\r\nsäkerhetspolitiska utvecklingen i vårt närområde\r\nger inte anledning till sådan lättsinnighet.\r\nFörsvarets resurser måste följaktligen förstärkas.</pre><pre>Budgetåret 1991/92 få, som många tidigare talare\r\nsagt, betraktas som ett mellanår mellan två\r\nförsvarsbeslutsperioder, där det gäller att\r\nsäkerställa största möjliga handlingsfrihet inför ett\r\nnytt långsiktigt försvarsbeslut. Då kan enligt\r\nmoderata samlingspartiets mening inte den\r\npågående försvagningen av den svenska\r\nförsvarsförmågan accepteras. Som jag redan\r\ntidigare framhållit är det tvärtom nödvändigt att\r\ntillföra det militära försvaret ytterligare medel,\r\nnågot som också skulle öka trovärdigheten för den\r\nsvenska säkerhetspolitiken.</pre><pre>För att skapa den tidigare omnämnda\r\nhandlingsfriheten anser vi att såväl\r\nrepetionsutbildningen som materielanskaffningen\r\nmåste få ökade resurser med tillsammans 1 320\r\nmilj.kr. utöver vad propositionen föreslår.</pre><pre>Armén har drabbats hårt av de senaste tio årens\r\nförsvarsplanering. Antalet brigader har sjunkit från\r\n29 till 21. Radikala ingrepp har redan gjorts i både\r\ngrund- och krigsorganisationerna. Dessa stora\r\nförändringar måste nu följas av en period av analys\r\noch bedömning. En balans måste etableras mellan\r\nkravet på god materiell och utbildningsmässig\r\nstandard å ena sidan och behovet av mängden\r\nförband för att täcka territoriet å den andra. Även\r\nom senare tids krigserfarenheter tycks visa\r\nkvalitetens överlägsenhet över kvantiteten, kan\r\nden föreslagna neddragningen från 21 till 18\r\nbrigader inte nu accepteras. Den skulle drabba tre\r\nförhållandevis moderna och välutrustade\r\nbrigader -- Närkes-, Bohus- och\r\nKronobergsbrigaderna. Eftersom vinsten med att\r\nlägga ner dessa redan nu skulle vara obefintlig,\r\ninnebär det kapitalförstöring att avskaffa dem\r\ninnan det framtida behovet av brigader analyserats\r\nnärmare inför 1992 års försvarsbeslut.</pre><pre>Den av regeringen föreslagna nedläggningen av\r\nSvea Ingenjörregemente i Almnäs ger heller inte\r\nnågra större besparingar under den tid som återstår\r\ntill försvarsbeslutet 1992. Vi kan acceptera att den\r\ntidigare föreslagna flyttningen till Strängnäs\r\ninhiberas liksom att man inte etablerar någon\r\ningenjörsutbildning i Sollefteå. Att däremot helt\r\nlägga ned Almnäsetablissemang, som är ett av\r\narméns modernaste, utan att kunna utnyttja det för\r\nannan militär verksamhet finner vi moderater vara\r\nen kapitalförstöring av enorma mått. Svea\r\nIngenjörregemente bör sålunda finnas kvar i\r\navvaktan på den översyn av arméns krigs- och\r\nfredsorganisation som behöver ske inför 1992 års\r\nförsvarsbeslut. Handlingsfriheten innebär således\r\natt viss ingenjörsutbildning i framtiden kan komma\r\natt äga rum vid Almnäs likaväl som att utbildningen\r\ndär även kan få ett annat innehåll. Den till Almnäs\r\nlokaliserade FN-skolan bör därför inte flyttas till\r\nKungsängen utan kvarligga vid Almnäs.\r\nFältarbetsskolan, som nu ligger vid Almnäs, skulle\r\nenligt tidigare beslut flytts till Ing 2 i Eksjö. Det\r\nrimliga hade varit att även fältarbetsskolan hade\r\nkvarblivit vid Almnäs. Det faktum att\r\nförberedelserna för flyttningen är långt\r\nframskridna och att investeringar redan gjorts i\r\nEksjö gör emellertid att vi accepterar flyttningen.</pre><pre>Av de ytterligare resurser om 1 320 milj.kr. som vi\r\nmoderater föreslår utöver regeringens anslag vill vi\r\nanvisa 300 miljoner till utökad\r\nrepetitionsutbildning inom armén och 420 miljoner\r\nför anskaffning av materiel. Av dessa senare medel\r\när 230 miljoner avsedda som ersättning för\r\nbeställning av Haubits 77  , 90 miljoner för\r\nbibehållande av utvecklingskapacitet vid\r\nförsvarsindustrin och 100 miljoner för förstärkning\r\nav pansarvärnsfunktionen. Regeringen lade bl.a.\r\nunder förra året ut en beställning av Haubits 77 B,\r\nsom utan att den fanns med i ÖBs planering, skulle\r\nbetalas genom omfördelning inom befintlig\r\nanslagsram. Denna typ av ryckighet i regeringens\r\nhandlande, främst tydligen föranledd av regional-\r\noch försvarsindustripolitiska skäl, finner vi\r\noacceptabel. Föreligger behov av dylika ingrepp\r\nmåste dessa naturligtvis läggas utanför befintlig\r\nram och medel härför tillföras försvarsanslaget.</pre><pre>För marinens del är ubåtsskyddet en av de\r\nverksamheter som enligt föredragande statsrådet\r\nbör prioriteras. Vi har ingen annan uppfattning från\r\nmoderat sida, men eftersom\r\nundervattenskränkningarna mot Sverige fortsätter,\r\ntrots vidtagna åtgärder, måste enligt vår\r\nuppfattning en andra ubåtsstyrka beslutas och\r\norganisationsbestämmande materiel till denna\r\nbeställas. För detta ändamål vill vi anvisa 300\r\nmiljoner utöver regeringens ram.</pre><pre>Liksom när det gäller Haubits 77 B inom armén har\r\nregeringen för marinens del lagt en beställning av\r\nen ny ubåtsserie -- Ubåt 90 -- utan att ge\r\nerforderliga ekonomiska medel. Beställningen av\r\nubåt 90 är naturligtvis i och för sig positiv, men\r\nfinansieringen inom marinens ram leder till\r\noacceptabla konsekvenser för andra viktiga\r\nfunktioner. Marinen måste därför kompenseras för\r\ndenna investeringskostnad. Vi vill för detta\r\nändamål anvisa 100 miljoner utöver regeringens\r\nram.</pre><pre>Den nya regionala marina ledning --\r\nmarinkommandostaberna -- som nu organiseras\r\nkommer att medföra en efterlängtad förstärkning\r\nav den marina ledningskapaciteten, men vi\r\nmoderater finner att förutsättningarna för att\r\nlokalisera MKOs stab till Tullinge åter har\r\nförändrats. Dels har kostnaderna stigit kraftigt för\r\nprojektet, dels kommer marinkommandostaben att\r\ninnehålla färre anställda än vad som tidigare\r\nantagits. Vi menar därför att det är olämpligt att i\r\nstrid med ÖBs och CMs åsikt genomföra den av\r\nregeringen planerade flyttningen till Tullinge. Över\r\nhuvud taget borde hela Tullingeprojektet, med\r\nhänsyn till de mycket stora\r\ninvesteringskostnaderna, tas under förnyat\r\növervägande.</pre><pre>Vad gäller flygvapnet säger sig försvarsministern\r\nockså fortsättningsvis vilja prioritera\r\nluftförsvarsförmågan. Moderata samlingspartiet\r\ndelar den uppfattningen och anser det, eftersom\r\nrenovering och modernisering av samtliga J 35 har\r\ngenomförts, naturligt att ytterligare en division J 35\r\nDraken organiseras vid F 10 i Ängelholm. Att inte\r\norganisera en tolfte jaktdivision skulle innebära en\r\nstor kapitalförstöring. Att som regeringen föreslår\r\nkaderställa någon eller några flygdivisioner är\r\nenligt vår uppfattning klart olämpligt. Erfarenheter\r\nvisar att flygförband inte lämpar sig som vare sig\r\nkader- eller mobiliseringsförband. Vi anvisar även\r\nför detta ändamål medel utöver regeringens ram.</pre><pre>Låt mig så, herr talman, sägra några ord om\r\nKarlskronavarvet. Vi moderater anser att det krav\r\nsom framförs i motion Fö15 på en översyn av den\r\nstatligt ägda örlogsmarina verksamheten bör\r\ntillstyrkas. Mycket talar nämligen för att de\r\nfartygsproducerande enheterna inte passar in i\r\nCelsiuskoncernen, vars nuvarande verksamhet\r\nhuvudsakligen ligger inom andra branscher än\r\nvarvsindustrin. I anslutning till en eventuell\r\nförsäljning av Celciuskoncernen, i det fall staten\r\nskulle avyttra denna, bör det säkerställas att de\r\nstrukturfrågor som gäller Karlskronavarvet AB och\r\nKockums AB får en gynnsam lösning. Vi anser att\r\ndet bör ankomma på regeringen att tillse att dessa\r\nbolag ges en ägarmiljö som bättre än den\r\nnuvarande möjliggör en positiv utveckling av\r\nföretagen och som bidrar till en ändamålsenlig\r\nstrukturering av den svenska försvarsindustrin.</pre><pre>Herr talman! Vi moderater står naturligtvis bakom\r\nalla de reservationer som med moderata namn\r\nfogats till detta betänkande, men jag yrkar för tids\r\nvinnande bifall endast till reservationerna nr 1, 4\r\noch 10.</pre><pre>Herr talman! Eftersom detta förmodligen är den\r\nsista gången jag står i riksdagens talarstol, vill jag\r\nsälla mig till dem som har framfört ett tack till\r\nförsvarsutskottets övriga medlemmar för en mycket\r\ntrivsam samvaro, som jag tror också har gett\r\nupphov till ett gott resultat för försvaret, även om\r\nvi i många frågor har klart delade meningar. Jag\r\nhoppas att de som blir kvar i försvarsutskottet med\r\nsamma frenesi och samma duktighet som hittills\r\nkommer att fullfölja det försvarspolitiska arbetet\r\nhär i riksdagen.</pre><pre>Jag vill också tacka presidiet och tjänstemännen\r\ninom kammarkansliet för de tolv år jag har haft\r\nförmånen att, under god ledning från deras sida,\r\nföra moderata samlingspartiets talan från denna\r\ntalarstol.</pre><pre></pre><pre>Anf. 20 HANS LINDBLAD (fp):</pre><pre>Herr talman! Kerstin Ekman har motiverat liberal\r\nförsvarspolitik. Jag tänker egentligen inte säga mer\r\nom vare sig reservationer eller resonemang i\r\nbetänkandet. De flesta som intresserar sig för\r\nfrågan -- såväl i dag som i framtiden -- är ju\r\ndessutom läskunniga.</pre><pre>Herr talman! Jag tycker att man vid ett sådant här\r\ntillfälle kan reflektera litet grand. Vi har i Sverige i\r\ndag rätt hårda omdömen om politiker. De riktar sig\r\ntill stor del mot oss ledamöter i denna kammare.\r\nValdeltagandet minskar, det förekommer\r\nmissnöjesyttringar, och människor tycker inte att\r\npolitikerna riktigt fyller sin funktion. Vi måste ta\r\ndetta ansvar mot väljarna, men vi måste också se till\r\natt ta ett ansvar för verkligheten såsom den är.</pre><pre>Jag har i ganska många år hållit på med\r\nförsvarspolitik. Jag upplever väldigt starkt att\r\nmyndigheterna har en oerhörd dominans. När man\r\nsom riksdagsledamot frågar sig om man inte kan\r\ngöra på ett annat sätt än det vanliga, säger\r\nmyndigheterna nästan undantagslöst att, nej, det\r\nkan man inte göra.</pre><pre>I samband med förra försvarsbeslutet försökte vi få\r\ntill stånd en ändring i fråga om uthålligheten, men\r\nde myndigheter som hade denna fråga inom sitt\r\nrevir attackerade då vårt förslag mycket hårt. När\r\nvi försökte få till stånd en förändring av\r\nskyddsprinciperna reagerade den aktuella\r\nmyndigheten också hårt mot förslaget. När\r\nförslagen sedan genomförs kommer i och för sig\r\nmyndigheterna ibland och säger att det nog\r\negentligen blev ganska bra. Regelmässigt har jag på\r\nden militära sidan funnit, när vi haft ett tiotal olika\r\nförslag på ändringar att myndigheterna\r\nargumenterar emot politikerna i samtliga fall. Det\r\när nästan som om myndigheterna skulle säga till\r\noss: Er roll är inte denna, utan er roll är att ge oss\r\nde pengar som vi säger att vi behöver med\r\nutgångspunkt i det underlag vi har tagit fram till er.\r\nVisar det sig sedan att det underlag som vi ger er\r\ninte riktigt håller, så är det er uppgift att ge oss de\r\npengar som vi har räknat fel på.</pre><pre>Jag upplever ibland att Roine Carlsson kritiseras.\r\nJag har inte i allt samma uppfattning som Roine\r\nCarlsson. Jag tycker att han ännu tidigare borde ha\r\ngenomfört ett antal strukturförändringar; jag\r\nkommer så småningom tillbaka till\r\nvärnpliktsfrågan. Roine Carlsson kritiseras på\r\ngrund av att han försöker ta befälet över\r\nmyndigheterna, men det är precis vad jag tycker är\r\nbra med honom. Vi skulle naturligtvis mycket\r\ntidigare ha sett till att befälet hade tagits på den\r\npolitiska nivån. De stora obalanserna i dagens\r\nförsvar var naturligtvis möjliga att se redan\r\ntidigare.</pre><pre>Jag har flera gånger tidigare påpekat att 1972 års\r\nriksdag var medveten om att det fanns en obalans\r\nmellan investering och drift inom armén. Riksdagen\r\nfattade också ett beslut om att ta bort tio brigader,\r\neftersom man insåg att det inte gick ihop.\r\nMyndigheterna genomförde inte detta, och sedan\r\nkom andra försvarsministrar och godtog\r\nmyndigheternas ovilja att genomföra\r\nriksdagsbeslutet. Vi kan alla nu beklaga detta. Den\r\nobalans armén har, som inger oss så stora\r\nbekymmer, är ju en följd av att vi i det här huset\r\ninte riktigt vidhöll de rätta slutsatserna. Hade man\r\ntrott att det en gång i framtiden skulle komma att\r\nregna miljarder från himlen, så hade man kunnat\r\nlåta bli att genomföra detta beslut. Men det är en\r\norimlig attityd.</pre><pre>Jag har också fått tillfälle att studera andra\r\nsamhällssektorer. Jag är ordförande i den avdelning\r\nav riksdagens revisorer som har gett sig på att\r\nstudera svensk sjukvård. Jag har då fått erfara, att\r\ndetta skall man inte göra, eftersom detta nämligen\r\när ett revir för Landstingsförbundet. Om ett\r\nriksdagsorgan ger sig in på detta, skickar\r\nLandstingsförbundet ett remissyttrande på två\r\nstycken A4-ark för att tala om att rapporten är\r\nundermålig.</pre><pre>Samtidigt får man åtskilliga brev från folk ute på\r\nfältet -- distriktsläkare och andra -- som skriver att\r\ndet är bra att ett ansvarigt organ äntligen försöker\r\ntala om hurdan situationen är, att man försöker\r\nredovisa skillnaden mellan det som var riksdagens\r\nintentioner och det som verkligen händer. Ju\r\nnärmare patienten man befinner sig desto mer\r\nönskar man en omprövning, och ju längre ifrån\r\npatienten man befinner sig desto mer aggressiv är\r\nman emot att riksdagen tittar på frågan.</pre><pre>Det är litet obehagligt att i fråga om\r\nsjukvårdsområdet behöva notera att riksdagen har\r\nsagt att det skall satsas mer på primärvård men att\r\ndet inte finns någon återrapportering.\r\nSocialutskottet har inte begärt en sådan någon\r\ngång, socialdepartementet har inte heller gjort det,\r\noch socialstyrelsen sysslar över huvud taget inte\r\nmed sådant. Inom Landstingsförbundet, där man\r\ntror sig sitta på siffrorna, anser man sig nöjd bara\r\nman får tala om att man har gjort rätt.</pre><pre>I samband med olika försvarsbeslut har jag stått i\r\nden här talarstolen och sagt att den svagaste länken\r\när sjukvården, och jag har känt mig mycket\r\nobehagligt berörd av detta. Nu visar det sig att det\r\ninte är fullt så farligt. Vi har nämligen utgått från\r\nvad socialstyrelsen har sagt oss. Det gäller delvis\r\nfrågan om läkarna. Man räknar med att deras\r\nfredstida tjänstgöring är 30 timmar, men använder\r\nman dem längre, inser man att det inte råder någon\r\nbrist på läkare. Antalet operationssalar är mycket\r\nstörre än vad socialstyrelsen har sagt. På\r\nsocialstyrelsen känner man nämligen inte till detta,\r\ndärför att man har dålig kontroll.\r\nFörsvarskommitténs arbetsgrupp visar också att\r\nläget när det gäller det som vi trodde var den största\r\nbristen, nämligen förbrukningsmateriel, är\r\nbetydligt bättre än myndigheterna har angivit.</pre><pre>I verkligheten är det alltså inte fullt så farligt, men\r\nden ansvariga myndigheten är illa orienterad, och\r\nvi har trott på myndighetens uppgifter. Vad säger\r\noss detta? Jo, det säger oss att vi som politiker\r\nmåste ta ansvar för vad som händer ute i\r\nverkligheten. Myndigheterna har sedan länge den\r\nuppfattningen att deras uppgift alltid är att skildra\r\nverkligheten på ett sådant sätt att de får mer pengar\r\noch att det gäller att skriva petita på det sättet. Vi\r\npåverkas ibland till att tro att det är såsom\r\nmyndigheterna säger.</pre><pre>Låt mig ta ett exempel. Vår överbefälhavare talar --\r\noch förmodligen med ganska stor framgång -- om\r\natt det svenska försvaret blir sämre och sämre. Han\r\ngör det naturligtvis av det skälet att han vill ha mer\r\npengar. Jag hävdar med stor bestämdhet att det\r\nsvenska totalförsvaret i dag är väsentligt bättre än\r\ndet var för fem--tio år sedan. På civil sida är detta\r\nalldeles uppenbart. Vi hade svaga länkar där,\r\nsamtidigt som man satsade oerhört mycket på några\r\nlänkar som hade starka påtryckningsgrupper och\r\npåtryckande myndigheter. Det var riktigt att ta\r\npengar från de starka länkarna och ge till de svaga,\r\nså som vi gjorde 1987, eftersom kedjan bestäms av\r\nde svagaste.</pre><pre>I fråga om den militära sidan är det sant att vi nu\r\nhar tagit bort ett antal brigader. Hade dessa tagits\r\nbort tidigare, skulle försvaret i dag ha varit\r\nstarkare. Det är alltså fråga om en felaktig struktur.\r\nFelet är inte att regementen läggs ned och att dessa\r\nbrigader tas bort, utan felet är att detta icke gjordes\r\ntidigare.</pre><pre>Låt mig ge ett enkelt exempel. Inför det förra\r\nförsvarsbeslutet fick försvarskommittén beskedet\r\natt Robot 15 som enligt planerna skulle anskaffas\r\nför JAS redan var under leverans medan planen\r\nkommer fem år senare. Vi ställde då frågan: Hur\r\nskall vi, om det exempelvis blir krig 1991, kunna\r\nförklara för skattebetalarna att robotar för ett antal\r\n100 milj.kr. ligger i förråd i väntan på JAS? Skulle\r\ndet inte gå att sätta robotarna på Attackviggen?\r\nDet hade myndigheterna inte tänkt på, men man\r\nsade att det kunde genomföras till en kostnad av 40\r\nmilj.kr. Detta började man sedan genomföra.\r\nNågra tekniker fann då, att om man ändå skulle\r\ngöra om balkarna för att kunna bära Robot 15, så\r\nkunde man lika gärna sätta dem på\r\nSpaningsviggarna, eftersom de är ungefär likadana.\r\nNär man ändå genomför detta -- det blir bl.a. fråga\r\nom data -- så får man egentligen för Viggens\r\ntillgång till JAS hela beväpning. Plötsligt visade det\r\nsig att vi, från att ha haft t.ex. ett spaningsflygplan\r\nsom kunde ha en robot i jaktförsvar, hade fått en\r\nmaskin som kan flyga omkring med sex stycken\r\njaktrobotar. Denna kan alltså bli en ganska bra\r\njaktmaskin mot exempelvis\r\ntrupptransportflygplan. Detta kom så att säga som\r\nen bonuseffekt.</pre><pre>Vad visar oss detta? Jo, det visar att om det skall\r\nbli möjligt att göra förbättringar, så skall ansvaret\r\nläggas ganska långt ned, på en nivå där sådana här\r\ntips kan komma fram. Men det verkar som om\r\nmyndigheterna helst bara vill göra sådant som man\r\ntror kan motivera politikerna till att ge mer pengar.</pre><pre>Det som vi nu har gjort innebär att\r\nsjömålsbekämpningskapaciteten för\r\nattacksystemet har fördubblats genom att vi har\r\nbåde de tidigare robotarna och de nya. Detta gör\r\nnaturligtvis att behovet av andra åtgärder, som\r\nkostar väldigt mycket pengar, är mindre. Jag kan\r\nförstå att myndigheterna inte tycker att det är så\r\nroligt att föra fram det mest rationella förslaget.\r\nDet är enligt min mening viktigt att riksdagens egna\r\norgan och kanslihuset skaffar sig sådana instrument\r\natt man kan välja de rationella lösningarna.</pre><pre>Detta är ett principiellt problem med lång räckvidd.\r\nVi som sitter i försvarsutskottet kan möjligen med\r\nviss rätt hävda att vi har hyfsat med tid och att vi\r\nhinner gå igenom arbetsmaterialet. Vi hinner gå\r\ntillbaka och titta på tidigare beslut. Ledamöterna i\r\nett annat utskott berättar att man har 36 sekunder\r\nper motionsyrkande, och man inser att detta icke är\r\nen rimlig behandling. Utskotten hinner därför\r\naldrig gå tillbaka för att studera tidigare beslut.</pre><pre>Visst har vi olika meningar partierna emellan när\r\ndet gäller försvarspolitik, men det ligger ändå på\r\nmarginalen. Det är fråga om någon enstaka procent\r\nupp eller ned. De som vill höja anslagen med mer\r\nän någon procent, vet att de säkert ändå inte\r\nkommer att kunna göra det om de skulle få tillfälle.\r\nDetta är alltså mycket marginellt. I fråga om de\r\n99 % där vi är överens, borde vi ha ett gemensamt\r\nintresse av att verkligen kunna granska materialet\r\noch ta ansvar för besluten. Det kräver att vi på den\r\npolitiska nivån -- utskottet och ansvarigt\r\ndepartement -- tillsammans måste kunna ta\r\nledningen. Det är orimligt att vi har ett försvar som\r\nalla, inkl. myndigheterna, anser är i kraftig\r\nobalans, därför att vi har satsat för mycket på\r\ndriften och för litet på investeringarna.</pre><pre>Sedan finns det antal frågor som hänger ihop med\r\ndet och som gäller principer. En sådan är\r\nnaturligtvis frågan om värnpliktssystemet.</pre><pre>Den norska professor som kanske kan mest i\r\nvärlden om det här -- hon har i varje fall forskat\r\nmest om det -- är Ragnhild Sohlberg; hon var i\r\nMonterey. Hon var på FOA men hade mycket svårt\r\natt vistas i den miljön -- hon upplevde att hela det\r\nsvenska etablissemanget tyckte att man inte fick\r\nframföra sådana uppfattningar som hon gjorde från\r\nsvenska FOA. Hon sade att värnplikten är ett\r\nunderbart system. Det innebär att man i alla lägen\r\nkan ta ut precis den kvantitet och den kvalitet man\r\nbehöver. Det är ett oerhört flexibelt system. Men\r\nsäger man sedan att i princip alla män skall utbildas\r\noch dessutom utbildas lika länge får man världens\r\nmest rigida system.</pre><pre>Vaktslåendet kring den fyrkantiga tillämpningen\r\nhar fått tre följder.</pre><pre>För det första har det lett till att vi har ett\r\ncivilförsvar som är förgubbat och outbildat. Det är\r\nbara 20-åringar som kan godta att bli inkallade för\r\nutbildning 3--7 månader, och får de inte kallas in till\r\ncivilförsvaret utan bara till det militära försvaret får\r\nvi ett outbildat och förgubbat civilförsvar.</pre><pre>För det andra: Jag vet inte hur många hundratusen\r\nvärnpliktiga som har utbildats sedan andra\r\nvärldskriget och sedan inte krigsplacerats. Det är\r\nsvårt att se dem i ögonen och säga: Vi tog ut dig --\r\njag skall då inte titta på Jan Jennehag som jag nyss\r\ngjorde; jag tar Carl-Johan Wilson i stället -- för en\r\nprincips skull. Vi tog tio månader av din tid, men vi\r\nhade ingen användning för dig. Det är verkligen att\r\nmisskreditera hela värnpliktstanken. Den skall\r\nanvändas för ett vettigt ändamål.</pre><pre>För det tredje: Vi har 20 000 som nu mot sin vilja\r\ngår omkring och väntar upp till tre år på utbildning.\r\nVi vet att det innebär betydande sociala problem\r\nför dem, och det innebär större kostnader. Det\r\nfanns ett förslag i en arbetsgrupp i\r\nvärnpliktskommittén, där Åke Gustavsson och jag\r\ndrivit det här ganska mycket, att låta dem slippa.\r\nMen så blir det inte. Jag tycker att det är ett högt\r\npris att betala för en princip.</pre><pre>Det som nu har hänt -- det är glädjande -- är att\r\nregeringen nu också säger: Låt oss se över det här\r\nsystemet! Från folkpartiets sida har vi motionerat\r\nom det i årtionden. Nu får vi en granskning, och det\r\nblir Roland Brännström som kommer att leda\r\nutredningen. Jag tror att den är väldigt viktig.</pre><pre>Värnpliktssystemet är ett underbart system, och vi\r\nskall ha det kvar, alldeles oavsett hur försvaret blir.\r\nÄven om vi bara behövde ett försvar som vore\r\ntiondelen eller femtedelen av dagens, skulle vi ändå\r\nha kvar värnpliktssystemet, därför att ett\r\nyrkesförsvar är så dyrbart och svårrekryterat. Att i\r\nett läge med brist på arbetskraft försöka ragga upp\r\nsvenska soldater är inte lätt.</pre><pre>Värnpliktssystemet är ett fint system, men\r\nvärnplikten skall inte vara bunden till ett visst antal.\r\nI dagens svenska värnpliktsförsvar tar vi ut 34 % av\r\nårskullarna. Kvinnorna tar vi inte ut, och var tredje\r\nman tar vi inte heller ut, men 34 % tar vi ut. Hade\r\nvi ett värnpliktssystem där vi tog ut 27 % till militärt\r\nförsvar och 7--9 % till det civila försvaret vore det\r\nfortfarande ett system som byggde på en pliktlag\r\noch det skulle vara rationellt.</pre><pre>Den slutsats jag här försöker dra är att vi från\r\npolitisk nivå måste ta ledningen. Myndigheter\r\nkommer definitionsmässigt alltid att se till\r\nmyndighetsintresset. Min erfarenhet är väldigt\r\nenkel: En myndighet är företrädare för vad den\r\nuppfattar som sin sektor men egentligen ännu mer\r\nför myndigheten själv -- när man som riksdagsman\r\nfår ett brev från en myndighet i Sverige är det sällan\r\ndet gäller myndighetens verksamhetsområde, utan\r\ndet gäller nästan alltid att myndigheten själv\r\nriskerar att förlora sin lokal, få flytta, förlora en\r\navdelning eller drabbas av en minskning av folk.\r\nDet är då de kommer springande till oss i\r\nriksdagen. Men det är mer sällan en myndighet\r\nvänder sig till oss därför att man på myndigheten\r\nupplever att något samhällsproblem är väsentligt.</pre><pre>Är man medveten om det här inser man att det är\r\nväsentligt att riksdagen på ett helt annat sätt än\r\nhittills tar ledningen. Sedan\r\nförsvarsplaneringssystemet antogs av riksdagen\r\n1971 har vi i försvaret jobbat med femårsplaner och\r\nmed att titta tillbaka. Vi är nu i färd med att införa\r\nen treårsbudgetering, där man försöker tre år\r\nframåt för hela statsförvaltningen. Då blir det\r\navgörande att verkligen göra en uppföljning.\r\nRiksdagen måste uttrycka målen i sådana termer\r\natt det går att mäta och att gå tillbaka och se om\r\nmålen blev uppfyllda.</pre><pre>Det gör man inte i dag. Ett vanligt utskott ser\r\nvärlden i form av en packe papper som det gäller att\r\nförsöka få att minska ett visst antal centimeter, så\r\natt man är klar med varje ärende till det datum då\r\ndet enligt vad talmanskonferensen har bestämt\r\nskall behandlas i kammaren. Det hela blir då bara\r\nen fråga om antal dagar och antal centimeter\r\npapper. Verkligheten bortanför detta får över\r\nhuvud taget inte en chans -- konstitutionsutskottet\r\nerkänner t.ex. att man inte kommer att seriöst\r\nkunna granska förslaget till kommunallag; det har\r\nman inte tid med. Formellt kommer den att gå\r\nigenom. Det är helt oacceptabelt.</pre><pre>Försvarsområdet är naturligtvis besvärligt på det\r\nsättet att det är svårt att finna alternativ av det slag\r\nsom finns t.ex. när det gäller sjukvården. Jag tror\r\nför egen del att sjukvården i Sverige kommer att se\r\nhelt annorlunda ut om 2--4 år. Den kommer då att\r\nvara bättre och mer kostnadseffektiv än i dag.</pre><pre>När det gäller försvaret har vi talat om\r\ndecentralisering i 20 år. Men det har de facto skett\r\nmycket litet. Det är en väsentlig uppgift för\r\nkammaren att ta på sig rimliga arbetsuppgifter,\r\nställa upp de mål man vill verka för och sedan\r\nkunna följa upp det.</pre><pre>Jag har i det sammanhanget nämnt Roine Carlsson.\r\nNär Roine Carlsson har fått kritik är det för att han\r\nhar försökt ta det politiska befälet. När Roine\r\nCarlsson kritiseras för det tänker jag ta honom i\r\nförsvar. Däremot tycker jag att Roine Carlsson\r\ndröjer för länge med att göra något i\r\nvärnpliktsfrågan, men jag är ändå glad att\r\nutredningen nu tillsätts. Det finns ett stort\r\nförnyelsebehov.</pre><pre>Hotet från omvärlden har nu rimligen minskat.\r\nMen de problem vi känner oss oroade av är de\r\nobalanser som finns i apparaten själv, till följd av\r\nförsummelser under årtionden. Hade vi haft ett\r\nförsvar i balans hade vi nu kunnat säga: Vi kan\r\nminska på vårt försvar nu när hotet utifrån minskar.\r\nMen det som inger oss oro är en följd av vår tidigare\r\noförmåga att hålla balans mellan investeringar och\r\ndrift.</pre><pre>Oavsett vem som skall ta ansvar för det här är det,\r\ntror jag, nödvändigt att hela tiden se till att veta vad\r\nsom görs och återge fakta på ett riktigt sätt och inte\r\nlåta myndigheter bluffa, gömma saker och ting i\r\nsyfte att få politikerna att skjuta till pengar och i\r\nsyfte att dölja förhållanden som man tror kan vara\r\nofördelaktiga. Det är viktigt att förstå att\r\nkammaren icke fungerar när det gäller att leda den\r\noffentliga sektorn, därför att riksdagen själv är för\r\nsplittrad i sitt jobb.</pre><pre></pre><pre>Anf. 21 GUNHILD BOLANDER (c):</pre><pre>Herr talman! I detta mellanår av försvarspolitiska\r\nbeslut tilldrar sig dagens debatt kanske inte något\r\nstörre intresse. Vi i centerpartiet har kritiserat\r\nregeringens valhänta hantering, som förra året\r\nledde till det slutliga sammanbrottet för den då\r\nsittande försvarskommittén.</pre><pre>Kommittén hade genomfört 70 sammanträden och\r\ndess ledamöter hade rest ute i världen och gjort\r\nstudiebesök, men den 24 oktober --\r\nsammanbrottsdagen -- låg fortfarande ÖCBs\r\nprogramplan för det civila försvaret helt\r\nobehandlad. Det är inte alls svårt att göra\r\nbedömningen att de civila delarna bör utredas i\r\nsärskild ordning, något som vi också har krävt i vår\r\npartimotion Fö17.</pre><pre>Vi anser att det finns stora brister i det civila\r\nförsvaret. Här gör vi möjligen en annan bedömning\r\nän den Hans Lindblad gjorde alldeles nyss. Vi anser\r\natt dessa civila frågor måste ges en högre prioritet\r\nän vad som har gällt hittills. Mycket tyder på att de\r\nicke-militära hoten och sårbarheten kommer att få\r\nstörre aktualitet. Civilförsvaret har ansvar för hur\r\nvår befolkning på 8,5 miljoner människor i både\r\nkrig och kristid skall få omsorg, skydd och sina\r\nbasbehov täckta. Detta inbegriper också det behov\r\nsom det militära försvaret har av sjukvård, energi,\r\ntransporter och förnödenheter.</pre><pre>Det sägs ofta att det är viktigt att se totalförsvaret i\r\nett sammanhang. Men om man inför varje\r\nförsvarspolitiskt beslut ändå bara hinner utreda den\r\nmilitära delen av försvaret och anslår kortaste\r\nmöjliga tid till den civila delen, då blir det ändå\r\ningen helhet. Vi anser därför att det är klokt att\r\nbesluta om det civila försvaret efter det att beslut\r\nhar fattats om säkerhets- och försvarspolitiken samt\r\ndet militära försvarets utformning.</pre><pre>Detta skulle ge bättre förutsättningar att integrera\r\nberedskapsfrågorna i utformningen av bl.a.\r\nenergi-, närings-, jordbruks- och sjukvårdspolitik.\r\nDet skulle sannolikt leda till en minskad sårbarhet\r\ni samhället.</pre><pre>Det är särskilt angeläget att sårbarhetsfrågorna i\r\nsamhällets nätverk studeras, i synnerhet\r\nsårbarheten i storstäderna.</pre><pre>Försörjningsberedskapen för livsmedel är en annan\r\nmycket central fråga. Vi anser att beredskapsmålet\r\nmed en 80-procentig försörjning av livsmedel är\r\nnödvändigt för att klara en kris- och krigssituation.\r\nVår självförsörjningsgrad är en avgörande faktor\r\nför att upprätthålla förtroendet för totalförsvarets\r\nförmåga hos landets befolkning liksom i\r\nomvärlden. Vi har därför anslagit 128 milj.kr.\r\nutöver regeringens förslag för att stärka bl.a.\r\nlivsmedelsberedskapen. Den frågan har behandlats\r\ni jordbruksutskottet.</pre><pre>I en tid av stora förändringar inom svenskt jordbruk\r\nfinns det faktiskt anledning att vara observant på\r\nmöjligheterna att klara livsmedelsförsörjningen.\r\nMen som vanligt möts sådana farhågor oftast med\r\nen axelryckning. Det bör dock i ett särskilt\r\nutredningsarbete vara möjligt att ge den\r\nproblematiken sitt rättmätiga värde.</pre><pre>Eftersom vi har krävt ett särskilt parlamentariskt\r\nutredningsarbete beträffande de civila delarna, så\r\nhar vi inte preciserat förslag på alla delområden\r\nutan konstaterar att utskottsmajoriteten egentligen\r\ntycker som vi.</pre><pre>I utskottets skrivning sägs att den\r\nhandläggningsordning som i centerpartiets motion\r\nförordas rörande hanteringen av den långsiktiga\r\ninriktningen av det civila totalförsvaret, i rådande\r\nläge kan komma att visa sig praktisk och\r\nändamålsenlig. Vi välkomnar naturligtvis att\r\nutskottet på detta sätt ger uttryck för instämmande\r\ni vårt förslag, även om vi tycker att man fullt ut\r\nkunde ha tillstyrkt vårt motionsyrkande.\r\nVerkligheten kommer ändå att visa att vi har rätt i\r\nvår bedömning, att det rent av är klokt att fatta\r\nbeslut efter det att säkerhetspolitiken och den\r\nmilitära delen av totalförsvaret fått sin utformning.</pre><pre>Så några ord om värnplikten. Principen om ett\r\nfolkförsvar som vilar på medverkan från varje\r\nmedborgare, anser vi måste bibehållas. Men tyvärr\r\nmöter man andra uppfattningar i denna fråga.\r\nÄven om jag nu vet att värnpliktssystemet och\r\növriga pliktlagar skall bli föremål för ett\r\nparlamentariskt utredande, så tycker jag att det är\r\nviktigt att vi i dagens debatt ändå slår fast att den\r\nallmänna värnplikten skall utgöra grunden för det\r\nmilitära försvaret också i framtiden.</pre><pre>Jag noterar i likhet med flera andra här att Roland\r\nBrännström, som skall leda den här utredningen,\r\nklart har uttalat sig för att denna princip skall gälla\r\ni utredningsarbetet. Vi har anledning att så\r\nsmåningom förvänta oss besked från\r\ndelutredningen. Naturligtvis skall vi arbeta med\r\ndessa frågor också i försvarsberedningen, och vi\r\nhoppas att det blir någon form av avtappning från\r\npliktlagsutredningen till försvarsberedningen.</pre><pre>Regeringen föreslår att värnpliktsförmånerna skall\r\nförbättras något som en följd av de ökade\r\nkostnader som skattereformen har inneburit.\r\nHöjningen med 3 kr. av dagersättningen är dock\r\nganska blygsam i förhållande till de storstilade\r\nlöften som socialdemokraterna gav de värnpliktiga\r\ninför valet 1982. Om dessa löften hade infriats\r\nunder det nuvarande regeringsinnehavet hade\r\ndagersättningen varit ca 50 kr. Man kan undra om\r\ndet var ett löfte eller möjligen en målsättning. Vi\r\ntycker att dagersättningen bör räknas upp till 38 kr.,\r\noch vi har i vårt budgetalternativ avsatt 50 milj.kr.\r\nför ändamålet.</pre><pre>De frivilliga försvarsorganisationerna har bl.a. som\r\nen följd av skattereformens ändrade\r\ntraktamentsförmåner och bilersättningar fått\r\nsvårare än tidigare att engagera försvarsmaktens\r\nanställda som instruktörer i sin utbildning. Vi anser\r\natt instruktörsförmånerna måste förbättras liksom\r\nmöjligheterna till tjänstledighet för att kunna\r\nutföra dessa viktiga insatser för totalförsvaret. Men\r\nvi har inte lagt fram något förslag eftersom dessa\r\nfrågor är föremål för utredning.</pre><pre>Nu har dock de socialdemokratiska ledamöterna i\r\nutskottet som tradition att bjuda över sin minister\r\nnär det gäller vissa anslag till främst\r\ncivilförsvarsförbundets verksamhet, så också i år.\r\nYtterligare 1,5 milj.kr. har anslagits dels till\r\ncivilförsvarsförbundet, dels till Gällöfsta kursgård.\r\nSjälv hade jag gärna sett att hela påslaget gått till\r\ncivilförsvarsförbundet. Det är där det folkliga\r\nengagemanget finns och det är där mycket ideellt\r\narbete som är väl värt att stimulera läggs ned. Jag\r\när något mer tveksam till anslaget till Gällöfsta\r\nkursgård, men jag har inte reserverat mig mot det.</pre><pre>Herr talman! Med det anförda yrkar jag bifall till\r\nreservationerna 1, 12, 23 och 71 i utskottets\r\nbetänkande.</pre><pre>Anf. 22 HANS LINDBLAD (fp) replik:</pre><pre>Herr talman! När det är aktuellt med\r\nomprövningar på detta område, så kommer alltid\r\ncentern sist med sina förslag. Det kan alltid\r\ndiskuteras om det har satsats för mycket eller för\r\nlitet pengar på civil beredskap i Sverige under\r\nefterkrigstiden. Det har, som jag sade, satsats\r\nmiljarder på tekoindustrin och skoindustrin.\r\nSamtidigt känner vi inte till något land som har\r\nuppgett sin frihet och kapitulerat på grund av brist\r\npå kläder och skor. Det har inte hänt. Vi har också\r\nsatsat mycket på gödsel och bekämpningsmedel\r\ninom jordbruket, trots att vi redan i fred har ett\r\növerskott på sådana medel. Det utgör ett stort\r\nproblem. I krigstid kan man gå över till vegetabilisk\r\nföda, dra ner ransonerna osv. Det råder alltså ingen\r\nbrist på livsmedel. Däremot kan ändå folk svälta\r\nihjäl på grund av transportproblem. Man har inte\r\nsett till att det under krigstid skall vara möjligt att\r\ntransportera livsmedel och annat till olika delar av\r\nlandet, inkl. storstäderna. Pengarna har använts på\r\nett mycket konstigt sätt. Vad det har berott på är\r\nnaturligtvis mycket enkelt att förstå. Jag inser att\r\njordbruksrörelsen vill argumentera för behovet av\r\nsin produktion, och det har varit lönsamt för dem\r\natt göra det gentemot politikerna. Tekoindustrin,\r\ndess fackförbund, landskapets folk och andra har\r\nockså varit framgångsrika när det gällt att framföra\r\nsina argument. Det har också gällt landshövdingar,\r\nkommunalråd m.fl.</pre><pre>Sårbarheten i samhället har vi dock granskat\r\nganska litet. Det har gällt på bl.a.\r\nsjukvårdsområdet, telekommunikationsområdet\r\noch elförsörjningsområdet. Det blev dock en\r\nväsentlig förändring 1987 när det sades att det\r\ngällde att kunna vidta åtgärder på dessa viktiga\r\nområden. Det allvarligaste problemet gäller\r\nförmodligen vattenförsörjningen. Just de stora\r\nvattenförsörjningssystemen är mycket sårbara\r\nframför allt i de stora tätorterna.</pre><pre>Jag tror alltså att man hade kunnat nöja sig med\r\nmycket mindre pengar till den civila beredskapen,\r\nom man hade satsat resurser på ett rationellt sätt.\r\nVarje krona som har använts till sådant som inte är\r\nså angeläget har antingen i onödan tagits från\r\nskattebetalarna eller också har pengarna tagits från\r\nnågot väsentligt ändamål inom övriga delar av\r\ntotalförsvaret. Politikerna har inte haft det rätta\r\nkuraget. De har inte velat stöta sig med olika\r\ngrupper i samhället.</pre><pre>Det gäller att hela tiden ha en aktiv riksdag och ett\r\naktivt utskott som vågar fatta korrekta beslut. I och\r\nmed ÖCBs tillkomst har vi dock fått en myndighet\r\nsom försöker handla rationellt, men fram till dess\r\nvar det jordbruksnämnder och andra som äskade\r\nmedel till sin egen lilla sektor. Det var mycket\r\nolyckligt. Det har rått obalanser både på den\r\nmilitära och civila sidan på grund av att politikerna\r\ninte har tagit kommandot. Också det har varit\r\nutomordentligt olyckligt.</pre><pre>Anf. 23 GUNHILD BOLANDER (c) replik:</pre><pre>Herr talman! Den uppräkning av diverse\r\nfelprioriteringar som Hans Lindblad gör har kanske\r\nsin orsak i att man aldrig har avsatt tillräckligt\r\nmycket tid i förberedelse- och utredningsarbete för\r\natt göra de rätta bedömningarna av hur pengarna\r\nbäst skall användas inom de civila delarna av\r\ntotalförsvaret. Det är kanske inte krångligare än att\r\nvi kan ge utredningsarbetet tillräckligt med tid för\r\ndet.</pre><pre>Så fort man talar om jordbruksberedskap,\r\nlivsmedelsberedskap och andra försörjningsfrågor,\r\nså är det böndernas intressen som bevakas. Jag\r\navvisar bestämt det motivet som det viktigaste. En\r\nhungrig soldat är ingen bra soldat, och det bör\r\nockså Hans Lindblad förstå.</pre><pre>Jag vill gärna ge en komplimang till ÖCB. För\r\nnågra år sedan väckte centern en motion om att\r\nman skulle utreda specifikt\r\nvattenförsörjningsproblemet i storstäderna. Den\r\nmotionen avslogs naturligtvis i vanlig ordning här i\r\nkammaren. Men ÖCB fann vårt förslag så\r\nintressant att man bad regeringen att få utföra\r\nutredningsarbetet, och det har man nu gjort. Ett\r\ndokument har också presenterats. Att helt bortse\r\nfrån myndigheternas bedömningar och arbete på\r\ndetta område, tycker jag är att underkänna dem.</pre><pre>Anf. 24 HANS LINDBLAD (fp) replik:</pre><pre>Herr talman! Inför det försvarspolitiska beslutet\r\n1988 föreslog ÖB att Ing 1 skulle flytta till\r\nSträngnäs, och riksdagen sade ja till det förslaget.\r\nDärefter ångrade sig ÖB och sade att man ansåg att\r\nregementet skulle läggas ner. Men innan\r\npropositionen kom ändrade sig ÖB på nytt och\r\nmenade att regementet skulle ligga kvar. Man kan\r\nomöjligen använda sådana myndigheters\r\nställningstaganden som beslutsunderlag.</pre><pre>Om livsmedelsförsörjningen hade varit det\r\nintressanta, då hade naturligtvis riksdagen för länge\r\nsedan uttalat att det var väsentligt att klara\r\ntransporter och lagring av livsmedel även för övre\r\nNorrlands behov. Man hade också sagt att\r\nvattenförsörjningen och annat var viktigt. De stora\r\npengarna har dock lagts ned på\r\njordbruksprodukter, gödsling av åkermark och\r\nannat. Jordbrukarna har helt enkelt haft starka\r\npåtryckningsgrupper. Att den stackars soldaten\r\nuppe i övre Norrland kanske ändå inte får mat i\r\nkrigstid, beror på att transporterna inte fungerar.\r\nDet har alltså inget att göra med åkerarealens\r\nstorlek i Skåne.</pre><pre>Anf. 25 SVEN-OLOF PETERSSON (c):</pre><pre>Herr talman! Att vi står i väntan på och befinner\r\noss i ett förberedelseskede inför ett nytt\r\nförsvarsbeslut är nog alla medvetna om vid det här\r\nlaget. Jag skall här ta upp till debatt några som jag\r\ntycker angelägna frågor rörande förhållandena i\r\nsydöstra Sverige.</pre><pre>I motioner har jag tillsammans med andra\r\nledamöter pekat på de speciella förutsättningar\r\nsom råder i denna del av landet. Vi har lyft fram\r\npositiva möjligheter, som vi ser det, att flytta flera\r\ndelar av marinens verksamhet och enheter till\r\nKarlskrona. Vi vet att den verksamhet som bedrivs\r\ndär i dag bedrivs med gott resultat såväl vad gäller\r\neffektivitet som ekonomi. Ytterligare satsningar i\r\ndetta område skulle faktiskt placera marinen än\r\nmer i centrum, dvs. just i den delen av\r\nÖstersjöområdet där den totala marina\r\nverksamheten tycks vara som intensivast.</pre><pre>Utskottet säger i sin skrivning att detta med\r\nomgrupperingar av marinförband i första hand\r\nankommer på ÖB att besluta om. Ja, det har\r\nförvisso sin riktighet. Men det skall inte glömmas\r\nbort att den sittande försvarsberedningen och det\r\nkommande försvarsbeslutet kommer att ha stor\r\nbetydelse för marinens framtida verksamhet och\r\nmöjligheter till utveckling. I avvaktan på\r\nkommande förslag i denna fråga avser jag att\r\navvakta och att, om så erfordras, återkomma med\r\nförslag som kan vara till gagn för landets\r\nförsvarsförmåga och marinens framtid.</pre><pre>Vad gäller försvarsindustrin finns både motioner\r\noch en reservation till betänkandet om\r\nKarlskronavarvet. Vi menar att det är viktigt att\r\nKarlskronavarvet och Kockums får en annan\r\nhuvudman än den nuvarande Celsiuskoncernen.\r\nMycket talar för att de fartygsproducerande\r\nenheterna inom Celsiuskoncernen inte passar in\r\ndär, eftersom koncernen till huvudsaklig del\r\narbetar med helt andra saker än produktion av\r\nsvensk högkvalitativ och högkvalificerad\r\nförsvarsmateriel.</pre><pre>För något år sedan hade vi stora bekymmer med\r\nKarlskronavarvet, och problemen hopade sig. Man\r\nhar gripit sig an dessa problem, rett ut bekymren,\r\nser nu framtiden an med tillförsikt och jobbar nu\r\näven med annan produktion som komplement till\r\nfartygsproduktionen. Det är viktigt att den\r\nspeciella varvskompetensen säkerställs och att\r\nvarvet på sikt får en annan ägare, huvudman, så att\r\nvarvets kompetens och kunnande som i många\r\navseenden är världsunik kan få bättre möjligheter\r\ntill en positiv utveckling.</pre><pre>Jag tycker att det är positivt, Paul Ciszuk, att\r\nmiljöpartiet också inser värdet av att\r\nKarlskronavarvet och dess kompetens behålls. Det\r\nvisar ändå att ni har förståelse för att vi behöver en\r\nkapabel och kvalitativt högtstående\r\nförsvarsindustri här i landet, och jag hoppas att ni\r\nockså vill medverka till att vi kan behålla annan bra\r\nförsvarsindustri.</pre><pre>Herr talman! Med detta vill jag ansluta mig till\r\ncenterns reservationer i utskottet och instämma i de\r\nyrkanden som Gunhild Bolander tidigare har\r\nframfört.</pre><pre>Anf. 26 BARBRO EVERMO\r\nPALMERLUND (s):</pre><pre>Herr talman! Vi behandlar nu de avsnitt i\r\nförsvarsutskottets betänkande som rör de civila\r\ndelarna av totalförsvaret. Jag kommer att redogöra\r\nför de socialdemokratiska ståndpunkterna.</pre><pre>Jag vill inledningsvis erinra om vad Roland\r\nBrännström sade om att förutsättningen för att\r\nhantera nu förestående budgetår bestäms bl.a. av\r\nmellanårskaraktären.</pre><pre>De civila delarna utgör oundgängliga delar av vårt\r\nsvenska totalförsvar. Läget i stort inom det svenska\r\ntotalförsvaret kännetecknas av såväl positiva\r\nförhållanden som problem. Till de positiva inslagen\r\nhör bl.a. att Sverige har ett av världens mest\r\nutvecklade civila försvar.</pre><pre>Principerna för finansiering av beredskapsåtgärder\r\ninom totalförsvarets civila del fastställdes genom\r\n1987 års försvarsbeslut. Vissa funktioner tilldelas\r\nmedel ur en gemensam ekonomisk planeringsram,\r\nexempelvis Civil ledning och samordning,\r\nBefolkningsskydd och räddningstjänst,\r\nPsykologiskt försvar, Hälso- och sjukvård m.m.</pre><pre>Beredskapsförberedelser inom affärsverkens\r\nansvarsområden finansieras däremot med egna\r\nmedel. Några finansier dock sina\r\nberedskapsåtgärder med såväl egna medel som\r\nanslagsmedel. Inom andra funktioner sker\r\nfinansieringen inom ramen för myndigheternas\r\nordinarie förvaltningsanslag.\r\nBeredskapsförberedelserna betalas även av\r\nkommuner och landsting samt av näringslivet.</pre><pre>I regeringens proposition 1990/91:102, som\r\nbetänkandet behandlar, erinrar försvarsministern\r\ninledningsvis om den ekonomiska planeringsramen\r\nför totalförsvarets civila del, som berör olika\r\nhuvudtitlar och består av såväl förslagsanslag som\r\nreservationsanslag. För budgetåret 1991/92\r\nberäknar försvarsministern enligt närmare\r\nredogörelse i propositionen ifrågavarande ram i\r\nberäknat genomförandeprisläge 1991/92 exkl.\r\nmervärdeskatt till 1 993 418 000 kr.</pre><pre>Miljöpartiet har i motion föreslagit att vissa\r\nfunktioner inom den civila delen av totalförsvaret\r\ntillförs sammanlagt 648 milj.kr. utöver regeringens\r\nförslag.</pre><pre>Jordbruks- och socialutskotten har i sina yttranden\r\növer propositionen och därtill knutna motioner\r\navstyrkt att ytterligare medel i enlighet med\r\nmiljöpartimotionen anvisas till funktionerna\r\nLivsmedelsförsörjning m.m. resp. Hälso- och\r\nsjukvård m.m. Jordbruksutskottet har också\r\navstyrkt tillkomsten av en ny funktion, Kärngårdar.</pre><pre>Försvarsutskottet är inte heller berett att förorda\r\natt medel tillförs utöver regeringens förslag.\r\nUtskottet ställer sig bakom regeringens förslag i\r\navvaktan på ett ställningstagande till den\r\nlångsiktiga inriktningen av totalförsvaret och den\r\ndärmed sammanhängande fördelningen av resurser\r\nmellan totalförsvarets olika delar. Det kan också\r\nframhållas att det sammantaget står tämligen stora\r\nreservationer från tidigare år till förfogande. Ett\r\nvisst underutnyttjande av förslagsanslagen har\r\nockså kunnat konstateras.</pre><pre>Herr talman! Betänkandet upptar också vissa för\r\ntotalförsvaret gemensamma frågor. Här vill jag\r\nsäga något om totalförsvarets hälso- och sjukvård.</pre><pre>De senaste två försvarsbesluten har utpekat\r\nsjukvården i krig som totalförsvarets svagaste länk.\r\nDesto mera glädjande är att det nu finns anledning\r\natt känna en betydande tillförsikt när det gäller\r\nberedskapsläget för sjukvården i kris och krig.</pre><pre>Socialministern föreslår nu åtgärder som skall\r\nsäkerställa en bättre uthållighet beträffande\r\nförsörjningen med läkemedel och\r\nförbrukningsvaror, ty det är där begränsningar\r\nfortfarande finns. Vidare bedöms behovet av\r\ninfusionsvätskor i krig öka till ca 15 gånger\r\nfredsförbrukningen samt att lagring och transporter\r\nskapar särskilda problem. Socialstyrelsen har\r\nföreslagit att tillgången på infusionslösningar\r\nsäkerställs genom en kombination av åtgärder.\r\nEnligt socialministern är det synnerligen angeläget\r\natt säkerställa tillgången på infusionslösningar.</pre><pre>I 1987 års försvarsbeslut behandlades också frågan\r\nom helikoptrar för sjuktransporter.\r\nFörsvarsbeslutets intentioner har dock ännu inte\r\nkunnat förverkligas bl.a. beroende på varierande\r\nintresse från sjukvårdshuvudmännens sida att delta\r\ni frågans lösning, säger socialministern. Hon\r\nframhåller nu med stöd av uppgifter från\r\nhelikopterdelegationen, att det på vissa från\r\nberedskapssynpunkt viktiga orter finns\r\nförutsättningar att påbörja en uppbyggnad av en\r\nhelikopterorganisation enligt intentionerna i 1987\r\nårs försvarsbeslut. Hon avser att återkomma med\r\nen närmare redovisning av hur denna fråga\r\nutvecklas. Enligt socialministern bör\r\nhuvudmannaskapsfrågan för sjuktransporter nu\r\nlösas. Sjukvårdshuvudmännens ansvar för\r\nsjuktransporter föreslås utvidgas och föranleda\r\nändring av hälso- och sjukvårdslagen.</pre><pre>Socialministerns förslag avseende utvidgning av\r\nsjukvårdshuvudmännens ansvar för alla slags\r\nsjuktransporter inkl. helikopterburna transporter\r\nhar berörts i två motioner, från moderaterna resp.\r\nsocialdemokraterna.</pre><pre>Försvarsutskottet delar föredragande statsrådets\r\nmening att huvudmannaskapsfrågan nu måste lösas\r\noch har ingen invändning mot det förslag som\r\ninnebär att sjukvårdshuvudmännen får ett\r\nfullständigt huvudansvar för sjuktransporter.\r\nLiksom socialutskottet avstyrker försvarsutskottet\r\nmotionsyrkandena.</pre><pre>Socialutskottet har med sitt yttrande överlämnat\r\ntvå folkpartimotioner som tar upp frågor rörande\r\nförsörjning med infusionsvätskor. Socialutskottet\r\ndelar motionärernas uppfattning att åtgärder måste\r\nvidtas så att behovet av infusionslösningar kan\r\nsäkerställas, men förutsätter att regeringen utan\r\nsärskilda uttalanden från riksdagens sida kommer\r\natt vidta nödvändiga åtgärder för att säkerställa\r\nförsörjningen på detta område.</pre><pre>Försvarsutskottet delar socialutskottets mening att\r\nredovisningen i propositionen avseende planerade\r\nåtgärder är till fyllest varför något uttalande med\r\nden inriktning som förordas i dessa motioner inte\r\nerfordras.</pre><pre>Utskottet anser sammanfattningsvis att det är\r\ntillfredsställande att åtgärder nu kan redovisas som\r\ninnebär att en funktion som länge betraktats som\r\nen av de svagaste länkarna i vårt totalförsvar synes\r\nvara på väg att uppnå en beredskapsnivå som är i\r\ngod överensstämmelse med övriga delar, även om\r\nytterligare åtgärder krävs.</pre><pre>Herr talman! Jag övergår nu till att säga något om\r\ninriktningen i stort inom den civila delen av\r\ntotalförsvaret.</pre><pre>Som utgångspunkt för sina överväganden rörande\r\nden allmänna inriktningen av totalförsvarets civila\r\ndel konstaterar försvarsministern att förmågan hos\r\ndenna del av totalförsvaret grundas på det fredstida\r\nsamhällets resurser och dess handlingsberedskap\r\noch omställningsförmåga inför svåra situationer.\r\nHan betonar principen att ansvaret för en\r\nverksamhet i fred innebär motsvarande ansvar i\r\nkrig och framhåller i detta sammanhang att\r\nberedskapsåtgärder som vidtas inför kriser och krig\r\ni många fall har samma karaktär som åtgärder mot\r\nskilda risker i det fredstida samhället. Enligt\r\nföredragande statsrådets mening bör\r\nberedskapsverksamheten i högre grad än hittills\r\ninriktas mot att omfatta hela hotskalan fred-kris-\r\nkrig och i ökad omfattning ingå i de ordinarie\r\ndriftsäkerhetsbedömningar som resp.\r\nverksamhetsutövare gör. Han understryker att\r\nverksamheten bör präglas av handlingsberedskap\r\nkombinerad med ett stort mått av flexibilitet samt\r\nbetonar i detta sammanhang utbildningens och\r\növningarnas betydelse. Slutligen anger han att\r\nverksamheten under kommande budgetår i stort\r\nsett skall följa inriktningen enligt 1987 års\r\nförsvarsbeslut.</pre><pre>Försvarsutskottet har i avvaktan på resultatet av\r\npågående utredningsarbete inför ett nytt långsiktigt\r\nförsvarsbeslut ingen erinran mot det sagda.</pre><pre>Ett flertal motionsyrkanden behandlas i\r\nbetänkandet. Jag har inte haft möjlighet att beröra\r\nsamtliga. Många tar upp områden som kommer att\r\nbehandlas inför nästa långsiktiga försvarsbeslut.\r\nAndra yrkanden är föremål för myndigheternas\r\nhandläggningar eller redan tillgodosedda. I\r\nhuvudsak har här nämnda motiv legat till grund för\r\nutskottets avstyrkan.</pre><pre>Utskottet har också behandlat\r\npersonalförsörjningsfrågorna inom totalförsvaret,\r\ndäribland frågan om direktrekrytering av vissa\r\nvärnpliktiga till den civila delen. Jag kan inte heller\r\nlåta bli att nämna det i det här sammanhanget,\r\neftersom det är av vikt att vi får en föryngring av\r\ncivilförsvarets krigsorganisationer. Mycket talar\r\nenligt utskottets mening för att direktrekrytering av\r\nvärnpliktiga till det civila försvaret efter ytterligare\r\nprövning kommer att framstå som en framkomlig\r\nväg att hantera vissa av totalförsvarets\r\npersonalförsörjningsproblem. Utskottet delar\r\nförsvarsministerns uppfattning att en särskild\r\nförsöksverksamhet med direktrekrytering inte nu\r\nbör genomföras, främst med hänsyn till vad som\r\nanförts i betänkandet om behovet av att göra ett\r\nflertal nära sammankopplade frågor rörande\r\npersonalförsörjningen och tjänsteplikt till föremål\r\nför en samlad översyn. Berörda motionsyrkanden\r\nfrån folkpartiet och miljöpartiet avstyrks med\r\nhänvisning till detta.</pre><pre>Utskottet har gjort vissa smärre omfördelningar\r\ninom ÖCBs ram till förmån för utbildning och\r\növningar på lokal nivå liksom till signalskydd.\r\nDärutöver har ytterligare medel tilldelats\r\nCivilförsvarsförbundets verksamhet liksom att\r\nStiftelsen Gällöfsta Kurscentrum har fått pengar\r\nför att tillgodose medelsbehovet.</pre><pre>Herr talman! Jag vill avslutningsvis yrka bifall till\r\nutskottets hemställan i dess helhet och avslag på\r\nsamtliga reservationer.</pre><pre>Anf. 27 OLLE ÖSTRAND (s):</pre><pre>Herr talman! I detta betänkande föreslås nu att\r\nansvaret för luftburna sjuktransporter skall åvila\r\nsjukvårdshuvudmännen. Det innebär att dessa nu\r\nfår totalansvaret för sjuktransporterna både till\r\nlands och i luften.</pre><pre>Under praktiskt taget hela 80-talet har jag\r\nmotionerat, interpellerat och ställt frågor där jag\r\nkrävt att vi även i vårt land skulle få en\r\ntillfredsställande organisation när det gäller\r\nluftburna sjuktransporter.</pre><pre>Jag måste erkänna att det har varit minst sagt\r\ntrögjobbat. Jag har lärt mig två saker under mina år\r\nhär i riksdagen. Det är att man måste jobba\r\nlångsiktigt och att man måste vara förbaskat envis.\r\nKan man kombinera dessa två egenskaper, kanske\r\nman ibland når resultat. Därför är det\r\ntillfredsställande att vi nu äntligen kan fatta ett\r\nbeslut om vem som skall ha det här ansvaret.</pre><pre>I vårt grannland Norge har man löst den här frågan\r\npå ett mycket tillfredsställande sätt. Det gäller både\r\nräddningstjänst och sjuktransporter med\r\nhelikoptrar. Samma är förhållandet i dåvarande\r\nVästtyskland och i Schweiz, för att ta ytterligare\r\nnågra exempel.</pre><pre>I min egen hemkommun Söderhamn har man byggt\r\nupp ett mycket fint samarbete mellan sjukhuset och\r\nflygflottiljen när det gäller både räddningsinsatser\r\noch sjuktransporter med flygflottiljens\r\nVertolhelikopter. Många liv har under årens lopp\r\nkunnat räddas genom dessa snabba insatser. Många\r\ngånger har också helikopterbesättningarnas\r\ninsatser inneburit skillnaden mellan liv och död för\r\nbåde nödställda och skadade som hämtats eller i\r\nsamband med akuta och svåra sjuktransporter.\r\nTyvärr har man inte dygnet-runt-beredskap på\r\nhelikoptern på F 15, något som givetvis är en\r\nmycket stor nackdel, vilket jag påpekat vid ett\r\nflertal tillfällen.</pre><pre>För att landstingens ansvar för luftburna\r\nsjuktransporter nu inte bara skall bli en reform på\r\npapperet -- jag vet att flera landsting är måttligt\r\nförtjusta i att ta över detta ansvar -- är det viktigt\r\natt det utfärdas regler och anvisningar som tvingar\r\nlandstingen att ta sitt fulla ansvar. Därför är det\r\nviktigt att det ansvariga statsrådet snarast för\r\nriksdagen redovisar hur den här verksamheten har\r\nutvecklats. Om den inte har utvecklats på ett\r\ntillfredsställande sätt måste man, som jag ser det,\r\nallvarligt överväga att göra både den luftburna\r\nräddningstjänsten och sjuktransporterna till en\r\nstatlig angelägenhet. Det är viktigt att vi får ett\r\nfungerande system på detta område även i vårt\r\nland, något som naturligtvis kommer att rädda\r\nmånga människoliv och hjälpa skadade och sjuka\r\ntillbaka till ett normalt liv igen.</pre><pre>Anf. 28 YLVA ANNERSTEDT (fp):</pre><pre>Herr talman! Det är minsann inte så ofta man får\r\nen motion bifallen i riksdagen, och därför känns det\r\nextra högtidligt när så är fallet. Det gäller mina\r\nmotioner Fö420 och Fö3 som behandlar\r\nförhållandena på Ing 1 på Almnäs i Södertälje.</pre><pre>Under de senaste ett och ett halvt åren har\r\nförhållandena för Ing 1 och Almnäsområdet i\r\nSödertälje debatterats och en mängd olika besked\r\nhar lämnats. I december 1989 beslöt riksdagen att\r\nIng 1 skulle flyttas till Strängnäs. FOA skulle\r\ndärefter etableras på Ing 1:s område. I februari\r\n1990 beslöt så riksdagen att FOA icke skulle\r\netableras där.</pre><pre>I skrivelse 1990/91:50 aviserade regeringen att\r\nförslag skulle komma om att Ing 1 skulle läggas ned.\r\nTrots en omfattande debatt och pågående\r\nutredning inför ett nytt försvarsbeslut kom det\r\nförslaget. Det var så mycket mer märkligt som bl.a.\r\narméchefen i ÖB 91 hävdat att det ännu saknades\r\nunderlag för att ange vilka regementen som kunde\r\nkomma att behöva läggas ned.</pre><pre>I skuggan av kriget i Gulfen och oron i Baltikum\r\noch Sovjetunionen kan det finnas anledning att\r\nytterligare beakta den operativa betydelse som\r\nAlmnäs och Ing 1 har för huvudstadens försvar.</pre><pre>Enligt militär sakkunskap är Stockholmsområdet\r\nsärskilt känsligt för angrepp efter kort militär\r\nförvarning. Mot bakgrund av de erfarenheter som\r\nfinns av modern krigföring är det inte realistiskt att\r\nräkna med att allmän mobilisering hinns med före\r\nett krigsutbrott. Därför är det av stor vikt att kunna\r\ndisponera förband på nära håll.</pre><pre>En nedläggning av Ing 1 skulle innebära en stor risk\r\nför att befälhavaren i Storstockholms\r\nförsvarsområde inte disponerar några\r\ningenjörsförband i det mest kritiska skedet. En\r\nnedläggning skulle också komma att innebära att\r\nlänets olika delar blir skilda från varandra och från\r\nomvärlden, utan att det finns resurser att\r\nupprätthålla förbindelser i form av väg- och\r\nbrobyggnad eller flygfältsreparationer.</pre><pre>Sammanfattningsvis kan sägas att militärområdet\r\nAlmnäs är av avgörande betydelse för\r\nStorstockholms försvar.</pre><pre>I propositionen skriver försvarsministern, att han\r\nsträvar efter att upprätthålla organisatorisk\r\nhandlingsfrihet. Någon analys av varför just Ing 1\r\när det ingenjörsförband som skulle avvecklas ett\r\nhalvår före ett nytt försvarsbeslut presenterades\r\nemellertid inte.</pre><pre>Det kan inte uteslutas att ett nytt försvarsbeslut\r\nändrar förutsättningarna för verksamheten på\r\nAlmnäs. För att behålla handlingsfriheten och\r\nundvika stora investeringskostnader i närtid är det\r\nrimligt att nuvarande status på Almnäs ej\r\nförändras, åtminstone inte till dess den framtida\r\nkrigsorganisationen klarlagts, vilket också är\r\növerbefälhavarens åsikt. Det gläder mig att nu\r\nockså försvarsutskottet kommit fram till denna\r\nståndpunkt.</pre><pre>Det kan inte heller vara i vare sig försvarets intresse\r\neller i skattebetalarnas ögon försvarbart att överge\r\nen modern anläggning med 1 200\r\nutbildningsplatser, hotell, restaurang och sjukhus 4\r\nmil från Stureplan. Almnäs kan med fördel\r\nmerutnyttjas, något som ju också utskottet\r\ninstämmer i. ''Almnäs ligger lämpligt till för att\r\ntillsammans med Svea livgarde -- -- -- kunna svara\r\nför utbildningen bl.a. av de territoriella förband\r\nsom kommer att få uppgifter i\r\nStockholmsområdet.''', skriver utskottet. Också de\r\nbesparingar detta skulle innebära för\r\nvärnpliktsresor uppmärksammas i betänkandet.</pre><pre>I motionen pekar jag på en rad områden som bör\r\nanalyseras närmare för att man bättre skall utnyttja\r\nAlmnäsområdet. Det gäller flyttningen av\r\nVärnpliktskontor Öst, mer utbildning etc. Det är\r\nangeläget att detta görs så att beslutsunderlaget\r\nbeträffande Ing 1 och Almnäs är heltäckande när\r\nnästa försvarsbeslut skall fattas 1992.</pre><pre>Herr talman! I det här fallet kan jag bara instämma\r\ni försvarsutskottets kloka resonemang. Mer\r\neftersom mina motion inte blivit fullt ut\r\ntillgodosedda, vill jag dessutom yrka bifall till\r\nreservation 25.</pre><pre>ta bort i Skåne. Detta är illa varslande.</pre><pre>Detta är helt obegripligt hur man bland\r\nförsvarspolitiker och militärstrateger tycks tro att\r\nen fiende skulle komma klättrande över\r\nKebnikajse när man kan ro i land vid Åhus. Hela\r\nvårt land skall naturligtvis försvaras.</pre><pre>Det är därför som vi moderater föreslår en ökning\r\nmed 1,3 miljarder för att bibehålla handlingsfrihet\r\ninför nästa års försvarsbeslut. Vi måste i Skåne,\r\nmed den geografiska struktur som landskapaet har,\r\nha tillgång till ett starkt pansarförsvar. I\r\nnedläggning av pansarförbande i Skåne är\r\nförödande. Vi bör i stället snart fatta beslut om\r\nanskaffande av en ny stridsvagn -- en svensk\r\nkonstruerad eller köpt av utländsk producent. Men\r\nbeslutet måste fattas snart. Inte heller bör några\r\ningrepp göras på flygstridskrafterna. Tvärtom bör\r\nytterligare en division av J 35 Draken organiseras\r\nvid F 10 i Ängelholm, som vi framför i moderat\r\nreservation 43. För övrigt instämmer jag i de\r\nyrkanden som Göran Allmér framställt tidigare\r\nunder debatten.</pre><pre></pre><pre>Anf. 29 WIGGO KOMSTEDT (m):</pre><pre>Herr talman! Denna debatt är en form av\r\nmellandebatt inför ett viktigt försvarsbeslut nästa\r\når. Det som denna gång skulle bli någonting bidde\r\ninte ens en tumme. Men det förekommer\r\nillavarslande rykten om att det skulle pågå\r\nplanering att Skåne skulle överges i händelse av ett\r\nanfall mot vårt land och att försvarslinjen skulle\r\ndras någonstans uppe i Småland. Detta får aldrig\r\nhända och kan aldrig någonsin accepteras av oss\r\nskåningar. En miljon människor skulle evakueras\r\neller överges. Naturligtvis skall hela vårt land\r\nförsvaras, precis som framhålls i den moderata\r\nreservationen 5.</pre><pre>Dessa rykten måste dock tas på allvar när det\r\nsamtidigt förekommer uppgifter om att planer\r\npågår om en otrolig bantning och åderlåtning av det\r\nskånska försvaret.</pre><pre>Det senaste kriget i Persiska viken har visat att det\r\nfinns två vapenslag som är väldigt avgörande i\r\nmodern krigföring: pansarförband och flygförband.\r\nDet är just dessa två vapenslag som man vill ta bort\r\ni Skåne. Detta är illa varslande.</pre><pre>Det är helt obegripligt hur man bland\r\nförsvarspolitiker och militärstrateger tycks tro att\r\nen fiende skulle komma klättrande över\r\nKebnekajse när man kan ro i land vid Åhus. Hela\r\nvårt land skall naturligtvis försvaras.</pre><pre>Det är därför som vi moderater föreslår en ökning\r\nmed 1,3 miljarder för att bibehålla handlingsfrihet\r\ninför nästa års försvarsbeslut. Vi måste i Skåne,\r\nmed den geografiska struktur som landskapet har,\r\nha tillgång till ett starkt pansarförsvar. En\r\nnedläggning av ett pansarförband i Skåne är\r\nförödande. Vi bör i stället snart fatta beslut om\r\nanskaffande av en ny stridsvagn -- en\r\nsvenskkonstruerad eller köpt av utländsk\r\nproducent. Men beslutet måste fattas snart. Inte\r\nheller bör några ingrepp göras på\r\nflygstridskrafterna. Tvärtom bör ytterligare en\r\ndivision av J 35 Draken organiseras vid F 10 i\r\nÄngelholm, som vi framför i moderatreservation\r\n43. För övrigt instämmer jag i de yrkanden som\r\nGöran Allmér framfört tidigare under debatten.</pre><pre>Så några ord om mitt särskilda yttrande nr 6. Jag\r\nhar ingenting emot att de värnpliktiga får drägliga\r\nförhållanden och bra även när det gäller resor. Men\r\ndet finns garnisoner där permitentresorna kostar\r\nlika mycket som den materiel som åtgår under\r\nutbildningen. Detta är orimligt. Nu skall det\r\nskärpas något, men det blir fortfarande väldigt\r\nliberalt. Man får inte bara resa till sin hemort utan\r\nman kommer också att få resa till föräldrar eller\r\nsyskon eller, som utskottet skriver, ''med anhörig\r\njämförbar''. Man får tolka ''jämförbar'' som\r\nflickvän -- vad nu än jämställdhetsdebattör i\r\nkammaren kommer att säga om att flickor betitlas\r\njämförbara.</pre><pre>Konkret innebär detta att en grabb från Hässleholm\r\nsom gör sin värnplikt i Ekjö kan anmäla att han har\r\nflickvän i Umeå, och då får han rätt att flyga dit\r\növer veckoslutet. Sedan skall han naturligtvis inte\r\nbehöva ha samma flickvän under de fem månader\r\nsom värnplikten omfattar. Han kan byta flickvän\r\noch då meddela att han har flickvän i Östersund.\r\nDå får han ändra destination och få flyga dit i\r\nstället. Detta är orimligt. Detta är inte att ge unga\r\ngrabbar respekt för vad samhällsekonomin och det\r\nsvenska försvaret tål, när vi vet vad vi har råd att\r\nsatsa på.</pre><pre>Anf. 30 ARNE ANDERSSON i Ljung (m):</pre><pre>Herr talman! Jag begärde inte ordet för att\r\nreplikera Wiggo Komstedt, men jag vill gärna säga\r\nbeträffande hans särskilda yttrande att vad som\r\nalldeles särskilt bekymrar mig är att Wiggo\r\nKomstedt sedan värnplikten gubbat till sig så pass\r\nmycket att han har glömt bort att man på sju och en\r\nhalv månad faktiskt kan byta flickvän. Det tycker\r\nutskottets majoritet, till skillnad från Wiggo\r\nKomstedt, är legitimt.</pre><pre>Vad jag egentligen begärde ordet för är att säga att\r\njag i mitt huvudanförande aviserade en avkänning\r\nhuruvida de borgerliga partierna skulle kunna vara\r\növerens om eller ge en anvisning om att den marina\r\nsituationen bedömdes som sådan att man i händelse\r\nav en borgerlig regering skulle återkomma och fylla\r\nde hål som regeringens materielbeställningar har\r\ngett anledning till. Jag fick, om än i litet olika\r\nordalag, gensvar för detta och noterade det med\r\ntillfredsställelse. Det är min förhoppning, herr\r\ntalman, att de löften som så här i debatten uttalas\r\nkan vara till någon nytta för marinchefen inför de\r\nytterst grannlaga överväganden som han har att\r\ngöra under det löpande året.</pre><pre>Anf. 31 WIGGO KOMSTEDT (m) replik:</pre><pre>Herr talman! Mycket kort till min värderade vän\r\nförsvarsutskottets ordförande: Jag bryr mig\r\nnaturligtvis inte om ifall de värnpliktiga eller\r\nförsvarsutskottets ordförande byter flickvän en\r\ngång i veckan, men det skall inte bekostas av\r\nskattebetalarna eller försvaret.</pre><pre>Anf. 32 HANS GÖRAN FRANCK (s):</pre><pre>Herr talman! Jag har länge pläderat för att vi måste\r\nsätta ett stopp för den orimliga miljardrullningen\r\ntill JAS-projektet. I motion 422 har jag, Lennart\r\nNilsson och Magnus Persson utförligt utvecklat vår\r\nsyn. Det finns ingen i dag som vet när JAS-\r\nflygplanet kommer att flyga med full kapacitet och\r\nfull pålitlighet.</pre><pre>Den nya ledningen för industriprojektet JAS, som\r\ntillsattes för att få slut på all diskussion om ständiga\r\nförseningar och fördyringar, har nyligen gett sin syn\r\npå läget. Nya kraftiga förseningar och ett väsentligt\r\nhögre pris än det som tidigare avtalats för\r\nflygplanen i delserie 2 har rapporterats. Delserie 2\r\nomfattar inte mindre än 110 flygplan. Det mesta\r\ntalar för att ingen kalkyl kommer att hålla innan\r\nJAS-plan kan både flyga och landa och produceras\r\nenligt uppgjort tidtabell. I dagens kärva läge är det\r\ninte försvarligt att fortsätta att låsa sig för nya\r\nmiljardsatsningar.</pre><pre>Helst borde vi göra en avveckling av hela JAS-\r\nprojektet, vilket vi yrkat i motionen. Det är\r\nindustrin som är ansvarig för de försummelser,\r\nkostnadsfördyringar och förseningar som\r\nförekommit. Det är därför rimligt att\r\nIndustrigruppen JAS själv får ta det ekonomiska\r\nansvaret för detta. Skulle en avveckling av JAS-\r\nprojektet inte vara möjlig i sin helhet, bör i vart fall\r\nvi verka för att delserie 2 av JAS-projektet, dvs. 110\r\nJAS-flygplan, stoppas. Detta yrkas också i vår\r\nmotion samt i en annan socialdemokratisk motion\r\nav Maj Britt Theorin, Anneli Hulthén och Berndt\r\nEkholm. Jag är medveten om att det inte finns\r\nnågon majoritet för kraven i våra motioner,\r\nsamtidigt som jag -- genom gjorda\r\nundersökningar -- vet att det finns ett starkt stöd för\r\nkrav av detta slag bland det svenska folket.</pre><pre>I reservation 19 uttrycks ett stöd för de motioner,\r\nsom jag nu har berört. Där ställer man sig bakom\r\nde två socialdemokratiska motionerna.</pre><pre>Anf. 33 ARNE ANDERSSON i Ljung (m)\r\nreplik:</pre><pre>Herr talman! JAS 39 Gripen flyger nu i enlighet\r\nmed planerna, Hans Göran Franck. Det är alldeles\r\nriktigt att JAS-projektet har blivit dyrt och avsevärt\r\nförsenat, vilket också bidragit till att öka\r\nkostnaderna. Skillnaden mellan oss andra och Hans\r\nGöran Franck är -- såvitt jag förstår -- att Hans\r\nGöran Franck egentligen vill att vi skall betala\r\npengarna, men inte få något flygplan för dem. Det\r\när en alldeles exceptionellt dålig politik som Hans\r\nGöran Franck företräder. Vi är bekymrade över\r\nförseningen och fördyringen, men att nu avbryta\r\nprojektet vore en totalt huvudlös politik.</pre><pre>Anf. 34 ROLAND BRÄNNSTRÖM (s):</pre><pre>Herr talman! Låt mig fästa uppmärksamheten på\r\natt vad som gäller är ett avtal mellan staten och\r\nindustrigruppen JAS om delserie 1. De\r\nekonomiska ramarna är givna och dem svarar\r\nindustrigruppen för.</pre><pre>Vi återkommer till hösten med en prövning av\r\ndelserie 2. Tills vidare är detta vad som gäller både\r\nför det socialdemokratiska partiet och för\r\nriksdagen.</pre><pre>Anf. 35 HANS GÖRAN FRANCK (s):</pre><pre>Herr talman! Även försvarsutskottet har uttalat att\r\nförseningarna och kostnadsfördyringarna är av\r\nallvarligt slag.</pre><pre>När vår motion väcktes hävdade vi att man borde\r\nutnyttja möjligheterna till en hävning av avtalet,\r\näven såvitt avser delserie 1. I så fall hade inte de\r\nekonomiska konsekvenserna blivit av det slag som\r\nnyss nämndes.</pre><pre>\r\nOm denna möjlighet inte skulle finnas -- vilket jag\r\nockså sade i mitt anförande -- är skälen starka för\r\natt avbryta och häva delserie 2. Det är inte någon\r\ndålig ekonomisk politik att göra på det sättet, utan\r\ntvärtom. Det finns goda möjligheter att kunna ha\r\nett bra flyg här i Sverige. Vi har ett av de starkaste\r\nflygvapnen i Europa i förhållande till vår\r\nfolkmängd. En stor majoritet av svenska folket\r\nanser att det inte är försvarligt med de ekonomiska\r\nsatsningar som görs i fortsättningen.</pre><pre>Överläggningen var härmed avslutad.</pre><pre>\r\nBeslut</pre><pre>Mom. 1 (läget inom totalförsvaret)</pre><pre>Utskottets hemställan bifölls med 161 röster mot\r\n125 för reservation 1 av Arne Andersson i Ljung\r\nm.fl.</pre><pre>Mom. 4 (säkerhetspolitiken)</pre><pre>Utskottets hemställan bifölls med 234 röster mot\r\n53 för reservation 4 av Arne Andersson i Ljung\r\nm.fl.</pre><pre>Mom. 7 (översyn av den militära\r\nledningsorganisationen på central och regional\r\nnivå)</pre><pre>Utskottets hemställan -- som ställdes mot\r\nreservation 8 av Hans Lindblad och Carl-Johan\r\nWilson -- bifölls med acklamation.</pre><pre>Mom. 17 (fastställande av utgiftsram för det\r\nmilitära försvaret budgetåret 1991/92.</pre><pre>Först biträddes reservation 12 av Gunhild\r\nBolander och Ingvar Karlsson i Bengtsfors med 34\r\nröster mot 10 för reservation 13 av Jan Jennehag.\r\n242 ledamöter avstod från att rösta.</pre><pre>Härefter biträddes reservation 11 av Hans\r\nLindblad och Carl-Johan Wilson med 39 röster mot\r\n34 för reservation 12 av Gunhild Bolander och\r\nIngvar Karlsson i Bengtsfors. 213 ledamöter avstod\r\nfrån att rösta.</pre><pre>Därpå biträddes reservation 10 av Arne Andersson\r\ni Ljung m.fl. med 54 röster mot 37 för\r\nreservation 11 av Hans Lindblad och Carl-Johan\r\nWilson. 196 ledamöter avstod från att rösta.</pre><pre>Slutligen bifölls utskottets hemställan med 135\r\nröster mot 54 för reservation 10 av Arne Andersson\r\ni Ljung m.fl. 98 ledamöter avstod från att rösta.</pre><pre>Mom. 20 (fastställande av ekonomisk ram för\r\ntotalförsvarets civila del för budgetåret 1991/92.</pre><pre>Utskottets hemställan bifölls med 271 röster mot\r\n16 för reservation 15 av Paul Ciszuk.</pre><pre>Mom. 26 (försörjning med infusionsvätskor)</pre><pre>Utskottets hemställan bifölls med 227 röster mot\r\n57 för reservation 17 av Hans Lindblad m.fl. 1\r\nledamot avstod från att rösta.</pre><pre>Mom. 27 (helikoptrar för sjuktransporter)</pre><pre>Utskottets hemställan bifölls med 233 röster mot\r\n53 för reservation 18 av Hans Lindblad och Carl-\r\nJohan Wilson.</pre><pre>Mom. 31 (JAS 39-projektet)</pre><pre>Utskottets hemställan bifölls med 252 röster mot\r\n27 för reservation 19 av Jan Jennehag och Paul\r\nCiszuk. 5 ledamöter avstod från att rösta.</pre><pre>Mom. 34 (det militära försvarets fortsatta\r\nutveckling)</pre><pre>Utskottets hemställan bifölls med 185 röster mot\r\n35 för reservation 23 av Gunhild Bolander och\r\nIngvar Karlsson i Bengtsfors. 66 ledamöter avstod\r\nfrån att rösta.</pre><pre>Mom. 36 (nedläggning av Svea ingenjörregemente\r\nm.m.)</pre><pre>Utskottets hemställan -- som ställdes mot\r\nreservation 25 av Arne Andersson i Ljung m.fl. --\r\nbifölls med acklamation.</pre><pre>Mom. 47 (helikopterverksamheten i Säve)</pre><pre>Utskottets hemställan bifölls med 215 röster mot\r\n72 för reservation 35 av Arne Andersson i Ljung\r\nm.fl.</pre><pre>Mom. 183 (direktrekrytering till civila försvaret)</pre><pre>Utskottets hemställan bifölls med 232 röster mot\r\n55 för reservation 65 av Hans Lindblad och Carl-\r\nJohan Wilson.</pre><pre>Mom. 184 (försöksverksamhet inom civila\r\nsektorer)</pre><pre>Utskottets hemställan bifölls med 270 röster mot\r\n16 för reservation 66 av Paul Ciszuk.</pre><pre>Mom. 185 (utbildning vid T3 i Sollefteå)</pre><pre>Utskottets hemställan bifölls med 268 röster mot\r\n19 för reservation 67 av Paul Ciszuk.</pre><pre>Mom. 206 (de värnpliktigas resor)</pre><pre>Utskottets hemställan bifölls med 258 röster mot\r\n26 för reservation 70 av Jan Jennehag och Paul\r\nCiszuk.</pre><pre>Mom. 207 (dagersättning)</pre><pre>Utskottets hemställan -- som ställdes mot\r\nreservation 71 av Gunhild Bolander och Ingvar\r\nKarlsson i Bengtsfors -- bifölls med acklamation.</pre><pre>Mom. 214 (Karlskronavarvet m.m.)</pre><pre>Utskottets hemställan bifölls med 148 röster mot\r\n137 för reservation 77 av Arne Andersson i Ljung\r\nm.fl.</pre><pre>Övriga moment</pre><pre>Utskottets hemställan bifölls.</pre><pre>3 § Bordläggning</pre><pre>Anmäldes och bordlades</pre><pre>Skatteutskottets betänkanden</pre><pre>1990/91:SkU29 Särskild löneskatt på\r\npensionsförmåner, m.m.</pre><pre>1990/91:SkU36 Dubbelbeskattningsavtal med\r\nBelgien</pre><pre>Trafikutskottets betänkanden</pre><pre>1990/91:TU24 Trafikens infrastruktur</pre><pre>1990/91:TU27 Investeringsplaneringen för luftfart\r\noch sjöfart samt nya riktlinjer för inrikes flygtrafik</pre><pre>Arbetsmarknadsutskottets betänkande</pre><pre>1990/91:AU17 Ny jämställdhetslag, m.m.</pre><pre></pre><pre>4 § Anmälan om frågor</pre><pre>Anmäldes att följande frågor framställts</pre><pre>den 16 maj</pre><pre>1990/91:620 av Viola Claesson (v) till\r\nkommunikationsministern om privatisering av\r\nperson- och godstrafik på järnväg:</pre><pre>När det trafikpolitiska beslutet drevs igenom 1988\r\npå regeringens initiativ splittrades SJ och banverket\r\ninrättades. Syftet påstods vara att undvika framtida\r\nmiljardförluster för SJ.</pre><pre>Men trots att SJ sedan dess tvingats till drastiska\r\nåtgärder som omfattande uppsägningar och\r\nutförsäljning av verksamheter finns det nu risk för\r\natt SJ snabbt kan drabbas av ekonomisk kris.\r\nSituationen kommer att förvärras ytterligare om\r\nregeringen får igenom sina nya trafikpolitiska\r\nförslag. Det innebär att den s.k.\r\nskadlighetsprövningen slopas, dvs. att det blir fritt\r\nfram för bussbolagen att starta trafik var de vill i\r\nkonkurrens med SJ. Regeringen vill dessutom\r\nöppna trafiken på stomnätet för ''fri konkurrens''.\r\nOm det senare förslaget drivs igenom i riksdagen\r\nkan det leda till att privata bolag lägger beslag på\r\nde lönsamma delarna medan SJ får försöka ta hand\r\nom resten.</pre><pre>Avser regeringen att närmare ange vilka delar av\r\nperson- och godstrafiken som den anser vara\r\nlämpliga att i framtiden privatisera resp. vara\r\nlämpliga att ha kvar i SJs regi?</pre><pre>1990/91:621 av Paul Ciszuk (mp) till statsrådet Maj-\r\nLis Lööw om praxis i utvisningsärenden:</pre><pre>Utvisar Sverige människor som hotas av\r\ndödsstraff?</pre><pre>1990/91:622 av Lennart Brunander (c) till\r\ncivilministern om upphandlingar av nya\r\npolisuniformer:</pre><pre>Svensk tekoindustri har åter visat sin kunnighet.\r\nTillsammans med polisen har svenska tekoföretag\r\nutvecklat en ny uniform. Så var det också när våra\r\nsvenska soldater skulle ha ny uniform, då gjordes\r\nutvecklingen av svenska företag. Men när\r\nuniformerna sedan skulle köpas då fick de svenska\r\ntekoföretagen bara vara med på ett litet hörn.</pre><pre>Låt oss inte nu göra om samma dumhet. Nu har\r\nutvecklingen av den nya polisuniformen skett i\r\nSverige i ett fruktsamt samarbete mellan polisen\r\noch svensk teko. Skall detta vara möjligt i\r\nframtiden då måste det finnas kvar en svensk\r\ntekoindustri. Vill vi ha det så då är det också\r\nnödvändigt att vi köper deras produkter.</pre><pre>Det borde enligt min mening vara naturligt att\r\nsvenska poliser har svensktillverkade uniformer.\r\nRegeringen har ett ansvar för att det skall bli så.</pre><pre>Jag vill mot denna bakgrund fråga civilministern\r\nvad han avser att vidta för åtgärder för att\r\nupphandlingen av de nya polisuniformerna kan ske\r\nfrån svenska företag.</pre><pre>1990/91:623 av Margit Gennser (m) till\r\nsocialministern om socialdepartementets\r\nkostnadsberäkningar</pre><pre>Skatteomläggningens konsekvenser för\r\npensionärer -- framför allt de grupper som har låga\r\npensioner -- ledde till en ny lagstiftning om särskilt\r\nkommunalt bostadstillägg (SKBT).</pre><pre>Propositionen pressades fram med stor snabbhet.\r\nNär lagstiftningen nu trätt i kraft har det visat sig\r\natt regeringen har grundat sina förslag på ett helt\r\nfelaktigt faktaunderlag. Departementets\r\nberäkningar angav att minst 60 000 pensionärer\r\nskulle vara berättigade till SKBT och kostnaderna\r\nför statsbudgeten beräknades med denna\r\nutgångspunkt. I verkligheten visade sig att ca\r\n15 000 berördes, dvs. departementets prognoser\r\növerskattade behovet fyra gånger om. Regeringen\r\nhar samtidigt ordnat finansieringen med\r\nutgångspunkt från propositionens beräkningar.</pre><pre>Vad avser statsrådet vidta för åtgärder för att få\r\nfram korrektare siffror i framtiden?</pre><pre>1990/91:624 av Knut Wachtmeister (m) till\r\njustitieministern om villkorlig frigivning:</pre><pre>Under senare år har allmänt diskuterats det\r\nlämpliga i den obligatoriska villkorliga frigivningen\r\nefter i allmänhet halva strafftiden som infördes\r\nefter ett riksdagsbeslut våren 1983.</pre><pre>Avser justitieministern föreslå någon ändring i\r\ndenna lagstiftning?</pre><pre>1990/91:625 av Margareta Fogelberg (fp) till\r\nutbildningsministern om Skandinaviska\r\nkonstnärskollegiet i Rom:</pre><pre>Skandinaviska konstnärskollegiet i Rom vars\r\nverksamhet finansieras av Nordiska rådet har i brev\r\nmeddelats att inga medel föreslagits i budgeten när\r\nden nuvarande anslagsperioden löper ut.</pre><pre>Jag vill därför fråga statsrådet:</pre><pre>Hur ställer sig den svenska regeringen till det här\r\nförslaget?</pre><pre>den 17 maj</pre><pre>1990/91:626 av Kerstin Ekman (fp) till\r\ncivilministern om kommunala trafikövervakningar:</pre><pre>Trafiksituationen i storstäderna är minst sagt\r\nalarmerande. Den senaste tiden har massmedia\r\nuppmärksammat att bilister ofta visar bristande\r\nrespekt för fotgängare på övergångsställen, såväl\r\nbevakade som obevakade.</pre><pre>Folkpartiet liberalerna har såväl lokalt som på\r\nriksnivå verkat för att kommunerna skall få inrätta\r\nkommunala gatupoliser. Regeringen aviserade i\r\nproposition 1989/90:155 -- förnyelse inom polisen --\r\natt en särskild utredare skulle tillkallas för att se\r\növer ett antal frågor på trafikövervakningsområdet.</pre><pre>Jag vill därför fråga statsrådet:</pre><pre>När avser regeringen att lägga fram förslag som\r\ninnebär att den kommunala trafikövervakningen\r\nkan förbättras?</pre><pre>1990/91:627 av Ingela Mårtensson (fp) till\r\nutbildningsministern om svårigheterna för\r\nutländska akademiker att få arbete i Sverige:</pre><pre>Invandrare med utländska akademiska examina\r\nhar svårt att få arbete som överensstämmer med\r\nderas utbildningar. Svårigheterna orsakas bl.a. hur\r\nmyndigheter värderar utländska examina. En\r\nspråklärare med lång akademisk utbildning\r\nuppmanas t.ex. att genomgå svensk lärarutbildning\r\nför att få arbete, vilket i praktiken innebär att den\r\nutländska lärarutbildningen inte har något värde i\r\nSverige.</pre><pre>Mot denna bakgrund skulle jag vilja fråga\r\nutbildningsministern:</pre><pre>Vad avser utbildningsministern att göra för att den\r\nresurs som utländska akademiker i Sverige utgör\r\ntas till vara?</pre><pre>1990/91:628 av Ingela Mårtensson (fp) till\r\nutrikesministern om Indonesiens ockupation av\r\nÖsttimor:</pre><pre>Indonesiens ockupation av Östtimor har fördömts\r\nav FN men pågår trots detta fortfarande.\r\nÖvergrepp mot civilbefolkningen sker dagligen.\r\nEG har kraftfullt agerat i denna fråga.</pre><pre>Mot denna bakgrund skulle jag vilja fråga\r\nutrikesministern:</pre><pre>Vad avser Sverige att göra för att bidra till att\r\növergreppen mot civilbefolkningen i Östtimor\r\nupphör och att Östtimor uppnår självständighet?</pre><pre>1990/91:629 av Britta Bjelle (fp) till\r\njustitieministern om planerad omorganisation av\r\nStockholms tingsrätt:</pre><pre>Statskontoret har i en organisationsutredning\r\nföreslagit att Stockholms tingsrätt skall\r\nomorganiseras på ett genomgripande sätt. Bl.a.\r\nskall tingsrättens brottmålsavdelningar göras om\r\ntill stora, lokalmässigt splittrade, avdelningar.</pre><pre>Ledningen för tingsrätten har accepterat\r\nomorganisationen medan i stort sett samtliga\r\ndomare har motsatt sig förändringarna. Enligt\r\nuppgift kommer regeringen att fatta beslut i saken\r\nnu i maj med ikraftträdande den 1 juli i år.\r\nFörändringarna lär dock inte praktiskt kunna\r\nkomma att fungera från den 1 juli på grund av de\r\nrenoveringsarbeten som pågår av tingsrättens\r\nlokaler och som inte blir färdiga förrän i början\r\nnästa år. Domstolsutredningen som kommer att\r\navsluta sitt arbete inom det närmaste året kommer\r\nsannolikt också med förslag som kommer att\r\npåverka den framtida arbetssituationen vid\r\ntingsrätten.</pre><pre>Mot bakgrund av det kompakta motståndet mot\r\nförslaget från domarkåren och med hänsyn till\r\nombyggnadsarbetena och domstolsutredningen vill\r\njag fråga justitieministern om saken inte fordrar\r\nytterligare överväganden och att det därför är\r\nolämpligt att fatta beslut i ärendet redan nu.</pre><pre>1990/91:630 av Bertil Danielsson (m) till\r\nbostadsministern om reavinstbeskattningen för\r\nbostäder:</pre><pre>Reavinstbeskattningens utformning för bostäder är\r\nfelaktig och skatten bör därför sänkas eller på sikt\r\nhelt tas bort. Denna skatts effekter blir än mera\r\nförödande när den tillämpas i det nya, av riksdagen\r\ni december 1990 beslutade, räntelånesystemet.\r\nEffekten kan bli att reaskatt kan utgå även vid\r\nförlustförsäljningar.</pre><pre>Detta förhållande uppmärksammades av\r\nbostadsutskottet i betänkandet 1990/91:BoU4, som\r\nbehandlade ett nytt bostadsfinansieringssystem.\r\nUtskottet enades om ett tillkännagivande där\r\nregeringen ålades att återkomma till riksdagen med\r\nen redovisning av frågan och därvid lämna förslag\r\nom hur den bör lösas.</pre><pre>Det har nu förflutit mer än fem månader sedan\r\nriksdagen tog detta beslut. Något förslag från\r\nregeringen har dock inte presenterats trots att tiden\r\när kort innan det nya finansieringssystemet skall\r\nträda i kraft.</pre><pre>Jag vill därför fråga bostadsministern när\r\nregeringen avser att effektuera den av riksdagen\r\ngjorda beställningen?</pre><pre>1990/91:631 av Bengt Hurtig (v) till\r\narbetsmarknadsministern om arbetslösheten i\r\nNorrbotten:</pre><pre>I april månad 1991 är den registrerade\r\narbetslösheten i Norrbottens län uppe i 5,3 % eller\r\nnära 9 000 personer. Bland ungdomar i åldern 18--\r\n24 år är hela 9,4 % eller ca 2 500 registrerade som\r\narbetslösa. I båda fallen är siffrorna dubbelt så höga\r\nsom riksgenomsnittet. Vi närmar oss således i detta\r\nlän EG-nivåer på arbetslöshet. Under perioden\r\njanuari--april i år har nära 1 000 personer varslats\r\nom uppsägning och fler varsel väntas. Om\r\nutvecklingen fortsätter kommer en ny stor flyttvåg\r\nfrån länet liknande den på 60-talet att framtvingas\r\nav utvecklingen. För drygt 20 år sedan hade länet\r\nnära 50 000 unga människor i åldern 15--24 år.\r\nInom något år är denna siffra mindre än 30 000.\r\nOm inte arbetskraften ges möjligheten att stanna i\r\nlänet kommer basservicen för de kvarboende i\r\nmånga kommuner att bli svår att upprätthålla. Trots\r\nden ovan beskrivna utvecklingen är Norrbotten det\r\nenda län som för nästa budgetår fått mindre pengar\r\nän tidigare när AMS fördelat sina resurser. Jag\r\nförutsätter att regeringen inte accepterar den höga\r\narbetslöshetsnivån och utvecklingen i Norrbotten.</pre><pre>Vilka åtgärder avser regeringen att vidta för att\r\nreducera arbetslösheten i Norrbotten?</pre><pre>1990/91:632 av Bertil Måbrink (v) till\r\narbetsmarknadsministern om arbetslösheten i\r\nGävleborg:</pre><pre>Gävleborgs län uppvisar en oroande snabb ökning\r\nav arbetslösheten. De som än en gång drabbas hårt\r\när kvinnorna och ungdomarna.</pre><pre>Det är nödvändigt med snabba insatser för att\r\ngarantera jobb och utbildning för dem som drabbas\r\noch riskerar att bli arbetslösa.</pre><pre>Jag vill fråga:</pre><pre>Avser arbetsmarknadsministern att tillföra\r\nytterligare resurser till Gävleborg utöver de i\r\nkompletteringspropositionen aviserade medlen?</pre><pre>1990/91:633 av Bertil Måbrink (v) till\r\nindustriministern om industrietableringen i\r\nGävleborg:</pre><pre>De traditionella basnäringarna i Gävleborgs län har\r\ngenom strukturrationaliseringar kraftigt minskat\r\nantalet anställda.</pre><pre>För att trygga sysselsättningen för länets invånare\r\nkrävs nya industrietableringar och också en ökning\r\nav förädlingen vid befintliga industrier.</pre><pre>Jag vill fråga industriministern:</pre><pre>Vilka planer har regeringen för nya\r\nindustrietableringar samt för ökad förädling inom\r\nbefintlig industri i Gävleborg?</pre><pre>1990/91:634 av Annika Åhnberg (v) till statsrådet\r\nMaj-Lis Lööw om flyktingbarns rättigheter:</pre><pre>15 miljoner människor i världen tvingas fly undan\r\nvåld och förtryck. Över hälften av dem är barn.\r\nBarnen drabbas alltid hårdast. I Sverige har den\r\ns.k. ett-årsregeln skapats med tanke just på barnen.\r\nDen innebär att barnfamiljer som vistats här i mer\r\nän ett år skall beviljas uppehållstillstånd.</pre><pre>I Södertälje finns en familj med fyra barn, som nu\r\nenligt regeringens beslut skall utvisas. Familjen\r\nkom till Sverige 1987. Föräldrarna uppgav felaktig\r\nidentitet, det är skälet till att familjen nu skall\r\nutvisas. Enligt lagen kan ett sådant beslut hävas om\r\ndet finns ''tillräckliga humanitära skäl av synnerlig\r\nart''. Mer än tre års vistelse i landet och fyra\r\nminderåriga barn, som är rotade här, talar svenska\r\noch har svenska kamrater, är oerhört starka skäl.</pre><pre>Jag vill mot bakgrund av ovanstående fråga:</pre><pre>Vilka skäl anser regeringen vara tillräckliga i ett\r\nsådant fall som det här angivna?</pre><pre>1990/91:635 av Berith Eriksson (v) till\r\nutbildningsministern om teatergruppen Dalvadis:</pre><pre>Dalvadis är vårt lands nordligaste teatergrupp. Det\r\när också landets enda samiska teater. Efter 20 års\r\nverksamhet är deras framträdande\r\nuppmärksammade och uppskattade på de mest\r\nskilda håll. Deras föreställningar ges förutom på\r\ndet samiska språket även på svenska och finska.\r\nDalvadis är nu i vår på turné med sin föreställning\r\n''Tillbaka Hit'' som tar upp den viktiga frågan om\r\nsamernas ursprung och framtid. Den som känner\r\ntill gruppens bakgrund och svårigheter tycker nog\r\natt gruppen har utfört storverk. Medlemmarna har\r\ni stor utsträckning arbetat idéellt och ständigt fått\r\nslåss mot oförståelse och ständig penningbrist. På\r\ngrund av att gruppen för första gången har tagit ut\r\navtalsenliga löner och att sökta bidrag inte har\r\nbeviljats så har deras ekonomiska kalkyler inte\r\nhållit och Dalvadis ligger nu under hot om konkurs,\r\nde anställda har inte fått ut sina löner för april m.m.</pre><pre>Jag vill fråga statsrådet Bengt Göransson vilka\r\nåtgärder regeringen tänker vidta för att\r\nteatergruppen Dalvadis fortsatta existens och\r\nverksamhet skall tryggas.</pre><pre>1990/91:636 av Maggi Mikaelsson (v) till\r\nindustriministern om gruvindustrin i Västerbotten:</pre><pre>Varslen och uppsägningarna inom gruvnäringen i\r\nVästerbotten är ett allvarligt hot mot en av våra\r\nbasnäringar. Fram till årsskiftet 1992/93 kommer\r\nenligt prognoser 840 arbetstillfällen inom\r\ngruvnäringen att försvinna. I Kristineberg gäller\r\ndet 227 jobb, i Boliden 337 och vid\r\nRönnskärsverken 273.</pre><pre>Med nuvarande låga prospekteringsnivå kommer\r\nall brytning av sulfidmalmer att vara nedlagd inom\r\ntio år. Detta kommer också att få allvarliga\r\nkonsekvenser för övriga delar av svensk industri\r\nsom baseras på gruvnäringen.</pre><pre>Jag vill därför fråga Rune Molin vilka åtgärder\r\nindustriministern tänker vidta för att rädda\r\nförutsättningarna för gruvindustrin i Västerbotten i\r\nframtiden.</pre><pre>1990/91:637 av Björn Samuelson (v) till\r\nindustriministern om Värmlands framtida\r\nindustristruktur:</pre><pre>Nyligen varslades 100 anställda om uppsägning vid\r\n''Arvikaverken'' i Arvika. Det finns fler exempel på\r\nvarsel om permitteringar och uppsägningar inom\r\nverkstadsindustrin i länet. Situationen och det\r\nframtida perspektivet är oroande. Nödvändigheten\r\nav insatser för att modernisera, omstrukturera och\r\nutveckla länets industristruktur framstår som allt\r\nklarare. Kalla det gärna för framtidssatsningar, för\r\ndet är vad det handlar om.</pre><pre>Jag vill mot bakgrund av det anförda och den\r\nökande arbetslösheten fråga ministern följande:</pre><pre>Vilka konkreta framtidssatsningar är regeringen\r\nberedd att vidta för att utveckla och stabilisera\r\ngrunden för en framtida industripolitisk struktur i\r\nVärmland?</pre><pre>1990/91:638 av Jan-Olof Ragnarsson (v) till\r\njordbruksministern om omställningen av\r\njordbruket:</pre><pre>Som ett resultat av jordbrukets avreglering visar\r\ndet sig nu att störst andel av den jordbruksmark\r\nsom skall ställas om till annan produktion finns i\r\nmellersta Sverige. I Västmanland är det t.ex. ca\r\n30 % som berörs.</pre><pre>Detta kan leda till att regioner som i dag har få\r\nöppna marker kan bli nästan helt täckta med skog.\r\nRisk finns att landskapet utarmas och den\r\nbiologiska mångfalden minskar. Regioner i södra\r\nSverige som har stora jordbruksslätter kommer\r\ndäremot att påverkas föga av omställningen. Slätter\r\när ur bl.a. miljösynpunkt större tillgångar om de\r\nhar en mer varierad biologisk sammansättning'</pre><pre>Ytterligare en metod att minska\r\nlivsmedelsproduktionen är att minska intensitet av\r\nkemikalier, bekämpningsmedel, de mekaniska\r\ninsatserna och öka naturvårdshänsynen, en metod\r\nsom även leder till ökat behov av arbetskraft, inte\r\nminst önskvärt i dessa dagar.</pre><pre>Avser regeringen att vidta några åtgärder för att\r\nmotverka den ur arbetsmarknads-, kulturell- och\r\nekologisk synvinkel inte önskvärda utvecklingen?</pre><pre>1990/91:639 av Maggi Mikaelsson (v) till\r\nindustriministern om stödområdesindelningen av\r\nSkellefteå:</pre><pre>Skellefteå kommun har drabbats hårt av varsel och\r\nuppsägningar under den senaste tiden. Nyligen har\r\nvi upprörts av Huddig ABs köp och nedläggning av\r\nValmet Hymas AB. Ett 150-tal anställda sägs upp.\r\nSkellefteå kommun drabbas också av\r\nnedskärningar inom gruvindustrin.</pre><pre>Vid det regionalpolitiska beslutet förra året\r\nflyttades delar av Skellefteå kommun utanför\r\nstödområdet. Bl.a. vänsterpartiet ställde då krav på\r\natt Skellefteå kommun skulle ingå i stödområde 2.\r\nEn stödområdesinplacering inenbär att det blir\r\nlättare att hitta ersättningsindustrier till\r\nSkellefteområdet.</pre><pre>Mot bakgrund av arbetsmarknadsläget i Skellefteå\r\nvill jag fråga om industriministern är beredd att\r\ninplacera hela Skellefteå kommun i stödområde 2?</pre><pre>1990/91:640 av Karin Falkmer (m) till statsrådet\r\nAnita Gradin om tullen på miljövänliga\r\nsjukvårdsprodukter:</pre><pre>Miljövänliga sjukvårdsprodukter i form av\r\nåteranvändbara haklappar och blöjor skulle kunna\r\nminska problemet med det alltmer växande\r\nsopberget. Av miljöhänsyn och för att konstruktivt\r\nangripa avfallsproblemet borde import av dessa\r\nprodukter snarare uppmuntras än motarbetas.</pre><pre>Miljövänliga sjukvårdsprodukter, exempelvis\r\nåteranvändbara blöjor, drabbas i dag av en\r\ntullkostnad på 13,5 % medan import av\r\nengångsblöjor endast har 3,5 % tullpåslag.</pre><pre>Är handelsministern beredd att medverka till att\r\nskillnaderna i tulltaxa undanröjs så att import av\r\nmiljövänliga återanvändbara varor åsätts samma\r\ntulltaxa som motsvarande varor för engångsbruk?</pre><pre>1990/91:641 av Marianne Andersson i Vårgårda (c)\r\ntill statsrådet Lena Hjelm-Wallén om\r\nlivsmedelsbistånd till Bangladesh:</pre><pre>Den cyklon som drabbade Bangladesh har lett till\r\nden värsta katastrofen i landets historia. Nästan all\r\nbebyggelse och alla försörjningsmöjligheter har\r\nförstörts i vissa områden, där folket nu dör av\r\nbristen på mat och vatten och utebliven läkarhjälp.\r\nSituationen är desperat och hjälpen måste snabbt\r\nnå fram. Jag vill mot denna bakgrund fråga\r\nbiståndsministern:</pre><pre>Är regeringen beredd att från svensk sida bidra\r\nmed livsmedelsbistånd för att lindra nöden i\r\nBangladesh?</pre><pre>1990/91:642 av Elver Jonsson (fp) till civilministern\r\nom förebyggande åtgärder mot bankrån etc.:</pre><pre>De senaste veckornas våg av stölder och rån har fått\r\nen alarmerande omfattning. Utöver de kriminella\r\ntillgreppen äventyras många människors liv.\r\nSärskilt bank- och postanställda samt\r\nvärdetransportörer upplever en pressad situation\r\növer den risk att vara nästa rånoffer. Inom fackliga\r\nkretsar och bland personalgrupper i stort diskuteras\r\nhur man skall uppnå större säkerhet mot rån och\r\nvåld i samband med sin tjänsteutövning.\r\nUppenbart är att särskilda åtgärder behöver vidtas.</pre><pre>Med anledning härav vill jag till civilministern ställa\r\nföljande fråga:</pre><pre>Vilka åtgärder har regeringen vidtagit eller avser\r\nvidtaga för att begränsa och undanröja möjligheten\r\ntill våld och rån mot affärer, banker, postanstalter\r\nm.fl. penninginrättningar?</pre><pre>1990/91:643 av Karl-Erik Persson (v) till\r\narbetsmarknadsministern om beredskapsarbeten:</pre><pre>Regeringen har trots det mycket bekymmersamma\r\nläget på arbetsmarknaden inte föreslagit några\r\nstatliga medel för inrättande av beredskapsarbeten.\r\nMot denna bakgrund vill jag fråga\r\narbetsmarknadsministern:</pre><pre>Delar statsrådet arbetsmarknadsutskottets mening\r\nfrån i mars i år att beredskapsarbeten för vissa\r\ngrupper av arbetslösa kan vara den mest\r\nändamålsenliga åtgärden?</pre><pre>1990/91:644 av Krister Skånberg (mp) till\r\nmiljöministern om biogas:</pre><pre>I grannlandet Danmark har staten genom satsning\r\npå biogas medverkat till att minska miljöproblem.\r\nDels i hanteringen av organiskt avfall från hushåll\r\noch industrier. Dels inom jordbrukets hantering av\r\ngödsel, för att minska utsläpp av kväve till mark och\r\nvatten och av metan och kväveföreningar som\r\nförvärrar drivhuseffekten. Det danska\r\nbiogasprojektet visar sig nu vara framgångsrikt.\r\nSamtidigt som man minskar miljöproblemen\r\nutvinner man elkraft och fjärrvärme ur biogasen.\r\nDärigenom kan man också minska användningen\r\nav fossila bränslen och utsläppen av bl.a. koldioxid\r\noch kväveoxider. Hanteringen av flytgödsel\r\nunderlättas, liksom precisionen i doseringen och\r\nspridningen av gödsel. Dessutom minskas behovet\r\nav konstgödsel, vilket i sig minskar\r\nenergiförbrukningen, osv. En ytterligare vinst är att\r\nimportbehovet minskar, vilket förbättrar den\r\ndanska bytesbalansen och ekonomin.</pre><pre>Vad gör vi i Sverige för att nyttiggöra biogasen och\r\nsamtidigt minska miljöproblem och användning av\r\nfossila bränslen?</pre><pre>1990/91:645 av Håkan Hansson (c) till\r\njustitieministern om ersättning till nämndemännen:</pre><pre>I samband med skattereformen försämrades\r\nersättningen för nämndemän. Arvoden i samband\r\nmed förrättning har länge varit oförändrade.\r\nDessutom tillämpas olika ersättningsregler för\r\nolika nämnduppdrag. T.ex. förekommer\r\ninläsningsersättning i vissa instanser, medan så inte\r\när fallet i andra.</pre><pre>Bl.a. den relativt låga ersättningen bidrar till att\r\nåldersstrukturen bland våra nämndemän successivt\r\nstiger. Detta leder till en snedrekrytering och på\r\nsikt även uppenbara svårigheter att rekrytera\r\nyrkesverksamma till det viktiga uppdraget som\r\nnämndeman.</pre><pre>Jag vill mot bakgrund av ovanstående fråga\r\njustitieministern:</pre><pre>Vad tänker justitieministern vidta för åtgärder för\r\natt förbättra ersättningnivåerna för\r\nnämndemännen?</pre><pre>1990/91:646 av Viola Claesson (v) till\r\nkommunikationsministern om inlandsbanan:</pre><pre>Många av de socialdemokrater och moderater som\r\navgjorde riksdagsbeslutet om inlandsbanan den 21\r\nmars trodde på framgångsrika förhandlingar mellan\r\nregeringen och berörda kommuner. Vissa\r\nmotionsskrivare ansåg att de fått sådana löften att\r\nde till och med kunde rösta emot sina egna förslag\r\nom att rädda trafiken.</pre><pre>Efter regeringsbeslutet i april om att lägga ner\r\npersontrafiken på Inlandsbanan, har en av de\r\nsocialdemokratiska motionärerna i flera\r\ndalatidningar, bl.a. Falukuriren, påstått att beslutet\r\nskall skyllas på en prestigefylld\r\nkommunikationsminister. Georg Andersson har\r\npresenterat en annan tolkning. I Västerbottens\r\nFolkblad skriver statsrådet att ''varken länstrafiken\r\neller Inlandskommunernas ekonomisk förening har\r\nansett det möjligt att fortsätta med persontrafik på\r\nde villkor som riksdagen fastställt''.</pre><pre>Mot bakgrund av de olika initiativ som nu tagits,\r\navser regeringen att ompröva sitt tidigare beslut så\r\natt persontrafiken på inlandsbanan kan fortsätta?</pre><pre>1990/91:647 av Stina Eliasson (c) till socialministern\r\nom åtgärder för de sämst ställda pensionärerna:</pre><pre>Antalet pensionärer som söker socialbidrag ökar.\r\nHöjda avgifter och priser och höjda\r\nboendekostnader ligger bakom det ökande antalet\r\näldre som ser sig tvingade att söka bidrag för att\r\nklara sitt uppehälle. För de flesta känns det som en\r\nskam och en förnedring att behöva be om\r\nsamhällets hjälp.</pre><pre>Pensionärerna har blivit skattereformens verkliga\r\nförlorare. De får se sig dubbelt svikna. Först genom\r\natt gruppen pensionärer som sent omsider\r\nutlovades viss kompensation för de negativa\r\neffekterna blev så liten. Det som från början sades\r\ngälla 300 000 pensionärer blev 50 000. Sedan\r\ngenom att utbetalningen i ett antal fall kom att röra\r\nsig om belopp på några tior. Behovet av snara och\r\ntillförlitliga åtgärder för att höja pensionärernas\r\nlevnadsstandard är nu stort.</pre><pre>Min fråga till socialministern är därför följande:</pre><pre>Vilka snara åtgärder ämnar regeringen vidta för att\r\nhjälpa de sämst ställda pensionärerna?</pre><pre>1990/91:648 av Krister Skånberg (mp) till\r\nindustriministern om svenska småföretag:</pre><pre>Industrins utredningsinstitut, IUI, påpekar liksom\r\nmiljöpartiet och Ceccinirapporten, att många\r\nsmåföretag kommer att slås ut i Europa när EGs\r\nfria marknad öppnas 1993. IUI uppger att\r\nutslagningen av svenska småföretag redan har\r\nbörjat, hittills är det särskilt\r\nunderleverantörsföretag som drabbats och värre\r\nblir det. Ca 40 % av jobben i tillverkningsindustrin\r\nfinns i småföretagen. Det kommer att bli svårt för\r\nsvenska småföretag att klara sig mot konkurrens\r\nfrån utländska storföretag om Sverige inte kan\r\ndriva en självständig arbetsmarknads-, handels-,\r\nregional- och skattepolitik och ekonomisk politik.</pre><pre>Vad gör regeringen för att medverka till att\r\nförhindra fortsatt utslagning av svenska\r\nsmåföretag?</pre><pre>1990/91:649 av Marianne Samuelsson (mp) till\r\nmiljöministern om information om slutförvar av\r\nkärnkraftsavfall:</pre><pre>I SKB, ett statligt verk som har till uppdrag att\r\nsköta hanteringen av det livsfarliga avfallet från\r\nvåra kärnkraftverk, åker man just nu runt i våra\r\nkommuner och dess skolor och visar hur säkert de\r\nanser att avfallet hanteras. Till eleverna delas det ut\r\nmärken och diplom som förklarar för dem att de nu\r\nhar lärt sig hur säkert Sverige förvarar detta\r\nlivsfarliga avfall. Denna information som bekostas\r\nav konsumenterna, kan inte uppfattas såsom något\r\nannat än att mjuka upp en opinion som är kritisk till\r\nslutförvar i bergrum.</pre><pre>Vad avser statsrådet göra för att en kritisk\r\nvetenskaplig penetrering av frågan skall ges\r\nlikartade möjligheter till forskning och\r\ninformation?</pre><pre>\r\nGlad pingst</pre><pre>Anf. 36 TREDJE VICE TALMANNEN:</pre><pre>Jag ber att få tillönska kammarens ledamöter en\r\nglad pingst.</pre><pre>5 § Kammaren åtskildes kl. 13.44.</pre><pre>Förhandlingarna leddes</pre><pre>av talmannen från sammanträdets början t.o.m. 2 §\r\nanf. 9 (delvis),</pre><pre>av andre vice talmannen därefter t.o.m. anf. 28\r\n(delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}