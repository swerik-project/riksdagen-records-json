{"dokumentstatus":{"dokument":{"hangar_id":"2438974","dok_id":"GE0986","rm":"1990/91","beteckning":"86","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"86","slutnummer":"0","datum":"1991-03-26 00:00:00","systemdatum":"2010-02-17 00:00:00","publicerad":"1991-03-26 00:00:00","titel":"Riksdagens snabbprotokoll 1990/91:86 Tisdagen den 26 mars","subtitel":null,"status":null,"htmlformat":null,"relaterat_id":null,"source":"webbnav","sourceid":"{79BFBDFB-F563-4644-8967-D447CD1938CC}","dokument_url_text":"http://data.riksdagen.se/dokument/GE0986/text","dokument_url_html":"http://data.riksdagen.se/dokument/GE0986","dokumentstatus_url_xml":"http://data.riksdagen.se/dokumentstatus/GE0986","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:86</div>\r\n<div class=\"sidhuvud_datum\">Tisdagen den 26 mars</div>\r\n<div class=\"sidhuvud_klockslag\">Kl. 14.30--16.33</div>\r\n<hr class=\"sidhuvud_linje\">\r\n<pre>1 § Justering av protokoll</pre><pre>Justerades protokollet för den 20 mars.</pre><pre>2 § Avsägelse</pre><pre>Tredje vice talmannen meddelade att professor\r\nLars Werin avsagt sig uppdraget som suppleant i\r\nstyrelsen för Stiftelsen Riksbankens\r\nJubileumsfond.</pre><pre>Denna framställning bifölls av kammaren.</pre><pre>3 § Svar på fråga  1990/91:477 om\r\nfyllnadsinbetalningen av preliminärskatt</pre><pre>Anf. 1 Statsrådet ERIK ÅSBRINK (s):</pre><pre>Herr talman! Hugo Hegeland har frågat mig om\r\nregeringen, med hänsyn till att de höjda\r\ntaxeringsvärdena medför en höjning av skatten för\r\n1990, är beredd att höja gränsen för\r\nfyllnadsinbetalning av preliminärskatt så att\r\nvillaägare inte orättvist drabbas av en hög\r\nstraffränta på överskjutande skattebelopp eller är\r\nberedd att vidta annan åtgärd som kompenserar\r\nvillaägarna för denna oförutsedda skattehöjnings\r\nkonsekvenser.</pre><pre>1990 års allmänna fastighetstaxering ledde till att\r\ntaxeringsvärdet i genomsnitt höjdes med ungefär\r\n50 %. För en vanlig villa med ett tidigare\r\ntaxeringsvärde på 300 000 kr. blev det nya värdet\r\n450 000 kr. I det fallet blev skattehöjningen\r\ninkomståret 1990 ungefär 600 kr. Samtidigt står det\r\nemellertid klart att i många fall, främst i\r\nstorstadsområden, skedde en betydande höjning av\r\ntaxeringsvärdena, vilket i vissa fall har lett till en\r\nstörre skatteskärpning.</pre><pre>De allra flesta fastighetsägare måste ha känt till att\r\nen fastighetstaxering skulle ske under 1990, och de\r\ntorde också ha haft en uppfattning om\r\nskatteeffekterna för 1990. Det kan då inte, som\r\nHugo Hegeland påstår, vara fråga om en\r\noförutsedd skattehöjning.</pre><pre>En mycket viktig princip inom vårt system för\r\nuppbörd av skatt är att preliminär skatt skall betalas\r\nunder inkomståret med belopp som så nära som\r\nmöjligt kan antas motsvara den slutliga skatten.</pre><pre>Bl.a. för att inte de som har betalat sin preliminära\r\nskatt under inkomståret skall hamna i ett sämre\r\nläge än de som betalat efter inkomståret tas en\r\nkvarskatteavgift ut, om inte fyllnadsinbetalningen\r\ngörs inom vissa tidsfrister. Kvarskatteavgiften\r\nverkar dessutom som ett påtryckningsmedel att\r\nbetala den preliminära skatten i tid.</pre><pre>För att den skattskyldige skall undgå\r\nkvarskatteavgift skall fyllnadsinbetalning av skatt\r\ngöras senast den 18 januari till den del\r\nfyllnadsinbetalningen överstiger 20 000 kr. och\r\nsenast den 30 april i övriga fall.</pre><pre>Jag anser, med hänsyn till att många småhusägare\r\nsjälva har initierat en höjning av den preliminära\r\nskatten under inkomståret och i många fall redan\r\ngjort fyllnadsinbetalningar i januari i år, att det\r\nskulle vara direkt olämpligt att nu ändra\r\nuppbördsreglerna för småhusägarna för att uppnå\r\nden effekt som Hugo Hegeland åsyftar. Mitt svar på\r\nHugo Hegelands fråga är alltså nej.</pre><pre>Anf. 2 HUGO HEGELAND (m):</pre><pre>Herr talman! Jag tackar statsrådet för det utförliga\r\nsvaret men beklagar naturligtvis att det slutade med\r\nett nej. Jag hade givetvis tänkt mig motsatsen,\r\nsärskilt när jag i förra veckan läste ett meddelande\r\nfrån finansdepartementet om att\r\nskattemyndigheterna nu skall vara snällare vid\r\neftertaxeringen och ta större hänsyn till den\r\nenskildes personliga förhållanden. I särskilt\r\nömmande fall skall skattemyndigheterna helt låta\r\nbli att eftertaxera. Det är några av förslagen i en\r\npromemoria som finansdepartementet sände ut på\r\nonsdag förra veckan. Även reglerna för skatte- och\r\navgiftstilläggen skall mjukas upp och anpassas till\r\nskattereformen. Det var ett mycket glädjande\r\nmeddelande, som tydde på att finansdepartementet\r\nnu äntligen börjar betrakta oss skattebetalare som\r\nömma plantor som också bör vårdas mycket\r\nomsorgsfullt. Därför trodde jag att det var rätt\r\nnaturligt att ta hänsyn till de fall som jag har tagit\r\nupp i min fråga.</pre><pre>Det är alldeles riktigt som statsrådet Erik Åsbrink\r\nsäger, att de flesta fastighetsägare har känt till att\r\nen fastighetstaxering skulle ske och att de kanske\r\nhar haft en viss uppfattning om skatteeffekten. Men\r\ndet oförutsebara -- jag syftar inte bara till att det\r\nskulle bli en skattehöjning -- är att den i vissa fall\r\nblir så omfattande. Det var alltså detta som var det\r\noförutsedda. Det tycker jag att jag kunde väl\r\nmotivera.</pre><pre>Jag tänker på de fall där man kommer ända upp i\r\n150 % höjning och den grupp som inte har så\r\nmycket kontanter som Erik Åsbrink och jag alltid\r\nhar vid sidan om, utan som verkligen lever på\r\nmarginalen. Jordbrukare får exempelvis rätt\r\nkraftiga höjningar av skatten på sina fastigheter\r\nnumera, mangårdsbyggnader, där det verkligen\r\nkan slå allvarligt. Många av dem har inga inkomster\r\nunder våren utan får dem först senare. Där tycker\r\njag att det verkligen är motiverat att göra ett\r\nundantag. Kan inte statsrådet tänka sig denna\r\nmjukhet i ömmande fall?</pre><pre>Anf. 3 Statsrådet ERIK ÅSBRINK (s):</pre><pre>Herr talman! Det är glädjande att höra att Hugo\r\nHegeland har gott om kontanter. Jag tycker dock\r\ninte att Hugo Hegeland skall uttala sig om huruvida\r\njag har gott om kontanter.</pre><pre>I övrigt till sakfrågan. Denna mjukhet visar vi ju\r\nredan genom det regelsystem som vi har. Vi har\r\ntagit till ett ordentligt belopp, 20 000 kr. Om man\r\nalltså hamnar under den nivån -- och de flesta gör\r\ndet -- kan man vänta med att göra sina\r\nfyllnadsinbetalningar ända till den 30 april utan att\r\ndrabbas av minsta lilla avgift. De fall som här\r\ndiskuteras gäller de skattehöjningar som kan bli\r\nföljden av de höjda taxeringsvärdena. Vi skall ha\r\nklart för oss att de motverkas av ändringarna i\r\nschablonintäkten, som innebär att det faktiskt för\r\nvissa kan bli skattesänkning eller ungefär\r\noförändrad skatt. De skattehöjningar det här\r\nhandlar om är i de allra flesta fall mycket\r\nblygsamma och ryms gott och väl inom ramen för\r\n20 000 kr.</pre><pre>Information om de nya taxeringsvärdena har gått ut\r\nsenast den 30 juni 1990, dvs. man har känt till långt\r\ni förväg vilka skattekonsekvenserna skulle bli. Det\r\nhar också resulterat i att man i många fall själv har\r\nbegärt höjd preliminärskatt.</pre><pre>Jag anser alltså att vi på allt tillbörligt sätt har tagit\r\nhänsyn till förhållandena. Dessutom är det här en\r\nrättvisefråga. Att nu i efterhand ändra reglerna gör\r\natt vissa människor som har följt de tidigare\r\nreglerna skulle hamna i ett sämre läge. Jag kan inte\r\nanse att det är berättigat.</pre><pre>Anf. 4 HUGO HEGELAND (m):</pre><pre>Herr talman! Om Erik Åsbrink har ont om\r\nkontanter är jag naturligtvis den förste att vilja bistå\r\nhonom, för jag vet att han inte får låna ur statens\r\nkassa, hur flödande den än är vid olika tillfällen.\r\nAlldeles bortsett från att jag tillhör ett annat parti\r\ntycker jag att det verkligen är ett ömmande fall.\r\nDär är jag beredd att göra ett undantag. Det är en\r\nsådan mjuk regel som jag tycker att biträdande\r\nfinansministern kan tillämpa för andra människor.</pre><pre>Det skall nu t.o.m. bli möjligt för aktiebolag att\r\nunder vissa förutsättningar dela upp verksamhet i\r\nmindre enheter utan omedelbar inkomsteffekt. Här\r\nhar man plötsligt intagit en generös ställning till\r\nskattebetalarna, något som vi inte är vana vid.</pre><pre>Statsrådet säger att många småhusägare har själva\r\ninitierat en höjning av preliminärskatten under\r\ninkomståret. Varför har de gjort det om det inte\r\nspelar någon större roll ifall de ligger med en\r\nkvarskatt ända upp till 20 000 kr. och det har så\r\nliten effekt? Kan statsrådet förklara det, för för mig\r\nförefaller det väldigt konstigt.</pre><pre>Anf. 5 Statsrådet ERIK ÅSBRINK (s):</pre><pre>Herr talman! Det är inte det minsta konstigt. Man\r\nhar gjort det därför att man har noterat att det blir\r\nförändringar i skatteuttaget. Men jag vidhåller att\r\nförändringarna är små i de allra flesta fall och alltså\r\nryms många gånger om inom gränsen för 20 000 kr.</pre><pre>Men jag tycker att det är viktigt att vi har en lika\r\nbehandling av skattebetalarna. Grundregeln är att\r\nman skall betala en preliminär skatt som så nära\r\nsom möjligt ansluter till den slutliga skatten. I den\r\nmån det uppkommer avvikelser -- i varje fall om det\r\när stora avvikelser -- är det inte orimligt att ta ut en\r\navgift, som egentligen inte innebär annat än att man\r\nbetalar ränta på den kredit man har skaffat sig med\r\nhjälp av skattesystemet. Skulle vi inte göra det,\r\nskulle det faktiskt innebära en olika behandling av\r\nolika skattebetalare, något som jag inte tycker vore\r\nönskvärt.</pre><pre>Anf. 6 HUGO HEGELAND (m):</pre><pre>Herr talman! Även om man får en skattekredit, är\r\ntyvärr inte räntan, även om den är låg, som bekant\r\navdragsgill vid deklaration. Så det blir ändå en\r\npåtaglig kostnad i vissa fall.</pre><pre>Det är riktigt som statsrådet säger att man bör\r\neftersträva likartade regler. Då är det klart att det\r\ndå också skall vara likartade förhållanden. Har\r\nstatsrådet ändrat uppfattning sedan förra veckan\r\nnär det gäller att skattemyndigheterna skall vara\r\nsnällare vid eftertaxering och ta större hänsyn till\r\nden enskildes personliga förhållanden? Det är ju ett\r\navsteg från denna generella regel. Det kan mycket\r\nväl uppstå sådana fall där det blir en oväntat stor\r\nhöjning och där personen i fråga faktiskt inte har\r\nnågra inkomster under de första månaderna av\r\nåret, eftersom inkomsterna kommer senare. Jag\r\ntycker att det i detta fall vore motiverat med ett\r\navsteg från regeln och att man inte skär alla över\r\nen kam. Är statsrådet inte så mjuk till sinnet i varje\r\nfall?</pre><pre></pre><pre>Anf. 7 Statsrådet ERIK ÅSBRINK (s):</pre><pre>Herr talman! Jag har inte ändrat uppfattning sedan\r\nförra veckan. Den proposition som då lades fram\r\navspeglar givetvis min uppfattning. Jag tycker att\r\nskattemyndigheterna, givetvis inom de ramar som\r\ndras upp genom lagar och förordningar, skall vara\r\nserviceinriktade och ta hänsyn till omständigheter i\r\nindividuella fall. Men snällheten skall inte drivas så\r\nlångt att det blir orättvisor och olika behandling.\r\nMan får inte vara snäll så till den milda grad mot\r\nvissa att man i praktiken blir stygg mot andra.</pre><pre>Anf. 8 HUGO HEGELAND (m):</pre><pre>Herr talman! Jag instämmer givetvis i att\r\nsnällheten inte får drivas så långt att jag inte skulle\r\nkänna igen Erik Åsbrink. Det vore ju tråkigt.</pre><pre>Överläggningen var härmed avslutad.</pre><pre>4 § Svar på fråga  1990/91:479 om möjlighet för\r\nriksskatteverket att begära förhandsbesked</pre><pre>Anf. 9 Statsrådet ERIK ÅSBRINK (s):</pre><pre>Herr talman! Knut Wachtmeister har frågat mig\r\nom jag avser att presentera ett förslag som skulle\r\nmöjliggöra för riksskatteverket att begära ett fiktivt\r\nförhandsbesked hos skatterättsnämnden. Frågan\r\nknyter an till regeringens förslag i en proposition\r\nsom lades fram i januari i år om att\r\nriksskatteverkets nämnd för rättsärenden skall\r\nbrytas ut från riksskatteverket och meddela\r\nförhandsbesked i eget namn, skatterättsnämnden,\r\noch att riksskatteverket skall föra det allmännas\r\ntalan i ärenden om förhandsbesked.</pre><pre>Skatteförenklingskommittén lämnade 1987 i\r\nbetänkandet (Ds Fi 1987:1) Tolkningsbesked i\r\nskattefrågor ett sådant förslag som Knut\r\nWachtmeister efterlyser.</pre><pre>Jag delar i och för sig Knut Wachtmeisters åsikt att\r\ndet kan behöva skapas en möjlighet för\r\nskatteförvaltningen att snabbt få vägledning för sin\r\nverksamhet i form av prejudikat. Som framkom vid\r\nremissbehandlingen av betänkandet rymmer\r\nförslaget emellertid bl.a. en del principiella frågor\r\nsom ingalunda är lättlösta. För närvarande är jag\r\ndärför inte beredd att säga när eller ens om jag\r\nkommer att lägga fram något förslag med anledning\r\nav betänkandet.</pre><pre>Anf. 10 KNUT WACHTMEISTER (m):</pre><pre>Herr talman! Tack för svaret. Propositionen om\r\nförhandsbesked i skattefrågor innehåller inte någon\r\nmöjlighet för riksskatteverket att självt kunna\r\nbegära förhandsbesked. Ett sådant förfarande hade\r\nvarit smidigt, snabbt och mindre byråkratiskt och\r\ndessutom bättre ur integritetssynpunkt.</pre><pre>Nu säger statsrådet att han delar min uppfattning\r\natt det är bra om man snabbt kan få vägledning för\r\nsin verksamhet i form av prejudikat. Min följdfråga\r\när då: Anser statsrådet inte att det är bra ur den\r\nenskildes integritetssynpunkt att kunna få slippa\r\nvandra genom rättsinstanserna bara mot\r\nbakgrunden att myndigheten vill ha ett prejudikat?</pre><pre>När statsrådet säger att det finns principiella frågor\r\nsom ingalunda är lättlösta vill jag fråga följande.\r\nArbetar man inom finansdepartementet eller inom\r\nregeringskansliet över huvud taget på att lösa dessa\r\nfrågor? Jag har inhämtat att riksskatteverket självt\r\när angeläget om att få tillstånd att begära sådana\r\nförhandsbesked. Med kännedom om\r\nriksskatteverket tror jag att man även där har\r\ngrunnat över de principiella svårigheter som ett\r\nsådant förslag kan inrymma. Då är frågan om\r\nstatsrådet inte tror att det går att övervinna dessa\r\nprincipiella svårigheter för att få ett betydligt\r\nsmidigare system än det som vi har i dag.</pre><pre>Anf. 11 Statsrådet ERIK ÅSBRINK (s):</pre><pre>Herr talman! På den första frågan vill jag svara att\r\ndet givetvis är bra både för den enskilde och för\r\nskatteförvaltningen om man kan få fram prejudikat\r\nså snabbt som möjligt. Det tror jag att vi är ense\r\nom.</pre><pre>Den andra frågan är något svårare att svara på. Jag\r\nkan säga något om de principiella problem som jag\r\ni mitt frågesvar antydde fanns. Det som Knut\r\nWachtmeister efterlyser handlar ju inte om att tolka\r\nen enskild persons taxering, utan det handlar om\r\nmer principiella och generella ställningstaganden.\r\nDå glider vi över i riktning mot lagstiftning snarare\r\nän rättsskipning. Och det kan t.o.m. ifrågasättas\r\nom detta är förenligt med regeringsformen. I alla\r\nhändelser måste vi noga analysera den frågan\r\nytterligare.</pre><pre>Det finns också skäl som talar för att man vid\r\nsådana förfaranden skall skapa ett\r\nmotsatsförhållande, ett kontradiktoriskt\r\nförhållande, som det heter på vackert juristspråk,\r\nså att man får en allsidig belysning av\r\nfrågeställningarna. Vem som i så fall skulle utses att\r\nvara motpart till det allmänna är inte heller alldeles\r\nenkelt att klarlägga.</pre><pre>Dessutom finns det, som flera remissinstanser har\r\nbelyst, ett antal olika möjliga metoder att snabbt\r\nföra fram prejudikatfrågor. Jag skall nu inte\r\nnärmare gå in och belysa dem. Men jag vill säga att\r\ndetta kräver ytterligare ställningstaganden.</pre><pre>Slutligen vill jag säga att om vi inför en sådan\r\nordning innebär det att vi belastar\r\nskatterättsnämnden med nya uppgifter som med all\r\nsäkerhet innebär förlängda handläggningstider i\r\növrigt. Och Knut Wachtmeister har bl.a. en\r\npartikamrat, Margit Gennser, som många gånger\r\nhär i riksdagen har krävt en förkortning av\r\nhandläggningstiderna. Jag har haft tillfälle att\r\ndiskutera den frågan flera gånger. Jag är angelägen\r\nom att vi nu kan hålla fast vid detta i enlighet med\r\nden reform som vi nyligen har föreslagit. Men jag\r\nvill alltså nämna detta som ett exempel på att det i\r\ndetta sammanhang finns vissa svårigheter.</pre><pre>Anf. 12 KNUT WACHTMEISTER (m):</pre><pre>Herr talman! Självfallet delar jag statsrådets\r\nuppfattning att man behöver förkorta\r\nhandläggningstiderna. I fråga om detta har Margit\r\nGennser och jag naturligtvis inte olika\r\nuppfattningar. Och denna proposition är också\r\nägnad att leda till en förkortning av\r\nhandläggningstiderna, dels genom att det krävs\r\nfärre ledamöter för att man skall vara\r\nbeslutsmässig, dels genom att man delegerar ned en\r\ndel ärenden. Allt detta är ju ägnat att förkorta\r\nhandläggningstiderna. Men självfallet är det\r\nangeläget att man handlägger ärendena noggrant.</pre><pre>Jag är också glad över att statsrådet delar min\r\nuppfattning att det vore bra för den enskilde om\r\nman kunde få fiktiva förhandsbesked.</pre><pre>Jag blev emellertid litet oroad över slutklämmen i\r\nsvaret, där statsrådet säger: ''För närvarande är jag\r\ndärför inte beredd att säga när eller ens om jag\r\nkommer att lägga fram något förslag med anledning\r\nav betänkandet.''</pre><pre>Men det behövs, som statsrådet nu sade, ytterligare\r\nställningstaganden. Är statsrådet beredd att låta\r\nundersöka om det är möjligt att på ett smidigt sätt\r\ngenomföra en sådan reform som innebär att\r\nriksskatteverket skulle få rätt att begära\r\nförhandsbesked?</pre><pre>Anf. 13 Statsrådet ERIK ÅSBRINK (s):</pre><pre>Herr talman! Vi ser över dessa frågor. Det är, som\r\njag sade, svåra frågor, och jag kan inte utlova något\r\nvisst tidsschema för dessa studier. Jag vill alltså i\r\ndagens läge inte heller gå längre än jag gjorde i mitt\r\nfrågesvar. Jag kan alltså inte utlova att det kommer\r\natt läggas fram något förslag. Jag kan bara säga att\r\nvi ser över dessa frågor, och dessa studier får ligga\r\ntill grund för framtida ställningstaganden.</pre><pre>Anf. 14 KNUT WACHTMEISTER (m):</pre><pre>Herr talman! Som avslutning vill jag bara berätta\r\natt för ett par år sedan när Kjell-Olof Feldt var på\r\nen utfrågning i skatteutskottet kom frågan upp om\r\nman skulle kunna minska uttaget av\r\npreliminärskatt från 120 till 110 % som\r\nriksskatteverket hade föreslagit. Då svarade\r\ndåvarande statsrådet Kjell-Olof Feldt att om\r\nriksskatteverket skulle lägga fram kloka förslag\r\nskulle han självfallet genomföra dem. Och det\r\ngjorde han också.</pre><pre>Jag tycker att detta är ett ganska klokt förslag från\r\nriksskatteverket och som vi under hand har tagit\r\nreda på att man arbetar med och som innebär att\r\nman skall kunna genomföra en sådan reform. Då\r\ntycker jag att det skulle vara bra om statsrådet\r\nföljde sin företrädare och genomförde kloka förslag\r\nfrån riksskatteverket.</pre><pre>Anf. 15 Statsrådet ERIK ÅSBRINK (s):</pre><pre>Herr talman! Utan att vilja betygsätta de förslag\r\nsom läggs fram av riksskatteverket eller från Knut\r\nWachtmeister, skall jag som allmän princip bara\r\nfastställa att jag har för avsikt att följa alla kloka\r\nförslag i framtiden.</pre><pre>Anf. 16 KNUT WACHTMEISTER (m):</pre><pre>Herr talman! Då hoppas jag att jag ganska snart\r\nfrån statsrådets sida kommer att få en utvärdering\r\nav de svårigheter som finns. Jag tror inte att\r\nstatsrådet kommer tillbaka i vår med någon\r\nproposition i ärendet. Vad som sedan händer har vi\r\ninte någon anledning att nu diskutera.</pre><pre>Överläggningen var härmed avslutad.</pre><pre></pre><pre>5 § Svar på fråga  1990/91:466 om skolan och\r\narbetslivet</pre><pre>Anf. 17 Statsrådet GÖRAN PERSSON (s):</pre><pre>Herr talman! Lars Svensson har frågat mig vilken\r\nroll jag ser för de lokala yrkesråden och\r\nyrkesnämnderna på skolområdet och vilka åtgärder\r\nsom planeras.</pre><pre>Inledningsvis vill jag gärna betona den vikt jag\r\nfäster vid samverkan mellan skola och arbetsliv.\r\nDen arbetsplatsförläggning av utbildningen som\r\nföreslås i propositionen ''Växa med kunskaper''\r\ninnebär en stor reform av de mer\r\nyrkesförberedande utbildningarna. Kommunerna\r\nföreslås bli skyldiga att förlägga minst 15 % av\r\nutbildningstiden till en arbetsplats. Möjligheten att\r\narbetsplatsförlägga olika program kommer att\r\nvariera från ort till ort och mellan olika branscher.\r\nJag är övertygad om att vissa program kommer att\r\nfå betydligt större del av sin utbildning\r\narbetsplatsförlagd än den föreslagna minimitiden. I\r\nfråga om den arbetsplatsförlagda utbildningen blir\r\ndet betydelsefullt för kommunerna att ha nära\r\nkontakter med ortens näringsliv. Också när det\r\ngäller beslut om och utformning av lokala grenar\r\nkommer samverkan med den lokala\r\narbetsmarknaden att vara nödvändig.</pre><pre>Jag utgår i från att lokala yrkesråd -- liksom\r\nhittills -- kommer att vara viktiga\r\nsamarbetspartners i frågor som rör\r\nyrkesinriktningen av utbildningen på olika\r\nstudievägar. Samverkan mellan skola och arbetsliv\r\nkommer att vara en nödvändig förutsättning för\r\nden framtida gymnasieskolan. Formerna för sådan\r\nsamverkan bör dock i ökad utsträckning få\r\nbestämmas lokalt. En redovisning av skolans\r\narbetslivskontakter kan lämligen höra hemma i den\r\nskolplan varje kommun skall upprätta.</pre><pre>På ett nationellt plan spelar arbetsmarknadens\r\nparter och företrädare för olika\r\nbranschorganisationer en viktig roll när det gäller\r\nsamverkan mellan skola och arbetsliv. Så har t.ex.\r\nderas kompetens tagits tillvara i olika\r\nkursplanegrupper i samband med\r\nförsöksverksamheten med treåriga\r\nyrkesutbildningar.</pre><pre>Regeringen har nyligen tillsatt en särskilt kommitté\r\nför att utforma mål och riktlinjer för det offentliga\r\nskolväsendet. Kommttén skall också till den 1 juli\r\n1991 lämna förslag till riktlinjer och modeller för\r\ngymnasieskolans och vuxenutbildningens\r\nkursplaner. Kommittén skall samråda med\r\nföreträdare för såväl skolhuvudmännen som med\r\nberörda myndigheter, organisationer och andra\r\nkommittéer. Företrädare för arbetslivet kommer\r\nhärigenom att ges möjlighet att tillföra\r\nläroplansarbetet sin kompetens.</pre><pre>Jag förutsätter att den värdefulla insats som görs --\r\nsåväl lokalt som centralt -- i fortsättningen kommer\r\ntill uttryck i gemensamma organ mellan skolan och\r\narbetslivet.</pre><pre>Anf. 18 LARS SVENSSON (s):</pre><pre>Herr talman! Jag ber att få tacka skolministern för\r\nsvaret. Jag blev litet orolig när jag läste\r\ngymnasiepropositionen ''Växa med kunskaper'',\r\ndär det inte stod någonting om den fortsatta\r\nkontakten mellan skolan och arbetslivet vare sig\r\nlokalt eller centralt. Jag trodde då att statsrådet\r\nhade för avsikt att återkomma i den speciella\r\nproposition som senare kommer att läggas fram och\r\nsom berör skollagen m.m.</pre><pre>Jag tror att det är viktigt att man har kontinuerliga\r\nkontakter mellan skolan och arbetslivet såväl lokalt\r\nsom centralt. Detta gäller inte endast nu när vi går\r\növer till nya läroplaner utan även i fortsättningen.\r\nJag tror av detta skäl att man måste ha centrala\r\nyrkesnämnder eller motsvarande för att\r\nkontinuerligt följa hur läroplanerna skall se ut och\r\nmedverka i det fortsatta arbetet med läroplanerna.\r\nI referensgruppen för ÖGY-försöket har vi påtalat\r\nbehovet av att stärka kontakterna mellan\r\narbetslivet och skolan särskilt på det lokala planet\r\nnär det gäller yrkesråden. Detta påtalades vid\r\nreferensgruppens sammanträde. Jag tror att det är\r\nnödvändigt att man här finner en form. Jag delar\r\nstatsrådets uppfattning att det i den skolplan som\r\nföreläggs kommunerna skall redovisas hur man\r\nskall gå till väga. Jag tror dock att det finns\r\nanledning för riksdagen att markera att det är\r\nmotiverat att kontinuerligt ha organ både lokalt och\r\ncentralt mellan skolan och arbetslivet, för att\r\ndärigenom få så bra effekter som möjligt av\r\nutbildningen både när det gäller läroplanen centralt\r\noch när det gäller att utforma arbetet lokalt. Därför\r\nbör nog riksdagen göra någon form av uttalande om\r\ndetta när den skall behandla\r\ngymnasiepropositionen.</pre><pre>Anf. 19 Statsrådet GÖRAN PERSSON (s):</pre><pre>Herr talman! Det är självklart så, att det står\r\nväldigt mycket i gymnasiepropositionen om\r\nsamverkan mellan arbetslivet och skolan såväl\r\nlokalt som nationellt. Lars Svensson avser\r\negentligen det faktum att vi inte har reglerat detta.\r\nDetta beror på ett synsätt som baserar sig på\r\nansvarspropositionen, som riksdagen nyligen\r\nställde sig bakom. Vi vill mer och mer överlåta åt\r\ndem som arbetar lokalt att ta ansvar för vilken typ\r\nav organ man behöver.</pre><pre>För att det inte skall uppstå några missförstånd\r\nmellan oss vill jag genast säga att jag betraktar\r\nyrkesråden som sådana verksamheter som kommer\r\natt finnas kvar. Jag utgår från att det kommer att\r\nvara nästintill omöjligt att åstadkomma en vettig\r\narbetsplatsförlagd utbildning om man inte har en\r\nbra samverkan mellan näringslivet lokalt i dess\r\nbreda form och skolan. På den punkten känner jag\r\ningen oro. Principiellt har vi dock tidigare intagit\r\nden ståndpunkten att vi inte skall reglera denna typ\r\nav samverkansformer. Kommunerna får själva söka\r\nsig fram.</pre><pre>Anf. 20 LARS SVENSSON (s):</pre><pre>Herr talman! Jag tror att det är viktigt att man gör\r\nnågon markering, eftersom vi vet att yrkesråden\r\ninte fungerar på alla ställen. Därför är det viktigt att\r\nman centralt mellan parterna får i gång en\r\ndiskussion om att stärka yrkesrådens ställning\r\nlokalt. Då kanske man behöver ha någon form av\r\nklart uttalande ifrån såväl skolministern som\r\nriksdagen om vilken vikt man skall lägga vid detta.\r\nJag anser därför att vi har anledning att på något\r\nsätt markera i någon typ av skrivning från riksdagen\r\natt man måste ha organ som fortlöpande arbetar\r\nlokalt och centralt för att man verkligen skall ha\r\nmöjlighet att få det hela att fungera och för att man\r\nskall kunna dra nytta av den kunskap som finns\r\nutanför skolan. Det tror jag är viktigt. På den\r\npunkten har vi inga delade meningar.</pre><pre>Anf. 21 Statsrådet GÖRAN PERSSON (s):</pre><pre>Herr talman! Det är precis som Lars Svensson\r\nsäger. Det har funnits kommuner där yrkesråden\r\nhar fungerat dåligt eller kanske inte har fungerat\r\nalls trots att det har varit reglerat och det har funnits\r\nförordningstexter. Så ser hela situationen ut i ett\r\nnötskal. Förordningstexten bär inte alltid upp en\r\nverksamhet. Det gäller i stället verksamhetens\r\nförankring i den vardag som verksamheten avser att\r\nmöta.</pre><pre>Med den förändring vi gör av gymnasieskolan och\r\nyrkesutbildningarna blir det nödvändigt för\r\nkommunerna att samverka med arbetslivets\r\nföreträdare. Jag tycker precis som Lars Svensson\r\natt det finns all anledning att stryka under detta.\r\nHur det skall gå till rent tekniskt har vi kanske litet\r\nskilda uppfattningar om. Men så kan det också vara\r\nibland.</pre><pre>Anf. 22 LARS SVENSSON (s):</pre><pre>Herr talman! Jag har inget mer att tillägga än att\r\nskolministern skall medverka i kontakterna mellan\r\nde centrala organen och parterna på\r\narbetsmarknaden så att det fungerar.</pre><pre>Överläggningen var härmed avslutad.</pre><pre>6 § Svar på fråga  1990/91:468 om\r\nomvårdnadsutbildningen</pre><pre>Anf. 23 Statsrådet GÖRAN PERSSON (s):</pre><pre>Herr talman! Ulf Melin har frågat mig vilka\r\nåtgärder jag ämnar vidta för att kommuner som\r\nbedrivit omvårdnadsutbildning i ÖGY-försöket\r\näven i fortsättningen får anordna den.</pre><pre>Frågan har behandlats i propositionen 1990/91:85\r\nVäxa med kunskaper. I punkt 12 i\r\növergångsbestämmelser till förslag till Lag om\r\nändring i skollagen i propositionen står:</pre><pre>''En kommun som vid ikraftträdandet med\r\nskolöverstyrelsens medgivande bedrev utbildning\r\npå vårdlinjen får efter den 1 juli 1992 anordna\r\nutbildning på ett nationellt program som avser\r\nomvårdnad utan medgivande från\r\nlandstingskommunen.''</pre><pre>Avsikten med dessa övergångsbestämmelser är att\r\nde kommuner som nu ordnar\r\nomvårdnadsutbildning i ÖGY-försöket även\r\nfortsättningsvis får anordna utbildning på\r\nomvårdnadsprogrammet.</pre><pre>Några ytterligare åtgärder på detta område torde\r\ninte vara nödvändiga.</pre><pre>Anf. 24 ULF MELIN (m):</pre><pre>Herr talman! Jag vill tacka statsrådet för svaret på\r\ndenna fråga. Jag glädjer mig över att svaret är\r\nganska positivt. Hade skrivningen i propositionen\r\nVäxa med kunskaper varit så tydlig, hade jag\r\negentligen aldrig behövt ställa frågan. Jag är inte\r\nensam om att ha gjort en annan tolkning av texten\r\nän vad svaret anger.</pre><pre>I propositionen sägs beträffande omvårdnads- och\r\nnaturbruksprogrammen att landstingen skall ha\r\nföreträdesrätt och veto när det gäller utbildningens\r\nbedrivande. Statsrådet hänvisar till en paragraf.\r\nNär jag läste den fick jag emellertid uppfattningen\r\natt -- vilket jag som sagt inte är ensam om -- att det\r\ninte rör de kommuner som har deltagit i\r\nförsöksverksamheten, utan kommuner som har\r\nbedrivit den reguljära 2-åriga utbildningen på\r\nvårdlinjen. Så har skett i de fall landstingen inte har\r\nbedrivit den utbildningen.</pre><pre>För ungefär två veckor sedan uppvaktades\r\nutbildningsutskottet av en delegation som var\r\nmycket orolig över vad som skall hända med det 30-\r\ntal kommuner som har bedrivit omvårdsutbildning\r\noch skött den mycket bra. Det har här funnits\r\ntveksamheter.</pre><pre>Min första fråga till statsrådet mot bakgrund av\r\nsvaret är följande: Kommer man nu snabbt att gå ut\r\ntill berörda kommuner och anordnare och tala om\r\nhur det verkligen förhåller sig? På många håll ser\r\nsig lärare omkring och söker sig från de kommuner\r\nsom har bedrivit denna utbildning, eftersom man\r\ntror att den kommer att försvinna.</pre><pre>Riksdagen fattade ganska nyligen beslut om den\r\ns.k. ÄDEL-reformen, som medför att\r\nkommunerna kommer att få ta över en hel del av\r\nansvaret för bl.a. primärvården. Kommunerna\r\nkommer då att behöva folk. Kommer statsrådet att\r\nställa upp på att även andra kommuner kan få\r\nbedriva den här utbildningen?</pre><pre>Anf. 25 Statsrådet GÖRAN PERSSON (s):</pre><pre>Herr talman! Jag börjar med den sista frågan. Det\r\nframgår tydligt av såväl ansvarspropositionens\r\nresonemang om statsbidragen som av denna\r\nproposition att vi inte avser att göra någon\r\nförändring i vad gäller möjligheterna att anordna\r\nomvårdnadsutbildning. Landstingskommunerna\r\nfår ha den rätten i fortsättningen. Jag har emellertid\r\nsagt, jag vill än en gång understryka det, att om det\r\nskulle visa sig att detta är en ordning som inte\r\nfungerar i praktiken -- bl.a. mot bakgrund av den\r\nbeskrivning som Ulf Molin gör av ÄDEL -- på\r\ngrund av de resonemang som av och till förs mellan\r\nkommuner och landsting, är jag beredd att\r\nompröva ställningstagandet om skolan och\r\nutbildningen skulle komma i kläm. Det har mycket\r\ntydligt uttryckts i proposition till riksdagen.</pre><pre>Den första frågan gällde information till de\r\nberörda. Övergångsregeln i lagstiftningen har\r\nnaturligtvis inte kommit till utan att vi har haft\r\nkontakt med landstings- och kommunförbunden.\r\nÖvergångsregeln syftar ju exakt på den situation\r\nsom frågan avser. Jag utgår ifrån att resp.\r\nhuvudorganisationer på såväl det\r\nsekundärkommunala som det primärkommunala\r\nområdet klarar av den informationen. Vi har fått\r\nnågra förfrågningar till departementet, men de har\r\ninte rört den här aspekten.</pre><pre>Anf. 26 ULF MELIN (m):</pre><pre>Herr talman! Det finns nog anledning för statsrådet\r\natt ta sig ytterligare en funderare på detta område.\r\nKommunförbundet, med dess ordförande Lars Eric\r\nEricsson, uppvaktade utbildningsutskottet och tog\r\nupp just denna fråga. Man hade inte tolkat 12 § på\r\ndet sätt som statsrådet ger uttryck för i det här\r\nsvaret, som jag tycker klargör den situation som jag\r\ntog upp. Jag tror därför att det är viktigt att man tar\r\nkontakt med ledningen så att man klarar ut detta\r\noch informationen når ut till kommunerna.</pre><pre>När det gäller frågan om man kan tänka sig att\r\nvidga denna verksamhet till kommuner som i dag\r\ninte har sådan verksamhet, tycker jag att texten är\r\nganska motsägelsefull. Man konstaterar nämligen\r\natt kommunerna har fått ta över ett stort ansvar,\r\nmen man är inte beredd att låta dem bedriva\r\nutbildning. Mot bakgrund av de erfarenheter vi har\r\ntror jag att konflikter kommer att uppstå mellan\r\nlandsting och kommun. Landstingen kommer inte\r\natt tillåta kommunerna att anordna denna\r\nutbildning.</pre><pre>Anf. 27 Statsrådet GÖRAN PERSSON (s):</pre><pre>Herr talman! Ulf Melin har rätt. Det är\r\nmotsägelsefullt. Det har också redovisats som\r\nmotsägelsefullt, inte bara i den nu aktuella\r\npropositionen, Växa med kunskaper, utan även i\r\npropositionen om ansvaret för skolan.\r\nGränsdragningen är inte riktigt logisk med tanke på\r\nde förändringar vi har gjort. Vi har dock valt att\r\nbehålla denna anordning mot bakgrund av att\r\nlandstingen har skött omvårdnadsutbildningen på\r\nett mycket bra sätt. Vi utgår ifrån att landsting och\r\nkommuner faktiskt kan klara en ömsesidig\r\ndiskussion om hur utbildningar skall dimensioneras\r\noch lokaliseras. Klarar man inte detta får vi\r\nåterkomma som jag sade i ansvarspropositionen.\r\nJag tycker dock att det vore ganska trist på många\r\nsätt om det skulle behöva inträffa.</pre><pre>Jag tackar för tipset att man skall informera såväl\r\nKommunförbundet som kommuner.\r\nKommunförbundet skall självfallet få del av detta\r\nfrågesvar om informationen inte har gått fram till\r\nförbundsordföranden.</pre><pre>Anf. 28 ULF MELIN (m):</pre><pre>Herr talman! Det sista som statsrådet nämnde\r\ntackar jag för, framför allt å deras vägnar som\r\nanordnar denna utbildning i kommunerna. Jag tror\r\natt det är viktigt.</pre><pre>Statsrådet sade att landstinget har skött\r\nutbildningen bra. Ja, det har de gjort. Från moderat\r\nsida har vi varit tveksamma till\r\nförsöksverksamheten. Delen med\r\nomvårdnadsutbildning har dock utan tvivel varit\r\nbra. Jag ställer också upp på att den skall vara 3-\r\nårig. Det intressanta är dock att de utvärderingar\r\nsom skolöverstyrelsen har gjort visar att\r\nkommunerna har varit väl skickade att sköta\r\nutbildningen, precis som landstingen. Ser man\r\ngeografiskt hur det ser ut i länen med länslasarett\r\noch annat, finner man att det i den framtida\r\näldreomsorgen kan komma att uppstå vita fläckar\r\npå kartan om man inte tillåter kommuner att ha\r\ndenna typ av utbildning.</pre><pre>Anf. 29 Statsrådet GÖRAN PERSSON (s):</pre><pre>Herr talman! Vi är medvetna om att sådana\r\nsituationer kan inträffa. Vi utgår emellertid ifrån\r\natt man såväl i landstingen som i kommunerna har\r\nlänsinnevånarnas och kommuninnevånarnas\r\nintressen för sina ögon när man gör sin\r\nskolorganisation. Dystert vore det annars. Med\r\ntanke på att de har sammanfallande territorier och\r\nuppdragsgivare -- väljare och medborgare -- vore\r\ndet uselt om de inte klarade av den typen av\r\nsamarbete. Vi skall ge dem den chansen. Skulle det\r\nmisslyckas får vi återkomma.</pre><pre>Anf. 30 ULF MELIN (m):</pre><pre>Herr talman! Det statsrådet säger låter mycket bra\r\noch förhoppningsfullt. Erfarenheten ser tyvärr litet\r\nannorlunda ut. Göran Persson brukar ofta tala om\r\natt han reser mycket ute i landet. Det vet jag att han\r\ngör, men det finns det flera som gör.</pre><pre>Det finns ju både landstingspartier och\r\nkommunpartier. I de fall där man har misslyckats\r\nmed utbildningen och inte har kommit i gång har\r\ndet berott på att landsting och kommuner inte har\r\nkunnat komma överens. Jag är inte så\r\nförhoppningsfull som statsrådet är om att man\r\nkommer att kunna komma överens. Jag tror tyvärr\r\natt landstingen -- oavsett vilket landsting vi talar\r\nom -- kommer att säga nej om en kommun vill\r\nbedriva den här utbildningen. Det är allvarligt. Vi\r\nvet ju att vi inom denna typ av vård kommer att\r\nbehöva utbildad personal. Jag tycker därför att det\r\nfinns anledning för oss att se till att det också blir\r\nmöjligt att få tag på personal.</pre><pre>Överläggningen var härmed avslutad.</pre><pre>7 § Svar på fråga  1990/91:471 om närradiolagen\r\noch enskilda föreningars fasta programtider</pre><pre>Anf. 31 Utbildningsminister BENGT\r\nGÖRANSSON (s):</pre><pre>Herr talman! Filip Fridolfsson har frågat mig om\r\njag är beredd att lägga fram förslag om en ändring\r\nav närradiolagen som markerar att evenemang av\r\nmycket stort allmänintresse skall gå före enskilda\r\nföreningars fasta programtider.</pre><pre>Enligt 8 § närradiolagen (1982:459) skall\r\nsändningstiden så långt det är möjligt fördelas\r\nenligt sammanslutningarnas önskemål. Om deras\r\nönskemål ej kan förenas skall förtur ges åt den\r\nsammanslutning som bedöms ha störst intresse av\r\natt få sända vid en viss tidpunkt.</pre><pre>Enligt min mening möjliggör lagens nuvarande\r\nutformning att man tar hänsyn av det slag som\r\nfrågeställaren åsyftar. Någon ändring är därför inte\r\nbefogad.</pre><pre>Anf. 32 FILIP FRIDOLFSSON (m):</pre><pre>Herr talman! Jag tackar för svaret.</pre><pre>Den statliga närradionämnden har på senare tid\r\nfattat två uppmärksammade och kritiserade beslut.\r\nI februari tog nämnden Filadelfiaförsamlingens i\r\nStockholm bästa sändningstid och gav den till en\r\nperson som har blivit dömd till fängelse för hets mot\r\nden judiska folkgruppen. För två veckor sedan\r\nvägrade nämnden godkänna Stockholms\r\nnärradioförenings enhälliga beslut att sända ett\r\nbibelmaraton med anledning av 450-årsjubileumet\r\nav den svenska bibeln. Nämndens beslut var inte\r\nenhälligt, och vad jag kan förstå gäller det\r\ntolkningen av 8 § i närradiolagen.</pre><pre>Statsrådet refererade till 8 § i sitt svar till mig.\r\nDärav klargörs konkret att om man inte kan enas\r\nskall förtur ges åt den sammanslutning som bedöms\r\nha störst intresse av att få sända vid en viss\r\ntidpunkt. Det är viktigt. Frågan blir då varför\r\nnärradionämnden stoppar kyrkornas\r\nbibelmaraton? Jo, bl.a. därför att\r\nsocialdemokraterna i Stockholm under de aktuella\r\ndagarna skall bedriva en minivalrörelse.\r\nMajoriteten i nämnden bedömmer tydligen att\r\ndenna aktivitet är av större allmänintresse än\r\nbibeljubileet. Att man gör denna prioritering finner\r\njag både häpnadsväckande och oerhört\r\nförvånande. Det var också bakgrunden till min\r\nfråga.</pre><pre>Statsrådet gör det nu ganska enkelt för sig. Han\r\ntycker att det är bra som det är. Statsrådet måste väl\r\nändock som kulturminister reagera på det som har\r\nskett? När den samlade kristenheten lyfter fram\r\nbibeljubileet, borde väl detta jubileum i\r\nrimlighetens namn slå ut rapporteringen från en\r\nminivalrörelse? Anser kulturministern att den\r\nsvenska bibelns 450-årsjubileum ur kulturhistorisk\r\nsynpunkt har ett större allmänintresse än rapporter\r\nfrån en lokal minivalrörelse?</pre><pre></pre><pre>Anf. 33 Utbildningsminister BENGT\r\nGÖRANSSON (s):</pre><pre>Herr talman! Jag noterar att Filip Fridolfsson\r\nhävdar att närradionämnden skall ha fattat ett\r\nbeslut mot den samlade kristenhetens uttalade\r\nvilja. Det är sakligt fel. Närradionämnden har tagit\r\nställning till en framställning om beslut att\r\nåsidosätta de tider som sändande föreningar i\r\nnärradion faktiskt disponerar.</pre><pre>Min utgångspunkt när jag har formulerat mitt svar\r\noch när jag har sagt att detta skall lösas inom ramen\r\nför den lagstiftning som finns är, att det är värdefullt\r\natt föreningar som har rätt att sända kan känna\r\ntrygghet i de tider de har fått. Lagstiftningen kan så\r\natt säga inte åberopa vad den samlade kristenheten\r\ni detta fall kräver. Generellt måste gälla att vissa,\r\nicke specificerade intressen, skall ha företräde. Jag\r\ntycker att det är bra att föreningarna vet vilka regler\r\nsom gäller och att de kan känna att de är skyddade\r\ni sin verksamhet.</pre><pre>Å andra sidan anser jag att de föreningar som har\r\ntider i närradion och som i olika sammanhang\r\nmöter framställningar från andra sändande\r\nföreningar, så långt som det är möjligt skall visad\r\ntillmötesgående och hjälpa dem att genomföra de\r\nevenemang som föreningarna planerar. Det tycker\r\njag är rimligt. Jag anser att det är alldeles orimligt\r\natt regeringen skall gå in och överpröva och ta\r\nställning till vem som skall få sända. Vi skall erinra\r\noss att framställningen som lämnades in avsåg fyra\r\ndagars oavbruten sändningstid.</pre><pre>Anf. 34 FILIP FRIDOLFSSON (m):</pre><pre>Herr talman! Jag har aldrig begärt att regeringen\r\nskall överpröva närradionämndens beslut. Jag har\r\nfrågat om man är inne på tanken att ändra 8 § så att\r\ndet klarare framgår att det skall vara möjligt att\r\nändra i ett program när oenighet har uppstått.</pre><pre>Detta är mot kristenhetens vilja. Det råder inget\r\ntvivel om det. Kulturministern säger att det skall\r\ninte ändras i program. Men Filadelfiaförsamlingens\r\nhonnörsprogram på fredagkvällarna har ändrats.\r\nDär ryckte närradionämnden ut och försökte\r\nblockera filadelfiaförsamlingens mest populära\r\nprogram. Det är väl ett bevis på att\r\nnärradionämnden fingrar och styr och ställer.\r\nKulturministerns argument håller icke. Här finns\r\ndet ett, vad jag förstår även ur kulturministerns\r\nsynvinkel, mycket mer angeläget allmänintresse än\r\nden minivalrörelse som pågår i Stockholm.</pre><pre>Anf. 35 Utbildningsminister BENGT\r\nGÖRANSSON (s):</pre><pre>Herr talman! I den aktuella frågan handlar det om\r\natt ändra på tider under löpande år som sändande\r\nföreningar har fått tillstånd att använda, dvs. att\r\nåterkalla tillstånd som redan är givna.</pre><pre>I det fall som gällde Filadelfiaförsamlingen i\r\nStockholm är det fråga om en församling som har\r\nåtskilliga tider. För att möjliggöra för en annan\r\nförening att få tider förutsattes församlingen av\r\nnärradionämnden vid en ny fördelning släppa viss\r\ntid. Jag har i det stycket -- och det torde inte vara\r\nfrämmande för Filip Fridolfsson -- i en intervju sagt\r\natt jag tycker att det är rimligt att ta stor hänsyn till\r\nönskemålen om sändningstid från de föreningar\r\nsom under lång tid med gott anseende har skött sin\r\nverksamhet. I det stycket får detta anses vara ett\r\nuttalande som ger en anvisning om min\r\ngrundläggande uppfattning om\r\nFiladelfiaförsamlingens närradioverksamhet.</pre><pre>Anf. 36 FILIP FRIDOLFSSON (m):</pre><pre>Herr talman! Jag håller statsrådet räkning för det\r\nuttalande som statsrådet gjorde i anledning av\r\nFiladelfiaförsamlingens program på\r\nfredagkvällarna. Jag har förstått att kulturministern\r\nansåg att det var ett klavertramp.</pre><pre>Jag kan inte förstå att kulturministern i detta\r\nsammanhang, med den position som statsrådet har\r\ni regeringen i dessa frågor, när närradionämnden är\r\noenig inte säger när det är självklart att 8 § skulle\r\nge firandet av 450-årsjubilet av den svenska bibeln\r\nförtur före en minivalrörelse i Stockholm stad. Jag\r\nkan inte fatta att ett statsråd i den positionen kan\r\nförsvara den uppläggning som har gällt när\r\nnärradionämnden har varit oenig.</pre><pre>Anf. 37 Utbildningsminister Bengt Göransson\r\n(s):</pre><pre>Herr talman! Jag tillhör dem som respekterar\r\nprincipen att också i nämnder skall majoriteten\r\nfatta beslut. Är man oense och det blir ett\r\nmajoritetsbeslut, måste det rimligen vara\r\nmajoritetsbeslutet som gäller. Jag har ingen\r\nanledning att i det stycket i den ena eller andra\r\nformen överpröva nämndens ställningstagande.\r\nOm det är som Filip Fridolfsson säger, vilket jag\r\ninte har anledning att betvivla, att den samlade\r\nkristenheten kräver denna sändning, förmodar jag\r\natt det går att lösa problemet utan ingripande av\r\nregeringen.</pre><pre>Anf. 38 FILIP FRIDOLFSSON (m):</pre><pre>Herr talman! Innan jag kom till denna frågestund,\r\ntrodde jag att kulturministern och jag skulle vara\r\növerens. Jag tror att kulturministern skulle vinna\r\nenormt på att dela min uppfattning. Det skulle då\r\nbli rubriker i kyrkliga tidningar över hela landet.\r\nDet behöver ni i en regering som har det oerhört\r\ntrångt och besvärligt i dag.</pre><pre>Anf. 39 Utbildningsminister BENGT\r\nGÖRANSSON (s):</pre><pre>Herr talman! Låt mig till detta få foga\r\nkommentaren: Hade jag gjort så, hade jag därmed\r\nöppnat för ett enkelt argument att under den vecka\r\nsom föregår ett viktigt val i höst skulle uteslutande\r\npolitiska program släppas fram med hänvisning till\r\nden relativa betydelse som valet har. Därmed skulle\r\nde önskemål som kristna människor har\r\nåsidosättas, att även den veckan få lyssna på\r\nradioprogram där deras kristna tro bearbetas och\r\ndär de får tillfälle att via radiomediet förmedla sina\r\ntankar i bön.</pre><pre>Anf. 40 FILIP FRIDOLFSSON (m):</pre><pre>Herr talman! Det senaste argumentet är helt\r\nohållbart. Vi talar om ett jubileum i mars månad\r\n1991 och inte om vilka program som skall sändas i\r\nseptember månad i valrörelsen 1991. Detta är en\r\naktuell fråga nu. Det är i den jag har försökt att få\r\nett positivt svar på men inte har fått det.</pre><pre>Överläggningen var härmed avslutad.</pre><pre>8 § Svar på fråga  1990/91:475 om\r\nbiståndsmyndigheternas fältpersonal</pre><pre>Anf. 41 Statsrådet LENA HJELM-WALLÉN\r\n(s):</pre><pre>Herr talman! Alf Wennerfors har frågat mig hur\r\nförslaget i budgetpropositionen om finansieringen\r\nav biståndsmyndigheternas fältpersonal skall\r\ntolkas.</pre><pre>I dag finns biståndskontor i 17 länder. Samtidigt\r\nerhåller ca 50 länder minst 10 milj.kr. vardera i\r\nbistånd från Sverige. I många av dessa ansvarar i\r\nnormalfallet ambassaderna för\r\nfältrepresentationen. Behoven växlar dock starkt\r\nmellan olika länder beroende på biståndets\r\ninriktning. Det är i dag inte möjligt att tillgodose all\r\nfältrepresentation enbart inom ramen för\r\nbiståndskontorens och ambassadernas normala\r\nkapacitet.</pre><pre>Huvudregeln bör också fortsättningsvis vara att\r\nbiståndsmyndigheternas mer långsiktiga behov av\r\nfältrepresentation skall finansieras inom ramen för\r\nresp. förvaltningsanslag. Samtidigt behöver\r\nbiståndsmyndigheterna kunna anlita konsulter och\r\nkorttidsanställda för särskilda uppgifter under vissa\r\nperioder i mottagarländerna för planering,\r\ngenomförande och uppföljning i biståndet. Jag\r\nanser att det i sådana fall skall finnas viss möjlighet\r\natt finansiera fältpersonal över sakanslagen.</pre><pre>Anf. 42 ALF WENNERFORS (m):</pre><pre>Herr talman! Jag skulle först vilja påminna om att\r\ni bibeln för den offentliga verksamheten,\r\nbudgethandboken, står det klart och tydligt att\r\nförvaltningstjänster bekostas över\r\nförvaltningsanslaget. Den regeln har gällt i många\r\når, och den gäller för god hushållning med\r\nskattebetalarnas täkter.</pre><pre>I dag när den offentliga sektorn är så mycket större\r\när ännu det viktigare att hålla på dessa viktiga\r\nprinciper och huvudregler, att man är noggrann och\r\nrenodlar dessa huvudregler. Jag vill inte medverka\r\ntill att skapa utrymme för slarv och fiffel. Jag\r\nförutsätter att biståndsministern inte heller vill göra\r\ndet. Jag tycker att det är både min och statsrådets\r\nuppgift att föregå med gott exempel. Vad skulle\r\nstatsrådet säga om respekten för budgethandboken\r\noch de principer som den ger uttryck för minskade\r\nallmänt inom den statliga förvaltningen och inom\r\nandra departementsområden?</pre><pre>Jag tackar för svaret. Det är positivt i den meningen\r\natt biståndsministern i propositionen inte är så\r\nnyanserad som i svaret. I svaret säger\r\nbiståndsministern att det som står i\r\nbudgethandboken skall gälla långsiktigt men att det\r\nnär det gäller korttidsanställningar och konsulter\r\nmåste finnas ett visst utrymme. Jag kan inte dela\r\nden uppfattningen. Men jag tackar för att vi har\r\nkommit en bit på väg.</pre><pre>Är biståndsministern beredd att inför kommande\r\nbudgetår pröva om det inte går att renodla detta,\r\ndvs. att följa budgethandboken mera konsekvent?</pre><pre>Är statsrådet beredd att sprida denna uppfattning\r\nutanför dessa väggar, inte minst i SIDAs ledning?</pre><pre></pre><pre>Anf. 43 Statsrådet LENA HJELM-WALLÉN\r\n(s):</pre><pre>Herr talman! Som jag har slagit fast i mitt svar skall\r\nhuvudprincipen vara den som Alf Wennerfors talar\r\nför. Men samtidigt finns möjligheten för SIDA och\r\nandra biståndsmyndigheter att också ta hjälp av\r\nsakanslaget när korta, tidsbegränsade och väl\r\ndefinierade arbetsuppgifter skall genomföras. Det\r\när då denna lösning skall tas till. Det skall alltså inte\r\nvara ett lättvindigt sätt att fylla på\r\nförvaltningsanslaget. Det är vi helt överens om.</pre><pre>Detta förfarande ligger helt i linje med flera\r\ninitiativ som faktiskt riksdagens utrikesutskott har\r\ntagit och som riksdagen har fattat beslut om. Denna\r\navvägning mellan administration och sakanslaget\r\nhar gjorts under åren. Jag kan erinra om\r\nriksdagsbeslutet under förra budgetåret, dvs. att\r\ntillåta SIDA att omdisponera upp till 10 milj.kr.\r\nfrån sakanslaget för att täcka administrativa\r\nkostnader. I samma anda uttalade riksdagen\r\nbudgetåret innan att erforderlig andel av det påslag\r\nom 100 milj.kr. till miljöanslaget, som riksdagen\r\nbeslutade om, skulle få användas till administrativ\r\nförstärkning. Riksdagen har redan varit inne på\r\ndetta. Alf Wennerfors var i det sammanhanget,\r\nsåvitt jag minns, inte emot detta.</pre><pre>Anf. 44 ALF WENNERFORS (m):</pre><pre>Herr talman! Det är som biståndsministern säger,\r\ndvs. att utrikesutskottet har gjort ett sådant\r\nuttalande. Jag betraktade mig då som nybörjare i\r\nbiståndspolitiken. Jag lär mig allt mer och mer om\r\ndet stora, svåra och komplicerade ämnet. Tyvärr\r\nser jag allt fler fall av fiffel eller slarv. För att\r\nkomma till rätta med det måste man vara noggrann\r\noch renodla reglerna. Jag menar att om vi -- jag,\r\nmina kolleger i kammaren och regeringens\r\nföreträdare i dessa frågor -- tillåter att man följer\r\nreglerna på detta suddiga sätt, vet jag inte riktigt\r\nvad konsekvenserna blir. Jag har lärt av läxan. Jag\r\nskulle vara glad om jag kunde få med mig\r\nbiståndsministern på denna linje.</pre><pre>Anf. 45 Statsrådet LENA HJELM-WALLÉN\r\n(s):</pre><pre>Herr talman! Jag tycker inte att det är riktigt av Alf\r\nWennerfors att använda ordet fiffel i detta\r\nsammanhang. Det är inget som döljs. Riksdagen\r\nhar själv medverkat till att detta förfarande skall\r\nkunna tillämpas. Det borde vara riktigast av Alf\r\nWennerfors att ta tillbaka det uttalandet.</pre><pre>Däremot kan vi vara överens om att det bör finnas\r\nordentliga regler för detta. Det är möjligt att det\r\ngår att bli tydligare, framför allt mellan den största\r\nbiståndsmyndigheten, SIDA, och departementet så\r\natt det blir en tydlig redovisning av i hur stor\r\nutsträckning detta tillämpas.</pre><pre>Anf. 46 ALF WENNERFORS (m):</pre><pre>Herr talman! Jag menade ''fiffel'' med citattecken\r\nrunt om ordet och markerade det med en gest. Jag\r\nmenar då att det inte är fråga om att försöka sko sig\r\nsjälv. Jag tror inte att någon biståndsarbetare eller\r\nannan försöker att göra det. Vad det gäller är att\r\nman försöker få anslag från ett annat konto än det\r\nsom ansetts för ändamålet. Jag vill understryka hur\r\nviktig denna noggrannheten är. De är lika viktigt i\r\nenskild verksamhet som i offentlig verksamhet. Det\r\nvi håller på med kan ''stimulera'' till ökad\r\nomfattning av sådant ''slarv''.</pre><pre>Överläggningen var härmed avslutad.</pre><pre>9 § Meddelande om svar på interpellation\r\n1990/91:163</pre><pre>Anf. 47 Statsrådet LENA HJELM-WALLÉN\r\n(s):</pre><pre>Herr talman! Pär Granstedt har framställt en\r\ninterpellation till utrikesminister Sten Andersson\r\nom den svenska underrättelseverksamheten.\r\nArbetet i regeringen är så fördelat att det är\r\nförsvarsministern som skall besvara\r\ninterpellationen. Försvarsminister Roine Carlsson\r\nhar för närvarande förfall på grund av sjukdom.\r\nInterpellationen kan därför inte besvaras inom den\r\ntid som en sådan normalt skall besvaras.\r\nInterpellationen kommer i stället att besvaras\r\nfredagen den 26 april 1991.</pre><pre>10 § Svar på fråga  1990/91:476 om den tillfälliga\r\nföräldrapenningen</pre><pre>Anf. 48 Statsrådet BENGT LINDQVIST (s):</pre><pre>Herr talman! Barbro Sandberg har frågat mig vad\r\njag avser att vidta för åtgärder för att underlätta för\r\nföräldrar till barn födda med missbildning eller\r\nhandikapp, så att båda föräldrarna kan delta i\r\nbarnets behandling eller få den utbildning som\r\nbehövs för att klara barnets skötsel. Frågan gäller\r\nbarn vars levnadsålder understiger 240 dagar.</pre><pre>Enligt 4 kap. 10 § lagen (1962:381) om allmän\r\nförsäkring utges tillfällig föräldrapenning för vård\r\nav barn vars levnadsålder understiger 240 dagar\r\nendast om tillsynen av barnet är stadigvarande\r\nordnad eller om barnet vårdas på sjukhus. För ett\r\nså litet barn är det enligt nuvarande bestämmelser\r\ninte möjligt för båda föräldrarna att uppbära\r\nföräldrapenning för vård av barn med undantag för\r\nde s.k. pappadagarna.</pre><pre>Regeln om 240 dagar skall ses mot bakgrund av att\r\nföräldrar till helt övervägande del väljer att ta ut de\r\nflesta föräldrapenningdagarna med anledning av\r\nbarns födelse i direkt anslutning till barnets födelse.\r\nDet förekom relativt ofta innan 240-dagarsregeln\r\ninfördes att föräldrarna begärde utbyte av\r\nföräldrapenningen mot tillfällig föräldrapenning\r\nom barnet drabbades av lindrigare sjukdomar.\r\nDetta ansågs inte acceptabelt, eftersom barnet var\r\nhelt beroende av vårdare oavsett om det var friskt\r\neller sjukt. Genom föräldrapenningen får\r\nföräldrarna i huvudsak täckning för sin\r\ninkomstförlust. Med anledning härav ansågs det\r\ninte rimligt att, utom i vissa fall, tillåta uttag av\r\ntillfällig föräldrapenning under barnets första 240\r\nlevnadsdagar.</pre><pre>Riksförsäkringsverket har på regeringens uppdrag\r\nutarbetat förslag som syftar till att förenkla\r\nadministrationen av föräldraförsäkringen. Vid\r\nberedningen av dessa förslag kan den fråga Barbro\r\nSandberg tar upp komma att behandlas.</pre><pre>Anf. 49 BARBRO SANDBERG (fp):</pre><pre>Herr talman! Jag delar Bengt Lindqvists\r\nuppfattning att man inte skall kunna förlänga\r\nföräldraledigheten om ett barn drabbas av någon\r\nenklare åkomma, eftersom så små barn ständigt är\r\ni behov av tillsyn. Men när bestämmelserna om\r\ntillfällig föräldrapenning ändrades till att inte\r\nomfatta barn under 240 dagars ålder förbisåg man\r\nde fall som min fråga gäller.</pre><pre>När en familj får ett handikappat barn drabbas man\r\nav stor sorg och oro. Det är viktigt att båda\r\nföräldrarna kan stötta varandra och hjälpas åt i\r\nskötseln av barnet. Men då krävs det att båda\r\nföräldrarna kan vara med vid eventuell behandling\r\noch få den utbildning som behövs för att kunna\r\nsköta barnet. I dag blir föräldrar tvungna att\r\nantingen ta tjänstledigt utan lön eller att ta\r\nsemester. Dessa föräldrar vill precis som alla andra\r\nföräldrar ta semester när det passar dem.</pre><pre>Man kan också anlägga en annan aspekt på denna\r\nfråga. Om föräldrarna önskar dela på\r\nföräldraledigheten förhindras detta om den ena\r\nföräldern inte har de kunskaper som behövs för att\r\nvårda ett handikappat barn. Jag menar att man\r\nändå måste kunna skilja på vanlig snuva och\r\nallvarliga sjukdomar eller handikapp som behöver\r\nomedelbar behandling.</pre><pre>Det kan inte vara någon större administrativ\r\nsvårighet att fastställa vilka föräldrar det gäller.\r\nMan borde lätt kunna få fram ett läkarintyg på att\r\nbarnet, även om det är under 240 dagar, behöver\r\nbehandling.</pre><pre>Det är bra att riksförsäkringsverket skall se över\r\ndetta, men frågan får inte dras i långbänk. Dessa\r\nföräldrar lider ju redan i dag. Man borde snabbt\r\nkunna få fram ett förslag så att de kan få ta ut sin\r\nledighet.</pre><pre>Anf. 50 Statsrådet BENGT LINDQVIST (s):</pre><pre>Herr talman! Riksförsäkringsverkets rapport har\r\növerlämnats till regeringen. Nu går man i den\r\nrapporten huvudsakligen i andra riktningen. Det\r\nhandlar om att finna former för att förenkla\r\nadministrationen av föräldraförsäkringen.</pre><pre>Regeringen har ändå ansett att denna fråga är så\r\nangelägen att vi bör se till vad vi kan göra i samband\r\nmed den översyn som genomförs. Jag kan inte\r\nutlova några förändringar, eftersom jag utan att ha\r\nträngt djupare in i frågan misstänker att detta är\r\nganska tekniskt komplicerat. Men jag är överens\r\nmed Barbro Sandberg om att båda föräldrarna till\r\nett svårt handikappat barn har behov av att lära sig\r\nvad vården, behandlingen och inte minst träningen\r\noch rehabiliteringen faktiskt handlar om och att\r\nbåda kunna samverka för att göra det bästa möjliga\r\nav situationen.</pre><pre>Jag tycker att vi skall undersöka om vi i detta\r\nsammanhang kan finna någon form för att utveckla\r\nstödet till dessa familjer. Men jag reserverar mig för\r\natt det kan vara tekniskt krångligt och kräva mer\r\nberedningsarbete. Vi får se på frågan.</pre><pre>Anf. 51 BARBRO SANDBERG (fp):</pre><pre>Herr talman! Jag tar detta som ett löfte från Bengt\r\nLindqvist. Jag tror nämligen inte att det egentligen\r\nkan finnas några tekniska svårigheter. Dessa barn\r\när lätta att identifiera, eftersom de redan är under\r\nbehandling. Man borde då kunna se på läkarintyg.</pre><pre>Jag hoppas att detta kommer att ordna sig och att\r\nBengt Lindqvist kanske lägger någonting till den\r\nrapport som riksförsäkringsverket redan har\r\nlämnat.</pre><pre>Överläggningen var härmed avslutad.</pre><pre>11 § Svar på fråga  1990/91:481 om bilstöd till\r\nkortväxta</pre><pre>Anf. 52 Statsrådet BENGT LINDQVIST (s):</pre><pre>Herr talman! Barbro Sandberg har frågat\r\nsocialministern vilka åtgärder hon avser vidta för\r\natt hjälpa personer som enligt tidigare gällande\r\nregler fick bilstöd, men som enligt de nu gällande\r\nreglerna får avslag på ansökan om bilstöd. Arbetet\r\ninom regeringen är så fördelat att det är jag som\r\nskall svara på frågan.</pre><pre>Enligt gällande regler kan bilstöd lämnas till den\r\nsom på grund av ett varaktigt funktionshinder har\r\nväsentliga svårigheter att förflytta sig på egen hand\r\neller att anlita allmänna kommunikationer. Det är\r\nförsäkringskassorna och\r\nsocialförsäkringsnämnderna som i varje enskilt fall\r\nmåste pröva om dessa grundläggande krav för stöd\r\när uppfyllda. Att i ett centralt regelverk i detalj\r\nange när sådana väsentliga förflyttningssvårigheter\r\nföreligger är givetvis omöjligt. Som bekant kan\r\nkassornas beslut dessutom överklagas till\r\nförsäkringsdomstol.</pre><pre>I riksförsäkringsverkets tillsynsansvar för bilstödet\r\ningår att noga följa utvecklingen inom\r\nverksamheten. Jag förutsätter att verket i detta\r\nsammanhang ingående följer frågan om\r\npersonkretsen för bilstöd. Regeringen kommer att\r\nhålla sig informerad om resultatet av\r\nriksförsäkringsverkets uppföljningsarbete. Någon\r\nåtgärd i denna fråga utöver detta är för närvarande\r\ninte aktuell.</pre><pre>Anf. 53 BARBRO SANDBERG (fp):</pre><pre>Herr talman! Jag tackar Bengt Lindqvist för svaret,\r\nmen jag tycker att det mest var undanglidande.</pre><pre>Det har framförts många klagomål mot det nya\r\nbilstödet. Jag anser inte att de alltid varit\r\nrättvisande, och jag har vid ett flertal tillfällen gått\r\ni svaromål i pressen. Reformen är trots allt positiv\r\nför många, och det skall man inte glömma bort.</pre><pre>Men det finns också skönhetsfläckar som bör rättas\r\ntill. Ett exempel är just hur begreppet ''väsentliga\r\nsvårigheter att förflytta sig på egen hand'' tolkas i\r\nde olika socialförsäkringsnämnderna. Jag tror att\r\nhandläggarna på försäkringskassorna behöver\r\nutbildning om de olika handikappgruppernas\r\nspecifika problem. Om de får höra hur det är för\r\nen kortvuxen person att åka kollektivt, t.ex. vilka\r\nproblem som uppstår när man skall gå på en buss,\r\ntror jag att de ganska snabbt inser att en sådan\r\nperson har väsentliga förflyttningssvårigheter.</pre><pre>Vi vet också att många kortvuxna tidigare har fått\r\nbilstöd för att kunna förvärvsarbeta. I dag får dessa\r\nmänniskor avslag när de söker på nytt. Många av\r\ndessa personer har dessutom villkorade körkort,\r\nvilket kräver anpassning av bilen. I och med att\r\nman inte anses berättigad till bilstöd får man inte\r\nheller anpassningsbidrag. Det är alltså av yttersta\r\nvikt att dessa personer får sitt bilstöd, eftersom\r\nalternativet är förtidspension.</pre><pre>Bengt Lindqvist ger här inget hopp till dessa\r\npersoner. Att överklaga tar ju lång tid, och det är\r\nenligt min mening orimligt att begära att de skall\r\nvänta på ett överklagande. Riksförsäkringsverket\r\nskulle kunna gå ut med direktiv och säga att också\r\ndetta är en grupp som borde anses ha väsentliga\r\nförflyttningssvårigheter. Jag tycker att Bengt\r\nLindqvist skulle kunna tala med\r\nriksförsäkringsverket om detta.</pre><pre>Anf. 54 Statsrådet BENGT LINDQVIST (s):</pre><pre>Herr talman! Jag vill först upplysa om att det nu\r\när 12 000 personer som fått bilstöd sedan reformen\r\ngenomfördes i oktober 1988 och detta till en\r\nsammanlagd kostnad av 800 milj.kr. Tidigare var\r\ndet ungefär 1 500 personer om året som fick\r\nbilstöd, och den årliga kostnaden var ungefär 70\r\nmilj.kr. Det har skett en ganska avsevärd\r\nbreddning och kvalitetsförbättring genom det\r\nbilstöd som i dag utges. Detta har naturligtvis också\r\nskapat ett stort intresse och en stor efterfrågan av\r\nbilstöd hos fler grupper.</pre><pre>Både Barbro Sandberg och jag vet att det finns\r\nmånga önskemål, bl.a. den av riksdagen gjorda\r\nbeställningen att åldersgränsen för\r\nförtidspensionärer, som i dag är 50 år, skall utredas.\r\nDen gränsen är naturligtvis ganska godtycklig, men\r\nvi har av rent ekonomiska skäl sagt att vi inte har\r\npengar för att höja den gränsen. Det kostar mycket\r\nstora summor.</pre><pre>Herr talman! Bilstödets konstruktion är sådan att\r\ninte någon grupp pekas ut som kan få eller inte kan\r\nfå bilstöd, utan vi har försökt hålla oss till\r\nfunktionen. Det är de människor som har dessa\r\nväsentliga förflyttningssvårigheter och svårigheter\r\natt anlita allmänna kommunikationsmedel som\r\nskall ha bilstöd oavsett vilken handikappgrupp de\r\ntillhör, och därmed utesluts heller inte kortväxta.</pre><pre>Föreligger det svårigheter bland kortväxta, och det\r\ntror jag att det också gör, på det sätt som Barbro\r\nSandberg beskriver, uppfyller de personerna också\r\nkraven i dessa bestämmelser, och då skall\r\nförsäkringskassorna ge dem bilstöd. Men\r\nförutsättningen är att prövning sker på detta sätt.\r\nDet är svårt att utpeka vissa grupper, och vi har\r\ndärför satt vår tillit till en prövning av de verkliga\r\nförhållandena. De funktionshinder som finns måste\r\nvara utgångspunkten, och sedan får en praxis\r\nutvecklas. Det är så vi tänker oss arbetet.</pre><pre>Anf. 55 BARBRO SANDBERG (fp):</pre><pre>Herr talman! Bengt Lindqvist talade om att många\r\nfler personer har fått bilstöd, och det är ju bra.\r\nMeningen med reformen var ju att det skulle\r\ntillkomma ytterligare grupper. Men det kan ändå\r\ninte vara meningen att reformen skall innebära att\r\nde som har fått bilstöd för att kunna förvärvsarbeta\r\nskall bli ifråntagna detta och tvungna att sluta sina\r\narbeten.</pre><pre>Jag anser det riktigt att det är funktionen som skall\r\navgöra och att man inte skall peka ut grupper. Men\r\ndet har visat sig att socialförsäkringsnämnderna\r\nsäger, att om man tillhör gruppen kortväxta kan\r\nman gå. De använder detta begrepp när de avslår\r\nansökningar.</pre><pre>Detta är felaktigt, och då bör man också tala om för\r\nförsäkringskassorna att detta är fel. De skall också\r\nse till om man verkligen kan komma ombord på en\r\nbuss även om man kan gå. Jag vet att det finns\r\npersoner som är i den situationen att de har blivit\r\nnekade bilstöd.</pre><pre>Anf. 56 Statsrådet BENGT LINDQVIST (s):</pre><pre>Herr talman! Jag vill bara tillägga att frågan om\r\npersonkretsen och den praxis som nu växer fram är\r\nden viktigaste i uppföljningen av bilstödsreformen.\r\nNär själva reformen infördes uppdrog regeringen\r\noch riksdagen till riksförsäkringsverket att\r\nkontinuerligt genomföra en uppföljning.</pre><pre>Självfallet skall vi dra slutsatser av den tillämpning\r\nsom skett, men läget har ännu inte blivit sådant att\r\nvi har dessa samlade erfarenheter. Men jag tror inte\r\natt det kommer att dröja länge tills vi kan\r\nsammanfatta hur praxis har utfallit. På den grunden\r\nkan man sedan föra en diskussion om det finns\r\nanledning för regering och riksdag att göra\r\nuttalanden för att ytterligare precisera\r\npersonkretsen.</pre><pre>Anf. 57 BARBRO SANDBERG (fp):</pre><pre>Herr talman! Jag vill fråga Bengt Lindqvist vilket\r\nråd han ger till en kortväxt som nu har ett arbete\r\nmen som blir nekad bilstöd och då måste säga upp\r\nsitt arbete. Att vänta på att överklaganden skall\r\nbehandlas och en utvärdering av hur\r\nbestämmelserna om personkretsen har fungerat\r\nkan ta ganska lång tid. Vad gör man under tiden?</pre><pre>Anf. 58 Statsrådet BENGT LINDQVIST (s):</pre><pre>Herr talman! I ett sådant fall finns enbart den väg\r\nsom riksdagen har anvisat, nämligen att överklaga\r\noch hävda sin rätt till bilstöd och uppge de\r\nsvårigheter som man har i samband med\r\nförflyttning. Det är mycket viktigt att enskilda\r\nmänniskor överklagar för att praxis verkligen skall\r\nutvecklas.</pre><pre>Jag håller med om att detta är ett problem och att\r\ndet kan innebära svårigheter i övergångsskedet.\r\nMen detta är den enda möjligheten och den väg\r\nsom riksdagen anvisat genom det beslut vi\r\ngemensamt har fattat.</pre><pre>Anf. 59 BARBRO SANDBERG (fp):</pre><pre>Herr talman! Jag skall skicka det svaret till denna\r\nperson och till försäkringskassan, och jag hoppas\r\natt man där tar fasta på Bengt Lindqvists svar.</pre><pre>Överläggningen var härmed avslutad.</pre><pre>12 § Svar på fråga  1990/91:492 om rätten till\r\nakutvård</pre><pre>Anf. 60 Socialminister INGELA THALÉN\r\n(s):</pre><pre>Herr talman! Annika Åhnberg har frågat mig om\r\nregeringen avser att vidta åtgärder för att garantera\r\nmänniskors rätt till akutsjukvård oavsett deras\r\nekonomiska resurser. Frågan föranleds av att en\r\nman, som akut uppsökt en vårdcentral i Södertälje,\r\nenligt uppgift skickades hem utan vård då han inte\r\nkunde betala vårdavgiften.</pre><pre>Ingen människa i Sverige skall kunna nekas akut\r\nvård på grund av att han eller hon inte kan betala\r\naktuell vårdavgift. Varje landstingskommun skall\r\nerbjuda en god hälso- och sjukvård åt dem som är\r\nbosatta inom landstingkommunen. Detta framgår\r\nav 3 § hälso- och sjukvårdslagen (1982:763). Av 4 §\r\nhälso- och sjukvårdslagen framgår också att även\r\nden som vistas inom landstingskommunen utan att\r\nvara bosatt där och som behöver omedelbar hälso-\r\noch sjukvård, skall erbjudas sådan vård av\r\nlandstingskommunen.</pre><pre>Från socialstyrelsen har jag inhämtat att man inom\r\nStockholms läns landsting har diskuterat hur\r\npatienter som inte kan betala vårdavgiften skall\r\nbemötas. Den ordning som gäller är att den som\r\ninte kan betala vårdavgift inte får avvisas utan att\r\nen läkarbedömning skett av hans eller hennes\r\nhälsotillstånd.</pre><pre>Det är socialstyrelsen som, inom ramen för sin\r\ntillsynsuppgift, skall bevaka att enskilda\r\nmänniskors rätt i dessa avseenden inte kränks.</pre><pre></pre><pre>Anf. 61 ANNIKA ÅHNBERG (v):</pre><pre>Herr talman! Jag ber att få tacka för svaret på min\r\nfråga.</pre><pre>Jag är mycket glad över att statsrådet så tydligt ger\r\nuttryck för uppfattningen att ingen skall bli nekad\r\nvård på grund av att han eller hon inte har pengar\r\nvid vårdtillfället. Jag trodde också att detta var en\r\nsjälvklarhet. Det var därför rätt upprörande när det\r\nvisade sig att man på olika vårdcentraler i\r\nStockholms läns landsting har olika rutiner för hur\r\nman skall bemöta människor som inte har pengar.</pre><pre>Detta kan naturligtvis leda till bristande vård och\r\nonödigt lidande i den akuta vårdsituationen. Men\r\ni det långsiktiga perspektivet är det också mycket\r\nallvarligt att tilltron till det solidariska samhället\r\nundergrävs. Att veta att man kanske blir nekad\r\nvård av det skälet att man saknar pengar skapar en\r\nutsatthet, en oro och otrygghet som människor\r\ndagligen bär med sig, oavsett om de är i akut behov\r\nav vård eller inte. Det är därför mycket viktigt med\r\nmarkeringen att man inte skall kunna avvisas av\r\nekonomiska skäl.</pre><pre>När jag lyssnade på statsrådets svar och läste\r\nigenom det tyckte jag mig finna en bristande\r\növerensstämmelse mellan det som socialministern\r\nsäger inledningsvis och det hon sedan redogör för\r\nnär det gäller Stockholms läns landsting. I svaret\r\nsägs nämligen att den patient som inte har pengar\r\ninte skall kunna avvisas utan att läkare först har\r\ntittat på patienten. Det antyds att man i Stockholms\r\nläns landsting avvisar människor efter en hastig\r\nkontroll just av det skälet att de inte har pengar.</pre><pre>Jag anser att det skall vara alldeles klart och tydligt,\r\noch jag hoppas att socialstyrelsen kommer att\r\nklargöra detta, att det faktum att man inte har\r\npengar aldrig i sig kan vara ett skäl till att avvisa en\r\nvårdsökande.</pre><pre>Anf. 62 Socialminister INGELA THALÉN\r\n(s):</pre><pre>Herr talman! Det Annika Åhnberg sist sade är\r\nnaturligtvis oerhört viktigt. Att man inte har dessa\r\nkronor med sig, eller en dryg hundralapp, vid det\r\ntillfället man behöver vård skall inte i sig vara\r\navgörande. Vi vet dock att det i det praktiska\r\narbetet från tid till annan kan vara så, att man\r\nkanske kan behöva välja vid en vårdtyngd\r\nvårdcentral. Men man skall inte neka någon vård\r\nom det verkligen är vård som krävs. Man skall alltså\r\ninte hänvisa till någon annan dag.</pre><pre>Vi har ibland erfarenhet av att man från tid till\r\nannan kanske av andra skäl behöver ge signaler om\r\natt patienten skall vänta några dagar med att\r\nkomma. Det kan finnas många olika skäl. Det kan\r\nvara fråga om känsliga infektioner och även andra\r\nsaker kan spela in. Men det väsentligaste är: När\r\nman behöver akut vård skall man få den vården\r\noavsett om man har med sig pengen eller inte.</pre><pre>Anf. 63 ANNIKA ÅHNBERG (v):</pre><pre>Herr talman! Jag delar fullständigt den\r\nuppfattningen. Det kan naturligtvis från gång till\r\nannan finnas andra skäl som gör att man vill be en\r\npatient att återkomma en annan dag. Men just det\r\nfaktum att man inte har pengar får aldrig i sig vara\r\nett skäl att avvisa. Detta är viktigt och angeläget,\r\noch det är bra att det blev klargjort.</pre><pre>Överläggningen var härmed avslutad.</pre><pre>13 § Meddelande om svar på interpellation\r\n1990/91:160</pre><pre>Anf. 64 Socialminister INGELA THALÉN\r\n(s):</pre><pre>Herr talman! Med hänvisning till\r\nriksdagsordningen ber jag att få meddela att\r\ninterpellation 1990/91:160 av Lars Ulander till\r\nbostadsminister Ulf Lönnqvist angående\r\nrestriktioner för byggnadsverksamheten i\r\nStockholm inte kommer att besvaras inom\r\nföreskriven tid på grund av att överenskommelse\r\nom lämplig tidpunkt för svaret inte har kunnat\r\nträffas. Interpellationen kommer att besvaras den 8\r\napril 1991.</pre><pre>14 § Svar på fråga  1990/91:474 om Indiens\r\nbegäran om rättshjälp i Boforsaffären</pre><pre>Anf. 65 Justitieminister LAILA FREIVALDS\r\n(s):</pre><pre>Herr talman! Gudrun Schyman har frågat\r\nstatsrådet Anita Gradin om regeringen är beredd\r\natt vidta åtgärder för att med anledning av en indisk\r\nbegäran om rättshjälp i Boforsaffären påskynda\r\növerlämnandet av den information som den indiska\r\nregeringen har efterfrågat.</pre><pre>Arbetet inom regeringen är så fördelat att det är jag\r\nsom skall besvara frågan.</pre><pre>Den indiska ambassaden överlämnade den 2 april\r\nförra året till utrikesdepartementet en\r\nframställning om rättshjälp i Boforsärendet.\r\nFramställningen kompletterades med en\r\nerforderlig översättning till svenska som\r\növerlämnades till utrikesdepartementet den 20\r\napril. Regeringen beslutade den 3 maj att\r\növerlämna framställningen till riksåklagaren för\r\nprövning enligt lagen (1975:295) om användning av\r\nvissa tvångsmedel på begäran av främmande stat.</pre><pre>På riksåklagarens uppdrag har vissa frågor prövats\r\nav åklagarmyndigheten i Stockholm, som den 8\r\nfebruari i år överlämnade en redovisning till\r\nriksåklagaren. Enligt vad som upplysts mig kan\r\nriksåklagarens yttrande väntas inom kort.</pre><pre>Jag vill påpeka att den indiska framställningen var\r\nsynnerligen omfattande och delvis oklar. På indisk\r\nbegäran har åklagarmyndigheten avvaktat vissa\r\nkompletteringar under ärendets gång. Indiska\r\nmyndigheter har också genom åklagarmyndigheten\r\ni Stockholm underhand hållits underrättade om hur\r\närendet fortskridit.</pre><pre>Ärendet bör således kunna avsluta inom en\r\nförhållandevis nära framtid. Det finns därför ingen\r\nanledning att nu vidta någon sådan åtgärd som\r\nGudrun Schyman efterlyst.</pre><pre>Anf. 66 GUDRUN SCHYMAN (v):</pre><pre>Herr talman! Jag skall be att få tacka så mycket för\r\nsvaret, som reser en del nya frågor.</pre><pre>Det första som är iögonenfallande är att\r\nkvarnarna -- vems de nu än är -- ibland mal väldigt\r\nlångsamt. Jag undrar därför: Varför har det tagit\r\nfrån den 3 maj 1990 till den 8 februari 1991 för\r\nfrågan att komma tillbaka till riksåklagaren sedan\r\nhan hade lämnat den till åklagarmyndigheten i\r\nStockholm? Det har alltså gått tio månader. Jag\r\nundrar varför det har gjort det, och om regeringen\r\nmöjligen har stött på och undrat över att det har\r\ntagit så lång tid.</pre><pre>Enligt de uppgifter som jag har fått rör det sig om\r\ntvå olika typer av papper som den indiska\r\nregeringen vill ha. Dels är det fråga om dokument\r\nsom RÅ själv förfogar över och som RÅ själv kan\r\nbesluta om man vill lämna ut eller inte, dels är det\r\nfråga om en del dokument av typ uppteckningar av\r\nsamtal mellan svenska och indiska\r\nregeringsföreträdare som gjordes innan kontraktet\r\nslöts, t.ex. en promemoria om samtalet mellan Olof\r\nPalme och Radjiv Gandhi. De papperen fattar\r\nregeringen själv beslut om enligt de uppgifter som\r\njag har fått. Jag skulle då vilja veta om regeringen\r\när beredd att tillmötesgå den indiska regeringens\r\nbegäran att få ta del av de pappren och få dem\r\növersända.</pre><pre>Jag skulle vilja hänvisa till de utfästelser som\r\ntidigare har gjorts från olika regeringsföreträdare\r\nom att byken i den här affären skall tvättas\r\noffentligt och ordentligt. Jag hoppas att det\r\nkommer att bli så nu då.</pre><pre>Anf. 67 Justitieminister LAILA FREIVALDS\r\n(s):</pre><pre>Herr talman! Den första frågan, varför det har tagit\r\nså lång tid för Stockholms åklagarmyndighet att\r\nbesvara riksåklagarens frågor, kan jag inte svara\r\npå. Jag utgår från att det har att göra med att det är\r\nett ganska komplicerat ärende och att\r\nåklagarmyndigheten i Stockholm har behövt den\r\nhär tiden för att besvara riksåklagarens frågor.</pre><pre>Den andra frågan måste jag besvara på följande vis:\r\nDen framställning som det handlar om var en\r\nframställning om beslag av vissa handlingar, dvs. ett\r\nanvändande av tvångsmedel på begäran av en\r\nfrämmande stat. Regeringens agerande hittills har\r\nhelt följt den särskilda lag vi har på området, lagen\r\nom användning av vissa tvångsmedel. Enligt den\r\nskall man genast överlämna frågan till\r\nriksåklagaren, och det är vad regeringen har gjort.</pre><pre>Anf. 68 GUDRUN SCHYMAN (v):</pre><pre>Herr talman! Jag skulle ändå vilja ha ett\r\nförtydligande när det gäller den typ av dokument\r\nsom regeringen själv skall besluta om, t.ex. de\r\nsamtalsuppteckningar som jag talade om. Enligt\r\nvad jag har fått uppgift om ingår också den typen av\r\ndokument i den indiska regeringens begäran.\r\nEftersom regeringen själv fattar beslut om,\r\nhuruvida man vill lämna över den typen av\r\nmaterial, borde man väl i regeringen redan ha\r\nfunderat över den frågan, om man inte ytterligare\r\nvill fördröja den här processen.</pre><pre>Anf. 69 Justitieminister LAILA FREIVALDS\r\n(s):</pre><pre>Herr talman! Regeringen har inte haft anledning\r\natt överväga något annat än hanteringen av den\r\nframställning som förra året inkom, och den\r\nhanteringen sker nu hos riksåklagaren.</pre><pre>Anf. 70 GUDRUN SCHYMAN (v):</pre><pre>Herr talman! Skall jag tolka det så att regeringen\r\növer huvud taget inte tänker ta ställning till de delar\r\nav den indiska begäran som jag talat om utan helt\r\noch hållet överlåta saken till riksåklagaren och\r\ndärmed undandra sig ett eget ansvar i frågan?</pre><pre>Överläggningen var härmed avslutad.</pre><pre>15 § Svar på fråga  1990/91:489 om\r\nmöjligheterna att göra närradioprogram under\r\npågående straffverkställighet, m.m.</pre><pre>Anf. 71 Justitieminister LAILA FREIVALDS\r\n(s):</pre><pre>Herr talman! Håkan Holmberg har frågat mig om\r\ndet är tillåtet för en person som dömts till fängelse\r\nför hets mot folkgrupp att från fängelset göra nya\r\nradioprogram av det slag som han fällts för och om\r\njag i så fall är beredd att överväga åtgärder för att\r\nminska möjligheterna för den fällde att nära nog\r\nomedelbart återuppta sin verksamhet i närradion.</pre><pre>Det förbud mot censur som finns i\r\nradiolagstiftningen gäller också till förmån för\r\npersoner som är intagna i kriminalvårdsanstalt. Det\r\när därför inte lagenligt att på grund av innehållet i\r\nett radioprogram som en intagen kan framställa\r\ninom anstalten hindra att det offentliggörs.</pre><pre>En enskild person kan emellertid inte få tillstånd att\r\nsända i närradio. Det gäller oavsett om han är fri\r\neller intagen i en kriminalvårdsanstalt.</pre><pre>Enligt närradiolagen kan en förbudstid om högst ett\r\når bestämmas när en sammanslutning på grund av\r\nyttrandefrihetsbrott fråntas sitt tillstånd att sända\r\nnärradio. När den tiden har gått ut kan\r\nsammanslutningen ansöka om nytt tillstånd.\r\nLagens möjlighet att bestämma en viss tid som skall\r\nförflyta innan ett nytt tillstånd kan ges är ett uttryck\r\nför en avvägning mellan motstående intressen. Å\r\nena sidan står intresset av skydd mot brott, å den\r\nandra intresset av en så vid yttrandefrihet som\r\nmöjligt.</pre><pre>Utredningen om vissa frågor om närradio har\r\nnyligen föreslagit att förbudstiden i fall av bl.a. hets\r\nmot folkgrupp skall kunna utsträckas till fem år.\r\nDet är ännu för tidigt att säga hur det förslaget\r\nkommer att behandlas. Remissbehandlingen\r\navslutades den 1 mars. Frågan övervägs för\r\nnärvarande inom utbildningsdepartementet.</pre><pre>Anf. 72 HÅKAN HOLMBERG (fp):</pre><pre>Herr talman! Jag får tacka Laila Freivalds för\r\nsvaret.</pre><pre>Det problem som ligger bakom den fråga som jag\r\nhär har ställt är mycket betydande och kommer i\r\nmorgon att debatteras från en annan utgångspunkt\r\nmed anledning av ett yttrande från kulturutskottet,\r\nsom har att handlägga närradiofrågor.</pre><pre>Det är också riktigt, som justitieministern påpekar,\r\natt frågan om hur lång tid man skall kunna avstänga\r\nden som gör sig skyldig till hets mot folkgrupp i\r\nnärradion för närvarande bereds inom regeringen.</pre><pre>Att frågan har ställts också på det här sättet har sin\r\ngrund i att ganska många torde ha reagerat med viss\r\nbestörtning på informationen, som jag tror har nått\r\nut också till pressen, att den person som det här är\r\nfråga om -- den ansvarige för närradiosändaren\r\nRadio Islam, som har bedrivit den grövsta\r\nantisemitiska hets som vi känner till i vårt land\r\nsedan kriget -- offentligt har lovat att trotsa\r\nrättssamhällets bud genom att i sin cell, som han\r\nkryper in i i april månad, spela in program som\r\nsedan skall sändas i den återupptagna Radio Islam.</pre><pre>Grundproblemet är att man i dag kan stänga av\r\nsändare bara i ett år genom beslut i\r\nnärradionämnden. I detta fall har rättegången, som\r\ngick från tingsrätt till hovrätt, dragit ut så långt på\r\ntiden att avstängningen var slut när hovrätten väl\r\nhade fällt sin dom, och Radio Islam kunde alltså\r\nåteruppta sin verksamhet. Det finns, vill jag\r\nunderstryka, utomordentligt starka skäl att se över\r\nde bestämmelser som gäller hur länge man skall\r\nstänga av sändare som ägnar sig åt denna mycket\r\nextrema form av rashets, som i det här fallet inte\r\nbara är hets mot invandrare i största allmänhet utan\r\nockså måste beskrivas som rent nazistisk rashets.</pre><pre>Jag vill alltså uppmana justitieministern att\r\nanvända sitt inflytande för att få en skärpning till\r\nstånd.</pre><pre>Överläggningen var härmed avslutad.</pre><pre></pre><pre>16 § Svar på fråga  1990/91:472 om\r\ntobaksreklam</pre><pre>Anf. 73 Industriminister RUNE MOLIN (s):</pre><pre>Herr talman! Barbro Westerholm har frågat mig\r\nom jag som företrädare för statens ägarintresse i\r\nProcordia avser att vidta några åtgärder för att\r\nförhindra att koncernen i framtiden på liknande\r\nsätt kringgår eller överträder lagens regler mot\r\ntobaksreklam.</pre><pre>Vad Barbro Westerholm åsyftar i sin fråga är att\r\nProcordia i samband med Vasaloppet skulle ha\r\navvikit från konsumentverkets riktlinjer för\r\nmarknadsföring av tobaksvaror (KOVFS 1986:2),\r\nsom bl.a. innebär att reklam för märkesvaror inte\r\nfår förekomma inom område där sportevenemang\r\nsom är öppet för allmänheten går av stapeln.</pre><pre>Enligt uppgift från Procordia var företaget\r\nhuvudsponsor för Vasaloppet. Med detta följde en\r\nmöjlighet att exponera Procordias eget och flera\r\ndotterbolags namn och varumärke bl.a. på skyltar\r\nvid startområdet och längs spåret. Svenska Tobaks\r\nAB samt dess produkter och varumärken ingår inte\r\ni detta sponsorsamarbete och har därför inte\r\nexponerats. Enligt vad Procordia uppgett har\r\nföretaget sålunda inte gjort reklam för någon\r\ntobaksvara i samband med Vasaloppet.</pre><pre>Jag utgår från att såväl Procordia som andra företag\r\nnu och i framtiden känner sitt ansvar och inte\r\nkringgår eller överträder gällande regler mot\r\ntobaksreklam.</pre><pre>Anf. 74 BARBRO WESTERHOLM (fp):</pre><pre>Herr talman! Jag får tacka industriministern för\r\nsvaret men ändå vill göra några kommentarer.</pre><pre>Att jag har tagit upp frågan beror på det ansvar som\r\njag tycker att staten här ikläder sig: Man har dels\r\nställt upp på WHOs strategi att minska\r\ntobaksbruket, dels är man en av huvudägarna i\r\nProcordia, som ju omfattar Svenska Tobaks AB.\r\nDet är då extra viktigt att man följer de regler som\r\ngäller för marknadsföring av tobaksvaror.</pre><pre>Det har väckt berättigat uppseende i sport- och\r\nhälsointresserade kretsar att Procordia som\r\nhuvudsponsor faktiskt har exponerat sina varor. I\r\nprogrammet tar man upp både Blend och Borkum\r\nRiff och visar sin snusburk. Det som jag här håller\r\nupp är en dålig kopia av programmet.</pre><pre>Jag menar att Procordia här har gått runt\r\nlagreglerna om tobaksreklam. Det agerandet\r\nstämmer med de riktlinjer som tobaksindustrin\r\ngenom Infotab har utfärdat om hur man hanterar\r\nantitobaksgrupper: Utöver att misskreditera\r\npersoner som arbetar för att minska rökningen skall\r\nman arbeta med annonsering i den form som är\r\nmöjlig. Det är vad man har gjort här, tycker jag.</pre><pre>Jag utgår, precis som industriministern säger, från\r\natt Procordia följer reglerna, och jag kommer att\r\nskicka Sören Gyll, Klaus Unger och\r\nkonsumentverket kopia av protokollet från den här\r\ndebatten. Därmed är jag nöjd. Tack!</pre><pre>Anf. 75 Industriminister RUNE MOLIN (s):</pre><pre>Herr talman! Är det så att man inte har lämnat\r\ndepartementet korrekta uppgifter när vi har frågat\r\nutan bedrivit reklam omkring sina produkter är det\r\nnaturligtvis anmärkningsvärt.</pre><pre>Det kan ju vara så att det Barbro Westerholm\r\nvisade upp är redaktionella inslag i programmet\r\nsom Procordia inte är ansvarigt för utan möjligen\r\nden ansvarige utgivaren för den produkten. Under\r\nalla förhållanden är det så att om man har brutit\r\nmot gällande regler skall tillsynsmyndigheten\r\nnaturligtvis se till att det åtgärdas.</pre><pre>Anf. 76 BARBRO WESTERHOLM (fp):</pre><pre>Herr talman! Industriministern och jag är\r\nuppenbarligen överens om tagen, och det är jag\r\nnöjd med. Tack!</pre><pre>Överläggningen var härmed avslutad.</pre><pre>17 § Svar på fråga  1990/91:473 om\r\nbehandlingen av ansökningar om svenskt\r\nmedborgarskap</pre><pre>Anf. 77 Statsrådet MAJ-LIS LÖÖW (s):</pre><pre>Herr talman! Statens invandrarverk har infört ett\r\nnytt förfarande vid behandling av ansökningar om\r\nsvenskt medborgarskap i avsikt att förkorta\r\nhandläggningstiden av dessa ärenden till mellan tre\r\noch fyra månader. Mot bakgrund härav har Birgitta\r\nRydle frågat mig vilka åtgärder jag ämnar vidta för\r\natt obalansen i behandlingen av ansökningarna om\r\nsvenskt medborgarskap skall kunna rättas till,\r\neftersom hon tycker att det förefaller egendomligt\r\natt nya ansökningar skall behandlas före dem som\r\nlegat i två år eller längre.</pre><pre>Invandrarverket har under senare år haft en stor\r\närendetillströmning. Detta gäller både tillstånds-\r\noch medborgarskapsärenden. Antalet öppna\r\nmedborgarskapsärenden var i december 1990 ca\r\n17 000 och väntetiden för inte förtursbehandlade\r\närenden minst 22 månader.</pre><pre>Enligt vad jag har inhämtat från invandrarverket\r\nhar verket inrättat en särskild extrastyrka med\r\nuppgift att avarbeta äldre ärenden under tiden som\r\nordinarie personal arbetar efter den nya modellen\r\nmed kortare handläggningstider. Härigenom\r\nkommer nya ärenden att handläggas snabbare\r\nsamtidigt som balansen klaras av inom rimlig tid.\r\nInvandrarverket räknar med att ha avarbetat\r\nbalanserna om drygt ett år.</pre><pre>Anf. 78 BIRGITTA RYDLE (m):</pre><pre>Herr talman! Jag tackar invandrarministern för\r\nsvaret. Det innehåller precis de uppgifter som jag\r\nsjälv har fått från invandrarverket.</pre><pre>Bakgrunden till min fråga är att en person som har\r\nbott i Sverige i 18 år nu, som är gift med en svensk,\r\nsom har tre barn som är svenska medborgare och\r\nsom talar bättre svenska än många infödda\r\nsvenskar gör ännu inte har fått någon reaktion från\r\ninvandrarverket, fastän hon lämnade in sin\r\nansökan om svenskt medborgarskap den 26 juni\r\n1989.</pre><pre>Man blir minst sagt upprörd när man får veta att\r\ninvandrarverket har en balans -- låt oss hellre kalla\r\ndet en obalans -- om 17 000 ärenden, av vilka en del\r\när två år gamla eller t.o.m. ännu äldre. Nog borde\r\nregeringen kunna visa sin goda vilja och ingripa på\r\nnågot sätt! Ni är väl ändå intresserade av att\r\ntillmötesgå önskemålen från dem som vill bli\r\nsvenska medborgare?</pre><pre>Jag skulle också vilja ställa en fråga med anledning\r\nav uppgiften i svaret om att det förekommer\r\nförtursbehandling av ärenden: Det står bl.a. i\r\nlagparagraferna om svenskt medborgarskap att den\r\nsom är gift med svensk medborgare på något sätt\r\nkan få förtur. Är det riktigt?</pre><pre>Anf. 79 Statsrådet MAJ-LIS LÖÖW (s):</pre><pre>Herr talman! Jag kan bara konstatera att\r\ninvandrarverket uppenbarligen självt också tyckt\r\natt det har varit oacceptabelt att man har blivit\r\nstående med 17 000 ärenden, varav en del är gamla.\r\nDet är därför man har infört nya rutiner för de\r\närenden som kommer in. Det är då viktigt att de\r\närendena inte blir liggande längst bak i kön. Men\r\nman har också inrättat en extra styrka -- och\r\nnaturligtvis också begärt medel för det från\r\nregeringen -- för att kunna beta av mängden av\r\ngamla ärenden. Jag tycker att det visar att\r\ninvandrarverket också har bedömt att det finns\r\nanledning att göra någonting åt det här, säkert på\r\nsamma grunder som Birgitta Rydle.</pre><pre>Anf. 80 BIRGITTA RYDLE (m):</pre><pre>Herr talman! Det är riktigt att det finns en ny\r\nstyrka som skall direkthandlägga ärenden när de\r\nkommer från polisen. Det skall bli en väntetid på\r\nhögst fyra månader. Men vilket råd vill\r\ninvandrarministern ge dem som på det sättet nu\r\nverkligen blir förbigångna, dem som nu får vänta\r\ntill sommaren 1992 på att få sina ansökningar\r\nbehandlade medan de nya ansökningarna blir klara\r\npå fyra månader? Skall de som nu väntat så länge\r\nåterkalla sin tidigare ansökan och lämna in en ny\r\nför att få den direkthandlagd?</pre><pre>Anf. 81 Statsrådet MAJ-LIS LÖÖW (s):</pre><pre>Herr talman! Återigen: Man inför nya rutiner för\r\natt det i fortsättningen inte skall uppstå så här långa\r\nväntetider. Då är det självklart att man måste\r\narbeta efter de rutinerna när det gäller de nya\r\närendena. Men dessutom har man alltså tillsatt en\r\nextra styrka som skall arbeta med de gamla\r\närendena. Jag kan inte förstå annat än att det är det\r\nenda sätt som man kan hantera det här på, om man\r\nvill göra någonting åt problemet. Det skulle vara\r\nhelt oacceptabelt, tycker jag, att nu återigen bygga\r\nupp nya balanser med de nya ärendena.</pre><pre>Anf. 82 BIRGITTA RYDLE (m):</pre><pre>Herr talman! En rak fråga till invandrarministern:\r\nNog anser väl invandrarministern att det är en\r\nskriande orättvisa att de som mycket senare ansökt\r\nom svenskt medborgarskap skall få sina\r\nansökningar behandlade före dem som har väntat i\r\ntvå år eller mer?</pre><pre>Anf. 83 Statsrådet MAJ-LIS LÖÖW (s):</pre><pre>Herr talman! Jag tycker att det vore mycket\r\nolyckligt om vi byggde upp nya balanser när man nu\r\nhar hittat nya rutiner. Jag kan bara försäkra dem\r\nsom har väntat länge att den extra styrka som nu\r\nhar satts in är tillsatt enbart för att möta deras\r\nberättigade krav att få sin ansökan behandlad så\r\nfort som möjligt.</pre><pre>Anf. 84 BIRGITTA RYDLE (m):</pre><pre>Herr talman! Då tycker jag att den extra styrkan\r\nskulle göras betydligt större, så att man kunde\r\nhinna med att behandla de ärenden som väntar\r\ntidigare än senast under sommaren 1992. Jag tycker\r\nfaktiskt att det är otillständigt av invandrarverket\r\natt på det här sättet behandla människor som har\r\nbott länge i Sverige och som inget högre önskar än\r\natt bli svenska medborgare. Det är otillständigt att\r\nlåta dem vänta så länge som de får!</pre><pre>Överläggningen var härmed avslutad.</pre><pre>18 § Svar på fråga  1990/91:484 om asyl för\r\npersoner som förföljs på grund av sin religion</pre><pre>Anf. 85 Statsrådet MAJ-LIS LÖÖW (s):</pre><pre>Herr talman! Mot bakgrund av ett enskilt ärende\r\nhar Görel Bohlin frågat mig om det är mer\r\nmotiverat att låta människor förföljda för sin\r\npolitiska övertygelse stanna i Sverige än att låta\r\ndem som förföljs för sin kristna tro stanna här.</pre><pre>Som Görel Bohlin vet är jag på grund av\r\nsekretessbestämmelser förhindrad att närmare gå\r\nin på enskilda ärenden här i kammaren.</pre><pre>Utgångspunkten för bedömningen av en\r\nasylansökan är FNs flyktingkonvention. Denna ger\r\nskydd åt den som befinner sig utanför det land i\r\nvilket han är medborgare därför att han känner\r\nvälgrundad frukan för förföljelse på grund av sin\r\nras, nationalitet, tillhörighet till en viss\r\nsamhällsgrupp eller på grund av sin religiösa eller\r\npolitiska uppfattning. Detta finns också inskrivet i\r\nutlänningslagen. Någon åtskillnad vid\r\nbedömningen av förföljelse på grund av politisk\r\neller religiös övertygelse görs således inte.</pre><pre>Anf. 86 GÖREL BOHLIN (m):</pre><pre>Herr talman! Jag tackar invandrarministern för\r\nsvaret. Mot bakgrund av ett enskilt ärende vill jag\r\nställa en principiell fråga om den religiösa\r\növertygelsen som grund för asyl. Jag vet att religiös\r\növertygelse kan utgöra grund för beviljande av\r\nasylansökan. Detta står inskrivet i lagstiftningen.\r\nFrågan är då om de rapporter som kommer om\r\nmänniskor som blir förföljda på grund av sin\r\nreligiösa tro accepteras. Sådana rapporter kommer\r\nfrån Turkiet, och de kommer från Amnesty\r\nInternational och från kyrkorna.</pre><pre>Det enskilda fall som jag tar upp i min fråga rör en\r\nfamilj som kommer från en by som helt och hållet\r\nhar tömts på kristna invånare. Alla deras släktingar\r\noch vänner finns i Sverige. Närboende i andra byar\r\nintill har tvingats följa med i religionsundervisning\r\nenligt islams lära. Har de på något sätt protesterat,\r\nså har de slagits av lärare och av kamrater. Personer\r\nförföljs, diskrimineras och har inte tillgång till de\r\narbetsuppgifter som normalt skulle finnas för\r\npersoner med samma utbildning och samma\r\nförmåga. Det förekommer alltså i Turkiet en\r\nsmygdiskriminering förutom den rena förföljelsen.</pre><pre>Jag skulle gärna vilja höra hur invandrarministern\r\nser på detta. Finns det möjlighet att kontrollera\r\ndessa uppgifter, som även jag kan vidarebefordra?\r\nÄr man i så fall beredd att ompröva\r\nställningstagandena beträffande dessa kristna\r\ngrupper?</pre><pre>Man kan också se på denna fråga mot bakgrund av\r\nden förändring som har skett efter utbrottet av\r\nkriget i Mellanöstern. Detta har medfört en allt\r\nhårdare attityd gentemot kristna.</pre><pre>Anf. 87 Statsrådet MAJ-LIS LÖÖW (s):</pre><pre>Herr talman! Jag kan försäkra Görel Bohlin att vi\r\nföljer utvecklingen på alla områden som rör\r\nförföljelse av olika grupper i de länder som våra\r\nasylsökande kommer från. Inte minst gäller det de\r\nnu diskuterade länderna, eftersom vi har stora\r\ngrupper asylsökande från länder i Gulfregionen och\r\nMellanöstern.</pre><pre>Till bilden skall självfallet alla typer av förföljelse\r\nräknas. Å andra sidan vill jag påpeka att det\r\nhandlar om förföljelse. Diskriminering som sådan\r\nger inte rätt till asyl i Sverige.</pre><pre>Görel Bohlin bygger sin fråga på ett enskilt ärende,\r\noch jag har förståelse för detta. Jag kan tyvärr inte\r\ngå in i de enskilda ärendena och argumentera\r\nutifrån dem, även om jag ibland från den här\r\ntalarstolen väldigt gärna skulle vilja göra det.</pre><pre>Anf. 88 GÖREL BOHLIN (m):</pre><pre>Herr talman! Jag tog det enskilda ärendet som ett\r\nexempel. Det finns hundratals, tusentals ärenden\r\nsom kan styrkas av rapporter som kommit genom\r\nAmnesty och genom kyrkan.</pre><pre>Det borde i sådana här fall i så fall även finnas en\r\nannan orsak till en generös bedömning. Just i det\r\nhär ärendet är det frågan om en totalt isolerad\r\nfamilj, vars hela släktingskara, vars alla anhöriga\r\nredan finns i Sverige. Redan utifrån humanitära\r\nsynpunkter borde man alltså i större utsträckning\r\nkunna göra en generös bedömning.</pre><pre>Anf. 89 Statsrådet MAJ-LIS LÖÖW (s):</pre><pre>Herr talman! Jag skulle på rak arm kunna räkna\r\nupp minst tio olika grupper av människor som det\r\nbara under det här året från olika ledamöter i\r\nkammaren har framförts önskemål om att just de av\r\nhumanitära skäl skall få en generös bedömning.</pre><pre>Om det huvudsakliga skälet i detta fall, Görel\r\nBohlin, är att hela släkten redan finns i Sverige,\r\nskall man enligt min mening ansöka om\r\nuppehållstillstånd utifrån de skälen och hänvisa till\r\nanknytningen. Men detta gör man i så fall från sitt\r\nhemland.</pre><pre>Jag menar dessutom att det faktum att vi nu har så\r\nmånga människor från denna grupp i Sverige ändå\r\ntyder på att vi tid efter annan har tagit i beaktande\r\nden förföljelse som har skett gentemot gruppen i\r\nfråga. Det är ju av den anledningen det sedan\r\ntidigare finns så många av dem här. Bara detta\r\nfaktum tyder enligt min mening på att vi faktiskt tar\r\nhänsyn även till dessa skäl.</pre><pre></pre><pre>Anf. 90 GÖREL BOHLIN (m):</pre><pre>Herr talman! Samtidigt som de svenska reglerna\r\nför flyktinginvandring har skärpts har situationen\r\nför detta slag av flyktingar förvärrats. Genom att\r\nden islamska läran har blivit statsreligion har detta\r\näven i mycket hög grad blivit en politisk fråga. Det\r\när väldigt svårt för denna grupp av människor att\r\nsöka skydd hos statsmakten; de får helt enkelt inte\r\nnågot skydd.</pre><pre>Jag vädjar därför till invandrarministern att göra en\r\nannan och generösare bedömning i detta slag av\r\närende.</pre><pre>Överläggningen var härmed avslutad.</pre><pre>19 § Svar på fråga  1990/91:482 om nya\r\nuppgifter för primär- och\r\nlandstingskommunerna</pre><pre>Anf. 91 Finansminister ALLAN LARSSON\r\n(s):</pre><pre>Herr talman! Birger Andersson har frågat mig om\r\njag anser att finansieringen av de för kommunerna\r\nkostnadskrävande förslag som läggs fram i olika\r\npropositioner är i överensstämmelse med följande\r\ncitat ur bil. 9 till budgetpropositionen 1991.</pre><pre>Där står bl.a.: ''Kommuner och landsting åläggs\r\ninte nya uppgifter utan att de samtidigt ges\r\nmöjlighet att finansiera eventuella nya åtaganden\r\nmed andra medel än höjda skatter.''</pre><pre>I går redovisade jag här i riksdagen min syn på\r\ndenna fråga med anledning av en interpellation av\r\nÅke Wictorsson. Jag anförde då bl.a. att jag anser\r\natt de förslag som regeringen lägger fram under\r\nbudgetåret 1990/91 står i överensstämmelse med\r\ndet nyss nämnda citatet.</pre><pre>Anf. 92 BIRGER ANDERSSON (c):</pre><pre>Herr talman! Jag tackar finansministern för svaret.\r\nBakgrunden till min fråga är att det, i samband med\r\natt budgetpropositionen kom till, förekom\r\növerläggningar mellan regeringen,\r\nfinansdepartementet och Svenska\r\nkommunförbundet och Landstingsförbundet.\r\nDärefter har regeringen lagt fram flera\r\npropositioner som innebär kraftigt ökade\r\nkommunala kostnader. Detta tror jag att\r\nfinansministern och jag är överens om.</pre><pre>Jag har träffat många upprörda\r\nkommunalpolitiker, som reagerar starkt över att\r\nkommunerna får allt större kostnader. Staten\r\nvältrar tydligen över det man inte klarar själv när\r\ndet gäller statens ekonomi. Jag förmodar att även\r\nfinansministern träffar en hel del\r\nkommunalpolitiker.</pre><pre>Jag vill fråga finansministern: Vilka åtaganden\r\ngjorde regeringen och vilka löften gav regeringen\r\ntill Kommunförbundet och Landstingsförbundet i\r\nsamband med de överläggningar som ägde rum i\r\nanslutning till arbetet med budgetpropositionen?</pre><pre>Anf. 93 Finansminister ALLAN LARSSON\r\n(s):</pre><pre>Herr talman! Även jag träffar många\r\nkommunalpolitiker och har givande diskussioner\r\nmed dem i frågor som gäller kommunal ekonomi\r\noch statens ekonomi. I de överläggningar vi har haft\r\nhar vi för ledningarna för Kommun- och\r\nLandstingsförbunden- redovisat de ståndpunkter\r\nsom finns angivna i budgetpropositionen.</pre><pre>Anf. 94 BIRGER ANDERSSON (c):</pre><pre>Herr talman! Jag har tillgång till en ledare i\r\nSvenska kommunförbundets tidskrift, och jag skall\r\nbe att få citera ett par rader ur den. Rubriken lyder\r\n''Kommuner drabbas hårt av löftesbrott'', och\r\nartikeln fortsätter:</pre><pre>''Under den korta tid som gått sedan regeringen\r\nlovade att inte lägga nya kostnadskrävande\r\nuppgifter på kommunerna, har den hunnit komma\r\nmed en rad förslag, propåer och utspel, som alla\r\nförsämrar kommunernas ekonomi.''</pre><pre>Under en bild av finansministern står vidare:\r\n''Skattestopp och tvångsindragningar för\r\nkommunerna, men i gengäld inga nya\r\nkostnadskrävande uppgifter. Det lovade\r\nfinansministern i januari. Är löftet redan glömt?''</pre><pre>Jag vill fråga finansministern: Är denna\r\nbeskrivning helt felaktig?</pre><pre>Anf. 95 Finansminister ALLAN LARSSON\r\n(s):</pre><pre>Herr talman! Jag läser många beskrivningar i olika\r\ntidskrifter där man presenterar synpunkter på\r\nregeringen och finansministern. Det är inte allt som\r\när guld som glimmar. Det tillhör journalisters\r\nrättigheter att få vara kritiska, och jag känner inte\r\nnågot behov av att ta på mig all den kritik jag läser\r\ni tidningarna.</pre><pre>Jag har i mina svar i går och i dag gjort en samlad\r\nbedömning av relationen mellan staten och\r\nkommunerna när vi ser till uppgifter, finansiering\r\noch de lättnader vi ger i form av exempelvis\r\navreglering. Den linjen tänker jag vidhålla. I den\r\nligger en betydande möjlighet för kommunerna att\r\nfå ut mer för pengarna.</pre><pre>Jag tror att jag kan känna mig ganska lugn när det\r\ngäller redovisningen och utvecklingen av den\r\nkommunala ekonomin, i varje fall vad gäller detta\r\noch nästa år. Vi återkommer i\r\nkompletteringspropositionen med ytterligare\r\nuppgifter om detta.</pre><pre>Anf. 96 BIRGER ANDERSSON (c):</pre><pre>Herr talman! Kan jag av finansministerns svar dra\r\nden slutsatsen att regeringen inte gjorde några\r\nåtaganden eller gav några löften och att den här\r\nbeskrivningen är helt felaktig? Jag tror givetvis\r\nfinansministern på hans ord, men jag är ändå litet\r\nförvånad över att Kommunförbundets och\r\nLandstingsförbundets företrädare så platt lade sig\r\ntill marken i de överläggningarna.</pre><pre>I finansdepartementets bilaga till\r\nbudgetpropositionen står att kommuner och\r\nlandsting skall ges möjlighet att finansiera\r\neventuella nya åtaganden ''med andra medel än\r\nhöjda skatter''. Om jag förstår det hela rätt avses\r\nmed detta effektiviseringar. Är det rätt uppfattat?</pre><pre>Anf. 97 Finansminister ALLAN LARSSON\r\n(s):</pre><pre>Herr talman! Svaret är ja.</pre><pre>Anf. 98 BIRGER ANDERSSON (c):</pre><pre>Herr talman! Då vill jag bara fråga: Hur skall\r\nkommunerna kunna göra några effektiviseringar i\r\nanslutning till propositionen om det särskilda\r\nbostadstillägget för pensionärer?</pre><pre>Anf. 99 Finansminister ALLAN LARSSON\r\n(s):</pre><pre>Herr talman! Den frågan ligger utöver vad som\r\ningick i behandlingen av budgetpropositionen. Vi\r\nhar när det gäller den frågan tagit hänsyn till behov\r\nsom har uppstått, och vi har i den frågan försökt\r\nhitta en med hänsyn till statens och kommunernas\r\nansvar rimlig lösning.</pre><pre>Anf. 100 BIRGER ANDERSSON (c):</pre><pre>Herr talman! Detta är en proposition som enligt\r\nmin uppfattning helt och hållet beror på\r\nregeringens skatte- och bostadspolitik. Jag är av\r\nden bestämda uppfattningen att regeringen i denna\r\nfråga borde ta hela kostnadsansvaret. Det är inte\r\nriktigt just av regeringen att överlämna en del av\r\nkostnadsansvaret på kommunerna just när det\r\ngäller den propositionen.</pre><pre>Däremot kan jag hålla med om att det i vissa andra\r\nsammanhang kan vara nödvändigt att kommunerna\r\nhjälper till med effektiviseringar av olika slag. Men\r\nnär det gäller vissa propositioner borde regeringen\r\nta hela kostnadsansvaret. Delar finansministern\r\nmin uppfattning?</pre><pre>Anf. 101 Finansminister ALLAN LARSSON\r\n(s):</pre><pre>Herr talman! Jag tycker att den uppläggning som\r\nregeringen har redovisat är rimlig. Propositionen är\r\nnu överlämnad till riksdagen, och vi får i debatten\r\nmed anledning av den tillfälle att argumentera\r\nkring detta.</pre><pre>Man skall enligt min uppfattning vara på det klara\r\nmed att utvecklingen i fråga om bostäderna hänger\r\nsamman med kostnadsutvecklingen. Det är inte\r\nskattereformen utan andra faktorer som ligger\r\nbakom. Det finns på den punkten sedan länge en\r\nfördelning av kostnadsansvaret mellan kommuner\r\noch landsting.</pre><pre>Vi har sagt att vi nu vill se över hela frågan om de\r\nkommunala bostadstilläggen, och det kommer att\r\ntillsättas en utredning för att hitta en ny\r\nuppläggning, så att det i fortsättningen blir fråga om\r\nen ny ansvarsfördelning mellan stat och kommuner.</pre><pre>Anf. 102 BIRGER ANDERSSON (c):</pre><pre>Herr talman! De kommunalpolitiker jag träffar är\r\nväl medvetna om att de måste hjälpa till att sanera\r\nSveriges ekonomi, men de är inte beredda att ta\r\nhela ansvaret. Jag har här givit exempel på en\r\nproposition för vilken enligt min uppfattning staten\r\nborde ta hela ansvaret, och jag har i denna fråga\r\nsamma uppfattning som de kommunalpolitiker som\r\nhar talat med mig. Jag menar därför att\r\nfinansministern i fortsättningen bör tänka på att det\r\ni fråga om vissa av de propositioner som läggs fram\r\när nödvändigt att staten tar hela kostnadsansvaret.</pre><pre>Anf. 103 Finansminister ALLAN LARSSON\r\n(s):</pre><pre>Herr talman! Vi har också här i kammaren ett\r\nansvar för statens finanser och för den\r\nsamhällsekonomiska balansen. Innan man lovar ut\r\nnågra nya utgifter skall man ha klart för sig hur\r\ndessa skall finansieras. Jag har inte sett några\r\nförslag på finansiering av de ökade kostnader som\r\nskulle bli följden om man ändrade på den\r\nfördelning som regeringen har föreslagit. Detta är\r\nenligt min mening ett minimum av ansvar som man\r\nbör visa.</pre><pre>Jag tror också att det för kommunernas del är\r\noerhört viktigt att vi återskapar balansen i\r\nsamhällsekonomin, får ned inflationstakten och\r\ndärmed åtgärdar det som mest plågar\r\nkommunerna. Jag har mycket höga ambitioner när\r\ndet gäller att varaktigt få ned inflationen så att\r\nkommunernas ekonomi kan saneras.</pre><pre>Anf. 104 BIRGER ANDERSSON (c):</pre><pre>Herr talman! Jag skulle vilja rekommendera\r\nfinansministern att tala litet mer med\r\nkommunalpolitiker av olika politisk färg, kanske i\r\nsynnerhet med finansministerns egna\r\npartikamrater, de socialdemokratiska\r\nkommunalråden. Många av dem har i den här\r\nfrågan samma uppfattning som jag.</pre><pre>Överläggningen var härmed avslutad.</pre><pre>20 § Svar på fråga  1990/91:485 om\r\nkommunernas ansvar för sysselsättningen</pre><pre>Anf. 105 Arbetsmarknadsminister MONA\r\nSAHLIN (s):</pre><pre>Herr talman! Mona Saint Cyr har, med anledning\r\nav att jag vid ett besök i Östergötland skulle ha sagt\r\natt det är kommunernas ansvar att ordna\r\nsysselsättningen då företag läggs ner eller flyttar,\r\nfrågat mig om detta är en ny policy från regeringens\r\nsida.</pre><pre>Låt mig först säga att jag vid mitt besök i\r\nÖstergötland aldrig har sagt, att det är\r\nkommunernas ansvar att ordna sysselsättningen då\r\nföretag läggs ner eller flyttar. Svaret på frågan är\r\nalltså kort och gott nej.</pre><pre>Vid företagsnedläggelser har staten såväl\r\narbetsmarknadspolitiska som regionalpolitiska\r\ninstrument till sitt förfogande för att söka ordna\r\nsysselsättningen. Men att ta fram själva kunskapen\r\nom behoven, när det gäller att regionalt bredda\r\nbasen för en arbetsmarknad och därmed både\r\nrädda och öka sysselsättningen på en ort, måste\r\ngöras regionalt. Samordning mellan olika\r\nlänsorgan, kommuner, företag och fackliga\r\norganisationer måste därför komma till stånd för att\r\nbl.a. analysera inom vilka branscher näringslivet\r\nkan breddas för att därigenom bli mindre\r\nkonjunkturkänsligt i framtiden.</pre><pre>Det är naturligtvis utomordentligt viktigt att en i\r\ndetta sammanhang drabbad kommun är med i en\r\nsådan samordning.</pre><pre>Anf. 106 MONA SAINT CYR (m):</pre><pre>Herr talman! Jag tackar statsrådet för svaret och\r\nför klargörandet av att det tydligen inte föreligger\r\nnågon ny princip när det gäller ansvarsfördelningen\r\nmellan kommuner och regering.</pre><pre>Åtskilliga kommunalmän i Östergötland höjde på\r\nögonbrynen i samband med att de blev delaktiga av\r\ndet här uttalandet. De fick ett intryck av att det var\r\nfråga om regeringen på kommunerna och\r\nkommunerna på företagen -- i likhet med katten på\r\nråttan och råttan på repet-leken. Och det var ju inte\r\nsärskilt uppmuntrande.</pre><pre>Det blev egentligen inte bättre. Detta är vad som\r\nhar stått i pressen, och såvitt det har blivit mig rätt\r\nberättat -- och det tror jag, eftersom jag har fått det\r\nfrån tillförlitligt håll, även från partikamrater till\r\nstatsrådet -- har vad som sades i\r\nNorrköpingsstudion sedan upprepats för dem som\r\nhar blivit arbetslösa i Horn.</pre><pre>Det har alltså förekommit i tidningar och i radio.\r\nKommuninvånarna har intygat det, och\r\nkommunalrådet gjorde det så sent som i\r\nfullmäktigesammanträdet i går kväll. Även på\r\narbetsförmedlingen har man bekräftat detta\r\nuttalande. Detta gör att man blir litet förvånad, och\r\ndet är därför jag har ställt min fråga.</pre><pre>Jag är helt införstådd med att man skall samordna\r\nolika insatser mellan länsorgan, kommuner och\r\nföretag. Men det har framkommit ytterligare ett\r\npåstående, och jag kanske kan passa på att\r\nkontrollera sanningshalten i det. Statsrådet lär\r\nockså ha sagt att det i första hand är kommunernas\r\nansvar och att kommunerna sedan skall trycka på\r\nföretagen, eftersom dessa har det slutliga ansvaret.\r\nDet kunde vara intressant att få en kommentar till\r\ndetta, eftersom man frågar sig vilka instrument\r\nkommunerna har för att trycka på företagen.</pre><pre></pre><pre>Anf. 107 Arbetsmarknadsminister MONA\r\nSAHLIN (s):</pre><pre>Herr talman! Vid det här besöket i Östergötland\r\nhade jag en mycket bra diskussion med många\r\nkommunalpolitiker och med företrädare för många\r\nfackliga organisationer och företag. Allt som står i\r\ntidningarna är inte sant. Jag reagerade också på en\r\nartikel i Östgöta Correspondenten där det just\r\nsades att lösningen finns i kommunen.</pre><pre>Jag försöker alltid föra diskussioner med\r\nkommuner, fackliga organisationer och företag när\r\njag är ute i landet. I den här speciella diskussionen,\r\nsom jag fortfarande anser var mycket positiv, sade\r\njag att kunskapen om hur Ödeshög eller Horn skall\r\nutvecklas finns i Ödeshög resp. Horn. Kommunen,\r\nde fackliga organisationerna och företagen skall\r\nmed hjälp av länsstyrelsen och länsarbetsnämnden\r\nsöka sig fram till vad man vill utveckla och hur man\r\nskall använda de resurser som staten skall ställa till\r\nförfogande i enlighet med det ansvar som staten har\r\nnär det gäller arbetsmarknadspolitiken och\r\nregionalpolitiken.</pre><pre>Det är i detta avseende som jag har sett brister på\r\nmånga håll ute i landet. Man har inte något forum\r\noch inte heller några former för denna samordning.\r\nMan tänker inte tillräckligt på hur man skall kunna\r\nbredda arbetsmarknaden i regionen för att bli\r\nmindre känslig för svängningar i konjunkturen. Om\r\nman är väldigt ensidigt beroende av en sektor och\r\narbetsmarknaden i den sektorn viker, är det farligt,\r\noch då drabbar det hårt.</pre><pre>Jag vill att arbetsmarknadspolitiken i ännu högre\r\ngrad skall kunna hjälpa till att åstadkomma denna\r\nbreddning. Det tycker jag vi hade mycket bra\r\ndiskussioner om både i Ödeshög och i det\r\ntelefonväkteri som Mona Saint Cyr talade om. Det\r\nsades inte att Horn själv skall lösa alla sina\r\nproblem, men vi i Stockholm sitter inte inne med\r\nalla lösningar. Regeringen har en del av ansvaret\r\nför att se till att det finns resurser, men idéerna och\r\nförutsättningarna känner man bäst till lokalt. Det\r\ntrodde jag inte var någon konstig sanning.</pre><pre>Anf. 108 MONA SAINT CYR (m):</pre><pre>Herr talman! I fråga om att trycka på företag har\r\njag personligen dåliga erfarenheter från min\r\nhemkommun, Kisa, när det gällde lokaliseringen av\r\npostgirots stansfilial en gång i tiden. Då var det\r\nstaten som lade ned ett stort företag med kvinnlig\r\narbetskraft. Det skedde med fackets benägna\r\nbistånd, eftersom facket i Stockholm föredrog att\r\nha jobben där. Det fick till resultat att en mängd\r\nunga kvinnor i min lilla kommun förlorade sina\r\narbeten. Det var mycket tragiskt för dessa kvinnor.\r\nInte ens om arbetsgivaren är staten har vi alltså\r\nnågon garanti för att man handlar rätt. Situationen\r\ni Kisa blev mycket svår och brydsam.</pre><pre>Vi har på moderat håll ofta sagt att vi vill att den\r\noffentliga sektorn skall ha konkurrens. I min\r\nkommun finns de flesta arbetstillfällena just inom\r\nden offentliga sektorn -- inom hälso- och\r\nsjukvården, barnomsorgen och äldreomsorgen.\r\nDär skulle det kunna betyda en del om vi fick\r\nalternativ till de offentliga monopolen.</pre><pre>Överläggningen var härmed avslutad.</pre><pre>21 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:117 till konstitutionsutskottet</pre><pre>1990/91:136 till näringsutskottet</pre><pre>Motionerna</pre><pre>1990/91:So55--So57 till socialutskottet</pre><pre>22 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1990/91:KU33</pre><pre>23 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:104 Vissa ändringar i reglerna om\r\nimmunitet och privilegier</pre><pre>1990/91:142 Handel och tjänster på\r\nvärdepappersmarknaden, m.m.</pre><pre>1990/91:155 Lag om ändring i jordförvärvslagen\r\n(1979:230), m.m.</pre><pre>Skrivelse</pre><pre>1990/91:101 ILOs konvention om ursprungsfolk\r\noch stamfolk i självstyrande länder</pre><pre>Konstitutionsutskottets betänkande</pre><pre>1990/91:23 Ersättare för justitieråd och\r\nregeringsråd</pre><pre>Trafikutskottets betänkande</pre><pre>1990/91:TU18 Transportrådets</pre><pre>1990/91:TU20 Luftfartsverkets verksamhet under\r\nperioden 1990--1993, m.m.</pre><pre>24 § Anmälan om frågor</pre><pre>Anmäldes att följande frågor framställts</pre><pre>den 25 mars</pre><pre>1990/91:493 av Jens Eriksson (m) till\r\nindustriministern om utvinning av sand m.m. från\r\nhavsbotten:</pre><pre>I samband med gränsdragningen i Kattegatt\r\nbeviljades Sverige tillstånd för två danska företag\r\nför att utvinna sand, grus och sten på den svenska\r\nkontinentalsockeln i Kattegatt. Detta har\r\nförorsakat stora bottenskador under den tid\r\nutvinningen pågått och som blir bestående kanske\r\nför all framtid.</pre><pre>Dessa företag söker nu genom svenska företag att\r\nfå fortsätta med utvinningen på svenskt område vid\r\nstora Middelgrund.</pre><pre>Har industriministern för avsikt att låta förstörelsen\r\nav havsbotten på svenskt område fortsätta?</pre><pre>1990/91:494 av Håkan Holmberg (fp) till\r\nmiljöministern om en nationalpark vid\r\nFärnebofjärden:</pre><pre>Området kring Färnebofjärden i Dalälvens nedre\r\nlopp är i dag en orörd biotop med ett unikt djurliv.\r\nHär finns bl.a. den utrutningshotade vitryggiga\r\nhackspetten, den sällsynta gråspetten, havsörn,\r\nlovdjur och utter samt ovanliga insekter, svampar\r\noch lavar. Få områden kan vara mer lämpade att\r\ngöra till nationalpark än detta.</pre><pre>Men planerna på att göra området till nationalpark\r\nhotas i dag genom att regeringen i sin\r\nbudgetproposition vill skära bort en femtedel av de\r\n100 milj.kr. som varje år lämnas till\r\nnaturvårdsverket för markförvärv inom planerade\r\nnationalparker och naturreservat. Risken är nu\r\nbetydande att en större markinlösen som\r\nplanerades under 1991 inte kan äga rum samt att\r\nskogsägare i området ser sig tvungna att börja\r\navverka eftersom de kanske inte får någon\r\nersättning för sin sparade skog.</pre><pre>Situationen är nu mycket oroande. Att, som\r\nregeringen gjort, kalla indragningen av medel för\r\nen ''tillfällig'' åtgärd hjälper inte. Det är nu som\r\nhotet finns.</pre><pre>Mot bakgrund av det ovan anförda vill jag fråga\r\nstatsrådet Birgitta Dahl:</pre><pre>Vilka åtgärder är regeringen beredd att vidta för att\r\ni år se till att området vid Färnebofjärden räddas\r\nsom kommande nationalpark?</pre><pre>25 § Kammaren åtskildes kl. 16.33.</pre><pre>Förhandlingarna leddes av tredje vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}