{"dokumentstatus":{"dokument":{"hangar_id":"2387828","dok_id":"GG09119","rm":"1992/93","beteckning":"119","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"119","slutnummer":"0","datum":"1993-06-01 00:00:00","systemdatum":"2005-10-27 14:02:11","publicerad":"1993-06-01 00:00:00","titel":"Riksdagens snabbprotokoll 1992/93:119 Tisdagen den 1 juni","subtitel":null,"status":null,"htmlformat":null,"relaterat_id":null,"source":"webbnav","sourceid":"{A7C36AFF-37AB-44F5-A08E-8BC0246B06BF}","dokument_url_text":"http://data.riksdagen.se/dokument/GG09119/text","dokument_url_html":"http://data.riksdagen.se/dokument/GG09119","dokumentstatus_url_xml":"http://data.riksdagen.se/dokumentstatus/GG09119","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1992/93:119</div>\r\n<div class=\"sidhuvud_datum\">Tisdagen den 1 juni</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1  §  Meddelande om muntliga frågor till\r\nregeringen den 3 juni</pre><pre>Anf. 1  TREDJE VICE TALMANNEN:</pre><pre>Jag får meddela att vid frågestunden torsdagen den\r\n3 juni kl. 14.30 kommer följande statsråd att\r\nnärvara:</pre><pre>Statsminister Carl Bildt (m), miljöminister Olof\r\nJohansson (c), civilminister Inger Davidson (kds),\r\nstatsrådet Bo Könberg (fp) och statsrådet Beatrice\r\nAsk (m).</pre><pre>Statsministern besvarar övergripande och\r\nallmänpolitiska frågor. Frågorna till övriga statsråd\r\nförutsätts beröra deras ansvarsområden inom\r\nregeringen.</pre><pre>2 §  Meddelande om information från\r\nregeringen</pre><pre>Anf. 2  TREDJE VICE TALMANNEN:</pre><pre>Utöver vad som tidigare aviserats om information\r\nefter frågestunden av miljöminister Olof Johansson\r\n(c) får jag meddela att information också kommer\r\natt lämnas av kommunikationsminister Mats Odell\r\n(kds) om SAS.</pre><pre>3 §  Anmälan om återtagande av plats i\r\nriksdagen</pre><pre>Tredje vice talmannen meddelade att Sten\r\nAndersson i Stockholm (s) och Lena Boström (s)\r\ndenna dag återtagit sina platser i riksdagen,\r\nvarigenom uppdraget som ersättare upphört för\r\nBengt Lindqvist och Eivor Husing.</pre><pre>4  §  Justering av protokoll</pre><pre>Justerades protokollen för den 24 och 25 maj.</pre><pre>5 §  Svar på interpellationerna 1992/93:164 och\r\n175 om kommunal medverkan i\r\nsjöräddningstjänst</pre><pre>Anf. 3  Försvarsminister ANDERS BJÖRCK\r\n(m):</pre><pre>Herr talman! Gunhild Bolander har frågat mig om\r\njag är beredd att vidta åtgärder i syfte att låta\r\nsamarbetet mellan staten och vissa kommuner om\r\nräddningstjänst till sjöss utvidgas till att även\r\nomfatta Gotlands kommun.</pre><pre>Sven-Olof Petersson har frågat mig om jag är\r\nberedd att verka för ett effektivare sambruk mellan\r\nde olika resurser som kan användas i\r\nräddningstjänst till sjöss och därmed låta vissa\r\nBlekingekommuner bli aktuella som\r\nsamarbetspartner till staten.</pre><pre>De två interpellanterna tar upp samma principfråga\r\nvarför jag besvarar dem i ett sammanhang.</pre><pre>Staten slöt under åren 1984--1990 avtal med ett\r\nantal kommuner om medverkan i\r\nKustbevakningens kemikaliebekämpning till sjöss.\r\nKommunera åtog sig att genom sina räddningskårer\r\ntillhandahålla insatsgrupper som med kort varsel\r\nskulle kunna rycka ut till platser som\r\nKustbevakningen anger. Staten anordnade en för\r\nändamålet anpassad utbildning.</pre><pre>Avtal slöts med Stockholm, Göteborg, Malmö och\r\nHelsingborg. Dessa kommuner bedömdes av\r\nStatens brandnämnd ha både en tillräckligt stor\r\norganisation för att klara åtagandet och en\r\nbetydande erfarenhet av räddningsinsatser vid\r\nkemikalieutsläpp på land. Möjligheterna till\r\nsamövning med Kustbevakningen, liksom\r\ntransportmönstret för kemikalier, beaktades likaså\r\nnär urvalet gjordes. För Norrlandskusten blev\r\nlösningen att två något mindre räddningskårer,\r\nHärnösand och Kramfors, tillsammans åtog sig\r\nuppgiften.</pre><pre>Regeringen uppdrog i augusti 1991 åt Statens\r\nräddningsverk att med bistånd av Kustbevakningen\r\noch Sjöfartsverket ta upp nya förhandlingar med de\r\nsex aktuella kommunerna. Syftet med uppdraget\r\nvar bl.a. att vidga avtalen till att också gälla\r\nmedverkan i Sjöfartsverkets uppgifter inom\r\nsjöräddningen vad gäller livräddning ombord på\r\nfartyg. Nya avtal träffades sommaren 1992.</pre><pre>Den ordning som gäller är enligt min mening\r\nexempel på bra samverkan mellan statliga\r\nmyndigheter och kommuner. Räddningskårernas\r\nkompetens i fråga om kemikaliebekämpning och\r\nrökdykning tas till vara i den statliga\r\nräddningstjänsten, samtidigt som kommunernas\r\npersonal erbjuds en utbildning som också är\r\nvärdefull i den kommunala räddningstjänsten.</pre><pre>Enligt min bedömning ger de nuvarande avtalen en\r\ngod täckning av våra kustvatten. En utökning med\r\nnågon kommun på ostkusten skulle i och för sig\r\nvara av värde. Av ekonomiska skäl har någon\r\nutvidgning inte aktualiserats. Avtalen är dyra. Det\r\när totalt ca 450 personer som medverkar, och det\r\nkostar att utbilda och öva en så stor organisation.</pre><pre>Kustbevakningen och Sjöfartsverket följer\r\nverksamheten och får bedöma om fler kommuner\r\nbör engageras i verksamheten och i så fall väga\r\nintresset av detta mot andra angelägna behov på\r\nräddningstjänstens område.</pre><pre>Avslutningsvis vill jag påminna om att Gotland är\r\nett högt prioriterat område i vår försvarsplanering.\r\nSom Gunhild Bolander mycket väl känner till har\r\nalla ansträngningar gjorts för att bibehålla de\r\nresurser som finns på Gotland för såväl\r\nförsvarsändamål som för kustbevakning. Detta har\r\nstor betydelse också för vår beredskap för\r\nräddningstjänstinsatser till sjöss.</pre><pre>Anf. 4  SVEN-OLOF PETERSSON (c):</pre><pre>Herr talman! Låt mig inledningsvis tacka\r\nförsvarsministern för svaret på såväl den av mig\r\nställda interpellationen som för den som min\r\nkollega Gunhild Bolander har ställt. Låt mig också\r\nfå notera att Gunhild Bolander framför sitt\r\nbeklagande över att hon på grund av hastigt\r\npåkomna familjeskäl inte kan delta i dagens debatt.\r\nMen hon har med intresse tagit del av\r\nförsvarsministerns svar, och jag vet att hon kommer\r\natt även framgent följa frågan i olika sammanhang.</pre><pre>Herr talman! Haven och vattenlederna har under\r\nårhundraden, för att inte säga årtusenden, varit de\r\nleder som bundit folk, nationer, världsdelar och\r\nkulturer samman. Så är det också i dag, inte minst\r\ni fråga om transporter som berör handeln mellan\r\nolika länder. I vårt eget närområde Östersjön har vi\r\nunder de senaste åren fått se helt nya transportleder\r\nväxa fram. Det är inte obefogat att anta att\r\nytterligare trafikökningar kommer att ske här både\r\nvad gäller transporter av gods av skilda slag liksom\r\ntransport av människor.</pre><pre>Längst sydkusten och i området i södra Östersjön\r\nfinns den mest omfattande trafiken i det svenska\r\nnärområdet. Vid en studie av trafikflödena i\r\nÖstersjön går det att notera att det egentligen är\r\nområdet mellan Bornholm och Blekingekusten som\r\när mest frekventerad, för att sedan spridas ut i\r\nströmmar öster och väster om Gotland och likaså\r\nner mot den polska kusten. I detta område finns\r\nockså den största koncentrationen av fiskefartyg i\r\nolika storlekar och skick. Även den allt mer\r\nomfattande färjetrafiken mellan i synnerhet\r\nsydöstra Sverige och de baltiska staterna och Polen\r\ngör att trafiken har ökat och fått en helt annan typ\r\noch omfattning än vad vi tidigare har varit vana vid.\r\nSåledes ökar Östersjöns betydelse som\r\ntransportled. Det är givetvis viktigt att\r\ntransporterna sker på säkrast tänkbara sätt och att\r\ndet finns ett tillräckligt och effektivt skydd som kan\r\ngripa in om olyckan är framme.</pre><pre>Regeringen har ju tidigare givit Räddningsverket i\r\nuppdrag att träffa avtal med sex kommuner om\r\nbekämpning av kemikalieolyckor till sjöss och\r\nlivräddning ombord på fartyg. De kommuner som\r\navtal har tecknats med är kustkommuner. Men det\r\när i högsta grad anmärkningsvärt att det inte finns\r\nnågot enda sådant avtal med någon kommun längs\r\nkuststräckan Malmö--Stockholm, inkl. Gotland,\r\ndvs. inom det område där sjöfarten är som\r\nintensivast och där en utvidgning och ytterligare\r\nutbyggnad av trafiken sker fortlöpande.</pre><pre>Av försvarministerns svar framgår det att han anser\r\natt en utökning med någon kommun längs\r\nostkusten hade varit av värde. Jag kan inte hålla\r\nmed om att de hittills tecknade avtalen skulle\r\ninnebära en god täckning av våra kustvatten. Ingen\r\nkommun på den aktuella kuststräckan Malmö--\r\nStockholm, inkl. Gotland, har givits någon sådan\r\nmöjlighet. Detta kan då inte utgöra en god täckning\r\noch ge den trygghet och allsidiga kompetens som\r\nkan behövas för att få en säker sjöfart i ett av\r\nvärldens mest känsliga vatten. Sett från\r\ninternationell synpunkt kan vi ju också konstatera\r\natt de stater på andra sidan Östersjön som nyligen\r\nhar återvunnit sin frihet har begränsade resurser\r\noch att vi också, inte minst från allmänmänsklig\r\nsynpunkt, får ha ett gemensamt ansvar att hjälpa\r\ndem när olyckan är framme och fara hotar på deras\r\nvatten. Jag har kännedom om att vi på olika sätt har\r\nstöttat våra baltiska grannar med resurser för\r\nkustbevakningsändamål, och det är en positiv och\r\nbra satsning. Jag tror också att vi vad gäller\r\nlivräddning till sjöss och kemikalieolyckor bör\r\nkunna ha resurser som kan användas gemensamt.</pre><pre>Givetvis skall de resurser vi har användas på det\r\nmest optimala sättet. Självfallet kostar\r\nräddningstjänst pengar. Men att säga att avtalen är\r\ndyra förefaller mig något märkligt. Dyrt i\r\nförhållande till vad? Räddningstjänst är kostsamt,\r\noch man kan hävda att alla typer av försäkringar\r\noch premier kostar pengar så länge olyckan inte är\r\nframme och de behöver utnyttjas. Men den dag\r\nolyckan är framme, i synnerhet då det är fråga om\r\nliv, blir det fråga om väl använda resurser. Det går\r\negentligen inte att värdera liv och att sätta ett pris\r\npå den typen av insatser i dessa sammanhang.</pre><pre>Vid samverkan och effektivt utnyttjande av\r\nsamhällets totala resurser är det onekligen så att om\r\nolyckan skulle vara framme i Östersjön -- jag syftar\r\ndå i synnerhet på just nämnda område -- är det långt\r\ndit såväl från Stockholm som från Malmö. Man kan\r\nockså anta att de resurser som finns närmast i det\r\naktuella området i första hand kommer att\r\nutnyttjas.</pre><pre>Sett från blekingsk horisont finns det såväl resurser\r\nsom kompetens som borde tas till vara och som\r\nförmodligen också kommer att utnyttjas. Jag\r\ntänker då på Flygvapnets och Marinens olika\r\nhelikopterresurser i Kallinge, på Marinens övriga\r\nresurser baserade i eller utgående från Karlskrona,\r\npå Kustbevakningens resurser, som till stor del\r\nutgår från Karlskrona och blekingska hamnar, och\r\npå sjöräddningskryssare i området. På Gotland\r\nfinns motsvarande resurser, såsom helikoptrar och\r\nfartyg från kustbevakning och sjöräddning.</pre><pre>Visserligen är dessa kommuner små och har\r\nbegränsade resurser i jämförelse med Stockholm,\r\nGöteborg och Malmö. Men kompetensen i\r\nkommunerna och möjligheten till samverkan med\r\nolika kommuner inom området är en ovärderlig och\r\nbetydelsfull tillgång. Jag menar att vi skall ta till\r\nvara denna möjlighet och framför allt se till att de\r\ninvesteringar som redan är gjorda såväl när det\r\ngäller människor som när det gäller material blir\r\noptimalt utnyttjade för ett effektivt sambruk.</pre><pre>Försvarsministern säger vidare att\r\nKustbevakningen och Sjöfartsverket följer\r\nverksamheten och får bedöma om fler kommuner\r\nbör engageras i verksamheten. Jag har visserligen\r\nfullt förtroende för dessa organisationer och\r\nmyndigheter, men är detta tillräckligt? Jag vill\r\nockså samtidigt påminna om det beslut som\r\nriksdagen nyligen fattat om en utredning om\r\nsamhällets totala maritima resurser. Jag frågar\r\ndärför försvarsministern om han kan tänka sig att\r\nutredningen får i uppdrag att också se över denna\r\nfråga, såvida inte försvarsministern har för avsikt\r\natt tillse att de efterfrågade avtalen kommer till\r\nstånd innan dess.</pre><pre>Det finns också information om att såväl\r\nLänsstyrelsen i Blekinge som kommunerna där har\r\nintresse av att medverka i detta arbete. Jag tycker\r\natt försvarsministern bör svara på frågan om\r\nhuruvida han är beredd att ytterligare positivt\r\npröva möjligheten av dessa kommuners medverkan\r\ni det aktuella systemet.</pre><pre>Anf. 5  Försvarsminister ANDERS BJÖRCK\r\n(m):</pre><pre>Herr talman! Låt mig först säga att jag delar Sven-\r\nOlof Peterssons uppfattning om vikten av att se\r\növer situationen när det gäller Östersjön.\r\nÖstersjöns sjötrafik kan öka, inte minst tack vare\r\natt de tre baltiska länderna har blivit fria och att de\r\npå sikt kan beräknas bygga upp egna\r\nhandelsflottor. Vi är emellertid inte där ännu. Det\r\nkommer med all säkerhet att ta relativt lång tid.\r\nMen det är självklart att detta är något som vi\r\nnoggrant följer, bl.a. från Försvarsdepartementets\r\nsida med tanke på vårt ansvar för kustbevakningen.</pre><pre>Urvalsprinciperna har jag redan redovisat.\r\nGeografiskt har man faktiskt täckt såväl\r\nNorrlandskusten, ostkusten och västkusten som\r\nÖresund.</pre><pre>På grund av den mycket täta fartygstrafiken och det\r\nstora antalet kemikalietransporter i Öresund är\r\navtal upprättade med både Helsingborg och\r\nMalmö. Räddningskåren i Malmö ligger också väl\r\ntill med tanke på insatser vid Skånes sydkust och\r\nvid Blekingekusten.</pre><pre>Sven-Olof Petersson tar också upp frågan om\r\nförsvarsmaktens roll i detta sammanhang, med\r\ntanke på fartyg och tunga helikoptrar. Vi skall\r\nkomma ihåg att de avtal som vi i dag diskuterar, är\r\nett slags komplettering till de ordinarie\r\nsjöräddningsresurserna. På det här sättet tillför\r\nman den specialistkompetens som kan behövas i\r\nfråga om kemikaliebekämpning, brandsläckning\r\noch rökdykning. Dessa resurser finns nästan enbart\r\nhos kommunernas räddningskårer.</pre><pre>Försvarsmaktens fartyg och tunga helikoptrar,\r\nliksom Kustbevakningens fartyg och flygplan, ingår\r\nredan i sjöräddningsorganisationen och har, som vi\r\nalla vet, är deras uppgifter mycket viktiga.</pre><pre>Ansvaret för dessa verksamheter är delat mellan\r\nolika departement. För Sjöräddningstjänsten, som\r\ni det här sammanhanget kanske är mest aktuell, är\r\nkommunikationsministern ansvarigt statsråd. Jag\r\nutgår från att han, liksom jag, noga kommer att\r\nbevaka den här frågan.</pre><pre>Den utredning om maritima resurser, som Sven-\r\nOlof Petersson talar om, har helt nyligen beställts\r\nav riksdagen. Direktiven är ännu inte utformade,\r\nmen jag skall självfallet överväga i vad mån de\r\nproblem som Sven-Olof Petersson tar upp här i dag\r\nockså skulle kunna belysas inom ramen för denna\r\nutredning. Men jag understryker att vi ännu inte\r\ntillsatt utredningen och utfärdat några direktiv.\r\nBeställningen från riksdagen är ju blott ett par\r\nveckor gammal.</pre><pre>Anf. 6  SVEN-OLOF PETERSSON (c):</pre><pre>Herr talman! Det är positivt att försvarsministern\r\nser den här utredningen som en möjlighet att gå\r\nvidare i frågan. Jag förutsätter att de direktiv som\r\nkommer att lämnas genom försvarsministerns och\r\ndepartementets försorg blir utformade så att\r\nsambruk ytterligare kommer att eftersträvas. Jag\r\nförutsätter vidare att denna fråga också kan komma\r\nmed i bedömningen.</pre><pre>Jag har dock en något avvikande uppfattning när\r\ndet gäller sjötrafikens volymer för olika delar av\r\nvåra kuststräckor. Enligt den information som jag\r\nhar, är det årligen bara ungefär hälften så många\r\nfartygsrörelser i Öresundsområdet som i området\r\nmellan Bornholm och den svenska kusten. Det gör\r\nmig något bekymrad, eftersom det ofta är höljt i\r\ndunkel vilka laster som finns ombord på fartygen.\r\nOfta vet vi inte varifrån fartygen kommer eller vart\r\nde egentligen är på väg. Vi vet inte heller vad de har\r\ni sina tankar eller containrar.</pre><pre>I syfte att bringa klarhet i denna fråga har Gunhild\r\nBolander och jag i gemenskap tidigare väckt\r\nmotioner i vilka vi har efterlyst anmälningsplikt för\r\nfartyg som anlöper Östersjön eller som lämnar\r\nÖstersjöhamn. På så sätt skulle man kunna få en\r\naktuell och god bild av vad för slags gods som\r\ntransporteras och vart det transporteras. Det skulle\r\nvara intressant att höra försvarsministern\r\nkommentera om det skulle kunna vara föremål för\r\nsvenskt agerande, i synnerhet internationellt\r\neftersom jag förstår att detta måste ske i\r\növerenskommelser mellan olika Östersjöstater.\r\nFrågan har tidigare ställts och behandlats på\r\nmotsvarande sätt i försvarsutskottet vad gäller\r\nÖresundsområdet.</pre><pre>Jag vill understryka att resurserna som finns i\r\nkustområdena i Blekinge och på Gotland faktiskt\r\nborde kunna utnyttjas. När det i försvarsministerns\r\nsvar sägs att 450 man är delaktiga, kan det tolkas\r\nsom att gälla enbart brandförsvaret. Men såvitt jag\r\nförstår av de kontrakt som finns med de aktuella\r\nkommunerna, förbinder man sig att hålla en\r\ngrundbemanning till förfogande bestående av tre\r\nbefäl och sex brandmän, dvs. en grundbemanning\r\nbestående av nio personer per kommun. Detta\r\nborde givetvis också vara möjligt för Gotlands\r\nkommun och för någon kommun, eller några\r\nkommuner i gemenskap, i Blekinge att ställa upp\r\nmed. Styrkan är liten i förhållande till vad som kan\r\nuträttas, och detta borde ses över.</pre><pre>Vi kan också konstatera att samtliga Blekinges\r\nkustkommuner har resurser som borde kunna\r\nanvändas. I Sölvesborg finns det\r\nlivräddningskryssare. I Karlshamn finns stor\r\nerfarenhet av exempelvis olje- och\r\nkemikalietransporter genom den stora och för\r\nlandet så viktiga hamnen. I Ronneby finns F 17:s\r\nhelikoptrar som faktiskt ofta tagit med sig personal\r\nfrån räddningstjänsten i Ronneby när det gällt\r\nsnabba uppdrag ute till sjöss. Kunskaperna vad\r\ngäller sanering av t.ex. senapsgas är också goda.\r\nVilka resurser som finns i Karlskrona på den\r\nmarina sidan har redan nämnts. Självfallet finns\r\ndet, som försvarsministern känner till, en\r\nuppbyggnad av en utbildningsplattform inom\r\nmarinens område vad gäller exempelvis frågor som\r\nutbildning inom sjöräddning.</pre><pre>Anf. 7  Försvarsminister ANDERS BJÖRCK\r\n(m):</pre><pre>Herr talman! Förändringar i fartygstrafiken sker ju\r\nkontinuerligt, både när det gäller volym och, inte\r\nminst, när det gäller den typ av tonnage som\r\ntrafikerar olika rutter. Det gäller så besvärliga\r\ntransporter att hantera som moderna kemikalier,\r\nolja, m.m. Det finns självfallet all anledning -- jag\r\ntror inte att vi är oense därom -- att kontinuerligt\r\nfölja upp detta. Det ankommer framför allt på\r\nSjöfartsverket och Kustbevakningen att göra så.</pre><pre>Därefter får man kontinuerligt utvärdera för att\r\nkunna dra aktuella slutsatser. Slutsatserna kan\r\nsjälvfallet påverka den typ av organisation som vi i\r\ndag diskuterar.</pre><pre>För att kunna ta till vara kompetensen som finns i\r\nolika kommuner är det naturligtvis önskvärt att i\r\nprincip alla kommuner som har lämpliga resurser\r\ndeltar i sjöräddningstjänsten.</pre><pre>Av räddningstjänstslagen framgår det för övrigt en\r\nskyldighet för myndigheter och kommuner att på\r\nuppmaning av räddningsledaren delta i en\r\nräddningsinsats. Här gäller nu att Sjöfartsverket\r\nhar särskilda överenskommelser med ett tiotal\r\nkommuner, bl.a. Visby kommun, som Gunhild\r\nBolander nämnde i interpellationen. Det innebär\r\natt man tillhandahåller en lämplig räddningsbåt,\r\nsom räddningskåren vid behov bemannar.</pre><pre>Jag vill påstå att organisationen på det här området\r\när bra. Sven-Olof Petersson har pekat på ett antal\r\nfaktorer som kan komma att leda till förändringar.\r\nJag är självfallet beredd att pröva detta, men det\r\nmåste då ske på grundval av ett gediget underlag.\r\nDessutom ligger det primära ansvaret på de båda\r\nmyndigheterna, Sjöfartsverket och\r\nKustbevakningen. Det är väl rimligt att man lyssnar\r\ntill dessa när det gäller bedömningen av\r\nutvecklingen på området. Den utredning som här\r\nhar nämnts kan också vara ett instrument som kan\r\nanvändas för att se över de organisatoriska\r\nförutsättningarna för att förbättra skyddet.</pre><pre>Anf. 8  SVEN-OLOF PETERSSON (c):</pre><pre>Herr talman! Typen av tonnage förändras ju genom\r\nåren. Som framgått av diskussionen här har det inte\r\nminst under de senaste åren blivit mer och mer\r\nsvårhanterligt gods som transporteras på sjön. När\r\nolyckan är framme, är det ofta väldigt svårt att veta\r\nvilka åtgärder man skall vidta och hur man skall\r\nvidta dem. Vid en oljeolycka som för ett par år\r\nsedan inträffade söderut förelåg det ett mycket\r\nstort hot i närheten av oss. Olika omständigheter --\r\nsåväl skickligt agerande från myndigheternas sida\r\nsom tur med vädret -- gjorde dock att man undvek\r\nden katastrof som annars kunde ha blivit följden.\r\nDetta accentuerar också behovet av ytterligare\r\nsamordning mellan de resurser som finns.</pre><pre>Jag tycker i och för sig som försvarsministern, att vi\r\ni Sverige har bra organisation på det mesta. Det kan\r\njag gott hålla med om. Men bra kan alltid bli bättre.\r\nDet är viktigt att understryka att vi måste ta till vara\r\nde resurser som finns och som vi kanske ändå hade\r\nvarit tvungna att ta till. Det är värdefullt att ha med\r\ndessa resurser från början. Det finns kompetens\r\noch en otrolig sjövana bland de människor som är\r\nengagerade och som bor i kustkommunerna. Det\r\nfinns även en stor kompetens när det gäller att öva\r\noch att träna ombord på fartyg. Man har dessa\r\nresurser nära till hands. Det är lätt att gå ombord\r\noch att lära sig att hitta på ett fartyg och förstå hur\r\ndet är uppbyggt. Även om fartyg skiljer sig åt\r\nsinsemellan, finns det ändå ett visst system i det\r\nhela, men det kan vara fråga om olika material och\r\nolika risker.</pre><pre>Jag vill än en gång ta upp frågan om\r\nanmälningsplikt. Jag uppfattade aldrig om\r\nförsvarsministern har samma åsikt som jag och om\r\nhan är beredd att internationellt ta upp frågan och\r\nverka för att man får till stånd ett\r\ninformationsavlämnande för fartyg som går in i\r\nÖstersjön eller lämnar Östersjön. Detta\r\ninformationsavlämnande kan sedan användas som\r\nbas när man lägger upp trafikrutter och för att\r\nvariera den beredskap som bör finnas inom den här\r\ntypen av verksamhet.</pre><pre>Jag tror för övrigt att berörda myndigheter,\r\nKustbevakningen och Sjöfartsverket, bör fortsätta\r\natt följa upp dessa frågor och göra kontinuerliga\r\nomprövningar. Som försvarsministern säger är det\r\nviktigt att utredningen kan vara en väg att nå fram.</pre><pre>Med det anförda vill jag än en gång tacka för de\r\nsvar som har givits. Som jag uppfattade det råder\r\ndet samstämmighet när det gäller behovet av att ha\r\nen bättre sjöräddningsresurs än vi för närvarande\r\nhar. Eftersom viljan finns, bör detta kunna ordnas.\r\nJag hoppas att försvarsministern agerar snabbt, så\r\natt det kommer till stånd en omprövning.</pre><pre>Anf. 9  Försvarsminister ANDERS BJÖRCK\r\n(m):</pre><pre>Herr talman! Jag vill först kommentera det faktum\r\natt det går åt 450 personer för att uppfylla dessa\r\navtal. Sven-Olof Petersson antydde att det skulle\r\nröra sig om väldigt många människor. Om man\r\nskall ha beredskap dygnet runt, året om med\r\nkvalificerad utbildad personal, handlar det om så\r\npass många människor. Vi alla som i en eller annan\r\negenskap tvingas syssla med beredskap vet att det\r\när mycket dyrt. Det är bland det dyraste man kan\r\nägna sig åt. Dess värre är det ibland nödvändigt\r\nmed beredskap.</pre><pre>Anmälningsplikt är en fråga för i första hand\r\nkommunikationsministern. Sjöfartsverket ligger ju\r\nunder Kommunikationsdepartementet. I den här\r\ntypen av ärenden eftersträvar vi självfallet en\r\ngemensam beredning mellan olika inblandade\r\ndepartement. I det här fallet tillkommer dessutom\r\nUtrikesdepartementet, eftersom det rör sig om\r\ninternationella överenskommelser.</pre><pre>Jag kan försäkra Sven-Olof Petersson att jag\r\nkontinuerligt skall följa den här frågan och hålla\r\nsamråd med kommunikationsministern och med\r\nberörda myndigheter. Sedan får utvecklingen visa i\r\nvad mån det är påkallat med förändringar i\r\norganisationen och i vilken utsträckning medel kan\r\nkomma att ställas till förfogande för detta. Den\r\nnuvarande organisationen är ju ingalunda fastställd\r\nför evigt.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 12.26 på förslag av tredje vice\r\ntalmannen att ajournera förhandlingarna till kl.\r\n14.00, då dagens frågestund skulle börja.</pre><pre>Återupptagna förhandlingar</pre><pre>Förhandlingarna återupptogs kl. 14.00.</pre><pre>6 §  Svar på fråga 1992/93:693 om åtgärder för\r\natt förhindra skred i Göta Älvdal</pre><pre>Anf. 10  Kommunikationsminister MATS\r\nODELL (kds):</pre><pre>Fru talman! Rune Evensson har frågat mig vilka\r\nåtgärder regeringen avser vidta för att garantera\r\nden framtida trafiken i Göta Älvdal.</pre><pre>Skredet den 14 april 1993 i Göta Älvdal vid\r\nAgnesberg alldeles norr om Göteborg är enligt min\r\nmening en allvarlig påminnelse om riskerna med\r\nbyggande i älvdalen.</pre><pre>Snabba åtgärder från Räddningstjänsten i\r\nGöteborg, Statens geotekniska institut och\r\nTrollhätte Kanalverk m.fl. har inneburit att\r\nriskerna för ytterligare skred just nu har minskat.\r\nFortfarande finns dock rasrisker kvar och en\r\ndygnetruntövervakning sker på platsen.\r\nKanaltrafiken och trafiken på järnvägen förbi\r\nskredområdet har snabbt kunnat komma i gång\r\nigen men med vissa begränsningar.</pre><pre>En årlig inspektionsresa i hela dalen genomfördes\r\nden 14 maj 1993.</pre><pre>Ytterligare studier över förutsättningarna för\r\nbebyggelse och framtida utbyggnader av vägar och\r\njärnvägar i just Göta Älvdal är mycket angelägna\r\natt genomföra.</pre><pre>Statens geotekniska institut har av regeringen den\r\n28 januari 1993 getts ett sådant uppdrag och SGI\r\nhar redan inlett sitt arbete i samverkan med\r\nlänsstyrelsen i Älvsborgs län och Göteborgs och\r\nBohus län samt särskilt Ale kommun.</pre><pre>Anf. 11  RUNE EVENSSON (s):</pre><pre>Fru talman! Jag vill tacka\r\nkommunikationsministern för svaret på min fråga.\r\nAnledningen till min fråga är den besvärliga\r\ngeotekniska situation som råder i Göta Älvdal. Det\r\ngäller framför allt sträckan Göteborg--Trollhättan.\r\nFlera skred har genom åren gått i detta område,\r\nsom har en mycket låg stabilitet. På vissa ställen\r\nligger man farligt nära 1,0 som är balanspunkten för\r\nskred.</pre><pre>Enligt framlagda förslag skall på sikt riksväg 45\r\nbyggas ut till motorvägsstandard, dubbelspår skall\r\nbyggas på järnvägen mellan Göteborg och Båstad\r\noch även kommunerna har utbyggnadsplaner. På\r\nGöta älv bedrivs sjöfart. Alla dessa verksamheter\r\nberörs av skredrisken.</pre><pre>Vid det skred som nyligen gick vid Agnesberg, där\r\nstrandområden rasade ut i Göta älv, har\r\nlermassorna delvis fyllt upp flodfåran. Där djupet\r\ntidigare var 7--8 m är det nu endast 5,20 m. Detta\r\när till men för sjöfarten som inte kan gå med full\r\nlast.</pre><pre>Ett åtgärdsprogram har tagits fram av SGI,\r\nGöteborgs stad och Trollhätte Kanalverk som går\r\nut på att området skall förstärkas för att förhindra\r\nnya skred. Ansvarsfrågan är oklar. Regeringen bör\r\nge besked om finansieringen för att inte onödigtvis\r\nfördröja nödvändiga åtgärder. Det går inte att säga\r\natt staten eventuellt betalar senare.</pre><pre>De akuta åtgärderna är kostnadsberäknade till\r\n15,5 miljoner. Det är viktigt att utförda\r\ngeotekniska undersökningar inom den aktuella\r\nälvsträckan sammanställs och att dessa\r\nkompletteras med nya. Detta är vi överens om.</pre><pre>Det pågår också en kostnadsanalys över vad olika\r\nskred skulle få för konsekvenser i kostnader och i\r\nmänniskoliv. Åtgärder bör i stället, menar jag, med\r\nall kraft sättas in för att förebygga att skred uppstår.\r\nDe 25 miljoner som staten årligen satsar i budgeten\r\nkanske skulle behöva utökas just för Göta Älvdal.</pre><pre>Anf. 12  Kommunikationsminister MATS\r\nODELL (kds):</pre><pre>Fru talman! Rune Evensson pekar just på de risker\r\nsom finns i det här området. Detta var något som\r\nregeringen var medveten om innan det här skredet\r\ngick. Därför gav vi redan den 28 januari uppdraget\r\ntill Statens geotekniska institut att i samråd med\r\nberörda intressenter, bl.a. Statens räddningsverk,\r\nBanverket, Vägverket, Trollhätte Kanalverk,\r\nberörda länsstyrelser och kommuner samt med\r\nSGI, upprätta ett handlingsprogram för att\r\ngenomföra och finansiera en samlad geoteknisk\r\nanalys för Göta Älvdal.</pre><pre>Av denna analys skall framgå vilka avvägningar\r\nsom samhället måste göra för en fortsatt utbyggnad\r\nav infrastrukturen. Som Rune Evensson nämnde\r\nfinns planer på att bygga ut både väg och järnväg i\r\ndet här området. Inför en sådan exploatering av\r\ndetta geologiskt mycket känsliga område är det\r\nviktigt att få det här underlaget.</pre><pre>Beträffande frågan om den akuta situationen pågår\r\ndiskussioner och man är inne i ett mycket aktivt\r\nskede för att åstadkomma de förbättringar och\r\nförstärkningar som Rune Evensson nämnde.</pre><pre>Anf. 13  RUNE EVENSSON (s):</pre><pre>Fru talman! Den här frågan har två karaktärer,\r\nnämligen en akut situation och en långsiktig\r\nhistoria.</pre><pre>Skredet gick alltså den 14 april, men efter det\r\ndatumet har det gått ytterligare ett skred som dock\r\nvar mycket mindre. Det visar på den akut\r\növerhängande faran. De som är ansvariga bör och\r\nmåste agera. Tydligen har man vid Kanalverket\r\nbegärt att få överskrida sitt anslag för att\r\nomedelbart kunna ta itu med dessa åtgärder, annars\r\nkan skred gå när som helst. Det är därför viktigt att\r\nKanalverket får klart för sig att staten ställer upp på\r\nderas sida.</pre><pre>Jag håller med kommunikationsministern om att\r\ndessa frågor är svåra. Frågan om vem som skall\r\ngöra vad är också oklar, eftersom det är så många\r\nparter inblandade.</pre><pre>Anf. 14  Kommunikationsminister MATS\r\nODELL (kds):</pre><pre>Fru talman! Både regeringen, de aktuella\r\nkommunerna och länsmyndigheterna är medvetna\r\nom detta. Jag kan försäkra Rune Evensson om att\r\ndet just nu pågår ett intensivt arbete för att lösa\r\ndessa mycket akuta frågor.</pre><pre>Överläggningen var härmed avslutad.</pre><pre>7 §  Svar på fråga 1992/93:703 om\r\nÖresundsbron</pre><pre>Anf. 15  Kommunikationsminister MATS\r\nODELL (kds):</pre><pre>Fru talman! Georg Andersson har frågat\r\nstatsministern om regeringen har ambitionen att\r\ndriva arbetet beträffande Öresundsförbindelsen så\r\natt anläggningsarbetena kan påbörjas under\r\ninnevarande år. Arbetet inom regeringen är så\r\nfördelat att det är jag som skall svara på frågan.</pre><pre>Sveriges och Danmarks regeringar har genom ett\r\navtal om en fast förbindelse över Öresund enats om\r\natt gemensamt anlägga och driva en fast förbindelse\r\nför järnvägs- och vägtrafik mellan Malmö och\r\nKöpenhamn.</pre><pre>I avtalet anges bl.a. att det åligger Sverige och\r\nDanmark att tillse att arbetet med\r\nÖresundsförbindelsen inriktas på att\r\nanläggningsarbetena kan påbörjas år 1993. Med\r\nanledning av detta är det den svenska regeringens\r\nambition att driva arbetet med\r\nÖresundsförbindelsen så att anläggningsarbetena\r\nkan påbörjas under innevarande år.</pre><pre>Jag erinrar också om den miljöprövning som, i\r\nenlighet med avtalet och riksdagsbeslutet, för\r\nnärvarande görs av Öresundsförbindelsen.\r\nRegeringen prövar det konkreta förslaget till\r\nutformning av förbindelsen enligt naturresurslagen\r\noch vattenlagen. Avgörande i denna bedömning är\r\natt den s.k. nollösningen vad gäller\r\nvattenströmningen mellan Östersjön och Kattegatt\r\nkan säkerställas.</pre><pre>Anf. 16  GEORG ANDERSSON (s):</pre><pre>Fru talman! Jag vill tacka för svaret. Jag vill på en\r\ngång säga att jag inte uttrycker någon sidovördnad\r\nmot kommunikationsministern när jag ändå\r\nuttrycker en besvikelse över att inte statsministern\r\nsjälv vill svara på denna fråga. Frågan är nämligen\r\nställd med anledning av att det uppenbarligen råder\r\noenighet inom regeringen beträffande byggandet\r\nav Öresundsbron.</pre><pre>Situationen är ganska märklig. Sverige har, som\r\nnämnts här i svaret, ingått ett avtal med Danmark\r\nom att bygga en bro mellan Malmö och\r\nKöpenhamn. Regeringen har uppdragit åt ett\r\nhelstatligt bolag att genomföra projektet med\r\nhänsyn till vad som är ekologiskt motiverat,\r\ntekniskt möjligt och ekonomiskt rimligt, som det\r\nstår i avtalet. Byggandet skall föregås av en\r\nmiljöprövning. Regeringen har då angett att ett\r\navgörande för bedömningen vid miljöprövningen\r\när att den s.k. nollösningen kan säkerställas.</pre><pre>Nu framgår det av alla officiella remissvar till\r\nregeringen att en sådan nollösning är möjlig.\r\nOaktat dessa förhållanden fortsätter ministrarna i\r\nMiljö- och naturresursdepartementet att göra\r\nuttalanden emot broprojektet. Det var mot denna\r\nbakgrund jag ville utmana och uppmana\r\nregeringens lagledare, statsministern, att träda\r\nfram för att avge en förklaring.</pre><pre>Till min tillfredsställelse slår nu\r\nkommunikationsministern fast att regeringens\r\nambition är att driva arbetet så att\r\nanläggningsarbetena på Öresundsbron kan\r\npåbörjas i år. Jag tackar för det svaret.</pre><pre>Den svenska regeringens krav på nollösning\r\nbeträffande vattengenomströmningen måste\r\nsjälvfallet koordineras med den danska\r\nregeringens.</pre><pre>Det har uppenbarligen inte skett. Alla beriper ju att\r\nDanmark och Sverige måste enas om en gemensam\r\nbro och om ett gemensamt utförande. Jag frågar\r\ndärför på vad sätt regeringen avser att klara denna\r\nnödvändiga koordinering.</pre><pre>Anf. 17  Kommunikationsminister MATS\r\nODELL (kds):</pre><pre>Fru talman! Georg Andersson känner mycket väl\r\ntill att ett frågesvar är samordnat i\r\nregeringskretsen. Alla statsråden står bakom det\r\nsvar jag har lämnat. När vi avlämnar svar här i\r\nkammaren är det ju definitionsmässigt så, att det är\r\nregeringen kollektivt som svarar. Där kan Georg\r\nAndersson vara lugn.</pre><pre>Det har skett en samordning av krav på nollösning.\r\nDet finns alltså en gemensam uppfattning om vad\r\ndetta innebär. Om Georg Andersson kontaktar sina\r\npartivänner i det danska trafikministeriet kommer\r\nhan att få bekräftat att så är fallet.</pre><pre>Anf. 18  GEORG ANDERSSON (s):</pre><pre>Fru talman! Jag tar gärna emot tipset att kontakta\r\nden danska regeringen. Men mina kontakter med\r\nkonsortiet har gett vid handen att det har varit\r\nbrister i samordningen. Jag hoppas att det\r\nkommunikationsminstern nu säger innebär att det\r\nhar blivit en förbättring på det området. Faktum är\r\nju att man presenterar olika projekt från den\r\ndanska sidan resp. från den svenska sidan. Det\r\nskapar naturligtvis förvirring.</pre><pre>Jag är väldigt tacksam över det tydliga besked som\r\nkommunikationsministern ger om att svaret är\r\nsamordnat. Jag hoppas att det är slut med\r\nkrypskyttet mot Öresundsbroprojektet från Miljö-\r\noch naturresursdepartementet. Det har\r\nförekommit i olika sammanhang. Senast gällde det\r\nekonomin. Sakkunnige i Miljö- och\r\nnaturresursdepartementet Lennart Daléus var ute\r\npå arenan häromdagen och ifrågasatte den\r\nekonomiska kalkylen.</pre><pre>Jag vill gärna fråga kommunikationsministern om\r\nregeringen i dag gör någon annan bedömning av\r\nden ekonomiska kalkylen än den som låg till grund\r\nför riksdagsbeslutet.</pre><pre>Anf. 19  Kommunikationsminister MATS\r\nODELL (kds):</pre><pre>Fru talman! Svaret på den frågan är nej.</pre><pre>Anf. 20  GEORG ANDERSSON (s):</pre><pre>Fru talman! Jag vill tacka också för det svaret.</pre><pre>Överläggningen var härmed avslutad.</pre><pre>8 §  Svar på frågorna 1992/93:714 och 715 om\r\nPostens prissättning för tidningsdistribution</pre><pre>Anf. 21  Kommunikationsminister MATS\r\nODELL (kds):</pre><pre>Fru talman! Ines Uusmann har frågat mig vilka\r\nåtgärder jag tänker vidta för att Postverkets\r\nagerande i fråga om prissättning för\r\ntidningsdistribution på lördagar inte skall gå stick i\r\nstäv med statsmakternas intentioner i fråga om\r\ndistributionsstödet till dagspressen. Elvy\r\nSöderström har frågat kulturministern vilka\r\nåtgärder hon avser att vidta för att trygga\r\ndagstidningsdistributionen på lördagar. Eftersom\r\nfrågan avser Postverkets tidningsdistribution har\r\nden överlämnats till mig.</pre><pre>Frågorna är ställda mot bakgrund av att Postverket\r\nskulle planera kraftiga avgiftshöjningar för\r\nlördagsutbärning av dagstidningar från och med\r\nden 1 januari 1994.</pre><pre>Vad jag erfarit planerar Postverket inga kraftiga\r\navgiftshöjningar för lördagsutbärning av\r\ndagstidningar.</pre><pre>Anf. 22  ELVY SÖDERSTRÖM (s):</pre><pre>Fru talman! Jag ber att få tacka\r\nkommunikationsministern för svaret. Jag vet inte\r\nom jag skall skratta eller gråta, men jag konstaterar\r\natt det är dåligt ställt med kommunikationerna\r\nmellan Postverket,\r\nKommunikationsdepartementet och\r\nKulturdepartementet. Det gör jag därför att jag\r\nstår här med ett brev som är skrivet av Bengt\r\nBengtsson, regionchef i Sundsvall. Han har sänt det\r\ntill tidningen Nya Norrland. För att budskapet skall\r\nframgå tydligt ber jag att få läsa det brev som är\r\nskrivet.</pre><pre>Rubriken lyder: Lördagsutdelning av\r\ndagstidningar.</pre><pre>''Möjligheten att via Posten få dagstidningarna\r\nutdelade på lördagar inskränkes på många orter i\r\nMedelpad och Örnsköldsviks kommun fr.o.m. den\r\n1 juli 1993. På dessa orter kommer vi i\r\nfortsättningen att kunna erbjuda två alternativa\r\nutdelningsmöjligheter;</pre><pre>1. Vi fortsätter med lördagsutdelningen i samma\r\nutsträckning som i dagsläget, dock till ett pris som\r\nmotsvarar portot för ESS-brev. Se bifogad\r\nportotabell.''</pre><pre>I den tabellen står det inte att kostnaden är 30 kr\r\nper exemplar som vi skrev i vår fråga, utan att den\r\när 35 kr. Det var fel med 30 kr -- det är ett högre\r\npris.</pre><pre>Brevet fortsätter:</pre><pre>''2.Lördagsutdelning av dagstidningar upphör och\r\nkommer att utdelas påföljande vardag.</pre><pre>Då vi förstår att detta kan orsaka Er vissa\r\nbekymmer har vi för avsikt att kontakta Er inom\r\nkort för att diskutera de olika\r\nutdelningsalternativen samt vilka orter som är\r\nberörda.</pre><pre>Vänliga hälsningar Bengt Bengtsson, regionchef,\r\nSundsvall.''</pre><pre>Jag tycker att det här är tydligt. Brevet talar om att\r\ndet kommer att kosta 35 kr om man vill ha en\r\ndistribution i glesbygden. Som upplysning kan jag\r\nsäga att det t.ex. för tidningen Nya Norrland rör 1/3\r\nav huvudupplagan i Örnsköldsvik. Det motsvarar\r\nen kostnad på 1,5 miljoner kronor. Det innebär att\r\ndet inte blir någon utdelning.</pre><pre>Vad skulle kulturministern ha sagt om mångfalden\r\noch om värnandet av yttrandefriheten?</pre><pre>Anf. 23  INES UUSMANN (s):</pre><pre>Fru talman! Tack, statsrådet, för svaret! Vi är väl\r\nbåda medvetna om att Postens tidningsrörelse inte\r\nhar varit någon lysande affär rent\r\nföretagsekonomiskt på många år. Posten har ju inte\r\nbara som uppdrag att göra goda affärer, utan Posten\r\nhar ju ett antal väldigt viktiga samhällsuppgifter att\r\nsköta därutöver. Till detta regionala och sociala\r\nansvar hör faktiskt att man skall medverka till att\r\npå ett demokratiskt sätt sprida information och\r\nkultur. I det ingår också tidningsdistributionen.</pre><pre>Som Elvy Söderström mycket riktigt påpekade\r\nhandlar det här i första hand om de\r\ntidningsprenumeranter som bor på landsbygden.\r\nDet finns ett misstag i våra frågor. Vi inriktar oss\r\npå att höjningen planeras till den 1 januari 1994. I\r\nStockholms skärgård har den redan så att säga trätt\r\ni kraft. De tidningar som distribueras med posten i\r\nStockholms skärgård har redan upphört med\r\nlördagsutdelning därför att det är för dyrt.</pre><pre>På det sättet kan jag hålla med\r\nkommunikationsministern om att det vi påstod var\r\nfel, men jag vill i alla fall fråga\r\nkommunikationsministern om han har för avsikt att\r\ni samband med att distribution och moms vad gäller\r\ntidningar ses över också se över\r\nlördagsdistributionen för de dagstidningar som inte\r\nkan delas ut med hjälp av egna distributionskedjor\r\nutan måste delas ut med posten.</pre><pre>Anf. 24  Kommunikationsminister MATS\r\nODELL (kds):</pre><pre>Fru talman! Vi talar här uppenbarligen om två litet\r\nolika saker.</pre><pre>Offerering när det gäller postens distribution av\r\ntidningar på lördagar sker samlat för alla utgivare.\r\nPosten har en mycket liten andel av\r\ntidningsdistributionen i landet. Man har 6,5 % av\r\nantalet utgivna dagstidningar, och man får ungefär\r\n8 % av pengarna i det särskilda distributionsstödet.\r\n92 % går till andra distributörer.</pre><pre>Det kan kanske vara litet svårt att föra debatt om\r\nen i sammanhanget ganska liten distributör, som\r\ndock är dominerande på landsbygden. Där har vi\r\nsäkerligen problemet.</pre><pre>Frågan är vilket ansvar Posten har för att\r\ndistribuera dessa tidningar i olika delar av landet.\r\nDet kan man diskutera, och det gjorde den förra\r\nregeringen i en proposition som lades fram 1991.\r\nDär behandlades frågan om Postens\r\ntidningsrörelse. Propositionen gick ut på att\r\nPostens regionalpolitiska och sociala ansvar inte\r\nskulle omfatta distributionen av dagstidningar, att\r\nPostens distribution av tidningar och tidskrifter\r\nskulle ske på marknadsmässiga villkor till full\r\nkostnadstäckning, att skäl saknas för regeringen att\r\nfastställa priser eller övriga villkor i Postens\r\ntidningsrörelse och att Posten skall vara beredd att\r\npå begäran offerera distribution av tidningar.</pre><pre>Det var alltså den förra regeringen och den förra\r\nriksdagen som lade fast dessa principer. Man kan\r\nnaturligtvis diskutera om det finns ett sådant\r\nansvar. Jag är inte främmande för att det finns. Då\r\nkan man naturligtvis göra det Ines Uusmann frågar\r\nom, nämligen upphandla tjänsterna som ett\r\nregionalpolitiskt stöd för tidningsdistribution. Vi\r\nhar redan i dag ett socialt ansvar för kassaservice i\r\nglesbygd som kostar 300 miljoner kronor. Det är\r\nnaturligtvis fullt möjligt att göra ett motsvarande\r\nåtagande på det här området. Det är dock i dag inte\r\naktuellt.</pre><pre>Anf. 25  ELVY SÖDERSTRÖM (s):</pre><pre>Fru talman! Jag ställde frågan, om ministern lovar\r\natt verka för att regeringen i den totala översynen\r\nav presstödet verkligen kommer att ta tag i frågan\r\nom distributionsstödet. Det är nämligen en mycket\r\nstor och viktig fråga. Distributionsstödet är viktigt\r\nför att värna mångfalden av dagstidningar runt om\r\ni landet.</pre><pre>Ur konkurrenssynpunkt är det helt klart\r\noacceptabelt att man skall behöva betala 35 kr per\r\nexemplar för lördagstidningen. Det måste vi göra\r\nnågonting åt gemensamt, och då vill jag veta vad\r\nregeringen kan tänkas göra. Ställer regeringen upp\r\npå de krav som vi socialdemokrater har haft om en\r\ntotal översyn av vad presstödet innebär? Att\r\ndistribuera lördagstidningen till ett pris av 35 kr per\r\nexemplar är, som jag säger, en omöjlig uppgift.</pre><pre>Kommunikationsministern talar om att det är en\r\nliten andel det gäller. T.ex. är det en tredjedel av\r\ntidningen Nya Norrlands upplaga i min\r\nhemkommun Örnsköldsvik. Det är för oss en stor\r\ndel.</pre><pre>Anf. 26  INES UUSMANN (s):</pre><pre>Fru talman! Att tidningsrörelsen inte ingår i det\r\nregionalpolitiska och sociala ansvaret har vi\r\ndiskuterat tidigare. Precis som statsrådet var inne\r\npå, ser vi att det får konsekvenser, när det för varje\r\nexemplar av tidningen skall betalas S-porto, som i\r\ndag är 35 kr.</pre><pre>Faktum är ju att Posten inte precis tjänar på S-\r\nbreven, utan de är egentligen också en dålig affär.\r\nDet är inte rimligt att Posten skall ta på sig\r\nkostnaderna i det här fallet. Man måste lösa detta\r\npå annat sätt, och jag tolkar statsrådet som att det\r\nfinns en beredskap att kunna ta in även den här\r\naktualiserade viktiga delen av\r\ntidningsdistributionen i det stora paketet om hur\r\nman i fortsättningen skall stötta mångfalden på\r\ntidningsområdet.</pre><pre>Anf. 27  Kommunikationsminister MATS\r\nODELL (kds):</pre><pre>Fru talman! Jag kanske skall ägna en liten stund åt\r\natt sortera begreppen. I dag offererar Postverket\r\nutbärning av dagstidningar måndag till lördag i den\r\nmån tidningarna efterfrågar lördagsutdelning. Det\r\nfinns ju tidningar som inte utkommer på lördagar.\r\nDärför offererar man sådana tidningar måndag till\r\nfredag. Det finns alltså ingen särskild offerering av\r\nlördagsutdelning, eftersom det egentligen aldrig\r\nsker någon uppdelning på dagar.</pre><pre>Men det förekommer ändå att Posten erbjuder sig\r\natt dela ut s.k. överspridda tidningar, om det redan\r\nfinns en utdelning av den lokala tidningen på\r\nlördagar. Antag att jag som boende i Stockholms\r\nglesbygdsområden, i Vallentuna, prenumererar på\r\nsäg Kalmartidningen Barometern. Om det finns\r\nlokala tidningar som delas ut på lördagar, kan jag\r\nockså få min Kalmartidning. Annars får jag betala\r\nden särskilda avgiften för att få tidningen utdelad i\r\nmin region.</pre><pre>Fru talman! Frågan om presstöd är jag inte\r\nföredragande i, och jag kan alltså inte göra några\r\nuttalanden om vad regeringen kommer att vidta för\r\nåtgärder i den typen av ärenden.</pre><pre>Anf. 28  ELVY SÖDERSTRÖM (s):</pre><pre>Fru talman! Jag instämmer i\r\nkommunikationsministerns beskrivning när det\r\ngäller överspridda tidningar. Men då är det\r\nverkligen fråga om överspridda -- jag pratar om en\r\nhuvudspridd tidning. Tidningen Nya Norrland har\r\nsitt huvudspridningsområde i Örnsköldsviks\r\nkommun likaväl som i andra delar av\r\nÅngermanland.</pre><pre>Med tanke på att priserna nu har blivit så höga har\r\ndistributionsstödet, precis som kulturministern\r\nskriver i budgetpropositionen, fått en mindre\r\nbetydelse för de stora tidningarna. De är alltså inte\r\nlängre så beroende av detta. De kan kanske se bort\r\nfrån det, för att själva kunna styra distributionen av\r\nden egna tidningen.</pre><pre>Det gör att det finns ingen möjlighet att uppfylla\r\nden målsättning som riksdagen och regeringen har\r\nnär det gäller distributionen av dagstidningar. Man\r\nhar inte tid att vänta på konkurrenternas tidning, så\r\natt man kan dela ut den. Det gör att det inte finns\r\nnågot alternativ till Posten. Ingen annan än Posten\r\nkan offerera, och Posten begär 35 kr. Så ser\r\nverkligheten ut.</pre><pre>Jag tänkte att jag skulle dela med mig av den\r\ninformation som jag själv har fått från Postverket.\r\nVar så god, kommunikationsministern!</pre><pre>Anf.29  INES UUSMANN (s):</pre><pre>Fru talman! Utan att förlänga debatten alltför\r\nmycket vill jag säga att jag tycker att det är viktigt\r\natt vi talar om vad som är politiskt intressant i detta.\r\nDet är alltså att man skall ha tillgång till tidningar\r\näven på lördagar, även om man inte bor i\r\nhuvudspridningsområdet.</pre><pre>Det kan också verkligen diskuteras vad som är\r\növerspridningsområde och vad som är\r\nhuvudspridningsområde. Det är administrativa\r\ntermer som man faktiskt kan ändra på, om man\r\nanser att det är politiskt intressant att göra det. Jag\r\nmenar inte att det är Posten som skall göra det, utan\r\nhär måste det komma signaler annanstans ifrån.</pre><pre>Samma sak gäller detta att det inte finns någon\r\nsärskild lördagsofferering. Det är alldeles riktigt,\r\nmen det är bara det att det inte är detta som är\r\nintressant, utan det intressanta är: Vilken tillgång\r\nvill vi som politiker att människor, även om de bor\r\ni glesbygd, skall ha till tidningar även på lördagar?</pre><pre>Jag tycker att det är viktigt att ge sådana signaler att\r\nvi kan lösa det här problemet på ett sätt som är\r\nrimligt för distributören/Posten och också rimligt\r\nför tidningsutgivaren men framför allt till båtnad\r\nför prenumeranterna.</pre><pre>Anf. 30  TALMANNEN:</pre><pre>Jag får erinra om de regler som gäller för fråga.</pre><pre>Anf. 31  Kommunikationsminister MATS\r\nODELL (kds):</pre><pre>Fru talman! Ines Uusmann och jag är glädjande nog\r\neniga om att det är orimligt att Postens övriga\r\nkunder skall bekosta lördagsdistributionen av\r\ntidningar utan att det är ett åtagande som skall\r\nfinansieras på annat sätt. Det finns naturligtvis\r\nolika politiska meningar om detta. Jag har inget\r\nunderlag för att i dag ta ställning i den betydligt\r\nstörre frågan.</pre><pre>Anf. 32  ELVY SÖDERSTRÖM (s):</pre><pre>Fru talman! Låt mig då till sist få skicka en hälsning\r\ntill kulturministern och till regeringen i dess helhet\r\nsom gäller just ett annat sätt att bekosta spridning\r\nav tidningarna. Det är genom distributionsstödet,\r\ngenom presstödet.</pre><pre>Vi vill att man på allvar utreder den frågan och då\r\nverkligen tar med dagstidningsdistributionen på\r\nlördagar i direktiven, som jag förstår skall\r\nfastställas inom kort, inte att man återkommer med\r\nytterligare nedskärning av presstödet, för då leder\r\ndet till tidningsdöd.</pre><pre>Anf. 33  Kommunikationsminister MATS\r\nODELL (kds):</pre><pre>Fru talman! Jag tackar för hälsningen till\r\nkulturministern. Tyvärr har inte Elvy Söderström\r\nnågon hälsning till finansministern om hur förslaget\r\nskall finansieras. Att också anvisa hur\r\nfinansieringen skall gå till underlättar alltid i den\r\nhär typen av frågor.</pre><pre>Överläggningen var härmed avslutad.</pre><pre>9 §  Svar på fråga 1992/93:721 om utveckling av\r\nkollektivtrafiken i Stockholmsregionen</pre><pre>Anf. 34  Kommunikationsminister MATS\r\nODELL (kds):</pre><pre>Fru talman! Eva Zetterberg har frågat mig vad\r\nregeringen avser att göra för att gynna utvecklingen\r\noch utbyggnaden av kretsloppsanpassad\r\nkollektivtrafik i Stockholmsregionen i stället för\r\nbyggandet av Österoch Västerlederna.</pre><pre>Först vill jag säga till Eva Zetterberg att Österoch\r\nVästerlederna ingår i den överenskommelse om\r\ninfrastrukturens utbyggnad i Stockholmsregionen\r\nsom företrädare för Socialdemokraterna,\r\nModerata samlingspartiet och Folkpartiet\r\nliberalerna träffade med statens förhandlingsman\r\nBengt Dennis. Denna uppgörelse utgör en\r\nhelhetslösning för trafiken i Stockholmsregionen\r\noch omfattar såväl nya vägar som omfattande\r\nsatsningar på en förbättrad och utbyggd\r\nkollektivtrafik.</pre><pre>Inför genomförandet av\r\nstorstadsöverenskommelserna beslutade riksdagen\r\natt ett villkor för att utbetala de medel som anvisats\r\nför att fullfölja överenskommelserna var att syftet\r\nmed uppgörelserna kunde uppnås i sina huvuddrag.\r\nJag anser att en utbyggnad av såväl Östersom\r\nVästerleden är väsentliga huvuddrag i den\r\nuppgörelse som träffats om trafiken i\r\nStockholmsregionen.</pre><pre>Ett flertal av de olika projekten i\r\növerenskommelsen håller nu på att förverkligas.\r\nDet gäller inte minst kollektivtrafiksatsningen. Så\r\nhar regeringen beslutat om medel till\r\ndubbelspårsutbyggnad på järnvägen mellan Älvsjö\r\noch Västerhaninge. Regeringen har även beslutat\r\nom medel till Stockholms läns landsting för\r\nutbyggnad av en snabbspårväg samt upprustning av\r\ntunnelbanan och Roslagsbanan.</pre><pre>I Dennisöverenskommelsen ingår även ett s.k.\r\nstomnät för busstrafiken i Stockholms innerstad.\r\nEndast kollektivtrafikfordon med bästa\r\navgasrening, miljömässigt bästa drivmedel samt låg\r\nbullernivå kommer att trafikera stomnätet.\r\nExempel på sådana fordon är bussar som drivs med\r\nnaturgas, etanol, metanol etc. Totalt beräknas en\r\nsatsning på miljövänliga bussar att kosta ca 340\r\nmiljoner kronor och finansieras dels genom medel\r\nsom frigörs från de statliga väganslagen då bl.a.\r\nutbyggnaden av Ringen sker genom vägavgifter,\r\ndels genom Stockholms läns landsting.\r\nTrafikeringen av stomnätet påbörjas i takt med att\r\nbiltrafiken dämpas och Ringens olika länkar\r\nfärdigställs.</pre><pre>Förutom kollektivtrafikåtgärderna som ingår i\r\nDennisöverenskommelsen innebär regeringens\r\npolitik en kraftig upprustning av järnvägssystemet i\r\nSverige. Det program som regeringen har redovisat\r\ni propositionen om investeringar i trafikens\r\ninfrastruktur innebär bl.a. att Arlandabanan byggs\r\nut, vilket kommer att minska resandet med bil och\r\nbuss till Arlanda. Utbyggnaden av Mälarbanan och\r\nSvealandsbanan, snabbtågsanpassning av\r\nOstkustbanan och en ny höghastighetslinje via\r\nNyköping innebär att järnvägen i framtiden\r\nkommer att kunna erbjuda fler snabba och\r\nbekväma alternativ till bil och flygtransporter.</pre><pre>Regeringen har också tillsatt en utredning om att\r\nbegränsa utsläppen av koldioxid m.m. från\r\ntrafiken. I uppdraget till kommittén ingår att lämna\r\nförslag till åtgärder för att reducera utsläppen av\r\nkoldioxid och andra klimatpåverkande gaser från\r\nalla trafikslag samt att överväga huruvida och på\r\nvilket sätt olika åtgärder kan förverkligas. I\r\nuppdraget ingår också att utreda förutsättningarna\r\nför att införa miljözoner i vissa tätorter för fordon\r\nmed nollutsläpp. Kommittén skall avlämna sina\r\nförslag den 1 juni 1994.</pre><pre>Anf. 35  EVA ZETTERBERG (v):</pre><pre>Fru talman! Jag vill tacka\r\nkommunikationsministern för svaret på min fråga.\r\nJag konstaterar att vi i stora delar är överens, t.ex.\r\nom hur väsentligt det är att kollektivtrafiken byggs\r\nut -- miljömässigt sett.</pre><pre>I Vänsterpartiets ögon är den del i\r\nDennisöverenskommelsen positiv som avhandlar\r\nhur stomnätet skall byggas ut och att det skall vara\r\nen miljömässigt bra trafik. De delar som handlar\r\nom att järnvägsnätet skall byggas ut m.m. är också\r\nväldigt positiva.</pre><pre>Däremot har det inträffat en del saker efter det att\r\nDennisöverenskommelsen har träffats. Riksdagen\r\nhar bl.a. fattat beslut vad gäller kretsloppet, dvs. att\r\nman skall försöka att ha ett kretsloppstänkande i\r\nalla avseenden vid utbyggnad, framför allt när det\r\ngäller trafiken.</pre><pre>Koncessionsnämnden har inte bara yttrat sig om\r\nÖstersjön utan har även tagit upp frågor om\r\ntrafiken, nämligen att det måste finnas\r\nmiljöaspekter när man bygger ut kollektivtrafik,\r\nmotorleder osv. Därför undrar jag varför\r\nkommunikationsministern inte har övervägt att ta\r\ntag i frågan om Öster- och Västerleden i\r\nStockholmsområdet. Ur miljöaspekt förefaller de i\r\ndag vara en sämre satsning än de kanske var när de\r\nhär frågorna först började diskuteras.</pre><pre>Anf. 36  Kommunikationsminister MATS\r\nODELL (kds):</pre><pre>Fru talman! Det är bra att Eva Zetterberg tycker att\r\nåtminstone vissa delar av Dennispaketet är bra.</pre><pre>I mitt svar har jag hänvisat till att regeringen\r\nfaktiskt har att hålla sig till vad riksdagen har\r\nbeslutat. Riksdagen har krävt att helheten skall\r\nuppfyllas för att de här pengarna skall utbetalas.\r\nDessutom kommer pengarna till en stor del av de\r\nhär kollektivtrafikprojekten från intäkter av de\r\nleder som Eva Zetterberg inte tycker om.</pre><pre>Det är viktigt att hålla i minnet att det här är en\r\nhelhet. De här kringfartslederna fyller det dubbla\r\nsyftet att dels få ut trafik från innerstadsområdet,\r\nsom inte behöver finnas där, dels vara med och\r\nfinansiera utbyggnaden av kollektivtrafiken.\r\nBilavgifterna kommer ju att också minska trafiken i\r\ninnerstaden samtidigt som vi får förutsättningar att\r\nbygga ut kollektivtrafiken och den miljövänliga\r\ndelen av trafiken.</pre><pre>Anf. 37  EVA ZETTERBERG (v):</pre><pre>Fru talman! Självfallet är det rimligt att man begär\r\nbilavgifter om de här trafiklederna införs. Det är\r\nnågonting som Vänsterpartiet har krävt sedan\r\nmånga år tillbaka. Jag tror också att det leder till\r\nmindre trafik, men det försvarar ändå inte en\r\nutbyggnad i den här storleksordningen.</pre><pre>Jag vill återigen fråga kommunikationsministern\r\nhur han ser på Koncessionsnämndens yttrande, i\r\nvilket man just har tagit upp problemen med\r\ntrafiken, att den är klart dålig för miljön.</pre><pre>Anf. 38  Kommunikationsminister MATS\r\nODELL (kds):</pre><pre>Fru talman! Eva Zetterberg tycker inte om ett antal\r\nprojekt: Södra länken, Österleden, Norra länken\r\noch Yttre tvärleden. Tillsammans svarar de för ett\r\nstort antal miljarder. Det som dock är gemensamt\r\nför dessa projekt är att de finansieras med\r\nbilavgifter. De här projekten gör det samtidigt\r\nmöjligt för den här regionen att genomföra ett stort\r\nantal kollektivtrafikprojekt, t.ex. upprustning av\r\ntunnelbanan, för att nämna en mycket viktig sak.</pre><pre>Det är väldigt svårt för Eva Zetterberg att ge någon\r\ntrovärdighet åt tanken att själva förutsättningen för\r\ndenna stora upprustning av kollektivtrafiknätet\r\nskulle kunna tas bort. Då blir det ju en ökning av\r\ntrafiken i innerstaden och det blir ökade\r\nmiljöproblem. Allt detta går att utläsa ur de\r\ntrafikprognoser som i dag finns tillgängliga.</pre><pre>Eva Zetterberg väljer att inte se verkligheten sådan\r\nsom den är.</pre><pre>Anf. 39  EVA ZETTERBERG (v):</pre><pre>Fru talman! Jag menar att det inte räcker med att\r\nden här utbyggnaden ger intäkter. Den är\r\nmiljömässigt inte försvarbar.</pre><pre>Jag vill upprepa min fråga till\r\nkommunikationsministern vad gäller just yttrandet\r\nfrån Koncessionsnämnden. Där står: ''En\r\ngrundläggande uppgift är att förändra systemet så\r\natt det klarar de krav som resenärer och\r\ntransportköpare ställer, samtidigt som miljö- och\r\nhälsoproblemen bemästras. - - - Med begreppet ett\r\nmiljöanpassat transportsystem avses ett sätt att\r\norganisera och genomföra transporter av personer\r\noch gods inom de ramar som uppställs av vad\r\nmänniskor och natur tål.''</pre><pre>Hur tolkar kommunikationsministern\r\nKoncessionsnämndens yttrande?</pre><pre>Anf. 40  Kommunikationsminister MATS\r\nODELL (kds):</pre><pre>Fru talman! Jag tror att Eva Zetterberg och jag har\r\nsamma värderingar när det gäller trafikens\r\nmiljöfrågor, nämligen att de är någonting som vår\r\ngeneration måste ta på allra största allvar.</pre><pre>Vi måste inom de allra närmaste åren komma till\r\nrätta med de fundamentala problemen, framför allt\r\nvad gäller koldioxidutsläppen. Sverige har kommit\r\noerhört långt på det här området, men det finns\r\nfortfarande mycket att göra.</pre><pre>Vi har bl.a. reagerat på det som Eva Zetterberg\r\nläser upp genom att tillsätta en utredning under\r\nledning av professor Lars Nordström. Den skall\r\nutreda koldioxidsutsläppen från trafiken och lämna\r\nförslag till åtgärder som reducerar utsläppen. Den\r\nskall också utreda förutsättningar för att införa\r\nmiljözoner i vissa tätorter för fordon med\r\nnollutsläpp. Detta är tydliga tecken på att\r\nregeringen tar allvarligt på de här frågorna.</pre><pre>Anf. 41  EVA ZETTERBERG (v):</pre><pre>Fru talman! Då måste jag tolka\r\nkommunikationsministern på det viset att man inte\r\nkommer att sätta i gång med att bygga de här\r\nlederna i Stockholmsområdet, förrän den här\r\nutredningen har slutfört sitt arbete. I så fall är det\r\nett väldigt positivt svar av\r\nkommunikationsministern.</pre><pre>Anf. 42  Kommunikationsminister MATS\r\nODELL (kds):</pre><pre>Fru talman! Jag vet inte hur Eva Zetterberg\r\nnormalt tolkar uttalanden, men det här var en\r\nkraftfull övertolkning.</pre><pre>Jag får upprepa det jag har sagt tidigare, nämligen\r\natt regeringen har att hålla sig till det som riksdagen\r\nhar sagt och beslutat. Det är de ramar som\r\nregeringen har att hålla sig inom.</pre><pre>Vi har snart ett riksdagsval. Då är det naturligtvis\r\nmöjligt att gå ut med ett nytt uppdrag på det här\r\nområdet för att få en majoritet i riksdagen för en\r\nannan politik. Tills vidare är det riksdagens beslut\r\nsom gäller.</pre><pre>Överläggningen var härmed avslutad.</pre><pre>10 §  Svar på fråga 1992/93:726 om\r\nföretagsskyltning vid vägar</pre><pre>Anf. 43  Kommunikationsminister MATS\r\nODELL (kds):</pre><pre>Fru talman! Birger Andersson har frågat mig om\r\njag är beredd att verka för att bestämmelserna om\r\nskyltning av företag vid allmän väg tillämpas mer\r\nenhetligt och generöst för att underlätta\r\nsmåföretagsamheten på landsbygden.</pre><pre>Jag har full förståelse för att vissa företag på\r\nlandsbygden kan ha ett behov av att skylta sin\r\nverksamhet vid allmän väg. Skyltning och\r\nvägvisning till och för olika verksamheter måste\r\ndock ske med hänyn till trafiksäkerheten.\r\nTrafikantens uppmärksamhet på vägen och trafiken\r\nfår inte i onödan störas av andra budskap.</pre><pre>Om väghållarnas prövningar av skyltningsärenden,\r\nsåsom Birger Andersson påstår, i vissa fall kan\r\nupplevas som mindre generösa så är bakgrunden\r\noftast omsorgen om trafikanternas liv och hälsa,\r\nvilken är en av grunderna för de åtgärder\r\nväghållarna har att genomföra.</pre><pre>Den olikhet i bedömningen av skyltningsfrågor som\r\nkan finnas försöker Vägverket, som är den största\r\nväghållaren i landet, att förebygga genom riktlinjer\r\nför hur frågor om trafikinformation skall hanteras.\r\nI de fall en kommun är väghållare har kommunen\r\nsjälv beslutanderätten, varför praxis kan variera\r\nmellan olika väghållare.</pre><pre>Vägverket har dock en ambition att försöka få en\r\nstörre enhetlighet i tillämpningen av\r\nbestämmelserna genom ökat informationsutbyte\r\nmed kommunerna.</pre><pre>Eftersom ett utökat informationsarbete mellan\r\nVägverket och kommunerna förbereds och då en\r\ngenerösare bedömning i skyltningsfrågor skulle\r\nkunna ge negativa konsekvenser för\r\ntrafiksäkerheten är jag inte beredd att ta något\r\nsärskilt initiativ i frågan.</pre><pre>Anf. 44  BIRGER ANDERSSON (c):</pre><pre>Fru talman! Jag ber att tå tacka\r\nkommunikationsministern för svaret.</pre><pre>Anledningen till min fråga är att småföretagare har\r\nhört av sig och sagt så här: Regeringen säger sig\r\narbeta efter mottot Hela Sverige skall leva.\r\nRegeringen vill också främja småföretagsamhet\r\noch kreativitet på landsbygden. Jag har då svarat att\r\ndet är helt riktigt. Regeringen vill satsa på hela\r\nSverige, och vi är mycket glada över den spirande\r\nföretagsamheten inom olika nischer på\r\nlandsbygden. Då kommer ofta kritiska synpunkter\r\növer att man inte genom skyltning får tala om att\r\nman finns till och bedriver verksamhet. Man frågar\r\ndå med all rätt hur man skall kunna lyckas med sin\r\nnystartade verksamhet.</pre><pre>Min fråga til kommunikationsministern kan delas\r\nupp i två delar. Jag börjar med enhetligheten när\r\ndet gäller att tillämpa gällande regler. När jag talar\r\nmed olika företrädare för väghållningsmyndigheter\r\ntalar de om skyltpositiva och skyltnegativa län. Jag\r\nvill understryka att det är naturligt att\r\nmyndigheterna gör en prövning i varje enskilt fall,\r\neftersom det är svårt att finna helt identiskt lika fall.</pre><pre>Av kommunikationsministerns svar på min fråga\r\nfick jag uppfattningen att\r\nkommunikationsministern instämmer med mig i att\r\ndet har varit och fortfarande är ganska stora\r\nskillnader på bedömningarna i de olika länen. Hur\r\nsnabbt kommer en större enhetlighet i\r\ntillämpningen att kunna genomföras?</pre><pre>Anf. 45  Kommunikationsminister MATS\r\nODELL (kds):</pre><pre>Fru talman! Jag har inför besvarandet av denna\r\nfråga orienterat mig om vad som gäller. Jag har sett\r\nden pärm som Vägverket har gett ut som heter\r\nTrafikantinformation. I pärmen redogör man för\r\nden allmänna policyn och behandlar särskilda\r\nfrågor. Det här är ett arbete som har kommit i gång\r\ni ett stort antal kommuner. Det finns dock\r\nfortfarande ett antal kommuner där det inte har\r\nstartats. Såvitt jag har fått veta är man nu i full färd\r\nmed att dra i gång det här arbetet över hela landet\r\nför att se till att denna enhetlighet slår igenom så att\r\nvi slipper den typ av stora regionala skillnader som\r\nman kan uppleva.</pre><pre>Jag vill också säga att det inte enbart är negativt att\r\npraxis varierar mellan olika väghållare. Genom\r\nvissa generella regler med ett visst utrymme för\r\nlokala tolkningar kan skyltningen faktiskt bättre\r\nanpassas till de lokala förhållandena.</pre><pre>Fru talman! Jag har också hört med Vägverket att\r\nman där inte upplever skyltningsfrågorna som\r\nnågot verkligt stort problem i dag. I de flesta fall\r\nhittar man en lösning som tillfredsställer det behov\r\nsom finns i det lokala näringslivet på ett rimligt sätt.</pre><pre>Birger Andersson har säkert sett de vita skyltarna\r\ndär det t.ex. står Rum, Honung, Potatis, Glasbruk\r\noch Lanthandel. När det gäller dessa skyltar finns\r\ndet mycket små begränsningar i rätten att sätta upp\r\nskyltar som talar om vilken verksamhet som\r\nbedrivs.</pre><pre>Det finns också vissa möjligheter att ha logotyper.\r\nBensinbolagen använder t.ex. redan den\r\nmöjligheten. Vid grustag kommer olika\r\nentreprenörer att skylta med sina logotyper.</pre><pre>Jag tror att den policy som nu tränger igenom där\r\nman skyltar med en enhetlig skylt om olika tjänster\r\noch produkter som bjuds ut är en bra linje. Jag\r\nhoppas att vi skall kunna skapa en situation där alla\r\nkänner sig nöjda.</pre><pre>Anf. 46  BIRGER ANDERSSON (c):</pre><pre>Fru talman! Jag vill nu övergå till den andra delen\r\nav min fråga, som kommunikationsministern nu\r\ndelvis var inne på. De rörelseidkare som driver sin\r\nrörelse ett stycke från den allmänna vägen får i\r\nbästa fall sätta upp en skylt som allmänt talar om\r\nvad de sysslar med, t.ex. hemslöjd, honung eller\r\npotatis, som kommunikationsministern nämnde.\r\nDäremot får man tydligen inte tillstånd att ange\r\ngårdsnamn eller företagsnamn.</pre><pre>För många småföretagare är det livsavgörande att\r\nman får tala om vilket företag som åsyftas. Det vore\r\nväl mer upplysande om det på skylten fick stå t.ex.\r\nOdells hemslöjd, Stinas hemslöjd och Anderssons\r\ngrus? Jag undrar varför man inte får sätta upp en\r\nsådan skylt.</pre><pre>De stora dam- och herrekiperingsfirmorna sätter\r\nt.ex. inte upp en skylt där det bara står ''Dam- och\r\nherrekipering'' utan man anger firmanamnet\r\nHennes  &amp;  Mauritz, Gulins osv.</pre><pre>Delar kommunikationsministern min uppfattning\r\natt det vore mer informativt med skylten ''Stinas\r\nhemslöjd'' än med skylten ''Hemslöjd''?</pre><pre>Anf. 47  Kommunikationsminister MATS\r\nODELL (kds):</pre><pre>Fru talman! Svaret på den frågan förutsätter att\r\nman känner till vad som skulle särskilja Stinas\r\nhemslöjd från annan hemslöjd. Jag är inte riktigt\r\nsäker på att det är mera informativt för den bilist\r\nsom inte närmare känner till området ifråga.</pre><pre>Svaret på frågan varför sådana skyltar inte får sättas\r\nupp är att man av trafiksäkerhetsskäl vill ha\r\nenhetliga och mycket enkla skyltar.</pre><pre>I många kommuner finns stora informationstavlor\r\ndär man kan stanna och parkera på ett trafiksäkert\r\nsätt och se på det utbud som finns utefter den väg\r\nsom man åker på. Det är en tingens ordning som\r\njag tror är mycket viktig för att man skall uppnå de\r\neffekter som Birger Andersson är ute efter här.</pre><pre>Anf. 48  BIRGER ANDERSSON (c):</pre><pre>Fru talman! Trafiksäkerheten skall givetvis väga\r\ntungt i sammanhanget. I och med att många\r\nmyndigheter är så restriktiva i dag, ser man en del\r\notillåten skyltning ute på landsbygden. Som jag ser\r\ndet är det i så fall en större fara. Ju restriktivare\r\nhållning myndigheterna har när det gäller tillstånd,\r\ndesto vanligare verkar otillåten skyltning vara.</pre><pre>Man kan fundera över varför myndigheterna är så\r\nrestriktiva. Jag tror att man sneglar ganska mycket\r\npå en del domar från Regeringsrätten. Jag har bl.a.\r\nhittat en dom från mitten av 70-talet. Ett företag\r\nville sätta upp en skylt med texten Sandells\r\nkonststen. Kammarrätten gav tillstånd, men\r\nRegeringsrätten undanröjde Kammarrättens\r\nbeslut. Det är självklart att ett företag vill tala om\r\nvilken verksamhet det är fråga om och även ange\r\nföretagsnamnet. I förarbetena till väglagen, som\r\nkom 1971, finns även en del hårda skrivningar.</pre><pre>Jag skulle trots allt vilja fråga\r\nkommunikationsministern om han inte skulle\r\nkunna vara beredd att se över bestämmelserna när\r\ndet gäller skyltning för att underlätta för\r\nsmåföretagarna att bedriva verksamhet på\r\nglesbygden.</pre><pre>Anf. 49  Kommunikationsminister MATS\r\nODELL (kds):</pre><pre>Fru talman! Jag tycker nog ändå att det är en klok\r\npolitik att vi nu ser till att den trafikantinformation\r\nsom Vägverket har tagit fram, och som visar på de\r\nmöjligheter som faktiskt finns att ha ett\r\ndiversifierat utbud av skyltar för det lokala\r\nnäringslivets behov, får slå igenom. Därefter får vi\r\nta ställning till om detta inte är tillräckligt.</pre><pre>Anf. 50  BIRGER ANDERSSON (c):</pre><pre>Herr talman! Det är i alla fall så,\r\nkommunikationsministern, att många upplever att\r\nnuvarande regler för skyltning är krångliga och att\r\ntillståndsgivningen är mycket byråkratisk. Det vore\r\nmycket värdefullt om vi kunde leva upp till\r\nbegreppet Hela Sverige skall leva. På en levande\r\nlandsbygd måste man få tillfälle att sätta upp flera\r\nlagliga skyltar så att folk hittar fram till den\r\nverksamhet som bedrivs. Är vi överens om det,\r\nkommunikationsministern och jag?</pre><pre>Anf. 51  Kommunikationsminister MATS\r\nODELL (kds):</pre><pre>Fru talman! Birger Andersson och jag är helt\r\növerens om att hela Sverige skall leva. Jag tror\r\nockså att det är viktigt att vi ser till att så många\r\ntrafikanter som möjligt överlever på våra vägar.\r\nDet är enbart detta skäl som dikterar de krav som\r\nhitills finns när det gäller förutsättningar att sätta\r\nupp skyltar.</pre><pre>Överläggningen var härmed avslutad.</pre><pre>11 §  Svar på fråga 1992/93:732 om Lex\r\nBritannia</pre><pre>Anf. 52  Kommunikationsminister MATS\r\nODELL (kds):</pre><pre>Fru talman! Kenneth Attefors har frågat Reidunn\r\nLaurén vad hon tänker göra åt den -- som han\r\nsäger -- dubbelmoral som Sverige på regeringsnivå\r\nbedriver vad gäller Lex Britannia i Sverige och Lex\r\nBritannia i USA. Han grundar sitt påstående på att\r\nSverige har deltagit i en démarche som ett flertal\r\neuropeiska länder gjort hos den amerikanska\r\nregeringen angående ett amerikanskt lagförslag\r\nsom syftar till att utsträcka tillämpningen av\r\namerikansk federal arbetsrätt till utländska fartyg\r\nsom anlöper amerikanska hamnar.</pre><pre>Reidunn Laurén, Börje Hörnlund och jag har\r\nsamrått om vem som bör besvara frågan. Eftersom\r\nden démarche som Kenneth Attefors talar om\r\nnärmast ligger inom mitt departements\r\nansvarsområde, har det fallit på min lott att besvara\r\nfrågan.</pre><pre>Att Sverige har deltagit i démarchen hos den\r\namerikanska regeringen är inget uttryck för någon\r\ndubbelmoral. Det amerikanska lagförslag -- Clay\r\nBill -- som vi här talar om skulle göra amerikansk\r\narbetsrätt tillämplig på utländska fartyg i vissa fall.\r\nDetta tycker vi står i strid mot folkrättsliga och\r\ninternationellt privaträttsliga principer som hittills\r\nansetts allmänt erkända.</pre><pre>Lex Britannia är någonting helt annat. I huvudsak\r\ninskränker den tillämpligheten av en\r\nfredspliktsregel i medbestämmandelagen till att\r\ngälla arbetsförhållanden som\r\nmedbestämmandelagen är direkt tillämplig på, dvs.\r\nen inskränkning av tillämpligheten till arbetsplatser\r\nsom har tillräcklig anknytning till Sverige. I det fall\r\nnågon fredsplikt inte råder gäller naturligtvis den\r\ngrundlagsfästa konflikträtten.\r\nBritannialagstiftningens ändamål var bl.a. att\r\nmotverka social dumpning.</pre><pre>Som kammarens ledamöter säkert känner till så har\r\nregeringen den 11 februari i år uppdragit åt Sven-\r\nHugo Ryman att kartlägga och analysera de\r\nproblem som finns kring frågorna om social\r\ndumpning och Lex Britannia. Uppdraget skall\r\nskötas i nära kontakt med arbetsmarknadens\r\nparter, och en slutlig rapport skall lämnas senast\r\nden 31 december i år. Regeringen skall sedan ta\r\nställning till hur utredningsarbetet skall drivas\r\nvidare.</pre><pre>Anf. 53  KENNETH ATTEFORS (nyd):</pre><pre>Fru talman! Jag tackar ministern för svaret, men jag\r\ntycker faktiskt att man kan kalla det för kvalificerat\r\nrundsnack.</pre><pre>Tala om för mig, statsrådet, vad det är för skillnad\r\nmellan att amerikaner går ombord på svenska\r\nfartyg i amerikanska hamnar och talar om hur vi\r\nskall göra med arbetstiderna och arbetssituationen\r\nombord och att svenskar går ombord på franska\r\nfartyg i svenska hamnar och talar om vilka\r\narbetstider och löner de skall ha. Jag måste få\r\nklarhet: Vari ligger egentligen skillnaden?</pre><pre>Jag tycker att det är något av dubbelmoral i detta.\r\nVi protesterar mot att USA nu vill införa en lag som\r\ngör att de fartyg som går på amerikanska hamnar\r\nskall ha en typ av amerikansk arbetsrätt och att\r\namerikanerna skall kontrollera arbetstider, löner\r\no.dyl. Kan jag få ett svar på min fråga? Vad är det\r\nför skillnad?</pre><pre>Anf. 54  Kommunikationsminister MATS\r\nODELL (kds):</pre><pre>Fru talman! Skillnaden är att det amerikanska\r\nlagförslaget skulle göra amerikansk arbetsrätt\r\ntillämplig på utländska fartyg. Den svenska s.k.\r\nLex Britannia inskränker i stället tillämpligheten av\r\nen fredspliktsregel i medbestämmandelagen, som\r\nalltså omfattar ett civilrättsligt avtal, till att gälla\r\narbetsförhållanden som medbestämmandelagen är\r\ndirekt tillämplig på.</pre><pre>Detta kan låta krångligt, men det är en stor\r\nskillnad. Jag är inte säker på att Kenneth Attefors\r\noch jag i detalj kan utreda frågan. Jag tycker därför,\r\nfru talman, att vi skall avvakta med en djupare\r\nsakdebatt till dess den utredning som Sven-Hugo\r\nRyman nu håller på med är klar. Då kommer vi att\r\nha papperen på bordet, och vi kommer att se vilka\r\nimplikationer Lex Britannia kan ha.</pre><pre>Anf. 55  KENNETH ATTEFORS (nyd):</pre><pre>Fru talman! Det stämmer nog att jag kanske inte är\r\nså insatt i detta. Det är tydligen inte statsrådet\r\nheller, och det begär jag faktiskt inte. Jag ställde\r\nmin fråga till Reidunn Laurén, eftersom jag trodde\r\natt hon hade hand om detta.</pre><pre>Jag låter mig nöja med detta svar. Jag hoppas att de\r\nsom är berörda läser det. De blir kanske inte\r\nklokare av det. Men de vet i varje fall att det kanske\r\nfinns något som hägrar i slutet av detta år, när Sven-\r\nHugo Ryman, såvitt jag förstår, kommer med\r\nsvaret. Vi får hålla ut till dess.</pre><pre>Jag hoppas att jag nu inte behöver ansluta mig till\r\nAnders Björck. Han sade en gång att han skämdes\r\nför att han var svensk. Skulle det bli så att vi\r\nbehåller Lex Britannia och samtidigt klagar på de\r\namerikanska bestämmelserna, får jag nog ansluta\r\nmig till Anders Björck. Det blir litet pinsamt att\r\nkomma över till Staterna när vi klagar på\r\namerikanerna och själva inte åtgärdar någonting\r\nhemma.</pre><pre>Jag tackar än en gång för svaret. Jag avvaktar\r\nutredningen.</pre><pre>Anf. 56  Kommunikationsminister MATS\r\nODELL (kds):</pre><pre>Fru talman! Arbetsrätt är mycket viktigt. Den är\r\njuridiskt mycket komplicerad. Det gäller inte minst\r\narbetsplatser som är internationellt rörliga. Man\r\nkommer där i kontakt med olika typer av\r\narbetsrättsliga regler.</pre><pre>Jag anser därför att det enda rimliga är att vi\r\navvaktar Sven-Hugo Rymans redovisning av sitt\r\nuppdrag. Det är ganska meningslöst att innan dess\r\ngå in i en djupare sakdebatt i detta mycket\r\nkomplicerade ämne.</pre><pre>Anf. 57  KENNETH ATTEFORS (nyd):</pre><pre>Fru talman! Jag skall inte förlänga debatten. Men\r\nett svenskt fartyg är faktiskt svenskt territorium\r\näven om fartyget ligger i en amerikansk hamn. Ett\r\nfranskt fartyg är franskt territorium även om\r\nfartyget ligger i Uddevalla.</pre><pre>Har vi en lag som ger svenskar rätt att komma\r\nombord på franska fartyg och tala om hur de skall\r\nhantera sin lönepolitik och arbetssituation kan vi\r\ninte gärna stoppa det amerikanska förslaget. Det\r\nvar därför jag ställde frågan.</pre><pre>Det är mycket välinitierade herrar som har gett mig\r\nunderlaget till frågan. Statsrådet känner dem alla.\r\nVi får avvakta vad Sven-Hugo Ryman kommer\r\nfram till.</pre><pre>Anf. 58   Kommunikationsminister MATS\r\nODELL (kds):</pre><pre>Fru talman! Kenneth Attefors anspelade nu på det\r\ns.k. Estorilfallet. Detta fall är ett exempel på de\r\nproblem som den här typen av lagstiftning, dvs. Lex\r\nBritannia, kan ge upphov till. Det är just därför\r\nsom Sven-Hugo Ryman nu utreder denna\r\nlagstiftning.</pre><pre>Överläggningen var härmed avslutad.</pre><pre>12 §  Svar på fråga 1992/93:745 om försvarets\r\nkonkurrens med den civila transportbranschen</pre><pre>Anf. 59  Kommunikationsminister MATS\r\nODELL (kds):</pre><pre>Fru talman! Lars Björkman har frågat mig vilka\r\nåtgärder jag avser vidta för att förhindra att osund\r\nkonkurrens slår ut den verksamhet som fullt ut\r\ntvingas bära sina egna kostnader.</pre><pre>Genom Statskontorets försorg pågår projekt som\r\nsyftar till sambruk i offentlig verksamhet med\r\ngemensamt utnyttjande av transportresurser\r\nmellan offentligrättsliga huvudmän i flera svenska\r\nkommuner. Avsikten är att åstadkomma\r\nkostnadsminskningar beträffande de offentliga\r\nmyndigheternas och förvaltningarnas utnyttjande\r\nav transportresurser för de egna behoven. Något\r\nkommersiellt syfte med transporterna föreligger\r\ninte och transporttjänsterna vänder sig uteslutande\r\ntill de offentliga förvaltningarna, vilka annars\r\nskulle fortsätta att utföra dessa tjänster i egen regi.</pre><pre>Jag utgår ifrån att försvaret vid offereringarna av\r\ntransporttjänsterna täcker sina kostnader, således\r\näven kapitalkostnaderna. Jag utgår också ifrån att\r\nverksamheten bedrivs med tillstånd för yrkesmässig\r\ntrafik eller för biluthyrning.</pre><pre>Den nya yrkestrafiklagen har haft som syfte att\r\nåstadkomma avreglering och konkurrens.\r\nMöjligheterna att tillskapa nya transportlösningar\r\nhar ökat. Kravet på trafiktillstånd är dock\r\ngrundläggande för yrkestrafiklagstiftningen, och\r\nför alla slag av yrkesmässig trafik gäller att tillstånd\r\nmeddelas endast om tillståndshavaren efter särskild\r\nprövning bedöms lämplig att driva verksamheten.\r\nDenna prövning är central i\r\nyrkestrafiklagstiftningen och har ytterligare ökat i\r\nbetydelse i och med att behovsprövningen\r\navskaffats. Lagen om biluthyrning innehåller en\r\nreglering som påminner om den som gäller för\r\nyrkesmässig trafik. Således finns bestämmelser om\r\ntillståndskrav, prövning av sökandens lämplighet\r\noch möjlighet att vid missförhållanden varna\r\ntillståndshavaren eller återkalla tillståndet.</pre><pre>Det finns emellertid anledning för\r\nKonkurrensverket att noga följa utvecklingen och\r\nse till att rimliga spelregler upprätthålls på\r\nmarknaden.</pre><pre>Anf. 60  LARS BJÖRKMAN (m):</pre><pre>Fru talman! Jag tackar kommunikationsministern\r\nför svaret. Jag skall något kommentera innehållet i\r\ndet. De sakuppgifter jag har som grund för min\r\nfråga tyder på att informationen till departementet\r\ninte är helt solklar.</pre><pre>Sambrukskonceptet är i och för sig vällovligt. Syftet\r\när att spara pengar för olika myndigheter och\r\noffentliga förvaltningar. Tjänsterna skall utbjudas\r\ntill marknadsmässiga priser, vilket också ministern\r\nhar förutsatt. Man skall utnyttja att det finns\r\növerkapacitet, exempelvis i försvaret.</pre><pre>Nu lever vi dess bättre i fredstid. Man kan då anta\r\natt försvaret har ett mycket stort och permanent\r\növerskott av transportresurser. Man kan fråga sig\r\nom denna kapacitet skall få pressa marknaden för\r\nde entreprenörer som inte alltid har det särskilt lätt\r\natt klara sig med de marknadsförutsättningar som\r\ngäller -- skatter, andra rörliga kostnader,\r\navskrivningar, osv. Det uppstår en form av osund\r\nkonkurrens.</pre><pre>Jag vet att ministern förutsätter att konkurrensen\r\ninte sker på osunda grunder. Men det finns\r\ntillräckligt många exempel på att man inte beaktar\r\nde förutsättningar som ministern här åberopar. Jag\r\nhar för avsikt att i senare inlägg peka på hur det går\r\ntill.</pre><pre>Kravet på trafiktillstånd är grundläggande för\r\nyrkestrafiken. Det är givetvis självklart att man\r\nskall ha tillstånd. Men att jämställa en militär\r\ngarnison med en enskild entreprenör låter sig\r\nsvårligen göras. Att ifrågasätta den militära\r\ngarnisonens möjligheter att leva upp till\r\nyrkestrafiklagens regler är inte någon vardaglig\r\nuppgift. Även om kraven uppfylls kan man inte\r\nsäga att garnisonen lever på marknadens villkor.</pre><pre>Anf. 61  Kommunikationsminister MATS\r\nODELL (kds):</pre><pre>Fru talman! Det är bra att Lars Björkman tar upp\r\nden här frågan. Det finns anledning att hålla\r\nögonen på verksamheten, inte minst i en så djup\r\nlågkonjunktur som vi för närvarande befinner oss i.\r\nDet finns en stor ledigkapacitet hos entreprenörer\r\npå marknaden.</pre><pre></pre><pre>Som jag nämnde finns Konkurrensverket. Enligt\r\nvad jag har erfarit har Konkurrensverket just tagit\r\nupp frågan och skall driva uppföljningen av\r\nsambruksprojektet som ett särskilt projekt.\r\nTillkomsten av den nya konkurrenslagen gör att\r\nprissättningen av offentliga tjänster måste följas\r\nmycket noggrant.</pre><pre>Jag vill gärna tillägga till Lars Björkman att\r\nregeringen har avslagit dispensansökningar från\r\nregementen som vill hyra ut fordon utan att ha\r\ntillstånd till biluthyrning eller tillstånd till\r\nyrkesmässig trafik. Det sker alltså en aktiv\r\nbevakning av detta från vårt departement.</pre><pre>Anf. 62  LARS BJÖRKMAN (m):</pre><pre>Fru talman! Jag vet att ministern har hållit fanan\r\nhögt och avslagit ett antal framställningar från olika\r\ngarnisoner. De förutsättningar man sökte på var\r\nrätten att erbjuda sambruk av bussar utan att\r\nbehöva iaktta den normala lagstiftningen vad gäller\r\nsäkerhetskrav på förare och fordon. Vi är\r\nnaturligtvis tacksamma för att departementet håller\r\nrent från så grova försök till missbruk.</pre><pre>Låt mig läsa litet grand ur det remissvar som den\r\naktuella garnisonen har gett. Det är Skövde\r\ngarnison. Det behöver vi inte mörklägga. När det\r\ngäller offerering av transporttjänster och huruvida\r\nman täcker sina kostnader svarar handläggaren och\r\nden ansvarige för verksamheten så här i remissvaret\r\ntill länsstyrelsen: Det är då helt naturligt att dessa\r\nfordon, som ägs av staten, utnyttjas till\r\nskattebetalarnas bästa. Lika naturligt är det att inga\r\nkapitalkostnader skall ingå i priset för utlåning, då\r\nfordonen redan är betalda med statliga medel.</pre><pre>Fru talman! Detta tar jag som intäkt för att de\r\nförutsättningar som har ställts upp icke har\r\nuppfyllts.</pre><pre>Anf. 63  Kommunikationsminister MATS\r\nODELL (kds):</pre><pre>Fru talman! Jag delar Lars Björkmans oro att det\r\nkan gå till så här. Det är därför som jag är mycket\r\nglad över att Konkurrensverket nu har tagit upp\r\nfrågan och skall driva uppföljningen av\r\nsambudsprojektet som ett särskilt projekt. Det är\r\nden åtgärd som vi för närvarande får lita till.</pre><pre>Anf. 64  LARS BJÖRKMAN (m):</pre><pre>Fru talman! Jag tar kommunikationsministern på\r\norden. Jag hoppas att vi kan få ett klart besked om\r\natt den här typen av missbruk, eller sambruk som\r\nleder till missbruk, verkligen hålls efter. Man måste\r\ngå ut med mycket tydliga medel och tala om att när\r\nman offererar, om man över huvud taget skall\r\nofferera och spela på den här marknaden, skall de\r\nmarknadsmässiga reglerna gälla med avskrivning,\r\nrörliga kostnader och alla andra kostnader\r\ninräknade.</pre><pre>Annars hamnar vi i en situation där man offererar\r\nskolresor -- det är aktuellt i dagarna -- och resor för\r\ndagis och annat till en kostnad som är mindre än\r\n25 % av marknadens egentliga pris. Det är en\r\ndagsfärsk uppgift som jag har fått. Ingen förväntar\r\nsig väl att marknadens operatörer skall kunna stå\r\nemot detta och vara med och konkurrera. Detta är\r\ningen konkurrens, det är ett missbruk.</pre><pre>Anf. 65  Kommunikationsminister MATS\r\nODELL (kds):</pre><pre>Fru talman! Man kan naturligtvis tänka sig en\r\nsituation där försvaret tar över alla skoltransporter\r\nosv. Men det förutsätter helt andra spelregler på\r\nmarknaden. De har vi ännu inte. Därför är det\r\nviktigt att den nya konkurrenslagens stadgar också\r\nefterföljs.</pre><pre>Anf. 66  LARS BJÖRKMAN (m):</pre><pre>Fru talman! Nu måste jag nog be att ministern\r\nförtydligar sig. Från min utgångspunkt är det\r\nmycket främmande att försvaret, som har byggt\r\nupp resurser för att tillhandahålla\r\ntransportmöjligheter i t.ex. ofredstider, skall gå ut\r\npå en marknad och erbjuda transporter till landets\r\nskolklasser. Detta vill man kalla för konkurrens på\r\nmarknadsmässiga villkor.</pre><pre>Fru talman! Jag menar att detta är ett oskick som är\r\npå väg att etablera sig. Vill vi ha en sund\r\nkonkurrens måste entreprenörer och alla som är\r\naktiva i verksamheten spela på lika villkor. Jag ser\r\ndet som en bättre lösning att försvaret använder\r\nsina pengar till det de från början är avsedda till. De\r\nentreprenörer som finns på marknaden kan sedan\r\nofferera sina tjänster till försvaret när det gäller\r\ntransporter. Då tror jag att vi får en bättre\r\nkonkurrens i branschen. Jag hoppas att ministern\r\nställer upp på en sådan lösning.</pre><pre>Anf. 67  Kommunikationsminister MATS\r\nODELL (kds):</pre><pre>Fru talman! Jag vill gärna förtydliga mig om Lars\r\nBjörkman uppfattade mig på det sättet. Jag önskar\r\ninte alls en sådan utveckling. Jag menar att om\r\ndagens regelverk skall gälla är det orimligt att\r\nexempelvis försvaret ger offerter som ligger långt\r\nunder den självkostnadsnivå som är verklighet för\r\nandra entreprenörer.</pre><pre>Överläggningen var härmed avslutad.</pre><pre>13 §  Svar på frågorna 1992/93:749 och 765 om\r\nsändningsfrekvenserna för privat lokalradio</pre><pre>Anf. 68  Kommunikationsminister MATS\r\nODELL (kds):</pre><pre>Fru talman! Birger Andersson och Harriet\r\nColliander har frågat mig när och i vilken\r\nomfattning Telestyrelsen kan redovisa frekvenser\r\nså att Styrelsen för lokalradiotillstånd kan\r\nhandlägga tillståndsfrågorna för privat lokalradio\r\nsamt vad jag ämnar göra för att påskynda den\r\nprocessen. Jag besvarar frågorna i ett\r\nsammanhang.</pre><pre>Etableringen av de nya privata\r\nlokalradiostationerna innebär en stor ändring av\r\ngällande frekvensplan för användning av\r\nrundradiobandet 87,5--108 MHz. Användningen av\r\nbandet regleras av det s.k. Genèveavtalet, som\r\ntecknats inom Internationella Teleunionens ram,\r\nett avtal som Sverige anslutit sig till. När en ändring\r\ngörs i den svenska tillämpningen av frekvensplanen\r\nmåste samråd ske med de stater som berörs av\r\nändringen eftersom deras radiosändningar kan\r\nkomma att störas.</pre><pre>Enligt vad jag erfarit från Telestyrelsen sände\r\nstyrelsen ut sitt förslag till etablering av nya\r\nlokalradiostationer till de länder som berörs av\r\ndenna i mitten av februari i år. Telestyrelsen har fått\r\nkommentarer från vissa länder och kommer nu att\r\nta kontakt med dessa länder för att reda ut\r\nkvarstående frågetecken. Jag kan i sammanhanget\r\nupplysa om att Finland har begärt en allmän\r\nförhandling som kommer att äga rum i vecka 23\r\neller 24.</pre><pre>För att få processen att gå så fort som möjligt har\r\nTelestyrelsen bett företrädare för Styrelsen för\r\nlokalradiotillstånd att medverka vid\r\nförhandlingarna. Självfallet har de båda styrelserna\r\nlöpande kontakt i ärendet.</pre><pre>Anf. 69  HARRIET COLLIANDER (nyd):</pre><pre>Fru talman! Jag tackar kommunikationsministern\r\nför svaret. I den utredning om frekvenser som\r\ngjordes inför propositionen om lokalradion fanns\r\ndet 74 områden, de flesta inom 104--108-bandet.\r\nDe var borta i propositionen och ersatta av 60\r\nandra. De 60 som nu föreligger är andra områden.</pre><pre>Jag, liksom många andra, trodde att dessa 60\r\nfrekvenser som fanns i propositionen var klara att\r\nnyttja, men så var inte fallet. Jag kan konstatera att\r\nTelestyrelsen efter riksdagens beslut har rört sig\r\nmycket makligt och inte varit lyhörd för de politiska\r\nbesluten.</pre><pre>I turerna kring tillgången på frekvenser har det\r\nockså framkommit undringar om huruvida\r\nTelestyrelsen trots riksdagens beslut försökt\r\nundanhålla en del av 104--108-bandet för DAB-\r\ntekniken.</pre><pre>Politiska beslut skall ju verkställas. Det gäller också\r\nför Telestyrelsen som har visat liten följsamhet för\r\nden politiska processen. Styrelsen för\r\nlokalradiotillstånd har såvitt jag förstår satt ett visst\r\ntryck på Telestyrelsen. Det har resulterat i att\r\nförhandlingarna med Finland kommer i gång före\r\nsemestrarna och inte efter, att Styrelsen för\r\nlokalradiotillstånd får vara med i förhandlingarna\r\noch att 20 frekvenser, utöver de 60, nu har plockats\r\nfram inför den första omgången.</pre><pre>Det kan finnas anledning för\r\nkommunikationsministern att göra en översyn av\r\nTelestyrelsen, även om myndigheten är relativt ny.\r\nDet kanske finns en kvardröjande företagskultur\r\nfrån Televerkets frekvensförvaltnings tid. Det är en\r\nföretagskultur som karakteriseras av att man inte är\r\nalert i en förändrad tid med många intressenter och\r\nmånga idéer. Det gäller inte bara rundradio, utan\r\nockså mobiltelefonnätet. Jag kan erinra\r\nkommunikationsministern om att Nordic Tel fick gå\r\ntill regeringen för att få det tredje\r\nmobiltelefonnätet när Frekvensförvaltningen hade\r\nsatt sig på tvären.</pre><pre>Till sist uppfattar vi att regeringen har brutit sitt\r\nlöfte till Ny demokrati i den här frågan. Jag\r\nuppfattar att min taletid är slut nu.</pre><pre>Anf. 70  BIRGER ANDERSSON (c):</pre><pre>Fru talman! Jag vill också tacka\r\nkommunikationsministern för svaret. Som framgår\r\nav min fråga har nära 250 intresseanmälningar\r\ninkommit när det gäller att starta privat lokalradio.\r\nEn del av dessa intressenter hade hoppats att\r\nStyrelsen för lokalradiotillstånd skulle kunna dela\r\nut sändningstillstånd före sommaren. Men när jag\r\nläser svaret ser jag att det inte kommer att ske.</pre><pre>Det har tidigare gjorts utredningar som pekar på att\r\ndet efter ett riksdagsbeslut skulle kunna bli en\r\nsnabb handläggning. Jag tänker närmast på\r\nutredningen 1991:108, som hade titeln Tekniskt\r\nutrymme för reklamfinansierad radio och som kom\r\nfrån Kulturdepartementet. I den utredningen\r\nskriver man: ''I det föregående redovisas en rad\r\nolika möjligheter att bereda utrymme för\r\nreklamfinansierade ljudradiosändningar i Sverige.\r\nVissa av dessa är omedelbart tillgängliga om\r\nnödvändiga politiska beslut fattas. I andra fall\r\nbehöver befintliga planer ändras innan nya sändare\r\nkan tas i bruk.'' Utredningen lämnades i december\r\n1991.</pre><pre>Med anledning av det svar jag har fått skulle jag\r\nvilja fråga kommunikationsministern: När tror\r\nkommunikationsministern att Telestyrelsen kan ha\r\nhunnit så långt i frekvensplaneringen att Styrelsen\r\nför lokalradiotillstånd kan börja fördela\r\nsändningstillstånd?</pre><pre>Anf. 71  Kommunikationsminister MATS\r\nODELL (kds):</pre><pre>Fru talman! Harriet Colliander tycker att\r\nTelestyrelsen har rört sig makligt. Riksdagen\r\nfattade sitt beslut om lokalradiopropositionen den\r\n25 februari 1993. Telestyrelsen skickade ut\r\nkoordineringsförfrågan tio dagar innan riksdagen\r\nhade fattat sitt beslut -- det hade varit ganska svårt\r\natt agera snabbare.</pre><pre>Observera också att Genèveavtalet även reglerar på\r\nvilka grunder som ett land som omfattas av avtalet\r\nfår vägra att acceptera en ändring i den\r\ninternationella frekvensplanen.</pre><pre>Telestyrelsen inledde faktiskt redan i september\r\n1992, alltså långt före riksdagsbeslutet i det här\r\närendet, planeringen av frekvenser för ett antal\r\nlokalradiostationer. Därefter fortsatte\r\nfrekvensplaneringen i enlighet med underlag som\r\npresenterats för Styrelsen för lokalradiotillstånd.</pre><pre>De nya, privata lokalradiostationerna innebär en\r\nväldigt stor ändring av den gällande planen för\r\nanvändning av rundradiobandet 87,5--108\r\nmegahertz av Genèveavtalet 1984. När en ändring\r\ngörs måste den här koordineringen och det här\r\nsamrådet ske med de stater som berörs av\r\nändringen, och avtalet reglerar som jag sade också\r\npå vilka grunder man får vägra till att acceptera en\r\nändring.</pre><pre>Om vi räknar hundra dagar framåt från det datum\r\ndå koordineringsförfrågan skickades ut ser vi alltså\r\natt de här länderna har ytterligare en kort tid på sig\r\ninnan ett beslut måste fattas. Såvitt jag har förstått\r\nhar Telestyrelsen högsta beredskap för att sedan se\r\ntill att dessa frekvenser blir tillgängliga.</pre><pre>Anf. 72  HARRIET COLLIANDER (nyd):</pre><pre>Fru talman! Det var bra att få veta att man på\r\nTelestyrelsen gör allt vad man kan, eftersom det\r\ninte riktigt är uppfattningen bland andra aktörer på\r\nmarknaden. Deras uppfattning är att Telestyrelsen\r\när saktfärdig och litet trött och rör sig makligt. Det\r\när bra att nu veta att det skall hända saker och ting\r\nkvickt.</pre><pre>Jag vill anknyta till vad jag sade tidigare. Vi i Ny\r\ndemokrati upplever som sagt att regeringen har\r\nbrutit sitt löfte till Ny demokrati. Vi medverkade\r\ntill den här lagens tillkomst därför att det var viktigt\r\natt lokalradion kom i gång fort och under första\r\nhälften av 1993. Det handlar ju förutom om\r\nyttrandefrihet om många arbetstillfällen, och det är\r\nockså stora belopp som står på spel. Hade vi vetat\r\natt det skulle bli så här, hade vi kanske lika gärna\r\nsett att riksdagen avslog propositionen och att vi\r\nhade arbetat fram någonting annat i lugn och ro. Vi\r\nser faktiskt allvarligt på det faktum att regeringens\r\nlöften inte var så mycket värda i praktiken.</pre><pre>I samband med att lagen antogs här i kammaren\r\nsade jag till kulturministern att jag tyckte att det nu\r\nvar dags att ge Telestyrelsen klara direktiv, men\r\ndetta ansågs inte nödvändigt. Vi kommer att hålla\r\nögonen på utvecklingen och på Telestyrelsen, och\r\nvi kommer att återkommma om vi upplever att\r\nsaker och ting inte är som de skall.</pre><pre>Anf. 73  BIRGER ANDERSSON (c):</pre><pre>Fru talman! Jag tror att det är viktigt att regeringen\r\nmycket noga följer den här frågan, och det är\r\nsärskilt viktigt utifrån den synpunkten att\r\nregeringen under hösten 1992 under mycket stor\r\nbrådska tog fram en proposition för att vi här i\r\nriksdagen snabbt skulle kunna anta ett förslag till\r\nlokalradiolag. Jag hoppas att\r\nkommunikationsministern och övriga inblandade\r\nministrar verkligen följer upp den här frågan i\r\nfortsättningen.</pre><pre>Anf. 74  Kommunikationsminister MATS\r\nODELL (kds):</pre><pre>Fru talman! Harriet Colliander säger att det är\r\nviktigt att lokalradion kommer i gång under första\r\nhälften av 1993. Jag menar att det inte skall behöva\r\ndröja särskilt mycket längre än till halvårsskiftet\r\ninnan det här skall kunna vara sjösatt. I den delen\r\ntror jag därför att Harriet Colliander inte skall\r\nbehöva känna sig alltför besviken.</pre><pre>Regeringen följer naturligtvis den här frågan\r\nmycket noggrant, Birger Andersson. Det agerande\r\nsom Telestyrelsen nu har redovisat tyder enligt min\r\nmening på att man har högsta beredskap för att se\r\ntill att frekvenserna blir tillgängliga så fort som de\r\ninternationella avtalen över huvud taget medger.</pre><pre>Anf. 75  HARRIET COLLIANDER (nyd):</pre><pre>Fru talman! Det finns frekvenser framme, men\r\nbara i ett fåtal områden finns det fler än en\r\nfrekvens. I propositionen står det att man inte skall\r\nutannonsera frekvenser i områden där det bara\r\nfinns en, utan det skall finnas minst två. Det här ett\r\nbekymmer som vi politiker kanske får lov att ta\r\nställning till. Om lokalradion över huvud taget skall\r\nkomma i gång i år måste vi fråga oss om vi skall göra\r\nett avsteg från dessa bestämmelser eller om vi skall\r\nsläppa så många frekvenser som möjligt med en\r\ngång för att inte få en osund konkurrenssituation.</pre><pre>Överläggningen var härmed avslutad.</pre><pre>14 §  Svar på frågorna 1992/93:756 och 757 om\r\nsnabbtåg Stockholm--Östersund</pre><pre>Anf. 76  Kommunikationsminister MATS\r\nODELL (kds):</pre><pre>Fru talman! Sigrid Bolkéus och Tage Påhlsson har\r\nfrågat mig om den statliga utredningsmannen\r\ntillsatts som skall studera möjligheterna att\r\nåstadkomma snabbare trafik sträckan Stockholm--\r\nÖstersund resp. när löftet om en statlig\r\nförhandlingsman med uppgift att arbeta med\r\nsnabbtågsprojektet Östersund--Stockholm\r\nkommer att uppfyllas. Jag väljer att besvara\r\nfrågorna i ett sammanhang.</pre><pre>När jag besökte Bollnäs den 16 september 1992\r\ndiskuterade jag bl.a. Norra stambanan med\r\nföreträdare för kommunerna i regionen. Jag\r\nutlovade då att en statlig förhandlingsman skall\r\nstudera möjligheterna till en samordnad utbyggnad\r\nav Norra stambanan mellan Gävle och Östersund.</pre><pre>Efter mitt besök i Bollnäs har arbete med\r\nregeringens proposition om investeringar i\r\ntrafikens infrastruktur m.m. (prop. 1992/93:176)\r\npågått inom Kommunikationsdepartementet.\r\nDenna proposition behandlar investeringar i bl.a.\r\njärnvägar under de kommande tio åren. Jag har\r\ndärför bedömt det lämpligt att riksdagen behandlar\r\npropositionen innan någon förhandlingsman utses.</pre><pre>När riksdagen har behandlat propositionen i början\r\nav juni kommer jag att föreslå regeringen hur dessa\r\nförhandlingar skall skötas.</pre><pre>Anf. 77  TAGE PÅHLSSON (c):</pre><pre>Fru talman! Jag ber att få tacka\r\nkommunikationsministern för svaret. Det är tyvärr\r\nmed ett visst beklagande som jag noterar att det\r\nännu inte har hänt någonting i den här frågan. Jag\r\nkan också tänka mig att man inom berörda\r\nkommuner och länsstyrelser liksom inom\r\nnäringslivet och bland den tågresande allmänheten\r\nkommer att uttrycka ungefär samma negativa\r\nkommentarer när man får höra det här svaret.</pre><pre>Det finns hos alla berörda instanser -- hos folk i\r\nallmänhet i Hälsingland, västra Medelpad,\r\nJämtland och Härjedalen -- ett mycket aktivt\r\nintresse för att försöka utveckla\r\njärnvägsförbindelserna till och från Stockholm. De\r\ninitiativ som har tagits för att åstadkomma\r\nsamarbete över alla gränser och för att få till stånd\r\nden här snabbtågstrafiken är ju mycket lovvärda.\r\nDärför borde vi från politiskt håll göra allt vad vi\r\nkan för att underlätta och snabba på den här\r\nprocessen.</pre><pre>I svaret säger ministern: ''Jag har därför bedömt det\r\nlämpligt att riksdagen behandlar propositionen\r\ninnan någon förhandlingsman utses.'' Jag funderar\r\növer anledningen till detta. Vid det möte i Bollnäs\r\nsom vi nu talar om var det aldrig tal om att man\r\nskulle avvakta någon proposition, utan frågan var\r\nså solklar att en förhandlingsman skulle tillsättas\r\nganska på direkten för att åtminstone utreda\r\nförutsättningarna.</pre><pre>Jag är litet orolig över vad ministern säger om att\r\npropositionen skall avvaktas. Är det möjligen så att\r\nandra projekt spökar här? Är det möjligen så att\r\ndet som spökar är infrastrukturpropositionen och\r\ndet som står skrivet där om ett projekt som heter\r\nBothniabanan? I den propositionen står det\r\nnämligen att en särskild utredare för den vidare\r\nutbyggnaden av Bothniabanan norrut längs kusten\r\nbör utses inom en nära framtid. Kan det möjligen\r\nvara så att det projektet spökar och kommer att\r\nförsena snabbtågsprojektet Östersund--\r\nStockholm?</pre><pre>Anf. 78  SIGRID BOLKÉUS (s):</pre><pre>Fru talman! Jag tackar kommunikationsministern\r\nför svaret.</pre><pre>Den 17 november ställde jag samma fråga som jag\r\nställer i dag och fick då svaret att Banverket höll på\r\natt studera vilka åtgärder som är mest\r\nkostnadseffektiva för att nå den önskade restiden.</pre><pre>Direkt efter Bollnäsbesöket, alltså den 16\r\nseptember 1992, tog kommunikationsministern\r\nkontakt med Banverket. Jag undrar om Banverket\r\nhar redovisat uppdraget. Avgivna löfte gällde\r\nsträckan Stockholm--Östersund och inte, som det\r\nstår i dagens svar, sträckan Gävle--Östersund.</pre><pre>Kommunikationsministern säger att en\r\nförhandlingsman skall utses när riksdagen har\r\nbehandlat infrastrukturpropositionen. Enligt\r\nplanerna skall det ske den 8 juni, alltså om en\r\nvecka.</pre><pre>Hans Mattsson tillsattes, med gott resultat, som\r\nstatlig förhandlingsman på Ostkustbanan. Kan\r\nkommunikationsministern i dag säga vem som får i\r\nuppdrag att vara utredningsman på sträckan\r\nStockholm--Östersund?</pre><pre>Anf. 79  Kommunikationsminister MATS\r\nODELL (kds):</pre><pre>Fru talman! Tage Påhlsson tror att det blir negativa\r\nkommentarer i regionen med anledning av mitt svar\r\noch frågar varför propositionen skall behandlas\r\nförst. I Bollnäs var det aldrig tal om någon\r\nproposition, säger han.</pre><pre>Låt oss, fru talman, reda ut det här! När jag var i\r\nBollnäs fanns inte infrastrukturpropositionen med\r\nden största järnvägssatsningen under 1900-talet. I\r\nstället var det fråga om att hitta finansiärer i\r\nregionen, att hitta en statlig förhandlingsman som,\r\nbildligt talat, skulle ragga pengar från kommuner\r\noch landsting.</pre><pre>Vad vi har åstadkommit under den här perioden,\r\nTage Påhlsson, är att vi har fått fram pengar till en\r\nupprustning av Norra stambanan. Det finns ju med\r\ni propositionen. När det gäller propositionen har ni\r\nalltså fått pengar, och det är mycket bättre än att få\r\nen förhandlingsman. Jag tycker att Tage Påhlsson\r\nborde inse det i stället för att vittja negativa\r\nreaktioner.</pre><pre>Jag tror att man tjänar sin bygd bättre om man\r\nförsöker lyfta fram det som faktiskt är positivt, dvs.\r\ndet som nu finns med i regeringens förslag, i stället\r\nför att försöka bygga upp en sorts missnöjespolitik.</pre><pre>Sigrid Bolkéus redovisar mitt tidigare svar i\r\nnovember, där jag mycket riktigt sade att\r\nBanverket skall studera vilka åtgärder som är mest\r\nkostnadseffektiva. Det har man säkert gjort när det\r\ngäller underlaget till propositionen, så det finns\r\nmed där. Men det är viktigt att riksdagen nu fattar\r\nbeslut om detta och att pengar faktiskt anslås.</pre><pre>Jag kan som ett svar på en direkt fråga avslöja för\r\nSigrid Bolkéus och Tage Påhlsson att det finns ett\r\nförslag från regeringen om att det skall ske en\r\nupprustning till snabbtågsstandard. Att det står att\r\ndet gäller sträckan Gävle--Östersund beror på att\r\ndet redan tidigare beslutats att det skall vara\r\nsnabbtågsstandard fram till Gävle. Det handlar\r\nalltså inte om att det plötsligt skall vara någon\r\nannan, konstig standard på sträckan upp till Gävle.</pre><pre>Bakgrunden till att vi inte utser en särskild\r\nförhandlingsman är att vi tror att det med detta\r\nupplägg faktiskt är naturligt att Banverket får sköta\r\ndet här.</pre><pre>Anf. 80  TAGE PÅHLSSON (c):</pre><pre>Fru talman! Det var intressanta uppgifter från\r\nministern. Kommunikationsministern säger nu att\r\nen förhandlingsman kanske inte skall tillsättas.\r\nMen då får vi hoppas på resultat på annat sätt.</pre><pre>Jag är inte ute efter att skapa missnöjespolitik eller\r\n''vittja negativa reaktioner'', utan jag gör mig bara\r\ntill tolk för de människor i berörda regioner som\r\nkänner oro. Människor är faktiskt väldigt oroliga i\r\ndet här sammanhanget. Man blev dock väldigt\r\npositivt överraskad över\r\nkommunikationsministerns löfte i Bollnäs i\r\nseptember om att det här projektarbetet skulle\r\nsättas i gång. Det har ju funnits ett intresse för att\r\nbidra till finansieringen. Men nu skall det tydligen\r\ninte bli som det sagts.</pre><pre>Jag vill bara fråga: Kan kommunikationsministern\r\nlova att han ställer upp för oss i berörda regioner,\r\nså att vi snarast möjligt -- oavsett om detta sker via\r\nen speciellt utsedd\r\nförhandlingsman/utredningsman eller genom\r\nBanverkets försorg -- får en snabb utredning och ett\r\nsnabbt resultat när det gäller det här projektet?</pre><pre>Anf. 81  SIGRID BOLKÉUS (s):</pre><pre>Fru talman! Jag tackar för de kompletterande\r\nsvaren om redovisningen och Banverket. Det som\r\nsades -- dvs. att det har Banverket säkert gjort -- lät\r\nlitet osäkert. Men jag får väl nöja mig med detta.</pre><pre>Vidare blir det inte någon utredningsman. Men\r\ntänk så enkelt det hade varit om kommunerna längs\r\nbanan och andra intressenter hade meddelats om\r\natt det inte skulle bli något av det här. Då hade\r\nmänniskor sluppit sin otåliga väntan.\r\nKommunikationerna har tydligen inte fungerat så\r\nbra mellan kommunikationsministern och dem som\r\nlöftet gällde.</pre><pre>Vi kommer tydligen inte längre, så jag behöver väl\r\ninte återkomma en tredje gång.</pre><pre>Anf. 82  Kommunikationsminister MATS\r\nODELL (kds):</pre><pre>Fru talman! Kommunikationerna fungerar tydligen\r\ninte ens mellan oss här. Jag har inte sagt att det inte\r\nblir någon förhandlingsman, utan jag säger att det\r\när Banverket som antagligen kommer att få denna\r\nuppgift. Det handlar naturligtvis fortfarande om en\r\nförhandling, om att få till stånd en heltäckande\r\nfinansiering.</pre><pre>Om snabbtåg skall köras som inte stannar\r\nnågonstans, exempelvis på sträckan Stockholm--\r\nÖstersund, behövs det inte någon medverkan från\r\nkommuner utefter banan. Men om man vill ha\r\nsärskilda åtgärder för att kunna köra regionala\r\npendeltåg o.d. är det rimligt att titta på olika typer\r\nav samfinansieringslösningar. I detta läge --\r\nprojektet finns alltså med i propositionen -- tror jag\r\natt det är rimligt att Banverket blir\r\nförhandlingsorgan. Självklart blir det en\r\ntillsättning.</pre><pre>Anf. 83  TAGE PÅHLSSON (c):</pre><pre>Fru talman! Vi från Mellannorrland är nog litet\r\nkonstiga. Både Sigrid Bolkéus och jag har tydligen\r\nmissuppfattat kommunikationsministern i den här\r\nfrågan. Vi har klart fått uppfattningen att någon\r\nförhandlingsman över huvud taget inte skall\r\ntillsättas. Men okej, Banverket får betecknas som\r\nförhandlingsman eller liknande i det här\r\nsammanhanget.</pre><pre>Jag har dock ännu inte fått något riktigt svar från\r\nkommunikationsministern på frågan om han lovar\r\natt ställa upp. Vi har ju ett projekt som heter\r\nAtlantbanan. Jag har en broschyr här som säkert är\r\nbekant. Detta projekt är oerhört viktigt för\r\nMellannorrland och inlandet. Vidare är både\r\nnäringslivet och förvaltningsväsendet mycket\r\nberoende av projektet. Det har stor betydelse vid\r\növerväganden i fråga om etablering och\r\nomlokalisering av företag etc. att det blir snabba\r\nförbindelser.</pre><pre>Kan vi då inte gå in för att underlätta för resande i\r\nallmänhet samt för näringslivet och\r\nförvaltningsväsendet genom att gemensamt göra\r\nallt vi kan för att snabba på det här ärendet?</pre><pre>Anf. 84  Kommunikationsminister MATS\r\nODELL (kds):</pre><pre>Fru talman! Regeringen har alltså lagt fram en\r\nproposition inför riksdagen av innebörden att\r\nNorra stambanan skall snabbtågsanpassas på\r\nsträckan upp till Östersund. Sedan finns det projekt\r\nom att gå vidare, ända ut till Atlanten. Jag har inte\r\nnågot underlag och kan därför inte ta ställning till\r\ndet projektet, utan jag kan bara säga att\r\nBanverket -- som det i detta fall är fråga om -- så\r\nfort riksdagen har behandlat propositionen\r\nkommer att utarbeta en detaljerad investeringsplan\r\nför i vilken takt de olika projekten skall tas.</pre><pre>Det finns nämligen en ganska viktig logistik i det\r\nhär sammanhanget. Olika projekt genomförs på ett\r\nsådant sätt att man kan ta dem i anspråk och få ut\r\nden samhällsekonomiska vinsten. Man kan ju inte\r\nbörja på ett ställe utan att det är klart med\r\nsnabbtågsanpassningen hela vägen.</pre><pre>Jag återkommer senare till Tage Påhlsson med en\r\ntidsplan för hur detta skall genomföras. En\r\nförutsättning är dock att riksdagen fattar beslut om\r\nsjälva propositionen.</pre><pre>Anf. 85  TAGE PÅHLSSON (c):</pre><pre>Fru talman! Jag tackar återigen för ministerns\r\nytterligare upplysningar.</pre><pre>Logistik i alla ära! Men någon skall styra det hela.\r\nMenar ministern att vi skall överlåta på Banverket\r\natt styra tidtabellen, dvs. den ordning i vilken man\r\nskall satsa på de olika projekten? I så fall tycker jag\r\natt vi har överlåtit för mycket på ett statligt verk.\r\nJag hoppas att kommunikationsministern är inne\r\npå att vi med politiska medel skall styra de olika\r\nprojekten och se till att satsade pengar ger bästa\r\neffekt. Dessutom gäller det att vi verkligen ser till\r\natt medel satsas på nämna snabbtågstrafik.\r\nPengarna får inte plottras bort på andra projekt\r\nsom eventuellt blir aktuella. Jag tänker då bl.a. på\r\nNorrland.</pre><pre>Sedan har jag inte fått något svar på min första\r\nfråga om Bothniabanan. Avslutningsvis skulle jag\r\nvilja få klarlagt att några sådana projekt inte spökar\r\ni det här sammanhanget.</pre><pre>Anf. 86  Kommunikationsminister MATS\r\nODELL (kds):</pre><pre>Fru talman! Slutligen vill jag bara redogöra för\r\nplaneringsprocessen.</pre><pre>För första gången i historien får nu riksdagen\r\nmöjlighet att peka ut vilka nationella stråk vi skall\r\nha på väg- och järnvägssidan. När beslut om\r\nfinansiering är fattat går ärendet tillbaka till\r\nBanverket och Vägverket, som utarbetar en\r\ninvesteringsplan för de kommande tio åren. Den\r\nplanen går sedan tillbaka till regeringen för\r\nfastställande.</pre><pre>Överläggningen var härmed avslutad.</pre><pre>15 §  Svar på fråga 1992/93:740 om\r\nomhändertagandet av demenssjuka</pre><pre>Anf. 87  Socialminister BENGT\r\nWESTERBERG (fp):</pre><pre>Fru talman! My Persson har frågat mig vilka\r\nåtgärder jag avser vidta för att inlåsning av\r\ndemenssjuka i exempelvis gruppboende skall\r\nkunna förekomma utan att lagöverträdelse sker.</pre><pre>Behovet av skyddsåtgärder för personer med\r\nåldersdemens är en mycket svår fråga där etiska,\r\norganisatoriska och juridiska aspekter måste vägas\r\nin. Frågan om formerna för skydd genom olika slag\r\nav tekniska låsanordningar eller larminstallationer\r\nhar varit föremål för diskussioner i många år.</pre><pre>Socialstyrelsen utfärdade hösten 1992 allmänna råd\r\nom skyddsåtgärder för personer med åldersdemens\r\ni särskilda boendeformer. Styrelsen uttalar att det\r\ninte finns stöd i lag för tvångsåtgärder i särskilda\r\nboendeformer. S.k. tekniska lösningar får inte\r\ninnebära olagligt tvång och skall vara etiskt\r\nförsvarbara. Vissa åldersdementa personer riskerar\r\natt utsätta sig för fara om de lämnar sin bostad på\r\negen hand. I dessa situationer slår Socialstyrelsen\r\nfast att inlåsning visserligen inte får förekomma\r\nmen att det däremot är tillåtet att genom t.ex.\r\nlarmanordningar göra det svårt för den demente att\r\nlämna bostaden utan att det uppmärksammas. Mer\r\nallmänt uttalar styrelsen att en grundregel bör vara\r\natt personalen i bostäder där dementa personer\r\nvårdas dimensioneras och organiseras så att den\r\nkan ha överblick och hålla kontakt med de boende.</pre><pre>Vården och omhändertagandet av de\r\nåldersdementa är en mycket grannlaga uppgift, och\r\ndet är viktigt att såväl humanitära som juridiska\r\naspekter beaktas när det gäller behovet av\r\nskyddsåtgärder. Jag har erfarit att Socialstyrelsen i\r\nsamarbete med några länsstyrelser för närvarande\r\nundersöker tillämpningen av de allmänna råden\r\noch hur man klarar skyddet av och integriteten för\r\nåldersdementa i särskilda boendeformer.</pre><pre>Anf. 88  MY PERSSON (m):</pre><pre>Fru talman! Först tack till socialministern för\r\nsvaret. Jag är medveten om att detta är en svår\r\nfråga, det är väldigt grannlaga ting att handha.</pre><pre>Får jag något kommentera Socialstyrelsens\r\nallmänna råd, som Bengt Westerberg hänvisar till.\r\nDär står att vissa åldersdementa personer riskerar\r\natt utsätta sig för fara om de lämnar sin bostad på\r\negen hand. Förvisso är det så. Vad gäller många\r\ndemenssjukdomar ingår i sjukdomsbilden att man\r\nskall gå hem. Man tar sin väska, och man skall gå\r\ntill det hem som man kanske hade för 60--70 år\r\nsedan. Man är ständigt på väg ut.</pre><pre>Vidare står där att det är tillåtet med vissa\r\nlarmanordningar för att göra det svårt för den\r\ndemente att lämna bostaden. JO har kommenterat\r\nanvändningen av en låskåpa och sagt att den inte får\r\nanvändas på ett sådant sätt att den äldre förhindras\r\natt öppna dörren. Då undrar jag vad som menas\r\nmed det.</pre><pre>Sedan säger socialministern att det är personalens\r\nansvar. Både Bengt Westerberg och jag vet väl att\r\nvårdpersonalen är mycket arbetstyngd i dag. Det är\r\nsvårt att sköta demenssjuka på ett adekvat och gott\r\nsätt. Jag tycker att det är en väldigt stor börda att\r\nlägga på personalen, när man kanske är en på sju\r\ndementa, att säga att det är personalens ansvar att\r\nse till att de dementa inte ger sig av. Kan man lösa\r\ndet här på annat sätt, tycker jag att man skall göra\r\ndet.</pre><pre>I ljuset av den kraftiga utbyggnad av gruppboenden\r\nsom vi nu ser, och som vi stimulerat, tycker jag att\r\ndet är väldigt viktigt att fundera på om man inte\r\nskulle kunna ha en särskild skyddslag just för\r\ndementa boende i gruppboenden. Jag tror att det\r\nskulle vara etiskt försvarbart, därför att det skulle\r\ninnebära en värdig omvårdnad av den sjuke. Det\r\nskulle också vara försvarbart ur personalens\r\nsynpunkt. Personalen skulle slippa att, som i dag\r\nofta är fallet, bli lagöverträdare. Hur ställer sig\r\nBengt Westerberg till att fundera i sådana termer?</pre><pre>Anf. 89  Socialminister BENGT\r\nWESTERBERG (fp):</pre><pre>Fru talman! De frågor som My Persson tar upp\r\ndiskuteras ju i Socialstyrelsens allmänna råd. Det\r\nfinns i vissa situationer, där det föreligger fara för\r\nden enskildes liv och hälsa, möjligheter till\r\ningripanden som man kanske kan kalla för\r\ntvångsingripanden. Men nödrätten, som i detta\r\nsammanhang kan åberopas, får inte ligga till grund\r\nför rutinmässiga ingripanden.</pre><pre>Det är mot denna bakgrund som Socialstyrelsen har\r\nutformat sina allmänna råd. I de allmänna råden\r\nnämns ett par möjligheter. Den ena är att man har\r\nett lås som det kan ta en viss tid att öppna och som\r\nkan vara kopplat till -- detta kan också vara en\r\nsjälvständig åtgärd -- en larmanordning. Man\r\nskriver i de allmänna råden ungefär så här:\r\nGenerella passagelarm kan och bör i vissa fall\r\nanvändas. En larmanordning på ytterdörren som är\r\nkopplad till personalens personsökare gör det\r\nmöjligt att snabbt komma till städes när någon\r\nöppnar dörren.</pre><pre>Så till My Perssons konkreta fråga om särskild\r\nlagstiftning. Frågan var uppe i samband med\r\nbehandlingen av en proposition om lagen om\r\npsykiatrisk tvångsvård, som behandlades av\r\nriksdagen 1990/91. I samband därmed sade\r\nföredragande statsrådet att han inte ansåg att man\r\nskulle införa en särskild skyddslag för dementa,\r\nmen om de förändringar och rutiner som\r\nutarbetades inte skulle ge tillfredsställande resultat,\r\nskulle frågan om lagreglering tas upp vid fortsatta\r\növerväganden. Det är det svar som jag också kan\r\nge My Persson.</pre><pre>Jag tycker att det är rimligt att avvakta utvecklingen\r\noch den utvärdering som Socialstyrelsen gör\r\ntillsammans med länsstyrelserna. Men skulle de\r\nallmänna råden och de rutiner som finns inte vara\r\ntillfredsställande, får frågan tas upp till prövning\r\nigen.</pre><pre>Anf. 90  MY PERSSON (m):</pre><pre>Fru talman! Jag talade i dag med personalen på ett\r\nsjukhem i Göteborg. Personalen berättade för mig\r\natt en person i förra veckan hade sprungit i väg\r\ndärifrån, trots att man hade kodlås. Tack och lov\r\nhamnade inte den här personen på motorvägen rakt\r\nnedanför utan i ett köpcentrum där någon tog hand\r\nom henne. Så daglig fara för liv och hälsa föreligger\r\nför väldigt många dementa i dag. Så är fallet. Jag\r\ntror att övertro till larm- och slika anordningar skall\r\nvi akta oss för.</pre><pre>Sedan skulle jag vilja kommentera detta att frågan\r\nvarit uppe i kammaren tidigare. Jag vet detta. I det\r\nSocialberedningens betänkande som kom 1984\r\nföreslogs faktiskt en särskild skyddslag just för de\r\ndementa som var intagna på psykiatriska\r\ninstitutioner. Nu tycker jag att det finns ännu större\r\nanledning att ha en särskild skyddslag för dementa,\r\nnär vi har dem placerade i ett och samma boende i\r\nvåra nya gruppboenden. Att avvakta utvecklingen\r\ntycker jag är litet lättfärdigt sätt att frånhända sig\r\nansvaret. Det är hög tid att man gör någonting.</pre><pre>Anf. 91  Socialminister BENGT\r\nWESTERBERG (fp):</pre><pre>Fru talman! Det var just Socialberedningens\r\nbetänkande som riksdagen behandlade med\r\nanledning av den proposition från 1990/91 som jag\r\nnämnde. Då avvisade föredragande statsrådet och\r\nriksdagen denna lösning. Jag vill dock inte\r\nkategoriskt säga att vi inte skall pröva den\r\nlösningen i framtiden.</pre><pre>Jag tycker att det finns skäl att se hur de allmänna\r\nråden, som ju inte är ett år gamla än, tillämpas och\r\nfungerar ute i landet. Om de inte fungerar på ett\r\ntillfredsställande sätt, får vi som sagt ta upp frågan\r\ntill prövning igen. Att göra det nu tycker jag inte är\r\nbefogat.</pre><pre>Anf. 92  MY PERSSON (m):</pre><pre>Fru talman! Jag skall inte förlänga debatten mycket\r\nmer. Jag tror att vi egentligen är rätt så ense.</pre><pre>Jag som är väldigt mycket ute i landet kan väl säga\r\natt vårdpersonalen ibland är plågad över att behöva\r\nbli lagöverträdare, för så är fallet. Många gamla\r\nmår inte särskilt väl av att det är så lätt att ta sig från\r\ndet hem där de borde ha sin trygghet. Det skulle för\r\ndem vara mycket tryggare att veta att de faktiskt\r\ninte kommer därifrån. Det skulle underlätta för\r\npersonalen.</pre><pre>Jag hoppas att jag kan ta socialministerns svar som\r\nett halvt löfte om att vi skall se över lagstiftningen,\r\nhur den fungerar i praktiken och att vi skall göra det\r\ninom en relativt snar framtid. Jag tror nämligen att\r\nvi redan i dag vet att vi måste göra någonting\r\nspecifikt för de demenssjuka, för deras trygghet och\r\nför att personalen skall få drägliga arbetsformer.</pre><pre>Anf. 93  Socialminister BENGT\r\nWESTERBERG (fp):</pre><pre>Fru talman! Två korta kommentarer. Den ena är att\r\ni vissa fall, när det kan vara mycket besvärligt för\r\nenskilda personer, finns det också möjligheter till\r\nindividuella larmanordningar under vissa\r\nförutsättningar, som jag inte skall gå in på nu.</pre><pre>Den andra är att jag tycker att det är rimligt att\r\navvakta den utvärdering som Socialstyrelsen nu gör\r\ntillsammans med länsstyrelserna. Det skall\r\nnaturligtvis inte behöva ta så hemskt lång tid. De\r\nallmänna råden utfärdades i höstas, 1992. Så det\r\nhar inte varit möjligt att pröva dem i praktiken\r\nunder så lång tid. Ytterligare några månader bör vi\r\ni alla fall avvakta.</pre><pre>Anf. 94  MY PERSSON (m):</pre><pre>Fru talman! Jag ber att få tacka för svaret igen. Jag\r\nser fram emot att vi om något halvår kanske kan se\r\nvad som har hänt och då möjligtvis har några\r\nåtgärder att vidta.</pre><pre>Överläggningen var härmed avslutad.</pre><pre>16 §  Svar på fråga 1992/93:753 om\r\nmarknadsföringen av lågalkoholvinerna</pre><pre>Anf. 95  Socialminister BENGT\r\nWESTERBERG (fp):</pre><pre>Fru talman! Alf Wennerfors har frågat mig vilka\r\nåtgärder jag är beredd att vidta för att skapa mer\r\ninformation och kunskap om lågalkoholvinerna.</pre><pre>Målet med den svenska alkoholpolitiken är att\r\nminska den totala alkoholkonsumtionen och\r\ndärigenom alkoholens skadeverkningar. De\r\nviktigaste verktygen är alkoholmonopolen,\r\nprispolitiken, information och hälsoupplysning\r\nsamt olika former av förebyggande verksamhet\r\ninom social- och hälsovårdsarbetet.</pre><pre>Prispolitiken är det mest verksamma instrument\r\nsom statsmakterna har för att främja en övergång\r\ntill drycker med lägre alkoholhalt.\r\nDryckesskatterna lades om från den 1 juli 1992.\r\nDen nya skatten bygger helt på dryckernas\r\nalkoholhalt, vilket innebär att drycker med låg\r\nalkoholhalt gynnas prismässigt. Systembolagets\r\nförsäljning under 1992 innebar en fortsatt\r\nförskjutning från starkare till svagare drycker.\r\nDenna tendens var särskilt markant under andra\r\nhalvåret, efter skattereformen. Även inom gruppen\r\nviner har en förskjutning från starkare till svagare\r\nmärken noterats.</pre><pre>När det gäller information om olika produkter så är\r\ndetta främst en uppgift för Systembolaget.\r\nSystembolagets konsumentupplysning syftar till att\r\nge kunderna en saklig och allsidig information om\r\nde varor man säljer, så att ett medvetet val mellan\r\nolika produkter kan göras. I enlighet med den\r\nsvenska alkoholpolitikens inriktning bedriver\r\nSystembolaget saklig information i syfte att\r\npåverka konsumenterna att övergå till svagare\r\nalkoholdrycker. Det innebär att man inom ramen\r\nför konsumentupplysningen satsar på information\r\nom alkoholsvagt lättvin som ett alternativ till\r\nstarkare alkoholdrycker.</pre><pre>Mot bakgrund härav ser jag ingen anledning att nu\r\nvidta några särskilda åtgärder.</pre><pre>Anf. 96  ALF WENNERFORS (m):</pre><pre>Fru talman! Tack för svaret. Det är som\r\nsocialministern säger, att en av huvudprinciperna i\r\nsvensk alkoholpolitik är att i möjligaste mån\r\nförsöka styra över konsumtionen från starkare till\r\nsvagare drycker. Om man ser tillbaka några\r\ndecennier får man säga att vi har lyckats. Denna\r\nutveckling pågår fortfarande, som jag har blivit\r\nupplyst om i svaret.</pre><pre>För sex sju år sedan gjorde Vin-  &amp;  Spritcentralen\r\nAB en insats i denna riktning. Man började\r\navalkoholisera vanliga lättviner, från 11--12 % ner\r\ntill 6--7 %, och kallade dem för lågalkoholviner. Så\r\nsmåningom gjorde man också något liknande med\r\nlättvinsglögg, så att den kom ner på samma nivå\r\nsom lättöl. Vi har också kunnat köpa importerat vin\r\nsom ligger i nivå med lättöl. Jag tänker bl.a. på ett\r\nvitt vin som heter Blue Nun, som finns som vanligt\r\nlättvin på Systembolaget men också som\r\nlågalkoholvin. Det är ett mycket bra alternativ.\r\nTyvärr har detta inte blivit någon särskilt stor\r\nframgång. Hur skall konsumenten fås att intressera\r\nsig för detta, när man inte vet någonting om det?\r\nSocialministern upplyser mig om att Systembolaget\r\nbedriver denna information. Men den lyckas ju\r\ninte! Det blir inget av det, om man ser på siffrorna\r\nfrån de senaste fem sex åren. Detta är alltså ett\r\nblankt nej från socialministern. Jag undrar om det\r\ninte går att göra någonting mera positivt än att\r\nenbart säga att det är bra som det är, när vi ser hur\r\nförsäljningen minskar på detta område.</pre><pre>Anf. 97  Socialminister BENGT\r\nWESTERBERG (fp):</pre><pre>Fru talman! Jag gör ingen värdering av om det är\r\nbra som det är. Jag menar att det finns en\r\narbetsfördelning mellan å ena sidan statsmakterna,\r\ndvs. regering och riksdag, och å andra sidan\r\nSystembolaget. Den uppgift vi har tagit på oss för\r\natt påverka alkoholkonsumtionen är att variera\r\npriserna med hänsyn till alkoholhalten. Sedan är\r\ndet Systembolagets uppgift att givet dessa priser\r\noch skatter upplysa människor om vilka alternativ\r\nsom finns.</pre><pre>Jag läser in i Alf Wennerfors fråga att han vill att jag\r\nsom socialminister, eller regeringen eller möjligen\r\nriksdagen, skall gå ut med en särskild drive för att\r\nsälja en viss typ av alkohol. Det är främmande för\r\nden alkoholpolitik vi för i Sverige och den\r\narbetsfördelning vi har mellan olika myndigheter\r\noch bolag. Det är därför jag menar att det inte finns\r\nskäl för mig att ta några speciella initiativ. Det får\r\nankomma på Systembolaget att bedriva\r\ninformation, så att kunderna blir tillräckligt\r\ninformerade om de alternativ som finns.</pre><pre>Anf. 98  ALF WENNERFORS (m):</pre><pre>Fru talman! Jag skall bara tillägga att det är mycket\r\nbra med prispolitiken. Den har lyckats i många\r\navseenden. Men den räcker inte, och inte heller den\r\ninformation som Systembolaget bedriver. Det kan\r\nman se av konsumtionssiffrorna från senare år. Jag\r\nundrar om man inte skulle kunna överväga att göra\r\nnågonting mera, eventuellt att Systembolaget\r\ngjorde sin information ännu bättre, ännu vassare\r\noch att den nådde konsumenterna på ett helt annat\r\nsätt. Vi har haft försöksverksamhet inom det\r\nalkoholpolitiska området tidigare. Man skulle\r\nkanske kunna tänka sig att göra någonting sådant.</pre><pre>Anf. 99  Socialminister BENGT\r\nWESTERBERG (fp):</pre><pre>Fru talman! Jag har inga planer på att gå in med\r\nsynpunkter på Systembolagets marknadsföring.\r\nDet är en uppgift jag tycker att Systembolaget får\r\nklara av på egen hand. Att vinet inte är populärt\r\nbehöver inte bero på bristande information. Det\r\nkanske finns många som har testat det och inte\r\ntycker att det är tillräckligt bra. Jag vet inte om det\r\när ett skäl. Det kan vara ett skäl. Man behöver inte\r\nutgå från att den låga konsumtionen innebär att\r\nmarknadsföringen har varit dålig.</pre><pre>Anf. 100  ALF WENNERFORS (m):</pre><pre>Fru talman! Då tycker jag att socialministern skulle\r\nsmaka på vinet. Det är knappt man kan känna\r\nskillnad på ett lågalkoholvin och ett vanligt lättvin.\r\nDet har hög kvalitet, det är gott och det är prisvärt.</pre><pre>Överläggningen var härmed avslutad.</pre><pre>17 §  Svar på fråga 1992/93:736 om Turkiet och\r\nde mänskliga rättigheterna</pre><pre>Anf. 101  Statsrådet ALF SVENSSON\r\n(kds):</pre><pre>Fru talman! Ingbritt Irhammar har frågat mig på\r\nvilket sätt regeringen ämnar utöva påtryckningar\r\npå Turkiet för att undantagstillståndet skall hävas\r\noch mänskliga rättigheter respekteras i landet.</pre><pre>Fru talman! Utrikesminister Margaretha af Ugglas\r\noch jag själv har vid flera tillfällen kommenterat\r\nläget för de mänskliga rättigheterna i Turkiet, som\r\när nära förknippade med frågan om kurdernas och\r\nandra minoriteters ställning. Senast skedde detta\r\nför en veckan sedan, och vad som då sades om den\r\nsvenska regeringens inställning gäller alltjämt. För\r\nSverige är det en självklar utgångspunkt att alla\r\nindivider har rätt att få sina mänskliga rättigheter\r\nrespekterade. Det åligger varje stat att garantera\r\ndessa rättigheter. Kurderna och andra minoriteter\r\nhar rätt till sin identitet, sitt språk, sin kultur och sin\r\nreligion.</pre><pre>Sverige beklagar att Turkiet inte har avskaffat\r\nundantagstillståndet i de tio sydöstra provinserna\r\ndär en stor del av den kurdiska befolkningen lever.\r\nUndantagstillståndet försvårar genomförandet av\r\nde lagreformer som har beslutats för att förbättra\r\nrespekten för mänskliga rättigheter i landet. Flera\r\nolika rapporter har visat att mycket ännu återstår\r\natt göra på detta område. Den turkiska regeringen\r\nhar ett ansvar för att landet lever upp till de\r\nåtaganden man har gjort genom undertecknandet\r\nav internationella konventioner på de mänskliga\r\nrättigheternas område. Det är oacceptabelt att\r\ntortyr ännu förekommer i Turkiet, vilket visades i\r\nEuroparådets tortyrkommittés senaste rapport från\r\nlandet. Sverige uppmärksammar i olika\r\nsammanhang utvecklingen av respekten för\r\nmänskliga rättigheter i Turkiet och kommer att\r\nfortsätta med detta i framtiden. Ämnet är en\r\nåterkommande punkt på dagordningen vid våra\r\nbilaterala kontakter.</pre><pre>Sverige stöder även det praktiska arbetet för ökad\r\nrespekt för de mänskliga rättigheterna i Turkiet.\r\nExempelvis bistår vi den turkiska stiftelsen för\r\nmänskliga rättigheters tre centra för rehabilitering\r\nav tortyroffer med finansiellt stöd om totalt 4,8\r\nmiljoner kronor.</pre><pre>Situationen för de mänskliga rättigheterna i Turkiet\r\när särskilt problematisk i de sydöstra provinserna,\r\ndär strider mellan säkerhetsstyrkor och PKK-\r\ngerillan drabbar de civila. Den av PKK i mars\r\nproklamerade vapenvilan väckte förhoppningar om\r\nen lugnare utveckling i de sydöstra provinserna,\r\nmen den senaste veckans händelser inger oro för en\r\nny upptrappning. Det är angeläget att PKK\r\nvillkorslöst tar avstånd från alla former av terrorism\r\noch användande av våld. Den turkiska regeringen\r\nbör utnyttja det tillfälle som givits att skapa en\r\nfredlig utveckling i regionen. Sverige har vid flera\r\ntillfällen upprepat att kurdfrågan bör lösas med\r\nfredliga medel och dialog.</pre><pre>Anf. 102  INGBRITT IRHAMMAR (c):</pre><pre>Fru talman! Jag vill tacka Alf Svensson för svaret.\r\nDet är bra att regeringen så tydligt markerar att alla\r\nhar rätt att få sina mänskliga rättigheter\r\nrespekterade och att alla sidor i en konflikt måste\r\nrespektera mänskliga rättigheter. Jag tänker då\r\nsärskilt på PKK:s senaste attack mot soldater och\r\ncivila, som måste fördömas och anses som lika\r\nallvarlig som den turkiska statens fortsatta\r\nförföljelser och dödande av civila.</pre><pre>Vi får nu mest information om det hemska dådet\r\nmot de tre obeväpnade soldaterna och de två civila\r\nsom har mördats. Men det är lika viktigt att föra\r\nfram att 28 PKK-soldater har dödats av\r\nsäkerhetsstyrkor sedan detta attentat skedde för en\r\nvecka sedan. Det går inte att lösa denna konflikt\r\nmed våld. Jag vet att vi är överens om det.</pre><pre>Den måste ske via dialog, genom att man\r\nrespekterar de mänskliga rättigheterna.</pre><pre>Jag hade själv inte en aning om att problemen var\r\nså stora i undantagsområdet. Jag var där med en\r\ndelegation från den svenska riksdagen för en vecka\r\nsedan. Jag trodde att turkiska regeringens förslag\r\nom förbättringar när det gällde de mänskliga\r\nrättigheterna också gällde undantagsområdet, men\r\nså är det inte. Vi kan faktiskt läsa i Svenska\r\nDagbladet i dag rapporter om hur man fortsätter att\r\ntortera barn i undantagsområdet och hur barn\r\nfängslas och häktas.</pre><pre>Jag vill här fråga: Skulle vi inte från svensk sida\r\nkunna agera, t.ex. inom ESK, för att t.ex. försöka\r\nskicka internationella observatörer till sydöstra\r\nTurkiet så att vi fortsatt har en överblick över vad\r\nsom händer i undantagsområdet och kan utöva\r\npåtryckningar att man skall häva\r\nundantagstillståndet?</pre><pre>Anf. 103  Statsrådet ALF SVENSSON\r\n(kds):</pre><pre>Fru talman! Låt mig först slå fast ytterligare en gång\r\natt Ingbritt Irhammar och jag är rörande överens\r\nom att det som händer i Turkiet och som når oss\r\ngång efter annan via nyhetsförmedlingen är absolut\r\noacceptabelt. Det gäller både den terror och den\r\nrespektlöshet visavi mänskliga rättigheter som\r\nregeringen består med och den terrorism som PKK\r\nutövar.</pre><pre>På Ingrbritt Irhammars direkta fråga vill jag först\r\noch främst svara att Sverige har goda möjligheter\r\natt följa den inrikespolitiska utvecklingen i Turkiet\r\ngenom vår ambassad i Ankara och vårt\r\ngeneralkonsulat i Istanbul. Båda dessa\r\nmyndigheter har ett brett kontaktnät som gör att de\r\nfår god information om utvecklingen i alla delar av\r\nlandet. Personal som är stationerad där borta kan\r\nmånga gånger vara nog så observant och ha nog så\r\ngoda möjligheter att få objektiv och seriös\r\ninformation som en delegation som man sänder dit.\r\nSamtidigt, fru talman, vill jag inte utesluta det ena\r\nför det andra. Denna fråga måste ständigt vara\r\nväckt och så att säga på tapeten. Det är vi överens\r\nom.</pre><pre>Anf. 104  INGBRITT IRHAMMAR (c):</pre><pre>Fru talman! Först vill jag säga att jag menar att vi\r\npå alla sätt måste stödja de demokratiska viljor och\r\ngrupper som finns i Turkiet. Där finns en politisk\r\nvilja att förbättra de mänskliga rättigheterna. Den\r\nfinns inte i alla läger, den är inte tillräckligt stark\r\noch det sker inte tillräckligt snabbt, men vi måste\r\nstödja den.</pre><pre>Det är väldigt bra att vi nu erbjudit oss att utbilda\r\npolismän t.ex. i hur man förhör fångar utan att\r\nanvända tortyr.</pre><pre>Det är viktigt att vi ger stöd till stiftelsen som\r\nrehabiliterar tortyrskadade i Turkiet. Kanske skulle\r\nvi också kunna bjuda in kommissionen för de\r\nmänskliga rättigheterna som arbetar i parlamentet\r\noch som är väldigt politiskt styrd, som jag ser det.\r\nDen skulle behöva information om hur man utan\r\natt bli styrd kan arbeta för att förbättra mänskliga\r\nrättigheter.</pre><pre>Jag tror ändå att det behövs internationella\r\nobservatörer och delegationer. Det finns\r\nsvårigheter även för vårt konsulat och vår\r\nambassad. De jobbar seriöst, men två av tre av våra\r\nanställda där nere har inte varit i sydöstra Turkiet\r\npå två år.</pre><pre>Anf. 105  Statsrådet ALF SVENSSON\r\n(kds):</pre><pre>Fru talman! Jag behöver inte ytterligare repetera de\r\ninsatser vi gör. De redovisades här utomordentligt\r\nväl av Ingbritt Irhammar. Jag tror vi skall fortsätta\r\natt utbilda och påtala vad vi menar med mänskliga\r\nfri- och rättigheter för de grupper som är\r\nintresserade av att lyssna.</pre><pre>Till syvende och sist är det naturligtvis så, att\r\nregimen och vissa grupper av kurderna måste in på\r\nett annat spår eller välja en annan väg. Man måste\r\ngöra sig kvitt tron på att det är konfrontation,\r\nterror, tortyr och våld som gör att man kan komma\r\nur de konfliktsituationer man befinner sig i.</pre><pre>Vill Turkiet ty sig åt väst, vilket man ju ständigt\r\nuttalat, är det verkligen all anledning att man ser\r\nom sin demokratisering och börjar intressera sig för\r\nmänskliga fri- och rättigheter på ett annat sätt än\r\nman gör i dag.</pre><pre>Anf. 106  INGBRITT IRHAMMAR (c):</pre><pre>Fru talman! Vi är överens om detta. Jag skulle vilja\r\natt vi i de här bilaterala kontakter som ständigt\r\npågår, som också framgår av svaret, särskilt lyfter\r\nfram hur man fortsätter att tortera barn borta i\r\nundantagsområdet. Det är ett skäl till att vi måste\r\ngöra påtryckningar för att undantagslagarna skall\r\nförsvinna i sydöstra Turkiet. Jag har hört exempel\r\npå att barn ned till elva år tas in och förhörs under\r\ntortyr. Vi undrade vilken typ av tortyr. Den tortyr\r\nde tycks klara av och orka med var svaret. Vi kunde\r\ninte få bevis på att det fanns någon som inte hade\r\nutsatts för tortyr.</pre><pre>Då frågade vi varför inte detta omnämndes i\r\nrapporterna. På inrikesministeriet hade man\r\nnämligen hänvisat till att inga läkarrapporter talade\r\nom tortyr. Nej, om en läkare skulle skriva att någon\r\nhade torterats skulle man bara få resultatet att den\r\nrapporten revs sönder, eller i värsta fall skulle den\r\nperson som förhörts och torterats i trettio dagar\r\nkunna få förlängd häktningstid med femton dagar\r\ntill. Ingen läkare vill försätta någon i en sådan\r\nsituation.</pre><pre>Jag menar att det är oerhört viktigt att vi i\r\nkontakterna tar upp hur man behandlar barn.</pre><pre>Överläggningen var härmed avslutad.</pre><pre>18 §  Svar på fråga 1992/93:754 om bistånd till\r\nEritrea</pre><pre>Anf. 107  Statsrådet ALF SVENSSON\r\n(kds):</pre><pre>Fru talman! Lennart Rohdin har frågat mig om jag\r\navser att ta initiativ för att inleda ett långsiktigt\r\nutvecklingssamarbete med det fria Eritrea.</pre><pre>För en vecka sedan svarade jag på en likalydande\r\nfråga från riksdagsledamot Eva Johansson. Det\r\nstora intresset för Eritrea bland riksdagens\r\nledamöter är glädjande.</pre><pre>Jag håller med Lennart Rohdin om att Sverige har\r\nett särskilt ansvar när de gäller Eritrea, bl.a. av\r\nhistoriska skäl. Våra kontakter inleddes redan 1866\r\ndå de första svenska missionärerna anlände till\r\nEritreas kust. Dessutom bor närmare 8 000\r\neritreaner i Sverige. Sett till deras andel av vår\r\nbefolkning är det den största eritreanska\r\nexilgruppen i världen. Eritreas provisoriska\r\nregering har valt att förlägga sitt nordiska kontor till\r\nStockholm.</pre><pre>Jag håller även med Lennart Rohdin om att Eritrea\r\nbehöver ett långsiktigt och omfattande\r\ninternationellt stöd. Landet är förött efter 30 år av\r\ninbördeskrig. Nu återstår ett stort\r\nåteruppbyggnadsarbete där finansiering utifrån\r\nkommer att bli nödvändig.</pre><pre>Jag anser att Sverige redan i dag tar en stor del av\r\nansvaret för utvecklingen i Eritrea. Sammanlagt\r\nhar, under innevarande budgetår, 55 miljoner\r\nkronor betalats ut till Eritrea via SIDA, SAREC\r\nsamt internationella och svenska enskilda\r\norganisationer.</pre><pre>Det stöd som Sverige ger till Eritrea via SIDA kan\r\nses som en inledning till ett mer långsiktigt\r\nsamarbete. Under innevarande budgetår ger\r\nSverige sammanlagt 11 miljoner kronor till\r\nutveckling av energisektorn och till stöd för\r\nstärkande av landets förvaltning. Vi stöder också\r\ndet ekonomiska reformprogram som Världsbanken\r\nhar arbetat fram tillsammans med eritreanerna.\r\nDessutom har SAREC gett ett inledande stöd om 3\r\nmiljoner kronor till universitetet i Asmara.\r\nUniversitetets rektor kommer hit i nästa månad för\r\natt tillsammans med SAREC och de svenska\r\nuniversiteten diskutera formerna för fortsatt\r\nbistånd.</pre><pre>Dessutom är flera av våra enskilda organisationer\r\nverksamma i landet. Lutherhjälpen och Rädda\r\nbarnen är några exempel.</pre><pre>I övrigt utgörs, som Lennart Rohdin påpekar, det\r\nsvenska biståndet i dagsläget huvudsakligen av\r\nkatastrofbistånd. Jag förutser dock, som jag nyss\r\nantytt, att utvecklingsbiståndets andel kommer att\r\nöka. En delegation från SIDA besökte Eritrea i\r\nbörjan av maj för att bl.a. diskutera formerna för\r\nett sådant långsiktigt bistånd.</pre><pre>SIDA har nyligen bjudit in Utrikesdepartementets\r\nbiståndsavdelning till ett möte om biståndet till\r\nEritrea. Mötet skall hållas den 8 juni. I mötet\r\nkommer även representanter för SAREC och de\r\nenskilda organisationer som är verksamma i Eritrea\r\natt delta.</pre><pre>Till sist vill jag säga att statssekreterare\r\nAlf T. Samuelsson besökte Eritrea i samband med\r\nsjälvständighetsfirandet för en vecka sedan. Han\r\nfick då tillfälle att träffa företrädare för Eritreas\r\nprovisoriska regering och diskutera formerna för\r\nett långsiktigt bistånd.</pre><pre>Anf. 108  LENNART ROHDIN (fp):</pre><pre>Fru talman! Jag tackar biståndsministern för svaret.</pre><pre>Låt mig få börja med att uttrycka min glädje över\r\natt Eritreas folk äntligen har fått möjlighet att\r\nuttala sig fritt om sin framtid och, när de nu uttalat\r\nsig för ett fritt Eritrea, att detta snabbt har erkänts\r\nav den forna kolonialmakten Etiopien, och\r\nslutligen att Sverige snabbt har erkänt det fria\r\nEritrea.</pre><pre>Biståndsministern uttrycker sin glädje över det\r\nstora intresset för Eritrea bland riksdagens\r\nledamöter. Det tycker jag är bra. Vi som har ägnat\r\noss åt att arbeta för Eritreas folk i mer än 20 år\r\ntycker kanske att det intresset ändå kommit ganska\r\nsent.</pre><pre></pre><pre>Som jag framhåller i min fråga finns det särskilda\r\nskäl för Sverige att bistå just Eritrea, inte bara de\r\nhistoriska kontakterna när det gäller\r\nmissionärsverksamhet utan naturligtvis också att\r\nSverige har spelat en roll som långt ifrån är särskilt\r\ntillfredsställande i detta sammanhang.</pre><pre>Sverige var med i FN när FN beslutade att Eritrea\r\noch Etiopien skulle gå ihop i en federation. Liksom\r\nFN:s övriga medlemsstater agerade vi över huvud\r\ntaget inte när Etiopien i strid mot folkrätt och\r\növerenskommelsen om federation införlivade\r\nEritrea med Etiopien 1962.</pre><pre>Etiopien var Sveriges första biståndsland, och det\r\nhar varit ett av våra främsta biståndsländer under\r\nhela den tid då Haile Selassi och därefter överste\r\nMengistu ledde Etiopien och förde krig mot\r\nEritreas folk. Vi har också sedan slutet av 50-talet\r\nhaft ett mycket stort antal eritreaner som har tagit\r\nsin tillflykt till Sverige och sökt skydd här, vilket ger\r\noss en stor anknytning till Eritrea men också\r\nosedvanliga resurser för ett långsiktigt samarbete.</pre><pre>Anf. 109  Statsrådet ALF SVENSSON\r\n(kds):</pre><pre>Fru talman! Gamla ställningstaganden i FN och\r\nannorstädes till relationerna Etiopien--Eritrea eller\r\nSverige--Eritrea vill jag inte så gärna kommentera,\r\noch jag känner mig inte heller särskilt ansvarig för\r\ndem heller. Jag hoppas att Lennart Rohdin och jag\r\nkan rikta oss framåt. Vi har alltså en ärlig och het\r\nvilja att på ett långsiktigt sätt gå in och hjälpa till\r\nmed återuppbyggnaden av Eritrea. Det kommer\r\nför övrigt att stå i regleringsbrevet att SIDA skall ta\r\npå sig detta uppdrag. Jag förutser att vi framöver\r\nkommer att mycket kraftigt stärka relationerna till\r\nEritrea och hjälpa till med demokratiseringen och\r\nuppbyggnaden av landet.</pre><pre>Anf. 110  LENNART ROHDIN (fp):</pre><pre>Fru talman! Jag är den förste att intyga att\r\nbiståndsministern inte har något ansvar för vad\r\ngamla svenska regeringar har gjort under årens\r\nlopp när det gäller relationerna till Eritrea och\r\nEtiopien. Men statsrådet är nu ansvarig för våra\r\nfortsatta relationer med Eritrea, och de präglas\r\nnaturligtvis av de relationer som har gällt under de\r\nsenaste 30--40 åren, där Sverige har spelat en roll\r\nsom inte har varit särskilt välkommen i detta\r\nsammanhang.</pre><pre>Jag tycker också att det är viktigt att framhäva\r\nbehovet av att göra en kraftfull insats. Vi vet att det\r\nsvenska biståndet på grund av höstens\r\nkrisuppgörelse har minskat i volym, och vi vet att\r\ndet internationella utvecklingsbiståndet minskar\r\ngenerellt, vilket gör att det blir ännu viktigare att\r\nprioritera. Ett land som Eritrea, som inte har fått ta\r\ndel av något som helst bistånd under de senaste 40\r\nåren och som ligger på Afrikas horn, och vi vet alla\r\nvad det innebär när det gäller förödelse och\r\nsvältkatastrofer, och som dessutom har varit utsatt\r\nför 30 års brutalt krig, har naturligtvis alldeles\r\nsärskilda behov av biståndssamarbete.</pre><pre>Anf. 111  Statsrådet ALF SVENSSON\r\n(kds):</pre><pre>Fru talman! Låt mig säga att det som Lennart\r\nRohdin sade inte var helt korrekt, men jag kanske\r\nhörde fel. Nog har Eritrea fått bistånd. Vi börjar\r\ninte ge bistånd nu. Sverige har funnits där, även om\r\nvi har kommit in på ett sent stadium. Men så länge\r\njag har varit biståndsminister har intresset för\r\nEritrea existerat. Jag sade också i svaret att vi borde\r\nbacka upp enskilda organisationer och att vi själva\r\nvia SIDA och SAREC bistår med en hel del\r\nmiljoner. Man kan naturligtvis alltid tycka att det\r\nborde vara mer. Men det görs alltså goda insatser\r\nvia inte minst energisektorn. Det handlar om\r\nkapacitetsuppbyggnad inom förvaltningen, i första\r\nhand finansförvaltningen. Vi fanns också med vid\r\ngenomförandet av folkomröstningen med en\r\nsatsning på 3,3 miljoner. Nu kommer vi också att\r\nbacka upp en repatriering av eritreanska flyktingar\r\nfrån Sudan och en återanpassning av\r\ninternflyktingar samt en stegvis demobilisering av\r\nsammanlagt 100 000 soldater, varav 25 000 är\r\nkvinnor. Jag vill gärna ha detta nämnt, fru talman,\r\neftersom vi inte står passiva.</pre><pre>Anf. 112  LENNART ROHDIN (fp):</pre><pre>Fru talman! Som biståndsministern vet är det\r\nkanske framför allt de två partier som\r\nbiståndsministern och jag representerar i den\r\nnuvarande regeringen som har bidragit till att det\r\nhar skett en svängning i attityden till Eritrea och\r\nockså när det gäller biståndssamarbete.</pre><pre>Jag vill trycka på en sak som är viktig att komma\r\nihåg. Det katastrofbistånd som vi har gett till\r\nEritrea under de senaste åren, har naturligtvis varit\r\nviktigt i den svåra situation som människorna där\r\nhar befunnit sig i. Men det har naturligtvis inte på\r\nnågot sätt medverkat till att bygga upp landet efter\r\ndessa 30--40 års umbäranden. Det som i\r\nsammanhanget är viktigt att trycka på är att det inte\r\nfår ske en successiv och långsam uppbyggnad av\r\ndetta biståndssamarbete i avvaktan på vad som\r\nhänder i Eritrea. Vi har nämligen alldeles för\r\nmånga exempel från, som vi kommer att få höra i\r\nnästa frågedebatt, Musevenis Uganda och Corason\r\nAquinos Filippinerna, där omvärlden efter många\r\nårs förtryck har fått en regim med folklig\r\nuppbackning, men där omvärlden avvaktar för att\r\nse vad som händer. Vi kan redan i Östeuropa se hur\r\nsnabbt folkets tilltro till en ny regim kan vika om de\r\nekonomiska problemen inte får en vändning.</pre><pre>Överläggningen var härmed avslutad.</pre><pre>19 §  Svar på fråga 1992/93:744 om Uganda och\r\nde mänskliga rättigheterna</pre><pre>Anf. 113  Statsrådet ALF SVENSSON\r\n(kds):</pre><pre>Fru talman! Alf Wennerfors har frågat mig vilka\r\nåtgärder jag avser vidta med anledning av president\r\nMusevenis senaste odemokratiska agerande i\r\nUganda.</pre><pre>Låt mig först säga att jag välkomnar detta tillfälle\r\natt redovisa vår syn och vårt agerande vad avser\r\nmänskliga rättigheter i Uganda.</pre><pre>Utvecklingen i Uganda har sedan\r\nmotståndsrörelsen NRM:s maktövertagande 1986\r\nsuccessivt gått mot ökad politisk stabilitet. En\r\npolitik av återuppbyggande och försoning har förts\r\nför att läka såren efter åratal av terror och\r\nnationellt sönderfall. I dag erhåller Uganda ett\r\nsamfällt erkännande från bilaterala givare och\r\nBretton-Wood-institutionerna för att ha nått\r\nekonomisk stabilitet och för att ha liberaliserat sin\r\nekonomi. Uganda har i dag en av Afrikas mest\r\nmarknadsbaserade ekonomier.</pre><pre>Läget vad avser mänskliga rättigheter har\r\nemellertid fortsatt varit bekymmersamt. Under det\r\nsenaste året har dock läget förbättrats. Den\r\nbedömningen görs samfällt av en rad västliga\r\ngivarländer liksom av flera ugandiska\r\norganisationer, vilka kritiskt granskar regeringens\r\npolitik på detta område.</pre><pre>Missförhållanden rapporteras öppet i tidningar i\r\nlandet. Ett stort problem i detta sammanhang är\r\nalltjämt den bristande rättssäkerheten för vanliga\r\nmedborgare. Regeringen har uttryckt sin vilja att\r\nstärka rättsordningen men hävdar att framsteg\r\nbromsas av svaga institutioner och bristande\r\nresurser. Sverige har, i likhet med andra givare, sagt\r\nsig vara villiga, förutsatt ugandiska åtaganden, att\r\nbistå inom detta område.</pre><pre>Vi följer också uppmärksamt landets politiska\r\nprocess mot demokrati i vars fokus i dag står\r\nförslaget till ny konstitution. Jag kan försäkra Alf\r\nWennerfors att vi i våra samtal med Ugandas\r\nregering och direkt med president Museveni\r\nframhåller vikten av att demokratiska principer styr\r\ndet politiska livet. Till sådana principer hör\r\nhållandet av offentliga möten. Det åvilar\r\nordningsmakten att tillse att sådana möten kan\r\nhållas under fredliga former.</pre><pre>Uganda styrs i dag av en samlingsregering i vilken\r\nföreträdare för olika partier ingår. Partipolitisk\r\nverksamhet är emellertid inte tillåten. Frågan om\r\npolitiska partiers verksamhet kommer att\r\nbehandlas av den folkvalda församling som skall\r\nutarbeta landets nya konstitution. Allmäna val till\r\ndenna församling avses äga rum senare i år.</pre><pre>Sverige har liksom andra västländer vid det nyligen\r\navhållna givarmötet för Uganda framhållit att alla\r\nugandier måste ges tillfälle att inför dessa val fritt\r\nkunna uttrycka sina åsikter och kunna samlas till\r\nmöten. Företrädare för Ugandas regering gjorde\r\nklart att frågan om politiska partier öppet kommer\r\natt diskuteras inför de förestående valen och att det\r\nstår kandidater till konstitutionsförsamlingen fritt\r\natt förespråka införandet av flerpartisystem. Även\r\nhärvidlag kommer vi att noga följa att sådana\r\nspelregler verkligen kommer att tillämpas.</pre><pre>Det är min förhoppning att Sverige genom sin\r\nnärvaro och sitt bistånd skall kunna bidra till en\r\nstabil demokratisk utveckling i Uganda, inte minst\r\ngenom att på olika sätt verka för att stärka\r\nrespekten för de mänskliga rättigheterna.</pre><pre>Anf. 114  ALF WENNERFORS (m):</pre><pre>Fru talman! Jag tackar för svaret. Det nya som har\r\ninträffat är att den s.k. konstitutionskommissionen\r\nhar lagt fram ett förslag till ny författning. Den nya\r\nförsamlingen skall väljas i oktober i höst, och sedan\r\nskall den nya konstitutionen antas i början av 1994.\r\nMan räknar med att ha allmänt val och presidentval\r\ni slutet av 1994, och det nya parlamentet skall börja\r\nverka från 1995.</pre><pre>Detta är i och för sig mycket positivt. Men det som\r\när det mycket allvarliga är ju att man avser att\r\nförbjuda all partipolitisk verksamhet fram till 1999.\r\nDet innebär också att man kommer att välja\r\nrepresentanterna i parlamentet på samma sätt som\r\nhittills, dvs. inte genom partier, utan man ställer\r\nupp med den personliga kapaciteten, som det heter.\r\nDet är så presidenten och eliten behåller makten.</pre><pre>Detta är man kritisk emot, naturligtvis. Två\r\noppositionspartier, Uganda People Congress och\r\nDemocratic Party, utlyste ett möte den 8 maj i\r\nKampala. Detta förbjöds av presidenten. Han\r\nsäger att polis och militär skall stoppa det. Han\r\nsäger t.o.m. i någon tidning: Vill ni begrava\r\nmänniskor, så ordna politiska möten!</pre><pre>Jag tycker faktiskt att detta är magstarkt. Jag kan\r\ninte riktigt förstå hur vår biståndsminister kan ge\r\nmig ett svar i stil med det jag har fått mot bakgrund\r\nav det som senast inträffat. Menar verkligen\r\nbiståndsministern att vi fortsättningsvis skall\r\nacceptera ett sådant handlande som Museveni\r\nvisar?</pre><pre>Anf. 115  Statsrådet ALF SVENSSON\r\n(kds):</pre><pre>Fru talman! Först och främst skall vi naturligtvis\r\naldrig acceptera att den politiska pluralismen\r\nförtrampas, att människor inte har rätt att hålla\r\npolitiska möten. Det vet Alf Wennerfors väldigt väl\r\natt jag inte är beredd att acceptera.</pre><pre>Men det jag menar att vi måste komma ihåg när vi\r\ntalar om Uganda är att ugandierna bakom sig har\r\nen historisk period som är något av det mest\r\nfamösa, något av det mest våldsmättade man kan\r\ntänka sig. Idi Amin-regimen kommer vi ihåg. Vi\r\nkommer också ihåg att det inte tog slut med honom,\r\nutan det fortsatte med Obote. Det här hänger kvar\r\ni någon mån.</pre><pre>Det är klart att det finns mycket övrigt att önska\r\nifrån Musevenis regim. Visst. Men den samfällda\r\nbedömningen är faktiskt att trenden går åt rätt håll.\r\nDet är den bedömning som danskarna gör. Det är\r\nden bedömning som holländarna gör. Museveni har\r\nvarit på besök i Europa och tagits mycket väl emot i\r\nStorbritannien. Det var ett lyckat besök, anser man\r\ndär, för man ser att det går åt rätt håll.</pre><pre>Vi skulle önska att det gick mycket snabbare, men\r\ndet är ofta så med den här typen av länder, det tror\r\njag att Alf Wennerfors och jag är överens om, att\r\nman får vara nöjd om man ser ett ljus i tunneln, och\r\ndet menar vi att man gör i Uganda, trots allt.</pre><pre>Sedan finns det i tidningarna en del förfärande\r\nkommentarer. Men inte skall vi här i Sveriges\r\nparlament bedöma och examinera utifrån lösryckta\r\ntidningscitat. Det är väl klokare att utgå från de\r\nbedömningar vi får från våra egna ambassader,\r\nifrån inhemska MR-grupper i Uganda och ifrån\r\ngivarsamfundet i stort sett i dess helhet.</pre><pre>Anf. 116  ALF WENNERFORS (m):</pre><pre>Fru talman! I så fall har inte biståndsministern läst\r\nde rapporter som vi har fått ifrån ambassader ute i\r\nvärlden, framför allt inte från Nairobi i Kenya,\r\neftersom det framgår av dem att det här politiska\r\nmötet skulle hållas och att presidenten meddelade\r\natt det skulle förbjudas samt att man skulle använda\r\nsig av militär och polis. Det tycker jag inte kan\r\nförenas med den trend som skulle gå åt rätt håll,\r\nsom biståndsministern säger.</pre><pre>På s. 2 i svaret försäkrar biståndsministern mig att\r\nvi i samtal med Museveni framhåller vikten av\r\ndemokratiska principer. Det är alldeles utmärkt.\r\nLängre ned på samma sida framgår det att\r\ngivarländerna har talat med honom och ledningen i\r\nUganda.</pre><pre>Ändå inträffar detta. Det måste ha inträffat efter\r\ndet givarmöte som det talas om i svaret. Skall vi\r\nverkligen acceptera det, utan att säga ifrån på något\r\nsätt eller vidta någon som helst åtgärd? Det är det\r\njag protesterar emot.</pre><pre>Anf. 117  Statsrådet ALF SVENSSON\r\n(kds):</pre><pre>Herr talman! Förvisso skall vi inte stillatigande\r\nacceptera att den här typen av fri- och rättigheter\r\nkränks. Det gör vi inte heller.</pre><pre>Jag har sagt i mitt svar, och jag säger det igen, att\r\ndet sker tilltag i Uganda som är absolut oförenliga\r\nmed vad vi håller högt när vi talar om mänskliga fri-\r\noch rättigheter och demokratisering. Men jag\r\nmenar att man trots allt kan se något positivt. Den\r\nbedömningen är jag inte ensam om. Jag gör inte ens\r\ngällande, herr talman, att jag skulle kunna göra den\r\nbedömingen särskilt grundlig. Jag får hämta mina\r\nuppgifter från ambassaden i Kenya, från andra som\r\när givare, större givare, och som ökar sina\r\nsatsningar på Uganda, exempelvis Danmark. De\r\nmenar att trenden ter sig positiv.</pre><pre>Jag hoppas alltså, Alf Wennerfors, att vi skall ha\r\nkontakterna öppna och klara. Vi skall tala om vad\r\nvi anser om Uganda fortsättningsvis, men det\r\nkommer att gå åt rätt håll.</pre><pre>Anf. 118  ALF WENNERFORS (m):</pre><pre>Herr talman! Vi kommer inte mycket längre med\r\nden här diskussionen. Jag beklagar att jag har fått\r\nett så passivt svar. Jag menar med andra ord att det\r\ntydligen inte hjälper med de här samtalen som\r\nvästländerna och Sverige för med ledningen i\r\nUganda. Det är det jag menar. Därför måste vi gå\r\nnågra snäpp längre, för att få dem att förstå att det\r\när allvar och att vi inte kan bedriva\r\nbiståndssamarbete med ett land som har en\r\npresident som uppträder på det här sättet.</pre><pre>Anf. 119  Statsrådet ALF SVENSSON\r\n(kds):</pre><pre>Herr talman! Det är Alf Wennerfors och en\r\nskribent i Svenska Dagbladet som gång på gång\r\nfixerar sig vid utvecklingen i Uganda och som\r\ntydligen inte som övriga bedömare vill se att det\r\nsker en ljusning.</pre><pre>Jag säger igen att vi med kraft och emfas skall\r\npåtala det som icke är acceptabelt. Vi är överens\r\nom vad som inte är acceptabelt. Men vi skall\r\nsamtidigt vara så pass öppna, tycker jag, att vi vågar\r\ntillstå att förbättringar har skett och att det finns en\r\nvilja till förbättringar. Man skall också förstå att det\r\nkan finnas en rädsla bland de styrande i Kampala\r\nför vad som kan inträffa. Man minns ju sin historia.</pre><pre>Anf. 120  ALF WENNERFORS (m):</pre><pre>Herr talman! Efter den här debatten skall det inte\r\npå något sätt framgå att jag inte observerar det som\r\när ljust i utvecklingen. Det finns mycket av det som\r\nbiståndsministern har framhållit som jag kan\r\nunderstryka. Men så länge sådana saker inträffar\r\nsom de som skedde i början av maj menar jag att vi\r\nmåste vidta åtgärder.</pre><pre>Överläggningen var härmed avslutad.</pre><pre>20 §  Svar på fråga 1992/93:734 om\r\nslåttermyrar</pre><pre>c1 &gt; Anf. 121  Statsrådet c2 &gt; REIDUNN LAURÉN (-):</pre><pre>c0 &gt; </pre><pre>Herr talman! Stina Eliasson har frågat statsrådet\r\nBo Lundgren om vilka initiativ han är beredd att\r\nvidta för att undanröja den gamla otidsenliga\r\nbestämmelsen om skattlagda slåttermyrar.</pre><pre>Frågan synes syfta på vissa fastighetsrättsliga\r\nfrågor. Arbetet inom regeringen är så fördelat att\r\ndet är jag som skall svara på frågan.</pre><pre>Någon särskild bestämmelse om skattlagda\r\nslåttermyrar finns inte. Stina Eliasson måste med\r\nsin fråga om slåttermyrar avse vissa markskiften\r\nsom förekommer på olika håll i landet, t.ex.\r\nJämtlands och Härjedalens slåtterängar och\r\nDalarnas myrslogar. Ägande- eller nyttjanderätten\r\ntill dessa markskiften utgör sådana civilrättsliga\r\nrättigheter som inte kan upphävas utan vidare. Men\r\nden lagstiftning som finns i dag ger möjlighet att\r\ngenom fastighetsreglering sammanlägga sådana\r\nmarkområden med intilliggande fastigheter. Där\r\ndet råder osäkerhet om gränsernas sträckning kan\r\nman också genomföra fastighetsbestämning. Jag\r\nanser därför att det inte finns skäl att från min sida\r\nvidta någon åtgärd.</pre><pre>Då Stina Eliasson, som framställt frågan, anmält att\r\nhon var förhindrad att närvara vid sammanträdet,\r\nmedgav förste vice talmannen att Karin Israelsson\r\nfick delta i överläggningen i stället för\r\nfrågeställaren.</pre><pre>Anf. 122  KARIN ISRAELSSON (c):</pre><pre>Herr talman! Jag ber att få tacka för svaret i Stina\r\nEliassons frånvaro. Det är alltid litet komplicerat\r\nnär man får ta över frågor som man inte har sett\r\nbakgrundsmaterialet till.</pre><pre>Jag har själv varit invecklad i en lång historia som\r\ngäller ströängar i lappmarken. De kan väl jämföras\r\nmed slåttermyrar. De var också skattlagda och\r\nfanns utspridda över stora områden. Under den\r\ns.k. avvittringen försökte man att frigöra\r\nfastigheterna från ströängarna. Det har man inte\r\nlyckats med. Det är stora juridiska problem\r\nfortfarande. Det fanns en utredning som lade fram\r\nett förslag till regeringen 1985. Men man har inte\r\nlyckats att göra något mer av den.</pre><pre>Det finns olika intressen i den här typen av\r\nägandeförhållanden. Å ena sidan de som vill\r\nbehålla sina slåttermyrar för att det kan finnas\r\nförutsättningar för jakttillstånd och fisketillfällen i\r\noch med att man har ett ägande i sådana trakter att\r\ndet ger de möjligheterna. Å andra sidan finns det\r\npersoner som har slåttermyrar insprängda i sin\r\nfastighet och önskar frigöra fastigheten från det\r\nintrång som man kanske tycker sig uppleva. Det\r\nkostar rätt mycket för en enskild att begära en\r\nsådan fastighetsbestämning, och det kan kanske\r\nfinnas skäl att från regeringens sida se över dessa\r\nförhållanden. Dessa frågor har tidigare legat inom\r\nJordbruksdepartementets område, men när det\r\ngäller fastighetsförhållandena är det\r\nJustitiedepartementet som skall svara för\r\növersynen.</pre><pre>Det är möjligt att Stina Eliasson, om hon hade tagit\r\nemot svaret, hade kunnat ge en bättre förklaring av\r\nförhållandena i Jämtland än vad jag, som kommer\r\nfrån Lappland, kan göra. Jag antar att\r\nförhållandena är desamma på båda håll. Detta är\r\nett ganska komplicerat problem, som en särskild\r\nförening har intresserat sig för.</pre><pre>c1 &gt; Anf. 123  Statsrådet c2 &gt; REIDUNN LAURÉN (-):</pre><pre>c0 &gt; </pre><pre>Herr talman! Ströängarna är speciella för\r\nlappmarken och hör ihop med avvittringarna. Det\r\när ett problem för sig, inte direkt jämförbart med\r\nmyrslogarna och slåtterängarna, som har tagits upp\r\ni Stina Eliassons fråga.</pre><pre>Riksdagen har när det gäller ströängarna gett\r\nregeringen till känna att det behöver göras en\r\növersyn för att få till stånd en slutgiltig reglering av\r\nmarkskiftena. Inom Jordbruksdepartementet\r\nplanerar man nu en departementspromemoria med\r\nförslag till hur detta skall genomföras.</pre><pre>Vad däremot gäller myrslogarna och slåtterängarna\r\nfår vi falla tillbaka på de allmänna reglerna om\r\nfastighetsbildning. Det är med en\r\nfastighetsreglering som de här problemen skall\r\nkunna klaras.</pre><pre>Såvitt jag förstår är detta i Jämtland, som jag har\r\nutgått från att Stina Eliasson speciellt har tänkt på,\r\ninte något stort problem. Men det är klart att det\r\nfortfarande för den enskilde fastighetsägaren kan\r\nvara ett problem. Det är ju fastighetsägarna som\r\nsvarar för kostnaderna för en fastighetsreglering,\r\nmen om det anses att samhället har nytta av\r\nförrättningen kan ersättningen för denna i viss mån\r\nnedsättas. Det finns alltså möjlighet till viss\r\nreducering av kostnaderna.</pre><pre>Anf. 124  KARIN ISRAELSSON (c):</pre><pre>Herr talman! Jag tackar för detta förtydligande. Jag\r\nhar förstått att slåttermyrarna är en speciell fråga\r\nför Jämtland. Var landsända har sitt speciella sätt\r\natt lösa problem.</pre><pre>Det är bra att det här getts besked om att\r\nfastighetsägarna själva får se till att\r\nfastighetsbildningen görs, förhoppningsvis på\r\nsådant sätt att alla blir nöjda, och att samhället, om\r\ndet anser sig ha nytta av förrättningen, kan bidra till\r\nde kostnader som uppstår. Med detta får vi vara\r\nnöjda för dagen och hoppas att problemen löser sig.</pre><pre>Överläggningen var härmed avslutad.</pre><pre>21 §  Svar på fråga 1992/93:735 om myndighets\r\nskadeståndsansvar</pre><pre>c1 &gt; Anf. 125  Statsrådet c2 &gt; REIDUNN LAURÉN (-):</pre><pre>c0 &gt; </pre><pre>Herr talman! Göte Jonsson har redogjort för ett fall\r\ndär ett företag har fått en firma registrerad hos\r\nPatent- och registreringsverket men registreringen\r\nsedan har upphävts av domstol. Göte Jonsson har\r\nuppgett att företaget har drabbats av merarbete och\r\nkostnader till följd av det inträffade men att\r\nanspråk på ersättning har avslagits. Mot bakgrund\r\nav detta har Göte Jonsson frågat mig vilka åtgärder\r\njag är beredd att vidta så att enskilda personer och\r\nföretag kan få ersättning för skada som åsamkats\r\ngenom bristfällig handläggning av ärenden.</pre><pre>Inledningsvis vill jag nämna något om vad som\r\ngäller vid registrering av en näringsidkares firma,\r\ndvs. den benämning under vilken verksamheten\r\nskall bedrivas. Firman registreras hos Patent- och\r\nregistreringsverket. Dessförinnan skall\r\nPatentverket göra en granskning. Ett av syftena\r\nmed granskningen är att firmor som innehåller\r\nnågot som är ägnat att uppfattas som någon annans\r\nsläktnamn eller som kan förväxlas med någon\r\nannan näringsidkares släktnamn inte skall\r\nregistreras. Den granskning som Patentverket gör\r\nskall naturligtvis utföras med noggrannhet, och jag\r\nvågar påstå att så också sker. Granskningen\r\ninnefattar emellertid bedömningsfrågor, och man\r\nkan därför i de enskilda fallen ha olika uppfattning\r\nom en firma hade bort registreras eller inte.\r\nPatentverkets granskning ger inte heller någon\r\nfullständig garanti mot att en registrerad firma\r\nsenare upphävs. Firmalagen innehåller nämligen\r\nregler som innebär att en allmän domstol kan\r\nupphäva en firmaregistrering därför att den får\r\nanses ha gjorts i strid mot firmalagen. Att en allmän\r\ndomstol då gör en annan bedömning än den som\r\nPatentverket har gjort betyder inte nödvändigtvis\r\natt Patentverkets handläggning har varit bristfällig\r\neller felaktig.</pre><pre>Som jag nämnde skall Patentverkets granskning\r\nutföras noggrant. Sker inte det, kan staten bli\r\nskadeståndsskyldig enligt de allmänna reglerna i 3\r\nkap. 2 § skadeståndslagen om fel eller försummelse\r\nvid myndighetsutövning. Det finns också fall där\r\nPatentverkets handläggning av en ansökan om\r\nfirmaregistrering har bedömts som bristfällig och\r\ndärför föranlett skadeståndsansvar för staten. I\r\nsådana fall har företagaren fått ersättning för de\r\nmerkostnader som den felaktiga registreringen har\r\nförorsakat.</pre><pre>Jag kan naturligtvis inte uttala mig om det fall som\r\nGöte Jonsson har tagit upp. Men jag konstaterar att\r\ndet redan finns regler som kan ge rätt till ersättning\r\ni sådana situationer som Göte Jonsson avser med\r\nsin fråga.</pre><pre>Jag vill tillägga att dessa regler för närvarande är\r\nunder utredning. Kommittén om det allmännas\r\nskadeståndsansvar skall inom kort lägga fram sitt\r\nbetänkande. Därefter finns det anledning att\r\nåterkomma till frågan om de nuvarande reglerna\r\nbehöver ändras.</pre><pre>Anf. 126  GÖTE JONSSON (m):</pre><pre>Herr talman! Jag ber att få tacka för svaret på\r\nfrågan. Orsaken till att jag ställt frågan är två fall\r\nhemma i Jönköping. I det ena ansökte man i januari\r\nmånad 1984 om registrering av ett företag under\r\nnamnet Halifax AB. Åtta månader därefter fick\r\nman ett positivt svar. Firman var registrerad, och\r\nman trodde givetvis att allting var klart.</pre><pre>Fem år senare stämmer en person företaget för att\r\ndet använder ett namn som är lika denna persons\r\nfamiljenamn. Det blir tingssak, och målet prövas\r\nsåväl i tingsrätten som i hovrätten. Företaget blir\r\ndömt att dels betala skadestånd, dels byta namnet\r\npå firman.</pre><pre>Detta medför givetvis utomordentligt stora\r\nproblem för företaget i fråga. Det skall registrera\r\nnytt namn och skaffa sig ny logotype, nya stämplar\r\noch skyltar, redovisa nytt namn till myndigheter\r\nosv. Värst av allt är att vän av ordning, kunder och\r\nandra, ställer sig frågan: Varför måste företaget\r\nomregistrera sitt namn? Är man vid konkursens\r\nrand och håller på med dessa konstigheter av den\r\nanledningen? Till på köpet ser man att företaget\r\nfigurerar i tingsrätt och hovrätt.</pre><pre>Detta innebär givetvis utomordentligt stort men för\r\nföretaget i fråga. Jag anser att det är alldeles\r\norimligt att det skall vara på det här sättet.</pre><pre>Också ett annat företag i Jönköping har hamnat i\r\nprecis denna situation och förlorat mycket pengar:\r\nSilva Futura AB, som registrerades 1985 men 1987\r\nblev stämt därför att man ansåg att företaget inte\r\nhade rätt till namnet.</pre><pre>Jag måste fråga statsrådet: Är det inte fullständigt\r\norimligt att ett företag skall hamna på de\r\nanklagades bänk därför att det använder ett namn\r\nvilket man har fått registrerat och därmed tror sig\r\nha full rätt att använda? Måste man inte i större\r\nutsträckning lägga ned ett granskningsarbete från\r\nPatent- och registreringsverkets sida innan man ger\r\nklartecken i en sådan här fråga?</pre><pre>c1 &gt; Anf. 127  Statsrådet c2 &gt; REIDUNN LAURÉN (-):</pre><pre>c0 &gt; </pre><pre>Herr talman! Som jag sade i svaret har en firma inte\r\nnågon komplett garanti för att granskningen i\r\nsamband med registreringen är fullständig.</pre><pre>Patentverket har tillgång till aktiebolagsregistret,\r\ntill varumärkesregistret och till en förteckning över\r\nefternamn som bärs av personer i Sverige. I övrigt\r\nförutsätts det naturligtvis ta hänsyn till kända\r\nhinder som man konstaterar mera tillfälligt eller\r\nuppmärksammar på något annat sätt.</pre><pre>Men i granskningen ingår, som jag sade, också en\r\nbedömning. Det står i firmalagen att man skall\r\nbedöma om firman innehåller något som är ägnat\r\natt uppfattas som någon annans släktnamn.</pre><pre>Det är naturligtvis mycket bekymmersamt för ett\r\nföretag att råka ut för någonting sådant här. Jag kan\r\nbara återigen hänvisa till att Patent- och\r\nregistreringsverkets granskning inte innebär någon\r\nfullständig garanti.</pre><pre>Om Patent- och registreringsverket har gjort fel,\r\ndvs. det har varit fråga om en felaktig\r\nhandläggning, kan det medföra\r\nskadeståndsskyldighet. Det finns exempel när\r\nskadeståndsskyldighet har ansetts föreligga, t.ex.\r\nnär registreringsmyndigheten har underlåtit att\r\ngranska sina register eller där det har framstått klart\r\natt en äldre kolliderande rättighet har funnits. Det\r\nhar också givits ersättning vid en uppenbar\r\nfelbedömning eller om det har varit fråga om klara\r\navsteg från praxis.</pre><pre>Justitiekanslern har under året prövat flera ärenden\r\nav det slaget. År 1991 förekom det sju ärenden av\r\nden typen. I fyra av dessa fall beslutade JK om\r\nskadestånd -- i två fall med helt bifall till det yrkade\r\nbeloppet.</pre><pre>Anf. 128  GÖTE JONSSON (m):</pre><pre>Herr talman! Det är en fullständig omöjlighet för\r\nett företag, statsrådet Laurén, att veta om man kan\r\nlita på Patent- och registreringsverkets bedömning\r\neller inte.</pre><pre>Låt mig peka på fallet i Jönköping. Silva Futura AB\r\nfriades i tingsrätten men dömdes i hovrätten.\r\nHovrätten konstaterade att det förelåg en brist i\r\ngranskningen redan när Patent- och\r\nregistreringsverket fattade sitt beslut. Men\r\nföretaget får ändå inte någon ersättning.</pre><pre>Jag drar slutsatsen att ersättningsreglerna inte är\r\ntillräckligt generösa. Får företagen besked från\r\nPatent- och registreringsverket att de inte kan vara\r\nhelt säkra på att firmanamnet är skyddat i och med\r\natt företaget har registrerats inom ramen för denna\r\nmyndighets verksamhet? Jag anser att företagen i\r\nså fall måste få den informationen. Men även om\r\nföretagen skulle få den informationen måste det\r\nändå sättas klarare gränser mellan å ena sidan det\r\nenskilda företagets ansvar och å andra sidan\r\nmyndighetens ansvar.</pre><pre>c1 &gt; Anf. 129  Statsrådet c2 &gt; REIDUNN LAURÉN (-):</pre><pre>c0 &gt; </pre><pre>Herr talman! Jag kan inte svara på om Patent- och\r\nregistreringsverket ger information om huruvida\r\ndet kan ges garantier eller inte till det företag som\r\nansöker om att registrera firmanamnet. Men jag\r\nkan föreställa mig att företaget får vissa\r\nupplysningar.</pre><pre>Jag har redogjort för vad som gäller i fråga om\r\nersättningsmöjligheter. Jag tycker att vi har\r\nanledning att avvakta utredningen om det\r\nallmännas skadeståndsansvar. Där skall just sådana\r\nproblem ses över, och man skall försöka klargöra\r\ngränserna för det allmännas skadeståndsansvar i\r\nsådana situationer.</pre><pre>Anf. 130  GÖTE JONSSON (m):</pre><pre>Herr talman! Jag tycker att min fråga har kommit\r\nväldigt lägligt då det nu finns en arbetande\r\nutredning. Jag tackar statsrådet för det beskedet.</pre><pre>Jag vädjar till statsrådet att se till att frågorna klaras\r\nut i samband med att departementet gör en\r\nbedömning av utredningsresultatet. Det måste\r\nändå vara orimligt att som i dessa två fall en\r\nbedömning görs i rätten att företagen inte skall få\r\nnågon ersättning.</pre><pre>Vi ställer stora krav på enskilda och företagare om\r\nde brister gentemot samhället. Vi måste också från\r\nsamhällets sida, lagstiftarens sida, dvs. riksdagens\r\noch regeringens sida, vara mycket klara i de besked\r\nvi lämnar till företag och andra. I det här fallet är\r\ndet de små företagen som drabbas. Jag hoppas\r\nverkligen att statsrådet ser till att frågorna klaras ut.\r\nMed den erfarenhet vi har nu är ersättningsreglerna\r\ninte rimliga. Det måste bli klarare regler och bättre\r\ninformation till företagen.</pre><pre>Överläggningen var härmed avslutad.</pre><pre>22 §  Svar på fråga 1992/93:738 om ersättning\r\nfrån Vägverket för skada på fordon</pre><pre>c1 &gt; Anf. 131  Statsrådet c2 &gt; REIDUNN LAURÉN (-):</pre><pre>c0 &gt; </pre><pre>Herr talman! Göte Jonsson har beskrivit ett fall där\r\nflera fordon har skadats på grund av en grop i en\r\nvägbana och där Vägverket har meddelat att\r\nersättning inte betalas ut. Mot bakgrund av detta\r\nhar Göte Jonsson frågat kommunikationsministern\r\nvilka åtgärder denne är beredd att vidta för att\r\nändra reglerna om ersättning för skada beroende på\r\nvägbanans brister.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Som Göte Jonsson väl vet kan jag inte uttala mig\r\nom ett enskilt fall. Men jag vill framhålla att den\r\nsom råkar ut för en skada av detta slag naturligtvis\r\ninte behöver nöja sig med det besked som\r\nVägverket lämnar i egenskap av part. Den\r\nskadelidande kan gå vidare och få sin sak prövad i\r\ndomstol. Så tycks inte ha skett i det här fallet.</pre><pre>Jag kan inte se att någon åtgärd från min eller\r\nregeringens sida är påkallad.</pre><pre>Anf. 132  GÖTE JONSSON (m):</pre><pre>Herr talman! Jag vill börja med att fråga statsrådet\r\nom även den här principen kommer att tas upp av\r\nsamma kommitté som skall bedöma myndigheters\r\nansvar. Jag tycker att det finns anledning till det.</pre><pre>Det här fallet är ett konkret fall. Jag är medveten\r\nom att det är väldigt svårt att dra gränser i dessa\r\nsammanhang. Det var en regnig novemberkväll\r\nsom tio bilister fick punktering på sina bilar, därför\r\natt de körde i en stor grop i den asfalterade\r\nvägbanan. Det intressanta är i och för sig inte\r\ngropen i vägbanan, utan det är att Vägverket var\r\nmedveten om vägskadan, eftersom man två dagar\r\ninnan hade lagat vägen. Om Vägverket hade lagat\r\nskadan på ett rikigt sätt, skulle den ju inte ha\r\nuppstått på nytt, även om det regnade kraftigt. Man\r\nmåste ju se till att man reparerar en skada så pass\r\natt det inte uppstår ett fel igen inom två dagar. Nu\r\ngjorde man inte det, utan skadan uppkom på nytt.\r\nOm man provisoriskt lagar ett fel i vägbanan och är\r\nmedveten om att det medför risker, borde man i\r\nvarje fall ha satt upp varningsskyltar på platsen,\r\nsom hade varnat bilisterna, men ingenting hade\r\ngjorts i det avseendet. Här kom alltså tio bilar,\r\nvarav en fick dubbelpunktering. Bilföraren skulle i\r\nväg på ett brådskande sammanträde, men fick i\r\nstället laga sin bil en regnig novemberkväll.</pre><pre>Jag är medveten om att problemen är stora och att\r\ndet är svårt att dra gränser. Men detta är ändå ett\r\nuppenbart fall, där en myndighet borde ta ett\r\nekonomiskt ansvar. Statsrådet hänvisar till\r\ndomstolsprövning. Men domstolsprövning kostar\r\npengar för den enskilde, om den enskilde förlorar.\r\nDet har vi sett i anslutning till andra fall. Jag vädjar\r\ntill statsrådet att också se över principerna när det\r\ngäller Vägverkets ansvar.</pre><pre>c1 &gt; Anf. 133  Statsrådet c2 &gt; REIDUNN LAURÉN (-):</pre><pre>c0 &gt; </pre><pre>Herr talman! Rent allmänt gäller att en väghållare\r\nhar ansvar för vägens skick. Han kan bli\r\nskadeståndsskyldig om inte vägen är i ett tillräckligt\r\nbra skick.</pre><pre>Det finns en dom av Högsta domstolen från 1990,\r\ndär staten har ålagts att ersätta skador som har\r\nuppkommit vid en sammanstötning mellan två\r\nbilar. Denna sammanstötning hade föranletts av en\r\ngrop i vägen. Staten ansågs vållande, eftersom\r\nstaten var väghållare. Underlåtenheten bestod i att\r\nväghållaren inte med t.ex. varningsskyltar eller på\r\nannat lämpligt sätt uppmanat till särskild\r\nförsiktighet. Detta är alltså ett vägledande\r\navgörande från Högsta domstolen.</pre><pre>När det gäller det fall som Göte Jonsson har tagit\r\nupp, har man inte gått så långt som till\r\ndomstolsprövning.</pre><pre>Anf. 134  GÖTE JONSSON (m):</pre><pre>Herr talman! Jag tackar för det beskedet. Också jag\r\nhar tagit del av denna dom. Även en bilorganisation\r\nhar varit inkopplad i detta fall. Det är riktigt att en\r\ndomstolsprövning kan ge de drabbade rätt. Men\r\nden intressanta frågan är: Var skall man dra\r\ngränsen för när staten resp. myndigheten skall ge\r\nersättning utan att den enskilde skall behöva gå till\r\ndomstol för att få sin sak prövad?</pre><pre>I det här fallet är det ganska klart att den enskilde\r\nborde ha fått ersättning utan att behöva begära\r\ndomstolsprövning. Det är dessa gränsdragningar\r\nsom är intressanta. Jag skulle vilja att statsrådet i\r\nsamband med utredningen och med den fortsatta\r\nbehandlingen och prövningen i departementet\r\nockså undersöker om vi skall ändra på gränserna\r\nför Vägverkets ansvar. Jag vädjar till statsrådet att\r\npositivt pröva den tankegången.</pre><pre>Överläggningen var härmed avslutad.</pre><pre>Ajournering</pre><pre>Kammaren beslöt kl. 16.39 på förslag av förste vice\r\ntalmannen att ajournera förhandlingarna till kl.\r\n18.00.</pre><pre>Återupptagna förhandlingar</pre><pre>Förhandlingarna återupptogs kl. 18.00.</pre><pre>23 §  Svar på fråga 1992/93:746 om fortsatt\r\nkontroll av importerat virke</pre><pre>Anf. 135  Miljöminister OLOF JOHANSSON\r\n(c):</pre><pre>Herr talman! Sinikka Bohlin har frågat mig om jag\r\när beredd att medverka till att kontrollerna av\r\nimporterat virke fortsätter.</pre><pre>Statens strålskyddsinstitut (SSI) har ett centralt\r\nmyndighetsansvar för strålskyddet i landet. Med\r\nnuvarande kunskap om de halter som kan\r\nförekomma i virke från områden drabbade av\r\nradioaktivt nedfall i f.d. Sovjetunionen har SSI inte\r\nfunnit anledning att införa regelmässig kontroll av\r\nimporterat virke.</pre><pre>Vid enstaka tillfällen har tullen eller importörer\r\nkontaktat SSI för att få experthjälp att undersöka\r\nmisstänkt virke från bl.a. det forna Sovjet. Inga\r\nspår av radioaktiv kontamination har vid dessa\r\ntillfällen upptäckts av SSI.</pre><pre>Mot denna bakgrund bör kontrollerna fortsätta\r\nsom hittills.</pre><pre>Anf. 136  SINIKKA BOHLIN (s):</pre><pre>Herr talman! Jag tackar miljöministern för svaret.\r\nDet importeras virke i ganska stor omfattning från\r\ndet forna Sovjet. De exakta mängderna som det rör\r\nsig om är det svårt att få reda på. Men inom\r\nexempelvis Modo säger man att ca 10--20 % av den\r\ntotala importerade volymen kommer från de s.k.\r\nsmittade områdena.</pre><pre>Trots att man från SSI:s sida ännu inte kunnat\r\nkonstatera några större stråldoser, finns det\r\nanledning att även i framtiden uppmärksamma\r\nfrågan. På SSI räknar man med att mindre än en\r\nfjärdedel av föroreningarna kommer att finnas i\r\nveden på barrträden, medan större delen hamnar\r\npå barken eller inne i barken. Delar av radioaktiva\r\nämnen kommer att bli kvar i den massa och det\r\npapper som produceras.</pre><pre>Även om det mesta av föroreningarna hamnar i\r\nlutar och rester, kommer det ändå att finnas\r\nradioaktivt virke som hanteras här i landet.\r\nEftersom det är fråga om så pass stora volymer,\r\nanser jag att man under en kortare tid skulle göra\r\nen intensiv kontroll. Vi har ju ändå tillgång till\r\nfriskt virke för massa- och pappersindustrin i det\r\nhär landet.</pre><pre>För att tala om becquerel, räknar man att det finns\r\n500 000 becquerel per kvadratmeter i de smittade\r\nområdena i f.d. Sovjet. Detta kan jämföras med\r\nsituationen i Gävleborgs län, som är värst drabbat i\r\nSverige, där motsvarande värde beräknas vara\r\n200 000 becquerel. Finns det inte, miljöministern,\r\nbehov av en mer intensiv kontroll, kanske under en\r\nkortare period?</pre><pre>Anf. 137  Miljöminister OLOF JOHANSSON\r\n(c):</pre><pre>Herr talman! Jag vill gärna säga att ansvaret på det\r\nhär området inte enbart är ett myndighetsansvar.\r\nOm det finns företag i det här landet som\r\nimporterar virke i så stor skala, som Sinikka Bohlin\r\nsäger, och om det dessutom sker från områden som\r\nkan vara kontaminerade, är det klart att det finns\r\nen direkt anledning att man för egen del försäkrar\r\nsig om att det inte kommer in kontaminerat virke\r\nsom överskrider våra gränsvärden.</pre><pre>Ansvaret bör i första hand ligga på den som sluter\r\navtal med leverantör i främmande land. Sedan\r\nkommer kontrollsidan in i bilden, och då är det\r\nmyndigheternas sak att reagera. Tullen måste då\r\nvara den första instansen, eftersom tullen kan\r\nkontrollera varifrån olika importerade kvantiteter\r\nvirke kommer. Tullen kan också slå larm. Jag har\r\nfull förståelse för att man inom tullen, vid minta\r\nmisstanke, utnyttjar SSI:s kapacitet i sådana här\r\nfall. Men SSI har alltså inte hittills självt haft det\r\ntotala ansvaret för detta område. Det måste vara en\r\nsamverkan mellan importör, tull -- som kontrollerar\r\nvid gränsen -- och Statens strålskyddsinstitut, som\r\när det organ som på ett säkert sätt kan utföra\r\nmätningar för att konstatera om gränsvärden\r\növerskrids. Det här systemet har hittills visat sig\r\nfungera.</pre><pre>Anf. 138  SINIKKA BOHLIN (s):</pre><pre>Herr talman! Från början var det skogsindustrierna\r\nsjälva och tullmyndigheterna som kontaktade\r\nStatens strålskyddsinstitut. De har alltså på sätt och\r\nvis tagit sitt ansvar. Men ansvaret i sådana här\r\nfrågor är också politiskt.</pre><pre>Om det finns strålning i det importerade virket från\r\nf.d. Sovjet, kommer delar av de radioaktiva\r\nämnena att bli kvar i den massa och det papper som\r\nproduceras. Som konsumenter måste vi ställa\r\npolitiska krav på massa- och pappersindustrin,\r\nexempelvis att förpackningsindustrin inte använder\r\nvirke som är radioaktivt.</pre><pre>Anf. 139  Miljöminister OLOF JOHANSSON\r\n(c):</pre><pre>Herr talman! Jag har samma uppfattning. Det finns\r\ninga skillnader i våra synsätt. Men jag utgår från att\r\ndet över huvud taget inte importeras virke som\r\ninnehåller någon nämnvärd strålning. Det virke\r\nsom hittills kontrollerats har inte innehållit så höga\r\nnivåer becquerel att virket skulle avvisats vid\r\ngränsen.</pre><pre>Men det är viktigt att tala om att ansvaret i första\r\nhand ligger hos de företag som importerar virket\r\noch i andra hand hos tullen, som kan kontrollera\r\nvarifrån virket kommer. På SSI är man därefter\r\nberedd att ställa upp med allt det stöd och bistånd\r\nsom behövs för att kunna konstatera läget. Den\r\narbetsfördelningen måste kunna fungera, men det\r\nförutsätter naturligtvis att alla parter medverkar\r\ndärtill.</pre><pre>Anf. 140  SINIKKA BOHLIN (s):</pre><pre>Herr talman! Kunskapen på detta område är\r\nganska liten. Vi i Gävleborgs län fick ''vårt regn''\r\nför några år sedan. Forskningen har kanske inte\r\nkommit ikapp frågeställningen. Det är därför\r\nviktigt att man fortsätter med kontroller och\r\nkunskapsbreddning på det här området. Eftersom\r\ndet handlar om en råvara med mycket lång tillväxt,\r\ntar det följaktligen lång tid att forskningsmässigt\r\nfölja upp frågan.</pre><pre>Vår svenska industri ''späder'' ju ut den totala\r\nkvantiteten virke med inhemskt sådant, så risken\r\nför dagen är ganska liten. Men frågan är så pass\r\nviktig för oss konsumenter att man bör observera\r\ndenna fråga och följa upp den bättre politiskt.</pre><pre>Anf. 141  Miljöminister OLOF JOHANSSON\r\n(c):</pre><pre>Herr talman! Avslutningsvis vill jag säga att jag\r\nutgår från att tullen, vid varje misstanke om att viss\r\nkvantitet virke kommer från områden\r\nkontaminerat med radioaktivt nedfall, slår larm så\r\natt kontroll görs.</pre><pre>Överläggningen var härmed avslutad.</pre><pre>24 §  Svar på fråga 1992/93:760 om\r\nkommunernas investeringar i VA-nätet</pre><pre>Anf. 142  Miljöminister OLOF JOHANSSON\r\n(c):</pre><pre>Herr talman! Lena Klevenås har frågat mig om\r\nregeringen avser att vidta åtgärder för att stimulera\r\nkommunerna att tidigarelägga reinvesteringar i\r\nVA-nätet.</pre><pre>Många kommuner har i dag omoderna och\r\nålderstigna avloppsledningssystem. Det får till följd\r\natt grundvatten i stora mängder kan läcka in i\r\nsystemen och förorsaka problem i\r\nreningsprocesserna och ibland också bräddningar\r\ndå orenat avloppsvatten rinner ut i vattendragen.\r\nLedningssystemen utgör en integrerad del av de\r\nkommunala reningsverken. Detta innebär att det\r\nvid prövning enligt miljöskyddslagen av\r\nverksamheten vid ett reningsverk kan ställas krav\r\npå att ledningssystemen skall vara så beskaffade att\r\nmiljöolägenhet inte uppkommer. I praxis har som\r\nvillkor för tillstånd till sådan verksamhet\r\nföreskrivits att avloppsledningsnätet fortlöpande\r\nskall ses över i syfte att bl.a. förhindra utsläpp av\r\nobehandlat och otillräckligt behandlat\r\nbräddvatten. Det har vidare föreskrivits att\r\nkommunerna skall inge en saneringsplan för\r\nledningsnätet till tillsynsmyndigheten. Regeringen\r\nanser att sådana villkor skall utnyttjas i större\r\nutsträckning.</pre><pre>Investeringar för den kommunala\r\navloppshanteringen är för närvarande omfattande.\r\nRiksdagen antog våren 1991 nya riktlinjer för en\r\nutbyggnad av kväverening i de kustnära\r\nkommunala reningsverken mellan norska gränsen\r\noch Stockholms skärgård. Flera befintliga\r\nanläggningar har redan omprövats och andra är\r\nunder prövning. Flera kommuner har i samband\r\nmed ombyggnad av reningsverk också åtgärdat\r\nläckor i vatten- och avloppsledningar.</pre><pre>Den pågående utbyggnaden av kvävereningen\r\nkommer som förväntat att minska utsläppen men\r\nhar också fått en positiv betydelse för\r\nsysselsättningen på många orter.</pre><pre>Anf. 143  LENA KLEVENÅS (s):</pre><pre>Herr talman! Jag tackar miljöministern för svaret.\r\nMin fråga gällde om man kan stimulera\r\nkommunerna att tidigarelägga investeringarna. På\r\nden frågan har jag inte fått något svar, tycker jag.\r\nJag har inga invändningar mot den redogörelse som\r\nmiljöministern har gjort när det gäller hur det står\r\ntill i kommunerna, t.ex. att många kommuner har\r\nomoderna, ålderstigna avloppsledningssystem.</pre><pre>Det finns föreskrifter om att avloppsledningarna\r\nskall ses över och att kommunerna skall inge\r\nsaneringsplaner. Problemet är att detta sker i alltför\r\nlångsam takt. Det råder inget tvivel om att\r\nutbytestakten är alldeles för låg. Om man fortsätter\r\ni denna långsamma takt blir inte rören bytta oftare\r\nän kanske vart trehundrade år, och de håller inte\r\nens i hundra år. Ledningsnätet går ofta sönder,\r\noftast på grund av påverkan utifrån -- det blir\r\nfrätskador osv. Nu tillverkas såväl betong- som\r\nplaströr i Sverige.</pre><pre>Min fundering, miljöministern, var om man på\r\nnågot sätt -- utan att belasta statsbudgetens\r\nnormala konto -- skulle kunna hitta andra\r\nlösningar, t.ex. att satsa AMS-pengar eller skapa\r\nberedskapsarbeten, för att komma i gång med\r\nutbyte av dessa rör.</pre><pre>Anf. 144  Miljöminister OLOF JOHANSSON\r\n(c):</pre><pre>Herr talman! Jag tog fram litet siffror för den\r\nverksamhet som pågår. Utgångspunkten, enligt de\r\ngällande besluten, är att vi skall styra i första hand,\r\ndvs. ställa krav på kommunerna. Så har också skett.\r\nDet är ca 70 reningsverk som berörs av de nya\r\nriktlinjerna för krävereduktion. I och för sig är\r\nantalet berörda kommuner färre än 70, men de är\r\nganska många.</pre><pre>Summan av de investeringar som har gjorts och som\r\nkommer att göras för att klara detta före utgången\r\nav år 1995 är ca 4 miljarder kronor. Jag utgår från\r\natt kommunerna följer denna plan. Jag har i alla fall\r\ninte fått några indikationer på motsatsen. Det är\r\nklart att det är väldigt bra att detta görs just under\r\nden pågående lågkonjunkturen, då det finns\r\nutrymme för den här typen av investeringar på\r\narbetsmarknaden, vilket vi båda är medvetna om.</pre><pre>Det som jag tror att kommunerna i hög grad är\r\nmedvetna om är den stora miljövinst som ligger i att\r\nförbättra sina ledningsnät och reningsverk samt\r\ngenom kvävereduktion i enlighet med fattade\r\nbeslut.</pre><pre>I en situation där man kan välja mellan olika typer\r\nav investeringar tillhör detta kategorin\r\nangläggningsarbete, där man naturligtvis kan tänka\r\nsig att i vissa delar av landet sätta in stimulanser via\r\nde arbetsmarknadspaket som vi från tid till annan\r\ntyvärr tvingas att ta fram. Så det är inte på något\r\nsätt uteslutet, men det har hittills fungerat på det\r\nsätt som regering och riksdag har avsett.</pre><pre>Anf. 145  LENA KLEVENÅS (s):</pre><pre>Herr talman! Min fråga rörde i första hand VA-\r\nledningarna och inte reningsverken. Jag vet att det\r\när stora investeringar på gång i reningsverken, men\r\ndet är just frågan om utbyte av VA-ledningarna som\r\nbekymrar mig och som gjorde att jag ställde denna\r\nfråga.</pre><pre>Kommunerna skall ju genom en höjning av VA-\r\ntaxan bekosta dessa investeringar, såvitt jag förstår.\r\nJag har fått uppgifter på att man skulle behöva höja\r\ntaxorna med 10 % för att klara av att byta ut rören\r\ni en lämplig takt. Det är därför jag vill föra fram\r\ntanken att man kanske borde pröva att använda\r\nAMS-medel för att i denna lågkonjunktur se till att\r\npåskynda det här arbetet.</pre><pre>Anf. 146  Miljöminister OLOF JOHANSSON\r\n(c):</pre><pre>Herr talman! Som jag tidigare sade är detta en\r\nintegrerad del av ledningsnäten, men jag vill bara\r\nför fullständighetens skull nämna de insatser som\r\nändå görs för kvävereduktion, som har prioriterats\r\nur miljösynpunkt. Sedan finns det alltid möjlighet\r\natt gå vidare utifrån denna utgångspunkt, därför att\r\ndet finns många försummelser när det gäller\r\nledningsnätet. Det är klart att ett sätt att göra detta\r\när att ställa medel till förfogande via\r\nArbetsmarknadsdepartementet -- regeringen --\r\nsamt naturligtvis också att på något sätt skapa\r\nmöjligheter för långfristiga och billiga lån eller\r\nstatsgarantier. Det är möjligt att vi kan lyckas att\r\növertyga de ekonomiskt ansvariga om att prioritera\r\ndetta område, vilket jag inte på något sätt har\r\nuteslutit.</pre><pre>Överläggningen var härmed avslutad.</pre><pre>25 §  Svar på fråga 1992/93:708 om\r\nhandikappade barns rätt att välja skola</pre><pre>Anf. 147  Statsrådet BEATRICE ASK (m):</pre><pre>Herr talman! Inga-Britt Johansson har frågat mig\r\nvilka åtgärder jag avser att vidta för att även\r\nhandikappade barn skall kunna välja skola.\r\nBakgrunden till frågan är ett fall i Göteborg där\r\nenligt uppgift en handikappad elev ej var\r\nvälkommen till en fristående skola.</pre><pre>Låt mig inledningsvis hänvisa till det svar jag gav i\r\nkammaren den 4 maj på en liknande fråga från Eva\r\nJohansson. Jag framförde då att det är principiellt\r\nviktigt att eftersträva samma regler och rättigheter\r\nför barn med funktionshinder som för andra barn.\r\nI de allra flesta fall bör det särskilda stöd, som en\r\nenskild elev behöver, kunna lämnas i den skola som\r\neleven valt. Skulle detta dock i något fall inte vara\r\nmöjligt är kommunen skyldig att placera eleven i en\r\nskola där sådant stöd kan lämnas.</pre><pre>Den aktuella Göteborgsskolan har nyligen\r\ngodkänts av Skolverket som en fristående skola för\r\nfullgörande av vanlig skolplikt. Det innebär bl.a.\r\natt Skolverket vid sin bedömning tagit ställning till\r\nskolans intagningsprinciper och eventuella\r\nurvalsregler. Skolan står också i likhet med alla\r\nandra fristående skolor under tillsyn av Skolverket.\r\nVidare kan enligt skollagen ett godkännande\r\nåterkallas om en skola inte längre uppfyller kraven\r\nför godkännande.</pre><pre>En fristående skola skall alltså inte godkännas om\r\nden brister i öppenhet eller tillämpar\r\ndiskriminerande antagningsregler.</pre><pre>Barn, som inte kan gå i grundskolan därför att de\r\när utvecklingsstörda, har särskild skolplikt. Sådan\r\nskolplikt fullgörs normalt i särskolan men kan\r\nockså fullgöras i en fristående särskola. I vissa fall\r\nkan barnet också få sin utbildning förlagd till en\r\nklass i grundskolan, s.k. individintegrering. Barn\r\nmed särskild skolplikt har alltså inte någon\r\novillkorlig rätt att vare sig gå i en kommunal\r\ngrundskola eller en fristående skola godkänd för\r\nvanlig skolplikt. Enligt vad jag har erfarit har den\r\naktuella Göteborgseleven särskild skolplikt. Jag\r\nhar också erfarit att skolan inte nekat att ta emot\r\neleven men vill att kommunen tilldelar skolan extra\r\nresurser för elevens skolgång.</pre><pre>Det är min erfarenhet att många fristående skolor\r\ngör en viktig insats för barn med speciella behov\r\noch erbjuder plats åt barn som haft svårt att finna\r\nsig till rätta i det kommunala skolväsendet. Jag ser\r\ndet som angeläget att de insatserna utvecklas och\r\nfortsätter. Det kan vara en tillgång att få växa upp i\r\nblandade miljöer där elever från olika bakgrund\r\nmöts och där utbildning av elever med svårigheter\r\noch handikapp integreras. Det är viktigt att\r\nkommunerna också tar hänsyn till detta när\r\nbidraget till fristående skolor fastställs.</pre><pre>Anf. 148  INGA-BRITT JOHANSSON (s):</pre><pre>Herr talman! Jag ber att få tacka statsrådet för\r\nsvaret.</pre><pre>Lilla Henriette såg, som alla andra barn i hennes\r\nålder, fram emot att få börja skolan tillsammans\r\nmed hennes kompisar på dagis som bodde i\r\nområdet och som alla hade sökt till samma\r\nkommunala skola där de också hade blivit antagna.</pre><pre>När det stod klart att denna skola skulle bli en\r\nfriskola skickade skolans styrelse brev till\r\nHenriettes och ett par andra barns föräldrar i vilket\r\nman talade om att Henriette inte var välkommen.</pre><pre>Hon blev alltså nekad att komma till den skola som\r\nhon hade valt. Det som står i svaret är inte sant.\r\nSedan kom publiciteten omkring det hela, och då\r\nbörjade diskussionen om de extra pengarna för\r\nelevassistenten. Det är riktigt.</pre><pre>Det är också riktigt att skolan numera säger att\r\ntösen är välkommen. Jag anser att skadan för\r\nhennes del redan är skedd. Ett litet barn skall inte\r\nbehöva utsättas för att först antas och sedan bli\r\nutslängd, framför allt inte när man är handikappad.\r\nDet måste kännas fruktansvärt för den här lilla\r\ntösen och hennes föräldrar att utstå en sådan\r\nbehandling.</pre><pre>Vi måste också vara klara över att hennes kamrater\r\nvet om precis vad det är som har hänt. Att hon nu\r\nfår komma in i skolan är något som jag inte är\r\növertygad om kommer att bli helt lyckligt. För när\r\ndet fattas pengar i den här skolan till någonting som\r\neleverna vill ha, vet alla vem det är som kostar\r\npengar.</pre><pre>Jag trodde att ministern skulle tala om för mig klart\r\noch tydligt att så här får det inte gå till. Detta måste\r\nrättas till, så att det inte blir fler sådana fall.\r\nHenriette är inte ensam. Det finns många sådana\r\nfall i landet. Det är bara det att föräldrarna inte vill\r\nutsätta barnen för den publicitet som de får när man\r\nbörjar klaga.</pre><pre>Anf. 149  Statsrådet BEATRICE ASK (m):</pre><pre>Herr talman! Det är precis det jag säger i mitt svar.\r\nJag konstaterar att reglerna är sådana att elever\r\nmed särskilda behov eller handikapp skall tas emot.</pre><pre>Jag konstaterar också, vilket jag har framhållit i\r\npropositionen till riksdagen, att det finns möjlighet\r\nför kommunen och att det är rimligt att låta det stöd\r\nen elev kan behöva följa med till den skola han eller\r\nhon valt. Jag har lagt förslag till kammaren om att\r\nelever i särskolan också skall få större möjligheter\r\natt välja skola.</pre><pre>Jag har fått besked från Skolverket, från\r\nregionchefen i Göteborg osv., där man vitsordar att\r\neleven är välkommen till den skola som hon har valt\r\nmen att frågan gäller vilka resurser kommunen och\r\nfriskolan skall komma överens om. Jag ifrågasätter\r\ninte Inga-Britt Johanssons uppgifter, men det skall\r\nnaturligtvis inte gå till så som hon skildrar att det\r\nhar gjort. Reglerna är utformade så att det inte\r\nskall hända.</pre><pre>Problemet är att vi arbetar med nya regler, och det\r\när uppenbart att de inte är tillräckligt väl kända. I\r\nden meningen kan man väl säga att den debatt som\r\ndet här fallet har skapat ändå är till fördel, därför\r\natt det borde nu stå klart för alla och envar att här\r\ngäller det att ta emot elever också när de har\r\nsärskilda behov och att det finns ett särskilt ansvar\r\nför kommunen att också ge de eleverna samma\r\nmöjligheter som andra elever.</pre><pre>Anf. 150  INGA-BRITT JOHANSSON (s):</pre><pre>Herr talman! Ansvaret ligger självfallet hos\r\nkommunerna. Statsrådet sade att stödet som finns\r\nskall följa eleven, men den kommunala skolan\r\nskulle inte få något extra stöd för att klara av det\r\nhär.</pre><pre>Det är faktiskt så inom skolan i Göteborg i dag att i\r\nflera områden, framför allt i ytterområdena där det\r\nfinns väldigt stort behov av speciella stödjande\r\nåtgärder, säger man i dag upp alla speciallärare.\r\nMan säger upp assistenter och fasta lärare, och man\r\nutökar klasserna så att de blir jättestora.</pre><pre>I min stadsdel, i Angered, säger man upp inte\r\nmindre än 100 speciallärare som har jobbat med\r\nelever med särskilda behov, med halvklasser och\r\nliknande, därför att kommunen inte har pengar. Då\r\nskall en privilegierad skola i ett av de bästa\r\nområdena, en skola som har en och en halv miljon\r\nkronor mer i sin budget än den hade haft om den\r\nvarit kommunal, kunna säga: Jo, vi tar emot elever\r\nmed särskilda behov, om vi får extra pengar för\r\ndem. Jag tycker att det är förfärligt.</pre><pre>Anf. 151  Statsrådet BEATRICE ASK (m):</pre><pre>Herr talman! De ekonomiska problemen kanske vi\r\nkan diskutera vid ett annat tillfälle, men jag\r\nkonstaterar att regelverket när det gäller valet av\r\nskola är mycket tydligt. Det innebär att en skola\r\nsom skall stå öppen också skall vara öppen för alla.\r\nDet finns noggranna regler för detta som följs upp\r\nav Skolverket.</pre><pre>Det förvånar mig, när Inga-Britt Johansson påstår\r\natt elever i särskolan i Göteborg inte skulle få extra\r\nstöd och hjälp. Det är alldeles självklart att de får\r\ndet. Frågan är hur mycket det är, och det ligger\r\nkanske i sakens natur att detta diskuteras.</pre><pre>Jag har inte detaljkunskaper i varje enskilt fall, men\r\njag förlitar mig på Skolverkets tillsyn och att den\r\ndiskussion som förs följs på det sättet att det är\r\nriktigt när man hävdar att det handlar om resurser\r\noch att man då följer den här frågan.</pre><pre>Anf. 152  INGA-BRITT JOHANSSON (s):</pre><pre>Herr talman! Jag har inte sagt ett ord om särskolan\r\noch särskolans resurser. Den kommunala skolan\r\növer huvud taget pratade jag om. Henriette var\r\nantagen till skolan så länge den var kommunal utan\r\natt den fick några särskilda resurser.</pre><pre>Det kanske är så, statsrådet, att det här inte är bästa\r\nvägen för att komma fram till Moderaternas\r\n''Europas bästa skola''. Det kanske är så att den idé\r\nsom skolreformatorerna så länge har kämpat för,\r\nden gemensamma grundskolan för alla barn,\r\nfortfarande är den som väger tyngst och att vi bör\r\nvara försiktiga med att släppa i väg alltför mycket i\r\nfriskoleregim. Jag tror att många barn kommer att\r\nråka illa ut i den utveckling som nu sker.</pre><pre>Anf. 153  Statsrådet BEATRICE ASK (m):</pre><pre>Herr talman! Jag konstaterar att Inga-Britt\r\nJohansson inte vill ta in fakta i det enskilda fallet.\r\nJag tänker inte heller diskutera ett enskilt fall i\r\ndetalj här i riksdagen.</pre><pre>När det sedan gäller den reform som det innebär att\r\nge elever möjlighet att välja skola, är det väl känt\r\natt Socialdemokraterna reser ett instinktivt\r\nmotstånd. Jag menar emellertid att det är väsentligt\r\nför elever och föräldrar, oavsett om det är fråga om\r\nelever med handikapp, om det är fråga om elever\r\nsom har sin skolgång i särskolan, att deras\r\nsynpunkter och önskemål om vilken skola de vill gå\r\ni får en möjlighet att följas upp.</pre><pre>Den rätten och möjligheten har förvägrats dem i\r\ndecennier. Vi har skapat utrymme för den\r\nmöjligheten, även om systemet inte i alla delar är\r\nperfekt och informationen om vilka regler som\r\ngäller uppenbarligen inte har trängt ner till varje\r\nskola. Men vi är på god väg, och vi kommer att nå\r\nfram till målet.</pre><pre>Anf. 154  INGA-BRITT JOHANSSON (s):</pre><pre>Herr talman! Jag vill bara informera om att jag är\r\nen av dem i den här kammaren som har slagits för\r\nkooperativa skolor och att jag har exempel, också\r\nfrån min egen stadsdel, på att man sköter om\r\nhemspråksundervisningen och barn med särskilda\r\nbehov på ett alldeles underbart sätt. Jag är alltså\r\ninte totalt motståndare till reformer.</pre><pre>Men när man, som har skett i den här aktuella\r\nskolan, vilket jag inte har sagt förut, tar över skolan\r\nbara för att det blir bättre ekonomi och en annan\r\nskola i stadsdelen får läggas ned i stället, då är det\r\ninte intresset för att skapa en särskilt bra skola som\r\nstyr, utan då är det egenintresset, bypolitiken, som\r\ndet handlar om.</pre><pre>Överläggningen var härmed avslutad.</pre><pre>26 §  Svar på fråga 1992/93:767 om\r\nhandikappade barns rätt att välja skola</pre><pre>Anf. 155  Statsrådet BEATRICE ASK (m):</pre><pre>Herr talman! Eva Johansson har frågat mig om jag\r\när beredd att uttala att både fristående och\r\nkommunala skolor skall ha skyldighet att ta emot\r\nbarn med handikapp i sin verksamhet, såvitt inte\r\nmycket starka skäl talar för en annan placering.</pre><pre>Jag kan svara mycket kort på Eva Johanssons fråga.\r\nSvaret är ja; om fristående och kommunala skolor\r\nhar likvärdiga villkor har de också likvärdiga\r\nskyldigheter. Jag vill hänvisa till mitt svar nyss på\r\nInga-Britt Johanssons fråga och till mitt svar den 4\r\nmaj på en liknande fråga från Eva Johansson.</pre><pre>Anf. 156  EVA JOHANSSON (s):</pre><pre>Herr talman! Jag vill tacka för svaret. Jag har flera\r\ngånger tidigare ställt liknande frågor till\r\nskolministern, om riskerna för att handikappade\r\nbarn råkar illa ut i ett system där skolorna har rätt\r\natt välja sina elever. Jag har varje gång fått\r\nlugnande besked. Skolministern har försäkrat mig\r\natt de handikappade inte skall särbehandlas i det\r\nhär avseendet utan kunna välja skola i samma\r\nutsträckning som andra elever.</pre><pre>Nu tror inte jag på de där beskeden längre. Den lilla\r\nflickan i Göteborg som det nyss var tal om var inte\r\nensam om att inte vara välkommen till sin skola.\r\nHon är bara ett av många exempel på barn som har\r\nnekats plats i den skola som de har valt, och de har\r\nnekats plats på grund av sitt handikapp.</pre><pre>Det är inte bara systemet för resursfördelning till\r\nprivatskolor som hindrar barn och föräldrar att\r\ngöra sina val. Det är också brist på resurser i vanliga\r\nkommunala skolor som gör att barn med olika\r\nhandikapp inte kan välja.</pre><pre>Det finns också exempel på hur missriktad\r\nprofilering tas som ursäkt för att rörelsehindrade\r\nbarn nekas plats i en skola.</pre><pre>Det rör sig om mer än en principfråga,\r\nskolministern. Det är en djupt mänsklig, etisk\r\nfråga. Varje gång ett barn nekas plats i en skola på\r\ngrund av någonting hos barnet, är det ett nederlag.\r\nDet är naturligtvis ett nederlag för skolan, men\r\nframför allt för det enskilda barnet. Det nederlaget\r\nkanske aldrig någonsin går att ställa till rätta. Även\r\nom beslutet ändras är skadan redan skedd. Känslan\r\nav att inte vara välkommen sitter där som en tagg\r\noch kanske förstör hela skolgången. Därför får inga\r\nsådana besked lämnas. Det är ovärdigt ett land som\r\nvill ha en skola för alla, och därtill Europas bästa.</pre><pre>Jag vill fråga skolministern om hon tycker att det är\r\nrätt att skolor som betalas med våra gemensamma\r\nskattepengar, skall ha rätt att säga nej tack till en\r\nelev på grund av dennes handikapp? Frågan gäller\r\nalldeles oberoende av om det är en privat eller en\r\nkommunal skola.</pre><pre>Anf. 157  Statsrådet BEATRICE ASK (m):</pre><pre>Herr talman! Jag har redan svarat på den fråga som\r\nEva Johansson hade skrivit ner att hon skulle ställa\r\ni den här repliken. Jag anser att en skola skall vara\r\nskyldig att ta emot elever, oavsett om de är\r\nhandikappade eller ej. Det framgår också av de\r\nregler som gäller.</pre><pre>Jag utgår ifrån att Eva Johansson anmäler de\r\nkonkreta fall där handikappade elever har\r\nförvägrats tillträde till en skola till Skolverket, så att\r\ndessa fall kan prövas enligt de regler som finns. Jag\r\nutgår ifrån att så redan har skett. Den tillsyn som\r\nskall göras skall självfallet också fungera.</pre><pre>Anf. 158  EVA JOHANSSON (s):</pre><pre>Herr talman! Jo, vi skall nog se till att dessa fall får\r\nsin prövning. Men, skolministern, skadan är\r\nfaktiskt redan skedd för de barn som inte känner sig\r\nvälkomna.</pre><pre>Det kan t.ex. röra sig om en rörelsehindrad flicka\r\nsom skall börja i första klass. Den skola som ligger\r\nnärmast och som flickan och hennes kamrater på\r\nlekis hade tänkt börja i, har beslutat sig för en\r\nmiljö- och naturprofil. Flickan har fått besked om\r\natt hon stör den profilen. Hon kan inte vara med\r\nute i naturen, där denna skola har tänkt förlägga en\r\ndel av sin undervisning -- förmodligen på ett mycket\r\nbra sätt -- på grund av sitt handikapp. Flickan hotar\r\ndärmed de andra barnens möjligheter att få röra sig\r\ni skogen. Det här är ett exempel.</pre><pre>Är skolministern beredd att agera så att skolan inte\r\nuppfattar signalerna från regeringen såsom att en\r\nprofilering väger tyngre än ansvaret att ge alla barn\r\nrätten att välja skola? Skolministern sade här\r\ntidigare att vi skulle ha något slags instinktivt\r\nmotstånd mot att man skall få välja skola. Nu är det\r\nskolministern som står för det motståndet.</pre><pre>Anf. 159  Statsrådet BEATRICE ASK (m):</pre><pre>Herr talman! Jag delar uppfattningen att skadan\r\nredan är skedd i de enskilda fallen. Jag tycker att\r\ndet är djupt olyckligt när någon elev i något\r\nsammanhang möts av kränkande besked eller av en\r\novälkommen attityd. Det här är svårigheter som vi\r\näven möter när det gäller handikappade elever som\r\nintegrerats generellt. Det finns inte tillräckligt goda\r\nkunskaper om handikapp. Det finns en hel del\r\nfördomar. Det finns svårigheter. Detta är ingenting\r\nsom bara gäller fristående skolor.</pre><pre>I läroplanssammanhang och när det gäller olika\r\nregelverk från statens sida är vi mycket noggranna\r\nmed att markera vad som gäller. Jag tvekar inte att\r\nfölja upp den punkten. Det skall vara fråga om\r\noerhörda praktiska bekymmer för att en elev inte\r\nskall kunna få välja en skola. Det gäller oavsett om\r\nen skola är kommunal eller fristående. Det dyker\r\ndå och då upp fall där bekymmer uppstår, men de\r\när generella.</pre><pre>Anf. 160  EVA JOHANSSON (s):</pre><pre>Herr talman! Jag hoppas att skolministern inte har\r\nlagt till ekonomiska och organisatoriska bekymmer\r\npå listan över de praktiska bekymmer som kan\r\nmedföra att eleven förvägras sitt val av skola.</pre><pre>Det är riktigt att det ibland uppstår problem med\r\nintegrerade elever. Men många gånger kan det\r\nockså fungera bra. Jag har ett exempel på att det\r\nhar fungerat mycket bra. Exemplet gäller en grabb\r\ni en Norrlandskommun. Han har gått ett par år i en\r\nvanlig klass, och det har fungerat utmärkt med\r\nspeciallärarresurser och extra stöd. Nu drar man\r\nned på speciallärarresurser, och pojken\r\ntvångsplaceras i en särskoleklass. Ingen vill\r\negentligen ha det på det här sättet. Det här\r\npåverkar också pojkens och hans föräldrars\r\nmöjlighet att inte bara välja skola utan även\r\nskolform, vilket vi skall ta upp om en liten stund.</pre><pre>Är skolministern beredd att erkänna att den\r\nsamlade politiken från regeringens sida har medfört\r\ningrepp i föräldrars och barns rätt att välja skola?</pre><pre>Anf. 161  Statsrådet BEATRICE ASK (m):</pre><pre>Herr talman! Jag skulle kunna vända på frågan. Är\r\nsocialdemokraterna beredda att erkänna att den\r\nekonomiska politik de har fört har försatt landet i\r\nen situation som gör att många av de angelägna mål\r\nsom vi har, bl.a. för skolan, är svåra att uppfylla?</pre><pre>Elever med särskilda behov behöver ha mycket\r\ntydligt stöd i regelverket, bl.a. när det gäller\r\nskolverksamhet. Jag har tidigare i den här\r\ntalarstolen markerat att jag är beredd att bl.a. i\r\nläroplanssammanhang se till att vi får ett sådant\r\nskärpt regelverk.</pre><pre>Det är uppenbarligen inte tillräckligt, oavsett vilka\r\nbesked jag än ger till Eva Johansson. Av någon\r\noutgrundlig anledning vill Eva Johansson försöka\r\ninsinuera att det skulle saknas vilja eller intresse\r\nifrån regeringens sida att värna handikappade\r\nelevers rätt till en god skolgång precis som för andra\r\nbarn. Någon sådan inställning finns faktiskt inte. Vi\r\när besjälade av tanken att skapa en skola som\r\nverkligen fungerar för alla barn.</pre><pre>Anf. 162  EVA JOHANSSON (s):</pre><pre>Herr talman! För en liten stund sedan var det\r\nskolministern som i en debatt med Inga-Britt\r\nJohansson insinuerade att vi inte skulle stå upp för\r\nrätten att välja skola. I det här fallet är det\r\nskolministerns politik som medverkar till att barn\r\ninte har den rätten. Det finns många fler sådana här\r\nexempel, skolministern. Det är inte fråga om\r\nenstaka fall.</pre><pre>Det finns många kommuner med mycket knapp\r\nekonomi som sitter och väntar på signaler, som gör\r\natt de kan spara på skolan genom att t.ex. samla alla\r\nbarn med ett speciellt handikapp på ett ställe. Det\r\nbehövs ett tydligt stöd i regelverket. Det är bra att\r\nskolministern är beredd att se till att vi får ett\r\nsådant.</pre><pre>Den proposition som avlämnades senast i denna\r\nfråga ledde dock till en vidgning av kommunernas\r\nmöjligheter att gå ifrån elevers och föräldrars val av\r\nskola. Jag får väl utgå ifrån att det var ett slags miss\r\ni arbetet att lägga fram den propositionen.</pre><pre>Överläggningen var härmed avslutad.</pre><pre>27 §  Svar på fråga 1992/93:769 om\r\nutvecklingsstörda barns rätt att välja skola</pre><pre>Anf. 163  Statsrådet BEATRICE ASK (m):</pre><pre>Herr talman! Eva Johansson har frågat mig om jag\r\när beredd att skynda på arbetet i arbetsgruppen för\r\nsärskoleundervisning, så att de utvecklingsstörda\r\nbarnen och deras föräldrar så snart som möjligt får\r\nsin självklara rätt att avgöra i vilken skolform\r\nbarnen skall gå.</pre><pre>Nej, jag har inte för avsikt att påskynda\r\narbetsgruppens arbete. Jag finner det rimligt att\r\narbetsgruppen, som tillsattes den 15 oktober 1992,\r\nfår tid på sig att följa och dokumentera föräldrars\r\noch skolans samverkan inför beslut att ett barn skall\r\ntas emot i särskolan under sin skolpliktstid.</pre><pre>Anf. 164  EVA JOHANSSON (s):</pre><pre>Herr talman! Jag tackar för det här svaret. Men jag\r\ntycker att det är synd att det ser ut som det gör.</pre><pre>Arbetsgruppen kunde ha fått mera tid på sig om\r\nden hade tillsatts litet tidigare. Många och stora\r\nprincipfrågor på utbildningsområdet har jäktats\r\nfram under de 20 månader som har gått sedan\r\nregeringen tillträdde. Regeringen har inte dragit sig\r\nför att strunta i att invänta utredningsförslag som\r\nden har vetat skulle gå emot den egna viljan. Man\r\nhar inte heller dragit sig för att neka till\r\nremissbehandling av mycket stora och viktiga\r\nprincipfrågor, innan de tas upp till beslut här i\r\nriksdagen. I den här frågan är regeringen dock\r\nmycket senfärdig.</pre><pre>Den självklara rätten för föräldrar till\r\nutvecklingsstörda barn att själva välja skolform för\r\nsina barn dras i någon långbänk som jag tror att\r\nThorbjörn Fälldin glömde i någon vrå. Det är bra\r\natt en arbetsgrupp har tillsatts. Det är emellertid\r\nockså nödvändigt att den får sådana direktiv att\r\narbetet snart leder till resultat.</pre><pre>Det har gått ett år sedan riksdagen behandlade\r\nfrågan första gången. Den gången behövdes två\r\nbehandlingar innan alla motsträviga\r\nregeringspartier hade inordnat sig i ledet.\r\nLockbetet var förmodligen just den här\r\narbetsgruppen och att regeringen skulle följa\r\nfrågan. Det var nog fler än jag som trodde att\r\nregeringen skulle ta frågan på större allvar. Framför\r\nallt många föräldrar till utvecklingsstörda barn\r\nhoppades på att det skulle gå fort att få fram en\r\nlagändring som skulle ge dem samma rätt som alla\r\nandra föräldrar.</pre><pre>Vilka svåra principfrågor, skolministern, döljer sig\r\ni den här frågan som motiverar den här långa\r\nförberedelsetiden? Varför ville ni inte ha fram ett\r\nbeslut under den här mandatperioden -- ett beslut\r\nsom skulle utvidga valfriheten och låta den gälla\r\nalla barn?</pre><pre>Anf. 165  Statsrådet BEATRICE ASK (m):</pre><pre>Herr talman! Frågan om särskoleelevernas\r\nskolgång behandlades bl.a. i propositionen om\r\nändrat huvudmannaskap för särskolan och särvux,\r\nm.m. Regeringen underströk i propositionen att\r\nföräldrarnas önskemål och synpunkter är viktiga.</pre><pre>Regeringen valde ändå efter mycket övervägande\r\natt låta bevara styrelsen för särskolan i barnets\r\nhemkommun, vilken slutligen skall avgöra om ett\r\nbarn skall tas emot i särskolan eller inte. Därutöver\r\nslog vi fast betydelsen av att också elever inom\r\nsärskolan får möjlighet att välja inriktning inom\r\nutbildningen, osv.</pre><pre>Arbetsgruppen tillsattes för att den skall följa hur\r\narbetet bedrivs och hur samverkan fungerar mellan\r\nhuvudmännen för särskolan och föräldrarna. Jag\r\nhar träffat några av ledamöterna i arbetsgruppen.\r\nVi har även talat om att de skall göra en avstämning\r\nmed mig om vad de har kommit fram till.</pre><pre>Jag vet emellertid att det är vid ytterst få tillfällen\r\nsom beslut fattas om särskola utan att föräldrar och\r\nhuvudmän är överens. Däremot finns det ett annat\r\nbekymmer. Här har regeringen varit tydlig i\r\npropositionen. Det bekymret består i att en elev i\r\nsärskolan inte alltid får den klassplacering eller den\r\nskolplacering som man önskar.</pre><pre>Jag tar visst dessa frågor på allvar. Men det fordrar\r\nviss omsorg när man ändrar så mycket som vi\r\nfaktiskt har gjort när det gäller elever med mycket\r\nspeciella behov. Det krävs lång erfarenhet och stor\r\nkompetens för att göra dessa bedömningar. Det\r\nkrävs ofta speciella insatser och en speciell\r\npedagogik. Vi har därför valt att behålla den\r\ntidigare beslutsformen.</pre><pre>Anf. 166  EVA JOHANSSON (s):</pre><pre>Herr talman! Jag vill upprepa frågan: Vilka är de\r\nsvåra principfrågor som döljer sig, vilket gör att det\r\nmåste ta den här tiden? Man kan t.ex. jämföra med\r\nutredningen om tioårig skolplikt. Såvitt jag vet\r\ntillsattes den i våras och skall vara klar i höst. Den\r\nfrågan är minst lika stor, men utredningen har fått\r\nbetydligt kortare tid på sig. Har den utredningen att\r\nbehandla principfrågor av mindre vikt?</pre><pre>När det gäller särskolebarnens rätt att välja\r\nskolgång anser en tämligen enig föräldraopinion att\r\nföräldrarna har kompetensen och möjligheten att\r\nfatta dessa beslut med det stöd och den hjälp de kan\r\nfå från kommunerna och andra. Förmodligen\r\nkommer även framgent föräldrarna och\r\nhuvudmännen överens i de allra flesta fall. Men\r\nföräldrarna borde slippa att ha en förmyndare över\r\nsig.</pre><pre>Anf. 167  Statsrådet BEATRICE ASK (m):</pre><pre>Herr talman! Vad det handlar om är i vilken\r\nskolform eleven skall placeras. Att avgöra om ett\r\nbarn har sådana inlärningssvårigheter att det inte\r\nens med särskilda insatser i grundskolan är möjligt\r\natt klara en kvalitativ skolgång är ett svårt\r\nställningstagande. Det måste bygga på stor\r\nerfarenhet och kunskap.</pre><pre>Det finns inte några etablerade sanningar. Men jag\r\ntycker ändå att man skall ha en viss respekt för den\r\nkunskap och erfarenhet som lärare och personal\r\ninom särskolan skaffat sig genom många års arbete.</pre><pre>Jag är alldeles övertygad om att alla föräldrar har\r\ngoda kunskaper om sina barn och förmåga att fatta\r\nviktiga beslut. Jag tror också att det inte finns några\r\nsom är mer besjälade av att besluten skall bli riktiga\r\nän föräldrarna. Men i detta fall är det ändå viktigt\r\nmed den kompetens som personalen inom\r\nsärskolan har för just detta avgörande.</pre><pre>Vi har på ett mycket tydligt sätt markerat\r\nbetydelsen av föräldrarnas vilja och kunskap i detta\r\nsammanhang. Jag utgår från att det fungerar.</pre><pre>Anf. 168  EVA JOHANSSON (s):</pre><pre>Herr talman! Också jag vet att det handlar om valet\r\nav skolform. Det är vad jag tar upp i min fråga.\r\nMen vilka är de stora principiella svårigheter som\r\ndöljer sig i denna fråga, och som gör att man\r\nbehöver ta så lång tid på sig? Varför kan man inte\r\ntro på föräldrarnas förmåga? Man vill nog gott på\r\nalla håll och kanter. Men varför tror man inte på\r\nföräldrarnas förmåga att göra riktiga bedömningar?</pre><pre>Jag är övertygad om att man med vilket system man\r\nän väljer med facit i hand kan säga: Det blev inte\r\nbra. Men det gäller båda formerna. Varför skall\r\nman ha ett system som föräldrarna inte känner sig\r\nmyndiga i när man har gett denna myndighet till\r\nnästan alla andra föräldrar? Skillnaden blir så bjärt.</pre><pre>Anf. 169  Statsrådet BEATRICE ASK (m):</pre><pre>Herr talman! Om samverkan mellan föräldrar och\r\nprofessionella inte fungerar får man naturligtvis\r\nfundera över vad som är viktigast och om det krävs\r\nförändringar.</pre><pre>Jag tror att det i det här fallet krävs stor kunskap\r\nom skolan och om pedagogik samt kunskap om\r\nutvecklingsstörning för att göra en bedömning av\r\nom en elev skall tillhöra särskolan eller om det\r\nhandlar om inlärningssvårigheter och att eleven\r\nskulle fungera bra i den vanliga skolan.</pre><pre>Vi har dessutom skaffat oss allt större erfarenhet av\r\natt integrera särskoleelever i vanlig grundskola.\r\nDet är ett intressant arbete som bedrivs. Man kan\r\nmöjligen tycka, som Eva Johansson, att regeringen\r\ni detta fall skyndar långsamt. Det görs av omsorg\r\nom att besluten skall bli riktiga. Jag vill inte gärna\r\ntolka in inställningen att vi inte skulle bry oss, eller\r\ninte värdesätta, valfriheten för föräldrarna också i\r\ndetta fall. Men jag erkänner gärna att det finns en\r\nviss försiktighet.</pre><pre>Anf. 170  EVA JOHANSSON (s):</pre><pre>Herr talman! Om det är fråga om detta kan den tid\r\nsom det tar för regeringen att fatta beslut måhända\r\nvälkomnas. Men i så fall borde regeringen ha\r\nfunderat mer noga innan den lagt fram andra\r\nförslag i denna kammare som tagit betydligt mycket\r\nkortare tid att få fram. Jag tycker att det har märkts\r\npå resultatet.</pre><pre>Frågan handlar om att den som gör valet skall ha\r\nkunskaper. Jag tror faktiskt inte att de\r\nutvecklingsstörda barnens föräldrar har ett dugg\r\nmindre kunskap om skolan och om sina barn än alla\r\nandra föräldrar, snarare tvärtom. Det är det intryck\r\njag har fått från alla mina kontakter med\r\nutvecklingsstörda barns föräldrar. Det är en grupp\r\nsom har tvingats att sätta sig in i dessa frågor\r\nmycket noga.</pre><pre>Anf. 171  Statsrådet BEATRICE ASK (m):</pre><pre>Herr talman! Jag delar uppfattningen att\r\nkunskaperna om utvecklingsstörning och\r\nhandikapp över huvud taget är mycket stor hos\r\nföräldrar som har barn med dessa bekymmer.\r\nSamtidigt klarar vi föräldrar, oavsett om vi har barn\r\nmed särskilda behov eller inte, inte alltid av att göra\r\nen riktigt korrekt bedömning av hur våra barn\r\nförhåller sig i förhållande till andra barn. Det är\r\ninte något som är speciellt för föräldrar till\r\nhandikappade barn.</pre><pre>I detta fall handlar det om den vanliga grundskolan\r\nkan eller inte kan ge eleven detta maximala stöd för\r\nen positiv utveckling och god inlärning, vilket trots\r\nallt är syftet med skolgången.</pre><pre>Överläggningen var härmed avslutad.</pre><pre>28 §  Svar på fråga 1992/93:772 om det nya\r\nbetygssystemet</pre><pre>Anf. 172  Statsrådet BEATRICE ASK (m):</pre><pre>Herr talman! Martin Nilsson har frågat om\r\nregeringen avser vidta åtgärder så att regeringens\r\nnya betygssystem snarast utvärderas av oberoende\r\npedagogiska experter.</pre><pre>Regeringen avser att lämna förslag om nya\r\nläroplaner och nytt betygssystem till riksdagen i\r\nmorgon. Låt oss avvakta med diskussioner om ett\r\nnytt betygssystem tills vi har fått lämna vårt förslag\r\noch tills ni har hunnit läsa det.</pre><pre>Anf. 173  MARTIN NILSSON (s):</pre><pre>Herr talman! Jag önskar att jag i likhet med övriga\r\ntalare under kvällen kunde tacka statsrådet för\r\nsvaret. Jag avser dock, oartig som jag är, att inte\r\ngöra det, eftersom jag inte anser mig ha fått något\r\nsvar. Det tycker jag är synd, då betygsfrågan är en\r\nviktig fråga.</pre><pre>Nu avser regeringen att lägga fram ett förslag. Man\r\nhar i regeringen uppenbarligen varit oense om hur\r\nförslaget skall se ut. Inför sommaren har man\r\nlyckats enas. Regeringen lägger fram propositionen\r\nveckan innan riksdagen behagar ta sommarlov, så\r\natt förslaget omöjligen kan debatteras här i\r\nriksdagen när det är aktuellt. Det är tycker jag är\r\nsynd.</pre><pre>Betyg är viktigt. Betyg i olika former kommer på\r\ngott och ont att styra undervisningen. Det betyder\r\natt vi får mer av konkurrens och mindre av\r\nsamverkan i skolan samt att vi premierar de\r\nmätbara kunskaperna.</pre><pre>Jag hade kunnat förstå detta om regeringen, vilket\r\nden nu säger sig vilja, velat presentera förslaget för\r\nriksdagen i morgon.</pre><pre>Jag har här en artikel från Dagens Nyheter\r\ntorsdagen den 27 maj där en av statsrådet Asks\r\nkolleger med glädje diskuterar och debatterar det\r\nnya betygsförslaget i Dagens Nyheter. Men vi gör\r\ndet inte i riksdagen. Det tycker jag faktiskt är ett\r\nutslag av en upprörande nonchalans gentemot\r\nSveriges riksdag. Det är anmärkningsvärt att\r\nstatsrådet Ask inte är beredd att diskutera sina egna\r\nsakområden. Det är synd.</pre><pre>Anf. 174  Statsrådet BEATRICE ASK (m):</pre><pre>Herr talman! Först vill jag säga: Tro inte allt som\r\nstår i medierna! Tro inte allt ni hör på radion heller!\r\nHärommorgonen väcktes jag av Ekot som lät\r\nmeddela att jag var en stor motståndare till betyg.\r\nEfter att i ett och ett halvt år varit beskylld för att\r\nvara betygshetsare var detta en nyhet, i synnerhet\r\nsom regeringen fortfarande inte hade lagt fram sitt\r\nförslag.</pre><pre>När det gäller tidpunkten för dessa propositioners\r\növerlämnande till riksdagen, var det inte alls för att\r\nomöjliggöra en ordentlig behandling här i\r\nriksdagen som de överlämnas i morgon, tvärtom.\r\nJag tyckte det var angeläget att lägga fram dessa\r\nförslag eftersom vi har arbetat med dem under\r\nvåren. Då har ledamöterna goda möjligheter att\r\nläsa dem under sommaren för att sedan under\r\nhösten få ordentligt med tid för den behandling som\r\nskall göras här i huset.</pre><pre>Vi har frågestunder och en del andra tillfällen när\r\nde propositioner vi lägger fram i morgon kan\r\ndiskuteras. Avsikten var inte att på något sätt\r\nförsämra riksdagens möjligheter att diskutera de\r\nförslag vi lägger fram. Men jag avser inte att\r\ndiskutera dem i dag. Jag tycker att det är viktigt att\r\nförst få presentera förslagen i sin helhet.</pre><pre>Anf. 175  MARTIN NILSSON (s):</pre><pre>Herr talman! Det är möjligt att det inte är en\r\nmedveten linje och policy av regeringen att lägga\r\nfram förslaget inför sommaren så att det inte skall\r\nkunna debatteras här i riksdagen. Detta blir i vilket\r\nfall som helst konsekvensen när det sker på det här\r\nsättet. Vi kommer inte att hinna att diskutera det i\r\nnågon form här i riksdagen innan sommaren. Det\r\när möjligt att det delvis är fel på riksdagens\r\narbetsformer.</pre><pre>Jag får väl vara tacksam för den muntliga\r\nfrågestunden då jag förhoppningsvis under ungefär\r\nen halv minut kommer att ha möjlighet ett utbyta\r\ntankar och ord med statsrådet, om jag får ordet.\r\nTill syvende och sist är det faktiskt\r\nanmärkningsvärt, oavsett om man skall tro allt som\r\nstår i medierna eller inte.</pre><pre>Jag har inte sett någon dementi från statsrådet\r\nDavidson om att det hon säger i Dagens Nyheter är\r\nfel. Jag vet att statsrådet Ask inte kan stå till svars\r\nför hennes yttrande. Det är ändå anmärkningsvärt\r\natt regeringen är beredd att diskutera med\r\nmedierna, men inte med riksdagen.</pre><pre>Anf. 176  Statsrådet BEATRICE ASK (m):</pre><pre>Herr talman! Jag har icke diskuterat förslagen i\r\nmedierna, och jag tänker inte göra det förrän jag\r\nhar lagt fram dem för riksdagen.</pre><pre>På Läroplanskommitténs och Betygsutredningens\r\nförslag hade vi en remisstid som gick ut i januari.\r\nDärefter gjordes en remissammanställning. Vi har\r\narbetat med att bereda de olika synpunkter och\r\nförslag som vi har haft att tillgå. Det är klart att vi\r\nkunde ha valt att inte redovisa förslagen för\r\nriksdagen förrän till hösten. Jag tycker att det hade\r\nvarit en mycket sämre lösning.</pre><pre>Vi har varit överens över partigränserna om att vi\r\nvill behandla det här förslaget i riksdagen i höst. Då\r\när det väl bra att förslagen kommer nu, så att det\r\nges möjlighet att diskutera dem. Jag är övertygad\r\nom att vi kan föra en intensiv debatt även under\r\nsommarmånaderna. Därefter kan den ordinarie\r\nbehandlingen här vidta.</pre><pre>Anf. 177  MARTIN NILSSON (s):</pre><pre>Herr talman! Om inte statsrådet Ask har varit ute\r\noch diskuterat detta i medierna har i alla fall\r\nstatsrådet Davidson varit ute och uttalat sig. Hon\r\nfår väl ändå sägas utgöra en representant för den\r\nregering vi har här i landet. Jag förutsätter att\r\nstatsrådet Ask kommer att diskutera detta med\r\nstatsrådet Davidson.</pre><pre>Hur som helst tycker jag att regeringen kunde ha\r\ntänkt på att presentera propositionen på ett sådant\r\nsätt att debatt i kammaren skulle kunna\r\nmöjliggöras innan sommaruppehållet. Det är synd\r\natt man inte har gjort det.</pre><pre>Överläggningen var härmed avslutad.</pre><pre>29 §  Svar på fråga 1992/93:581 om\r\narbetsmarknadsbidragens konkurrenseffekter</pre><pre>Anf. 178  Arbetsmarknadsminister BÖRJE\r\nHÖRNLUND (c):</pre><pre>Herr talman! Charlotte Cederschiöld har frågat mig\r\nvilka åtgärder jag ämnar vidta för att inte riktiga\r\narbeten skall slås ut med bidrag.</pre><pre>Bakgrunden till Charlotte Cederschiölds fråga är\r\natt en handlare i Skåne klagat över att\r\nkonkurrensvillkoren satts ur spel för honom. En\r\narbetslös person har fått starta-eget-bidrag för start\r\nav firma i samma bransch, vilket enligt Charlotte\r\nCederschiöld gör att den redan etablerade\r\nhandlaren riskerar att slås ut. Konkurrensverket\r\nhar granskat fallet, och anser att starta-eget-\r\nbidraget medfört konkurrensmässigt snedvridande\r\neffekter.</pre><pre>Jag är förhindrad att kommentera ett enskilt fall.\r\nNormalt är risken för undanträngning och\r\nsnedvridande konkurrens i samband med\r\narbetsmarknadspolitiska åtgärder relativt\r\nbegränsad. Den hastigt stigande arbetslösheten har\r\nmedfört att arbetet med de sysselsättningsskapande\r\nåtgärderna sätts på hårda prov. Ännu så länge är\r\ndock uppgifterna om konkurrensproblem få. Jag\r\noch mina medarbetare följer dock dessa frågor\r\nmycket noga. Som jag även påpekade i\r\nkompletteringspropositionen är det viktigt att AMS\r\ntar hänsyn till konkurrenseffekter vid bedömning\r\nav bidragen.</pre><pre>Som Charlotte Cederschiöld känner till, är\r\nArbetsmarknadsverket uppbyggt på ett sådant sätt\r\natt beslut om åtgärder för de arbetslösa oftast fattas\r\ndär de arbetslösa bor, och där åtgärderna skall\r\nsättas in. Detta system bör normalt innebära att\r\nlokalkännedomen medför en kontroll av att den\r\nordinarie arbetsmarknaden inte störs.\r\nArbetsmarknadsstyrelsen har det övergripande\r\nansvaret för att åtgärderna fungerar som avsett.</pre><pre>Anf. 179  CHARLOTTE CEDERSCHIÖLD\r\n(m):</pre><pre>Herr talman! Jag tackar statsrådet för svaret. Det\r\nvittnar om att statsrådet inser vikten av att bevaka\r\natt bidrag inte tillåts konkurrera ut riktiga jobb.\r\nKruxet är att finna den rätta vägen.</pre><pre>Ballingslövsfallet, där starta-eget-bidraget bidrar\r\ntill att konkurrera ut den befintliga\r\nlivsmedelshandlaren, är faktiskt ganska\r\nupprörande. Samtidigt är jag helt övertygad om att\r\nstatsrådet är lika angelägen som jag om att sådana\r\nhär oklarheter inte skall uppstå. Jag betvivlar inte\r\npå något sätt statsrådets goda vilja. Jag inser också\r\natt den här avvägningen kan vara svår i de tider som\r\nvi lever i.</pre><pre>Det är naturligtvis allvarligt om det i\r\nlänsarbetsnämndens stadgar inte finns något krav\r\npå att hänsyn skall tas till konkurrenseffekterna vid\r\nprövning av etableringsbidrag.\r\nKonkurrenshänsynen finns ju på andra håll i\r\nlagstiftningen. Det är kanske dags att se till att\r\nlänsarbetsnämndens stadgar överensstämmer med\r\nlänsstyrelsens konkurrensregler, de nya som gäller\r\nfrån den 1 juli 1992.</pre><pre>Konkurrensverket, och i sista hand\r\nMarknadsdomstolen, kan vad avser näringsidkare\r\nvidta åtgärder enligt konkurrenslagen för att\r\nförhindra konkurrensbegränsning som har skadlig\r\nverkan inom landet. Men länsarbetsnämnden är\r\ninte näringsidkare, och konkurrenslagen är därmed\r\ninte tillämplig, även om det aktuella fallet medför\r\nkonkurrensbegränsning enligt Konkurrensverket.</pre><pre>Eftersom det i det aktuella fallet redan finns en\r\nhandlare och orten sannolikt inte kan bära två\r\nbutiker kan man ju ifrågasätta om förutsättningen\r\nför en långsiktig tillfredsställande lönsamhet -- eller\r\nvaraktig som det står i handlingarna -- faktiskt är\r\nuppfylld. Det gäller i så fall bara under den tid som\r\nstarta-eget-bidraget finns. Då kommer den ena\r\nhandlaren att avlösa den andra. Så kan det inte få\r\nfungera.</pre><pre>Den här konflikten har tidigare påpekats av\r\nKonkurrensverket, Näringsombudsmannen och\r\nStatens pris- och konkurrensverk. Jag vill ställa en\r\nfråga: Vad tänker statsrådet göra för att förtydliga\r\nlagen? Tänker statsrådet använda länsstyrelsens\r\nnya instruktion eller införa någon\r\nsanktionsmöjlighet, som verkar vara\r\nKonkurrensverkets linje?</pre><pre>Anf. 180  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag kan inte ge ett rakt svar på frågan\r\nom vilka medel som skall användas eller inte. Så\r\nmycket kan jag säga att detta inte är\r\ntillfredsställande. Jag kan fortfarande inte gå in på\r\ndet aktuella fallet. Om det i en bygd finns ett eller\r\ntvå företag som har nätt med serviceunderlag är det\r\ninte ett riktigt beslut att ytterligare en konkurrent\r\nkommer till. Det skapar inte fler arbetstillfällen.\r\nYtterst syftar ju starta-eget-bidraget till att ge fler\r\narbeten.</pre><pre>Anf. 181  CHARLOTTE CEDERSCHIÖLD\r\n(m):</pre><pre>Herr talman! Jag tackar statsrådet så mycket för det\r\nsvaret. Det visar ju att vi har exakt samma syn på\r\ndetta. Det är bara en fråga om hur tillämpningen\r\nskall ske och vilka metoder man skall använda.</pre><pre>Det som störde mig särskilt när jag satte mig\r\nnärmare in i ärendet var reaktionen från\r\nlänsarbetsnämnden. Jag är medveten om att\r\nstatsrådet inte kan gå in i det, men jag vill ändå...</pre><pre>Anf. 182  FÖRSTE VICE TALMANNEN:</pre><pre>Ej heller ledamoten har rätt att göra detta. De\r\nenskilda myndighetsbesluten får inte diskuteras i\r\nriksdagen.</pre><pre>Anf. 183  CHARLOTTE CEDERSCHIÖLD\r\n(m):</pre><pre>Herr talman! Jag får ändå tala om vad som stod i\r\ntidningen, vad Länsarbetsnämndens företrädare\r\nsade. Denne hade den uppfattningen att vi följer\r\nlagen, medan man från myndighetshåll menar att\r\ndet kanske inte är så, utan att man också skall ta\r\nhänsyn till konkurrensaspekterna. Det här visar att\r\ndet här finns en oklarhet. Jag tycker att den här\r\ndiskussionen verkligen har fyllt sitt syfte om vi är\r\nense om att man kanske skall se över med vilka\r\nmetoder man bör klargöra detta, så att dessa\r\nkonflikter i fortsättningen inte uppstår. Jag tror att\r\ndet i så fall är ett förtydligande på\r\nLänsarbetsnämnderna som kommer att behövas.</pre><pre>Överläggningen var härmed avslutad.</pre><pre>30 §  Svar på fråga 1992/93:706 om Mönsterås\r\nbruk</pre><pre>Anf. 184  Arbetsmarknadsminister BÖRJE\r\nHÖRNLUND (c):</pre><pre>Herr talman! Chatrine Pålsson har frågat\r\nnäringsministern om regeringen avser att ta upp\r\növerläggningar med Södra Skogsägarna AB\r\nangående statliga insatser för tidigareläggning av\r\nplanerad utbyggnad vid Mönsterås bruk.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Inledningsvis kan nämnas att företaget har bytt\r\nnamn till Södra Cell AB. Jag kallar deT\r\nfortsättningsvis för Södra.</pre><pre>Bakgrunden till frågan är att Södra planerar att\r\nutöka produktionen i Mönsterås i Kalmar län.\r\nRåvarutillgång, marknad, givna tillstånd m.m. talar\r\nför en utbyggnad, men enligt Chatrine Pålsson är\r\nSödras eget kapital i dagsläget inte tillräckligt för en\r\nutbyggnad.</pre><pre>Jag är väl medveten om situationen i de aktuella\r\nområdena. I brukets upptagningsområde finns i dag\r\nett stort massavedsöverskott, och i många\r\nkommuner är arbetsmarknaden besvärlig. Jag är\r\nalltså, liksom Chatrine Pålsson, väl medveten om\r\natt en utbyggnad av bruket är av stort intresse långt\r\nutanför brukets hemmakommun. En utbyggnad\r\noch en utökad verksamhet vid bruket innebär ett\r\nstort antal arbetstillfällen, såväl vid bruket och i\r\nbyggsektorn som hos underleverantörer och i\r\nskogsbruket. Vi skall inte heller glömma att det\r\nhandlar om en av våra viktiga basnäringar och att\r\nbrukets verksamhet påverkar landets\r\nexportinkomster med ett avsevärt belopp.</pre><pre>Liksom hela den svenska exportindustrin har\r\nSödra, bl.a. som en följd av den lägre kronkursen,\r\ni dag och under överskådlig tid framåt ett mycket\r\ngott konkurrensläge. Till detta vill jag lägga sänkta\r\narbetsgivaravgifter och det tvåårsavtal på\r\nansvarsfull nivå som är på väg att gå igenom på\r\narbetsmarknaden.</pre><pre>Ett av regeringens främsta mål är att genom en\r\nlångsiktig ekonomisk politik förbättra landets\r\ninvesteringsklimat. Jag vill också peka på att vi för\r\nförsta gången på många år befinner oss i en period\r\nmed kraftigt sjunkande räntor. Ränteläget är\r\nkanske den tyngst vägande faktorn vid ett\r\nkapitalintensivt företags investeringsbeslut. Den\r\nsänkta räntenivån har stor betydelse för\r\ninvesteringskalkylens resultat.</pre><pre>Regeringen kan genom sin politik förbättra det\r\nnäringspolitiska klimatet. Men en långsiktigt\r\npositiv utveckling förutsätter att företagen\r\növertygas om politikens trovärdighet så att de,\r\nbokstavligt talat, vågar sätta spaden i jorden och\r\nrealisera existerande investeringsplaner.</pre><pre>Avslutningsvis vill jag nämna att jag har kontakt\r\nmed företaget.</pre><pre>Anf. 185  CHATRINE PÅLSSON (kds):</pre><pre>Herr talman! Jag vill verkligen tacka statsrådet\r\nBörje Hörnlund för det här positiva svaret. Jag är\r\nmycket nöjd med att arbetsmarknadsministern och\r\njag delar uppfattningen att en utbyggnad av\r\nMönsterås bruk är viktig för hela landet.</pre><pre>Mönsterås bruk är ett av de pappersbruk som\r\nkommit längst i världen när det gäller miljöteknik.\r\nBruket kan tillverka blekt lövmassa utan\r\nklorblekning. Av Södra Cells totala investeringar\r\npå ca 2 miljarder kronor under den senaste\r\nfemårsperioden är närmare 1 miljard\r\nmiljöskyddande och energibesparande\r\ninvesteringar.</pre><pre>Detta är miljösatsningar som visar på ett\r\nengagemang i tiden från företaget. Miljösatsningar\r\nbrukar annars vara det som först får stryka på foten\r\ni ekonomiskt kärva tider.</pre><pre>Herr talman! I detta sammanhang är det viktigt att\r\npåpeka att det finns en mängd olika företag som\r\nstaten har hjälpt på olika sätt. Jag anser också att\r\nstaten när det är möjligt tar ett vidare ansvar för\r\nindustriinvesteringar som betyder mycket för vårt\r\nland. Givetvis skall staten inte intervenera i\r\nenskilda företag, orättvist subventionera vissa\r\nverksamheter och lämna andra åt sidan.</pre><pre>Det finns emellertid andra sätt att ge stöd. Ett av de\r\nsätten är att låna ut pengar. Jag vill gärna påminna\r\nom att staten tidigare -- jag tror det var i början av\r\n80-talet -- har lånat ut pengar till Södra för\r\ninvesteringar. Detta skulle kanske kunna vara en\r\nlösning även nu. Södra Skogsägarna betalar en rejäl\r\nränta på lånen, en indikation på att företaget vill stå\r\npå egna ben, men med ett visst stöd i en ekonomiskt\r\nsvår period.</pre><pre>Jag hyser inga tvivel om att Södra vill bygga ut.\r\nBeslutet är egentligen redan fattat. Frågan är bara\r\nnär det kan förverkligas. Det är i detta\r\nsammanhang som regering och riksdag kan komma\r\nin och stödja företaget.</pre><pre>Anf. 186  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag kan bara kort meddela att en\r\ntidpunkt är fastställd när jag skall träffa ett antal\r\nföreträdare för företaget, för att dessa skall\r\nredogöra för sin situation.</pre><pre>Anf. 187  CHATRINE PÅLSSON (kds):</pre><pre>Herr talman! Jag vill tacka för det konkreta\r\nbeskedet. Jag förstår då att\r\narbetsmarknadsministern och jag är överens om att\r\ndetta är oerhört viktigt för hela vårt land, eftersom,\r\nom jag har den rätta siffran, ca 75 % av\r\nproduktionen går på export, inte minst till EG-\r\nländerna. Jag ser det i det här läget som oerhört\r\nväsentligt att vi tillsammans på något sätt kan stödja\r\nMönsterås bruk, så att man kan göra den här\r\nutbyggnaden.</pre><pre>Överläggningen var härmed avslutad.</pre><pre>31 §  Svar på fråga 1992/93:720 om\r\nnedläggningen av stålverket i Degerfors</pre><pre>Anf. 188  Arbetsmarknadsminister BÖRJE\r\nHÖRNLUND (c):</pre><pre>Herr talman! Karl-Erik Persson har frågat\r\nnäringsministern vilka åtgärder regeringen avser\r\nvidta med anledning av nedläggningen av stålverket\r\ni Degerfors, som kommer att innebära att 380\r\npersoner mister sina arbeten.</pre><pre>Frågan har överlämnats till mig.</pre><pre>Enligt vad jag erfarit har MBL-förhandlingar i\r\nfrågan ännu inte påbörjats, men låt mig ändå säga\r\natt jag ser allvarligt på de problem som drabbar en\r\nliten ort som Degerfors när en så omfattande\r\nföretagsnedläggning planeras och genomförs.</pre><pre>Regeringens övergripande ansvar är att, bl.a.\r\ngenom uppbyggnad av en stark infrastruktur och\r\ngoda allmänna förutsättningar för näringslivet,\r\nskapa en god ekonomisk tillväxt i hela landet. I det\r\nmycket svaga konjunkturläge och under det stora\r\nomvandlingstryck som vår ekonomi nu befinner sig\r\ni, är det verkligen angeläget att förutsättningarna\r\nför både nya och befintliga företag är så\r\ngynnsamma som möjligt, så att fasta och nya jobb\r\nbehålls och tillkommer.</pre><pre>Utöver dessa generella åtgärder bedriver\r\nregeringen en ambitiös arbetsmarknads- och\r\nregionalpolitik som hjälp till arbetslösa och utsatta\r\nregioner.</pre><pre>Medlen för arbetsmarknadspolitiska åtgärder\r\nfördelas till Länsarbetsnämnderna av AMS, som\r\nvid fördelningen skall beakta och ta hänsyn till\r\narbetslöshetens omfattning och struktur i länen.</pre><pre>När det gäller de regionala utvecklingsmedlen, de\r\ns.k. länsanslagen, gör regeringen en fördelning av\r\nmedlen utifrån de regionala problemens art och\r\nsvårighetsgrad.</pre><pre>Degerfors kommun är sedan ett antal år inplacerad\r\ni temporärt stödområde.</pre><pre>Kontakt mellan departementet och länet har för en\r\ntid sedan upprättats, och jag har telefonledes\r\ninformerats av landshövding Sigvard Marjasin om\r\nläget i Degerfors.</pre><pre>Jag utgår från att företaget i det uppkomna läget tar\r\nansvar och i samarbete med anställda, kommun och\r\nlänsmyndigheter, aktivt medverkar till nya jobb på\r\norten.</pre><pre>Avslutningsvis vill jag säga att jag noga kommer att\r\nfölja utvecklingen i Degerfors.</pre><pre>Anf. 189  KARL-ERIK PERSSON (v):</pre><pre>Herr talman! Jag ber att få tacka\r\narbetsmarknadsministern för svaret.</pre><pre>Jag kan berätta att nya fakta har kommit fram\r\nsedan jag ställde frågan. Man går miste om något\r\nsom heter långa ämnen, och därför kommer\r\nytterligare 70 personer att förlora sina jobb i\r\nDegerfors. Sammanlagt kommer det nu att röra sig\r\nom 450 personer.</pre><pre>Som arbetsmarknadsministern påpekade i svaret\r\nhar MBL-förhandlingarna ännu inte påbörjats, och\r\njag anser därför fortfarande att det är\r\nnäringsministern som skulle ha svarat på frågan.\r\nFrågan måste bli: Är näringsministern, mannen\r\nmed de stora aktieportföljen, jävig i den frågan?</pre><pre>Enligt uppgifter jag har fått har en löntagarkonsult\r\nundersökt förhållandena i Degerfors. Han påstår\r\nsjälv att lönsamheten där är god och att fortsatt\r\ndrift av stålverket vore att föredra. Man har alltså i\r\ndagens läge fulla orderböcker.</pre><pre>Det engelska storföretaget Sheffield har nu blivit\r\ndelägare i Avestakoncernen, där stålverket i\r\nDegerfors ingår. Då måste man fråga sig: Har\r\nregeringen varit med och godkänt detta avtal, och\r\nhur ser avtalet i så fall ut? Jag tror kanske att\r\nnäringsministern hade bättre kunskaper om detta.</pre><pre>Jag missbedömer inte arbetsmarknadsministern på\r\ndet viset, men jag tycker faktiskt att det här ärendet\r\nrör näringsministern mer än det rör\r\narbetsmarknadsministern.\r\nArbetsmarknadsministern vill efter vad jag förstår\r\nmed aktiva arbetsmarknadsåtgärder se till att något\r\nräddas i Degerfors. Men för att sådana åtgärder\r\nskall bli aktuella skall människor faktiskt ha mist\r\nsina arbeten och inte fortfarande vara anställda.</pre><pre>En annan fråga är: Vad händer med Uddeholm,\r\nsom ägde Degerfors en gång i tiden och som avsade\r\nsig detta ansvar och överlät en del på\r\nAvestakoncernen?</pre><pre>Ungefär samma fråga som den här om Degerfors\r\nhade näringsministern att svara på förra tisdagen.\r\nDå gällde det Hagfors järnverk</pre><pre>Anf. 190  Arbetsmarknadsminister BÖRJE\r\nHÖRNLUND (c):</pre><pre>Herr talman! Någon kännedom om avtal mellan\r\nolika företagsgrupperingar har jag tyvärr inte.</pre><pre>Sedan vill jag säga att Karl-Erik Perssons\r\nuttalanden här icke gör mig gladare än jag var innan\r\njag lämnade svaret. Han talar ju om en ökning av\r\nantalet varslade till 450 personer. Med tanke på den\r\nkringverksamhet som alltid finns när det gäller tung\r\nverksamhet handlar det om många ytterligare\r\narbetstillfällen i regionen. Det blir således tungt för\r\nlilla Degerfors om detta till fullo blir verkställt.</pre><pre>Anf. 191  KARL-ERIK PERSSON (v):</pre><pre>Herr talman! Jag tackar arbetsmarknadsministern\r\nockså för det kompletterande svaret.</pre><pre>Men jag tycker fortfarande att detta är en fråga för\r\nnäringsministern. Jag vet inte vad det är som ligger\r\nbakom att man skjutit över den här frågan på\r\narbetsmarknadsministern.\r\nArbetsmarknadsministern har ju nog av problem\r\nredan, och kommer att att få än fler även när det\r\ngäller Degerfors -- såvitt jag kan bedöma.</pre><pre>Om MBL-förhandlingarna går igenom hade jag i\r\nalla fall tänkt återkomma med en fråga till\r\narbetsmarknadsministern om vad som skall göras åt\r\nden uppkomna situationen.</pre><pre>Trots allt hoppas jag att man, om det finns något\r\navtal mellan det engelska stålföretaget Sheffield\r\noch Degerfors som ingår i Avestakoncernen, tar\r\nupp frågan och för den vidare till näringsministern.\r\nJag hoppas alltså att man fullföljer sitt åtagande, så\r\natt människor kanske slipper hamna i nämnda\r\nsituation. Också arbetsmarknadsministern slipper\r\ndå kanske en besvärlig situation och kommer\r\ndärmed undan problemen i detta sammanhang.</pre><pre>Överläggningen var härmed avslutad.</pre><pre>32 §  Svar på fråga 1992/93:762 om\r\nungdomsarbetslösheten</pre><pre>Anf. 192  Arbetsmarknadsminister BÖRJE\r\nHÖRNLUND (c):</pre><pre>Herr talman! Ulrica Messing har frågat mig vilka\r\nåtgärder jag som arbetsmarknadsminister avser att\r\nvidta för att dämpa den galopperande\r\narbetslösheten bland unga människor.</pre><pre>Lågkonjunkturen och inte minst 80-talets\r\ninflations- och spekulationsekonomi har bl.a.\r\nskapat en svår situation på arbetsmarknaden och\r\nsom en följd därav en hög ungdomsarbetslöshet.\r\nDen absolut viktigaste politiska frågan är därför att\r\nså snabbt som möjligt skapa en fullgod ordinarie\r\narbetsmarknad där ungdomar efterfrågas.</pre><pre>I regeringens kompletteringsproposition föreslås\r\nmycket stora satsningar mot arbetslösheten --\r\nsatsningar som i stor utsträckning är ämnade att\r\nmotverka öppen arbetslöshet bland våra\r\nungdomar. Sveriges satsning på att hjälpa\r\narbetslösa ungdomar, det är jag övertygad om, är\r\nen investering som är avgörande för Sveriges\r\nframtid.</pre><pre>89 000 ytterligare utbildningsplatser kommer till\r\ninom det reguljära utbildningsväsendet. Det gäller\r\ngymnasieskolans tredje år, komvux, folkhögskolor\r\noch högskolor. Vidare föreslås ungdomspraktiken\r\nfortsätta under nästa budgetår, och antalet platser\r\nföreslås öka från 75 000 till 100 000. Också starta-\r\neget-anslaget kommer att ökas.</pre><pre>Akademikerpraktik föreslås bli införd för unga\r\nakademiker som inte etablerat sig på\r\narbetsmarknaden. Syftet är att underlätta\r\növergången från studier till arbete. Nyexaminerade\r\nakademiker i åldern 25--29 år skall ges möjlighet att\r\npraktisera i tre månader. Därefter skall praktiken\r\nkunna övergå i anställning med rekryteringsstöd.</pre><pre>För att inte störa den reguljära arbetsmarknaden\r\nunder sommaren gäller ett uppehåll om två\r\nmånader för de ungdomar som anvisats en\r\npraktiktid som sträcker sig över sommaren. En viss,\r\nom än för liten, sommararbetsmarknad finns. Det\r\nkan gälla jobb som sommarvikarie eller inom vissa\r\nbranscher t.ex. turist- och restaurangnäringen, där\r\nman behöver personalförstärkning över\r\nhögsäsongen. Att ersätta dessa företags behov av\r\narbetskraft med ungdomspraktik kan inte vara\r\nönskvärt för någon, särskilt inte för ungdomarna\r\nsjälva. För många ungdomar är dessutom\r\nsommaren den tid på året då de liksom övriga\r\nsvenskar ser en månad som normal ledighet.</pre><pre>Till hösten fortsätter Arbetsmarknadsverkets\r\npersonal, tillsammans med de arbetssökande\r\nungdomarna, att intensivt arbeta med de åtgärder\r\nsom står till deras förfogande för att finna lösningar\r\npå enskilda ungdomars arbetslöshetssituation.</pre><pre>Anf. 193  ULRICA MESSING (s):</pre><pre>Herr talman! Jag vill tacka\r\narbetsmarknadsministern för svaret.</pre><pre>Vi är många som talar om arbetslösheten i dag --\r\nmen vi är inte tillräckligt många -- och tyvärr är det\r\nännu fler som har drabbats av arbetslösheten. Om\r\nnågra dagar kommer ytterligare hundratusentals\r\nunga människor att lämna gymnasieskolan.\r\nSommarlovet väntar med både lockelser och glädje\r\nmen, tyvärr, också med ganska allvarliga och svåra\r\nstunder. Resultatet av det kommer vi att få se om\r\nnågra år. Detta oroar mig.</pre><pre>Arbetsmarknadsministern känner till problemet,\r\noch det gör jag också. Dessutom känner jag igen\r\ndem som drabbats, och det gör mig illa.\r\nArbetslösheten slår ju undan fötterna på folk.\r\nMänniskor tappar fotfästet och förlorar hoppet om\r\nframtiden. Det är alltför många som inte längre har\r\nnågot att planera för eller drömma om.</pre><pre>Eftersom vi vet hur illa det är och hur många det är\r\nsom har drabbats, måste vi hitta gemensamma\r\nlösningar. Då räcker det inte med tillfälliga\r\nungdomspraktikplatser eller med kortsiktiga\r\nutbildningar. Dessa är bra i sig. Men staten som\r\nhuvudman för landet har ett jättestort ansvar när\r\ndet gäller att värna medborgarna. Jag tror att man\r\nfrån statens sida måste sätta sig ner och fundera\r\növer hur vi bättre kan använda de resurser vi har\r\nför att hjälpa företag och myndigheter att anställa,\r\nalltså ordna med riktiga jobb -- inte bara ordna med\r\nåtgärder.</pre><pre>Därför undrar jag vilka diskussioner\r\narbetsmarknadsministern och regeringen för då det\r\ngäller ungdomsarbetslösheten också på lång sikt.\r\nFörekommer det några långsiktiga diskussioner om\r\nhur vi i framtiden skall använda våra gemensamma\r\nresurser på bästa sätt? Jag anser att sådana\r\ndiskussioner är utomordentligt viktiga.</pre><pre>Vår erfarenhet hittills t.ex. av\r\nungdomspraktikplatserna är att de på lång sikt inte\r\nskapar någon stabilitet alls på arbetsmarknaden när\r\ndet gäller unga människor.</pre><pre>Anf. 194  Arbetsmarknadsminister BÖRJE\r\nHÖRNLUND (c):</pre><pre>Herr talman! Alla tecken tyder på att svensk\r\nekonomi när det gäller våra exporterande företag\r\nnu tar fart. Tyvärr är den internationella efterfrågan\r\nsvag. Jag besökte OECD för ett par veckor sedan,\r\noch man bedömer i en rapport som kommer till\r\nhösten att det blir ungefärligen nolltillväxt i\r\nEuropa. Tyskland har dock ett besvärligt läge. Det\r\ngör att det inte blir det efterfrågetryck som så väl\r\nhade behövts här.</pre><pre>Det råder dock inget tvivel om att exportindustrins\r\nkostnadsläge aldrig någonsin har varit så bra som\r\ndet är i dag. Jag tänker då på kronkursen, på de\r\nsänkta arbetsgivaravgifterna och på det tvåårsavtal\r\nsom ser ut att bli verklighet för större delen av\r\narbetsmarknaden. Som jag ser saken gör det att en\r\nhel del av den verksamhet som flyttats över till\r\nutländska underleverantörer torde kunna\r\norienteras om, så att den i större utsträckning\r\nhamnar i vårt eget land.</pre><pre>Jag håller med om att ungdomspraktiken inte är en\r\nlångsiktig åtgärd. Det är, tyvärr, de unga som nu\r\nbär den stora bördan. Genom att de inte har\r\nyrkeserfarenhet och genom att de har kort\r\nanställningstid är det de som först får gå, om det\r\nhänder något i ett företag. I stort sett är det så.</pre><pre>Det här gör att det krävs litet extraordinära\r\nåtgärder. Riksdagen har, efter viss diskussion, blivit\r\nenig om detta.</pre><pre>Jag kommer under de närmaste 14 dagarna att\r\nhinna träffa i stort sett samtliga partsföreträdare\r\nfrån arbetstagarhåll och arbetsgivarsidan just för\r\natt diskutera bl.a. frågan om ungdomarnas\r\nsituation. Det är ju väldigt viktigt att vi nu gör\r\ninsatser.</pre><pre>Anf. 195  ULRICA MESSING (s):</pre><pre>Herr talman! Jag uppskattar att\r\narbetsmarknadsministern tar upp sådana här\r\ndiskussioner med företrädare för industrin. Det är\r\notroligt viktigt att så sker.</pre><pre>Arbetslösheten handlar i och för sig mycket om\r\nkänslor. Den berör oss alla, och alla känner vi\r\nnågon som har drabbats av den. Men också för de\r\narbetslösa själva är det här en stor ekonomisk\r\nfråga. Det gäller både den som blir föremål för\r\nnågon form av kortsiktiga åtgärder och den som blir\r\nöppet arbetslös. De unga människor som nu går ut\r\ngymnasiet -- det kan vara antingen de som lämnar\r\nen avgångsklass eller de som bara går på\r\nsommarlov -- kommer att drabbas ännu mera av\r\nden ekonomiska situationen, eftersom\r\nsommarstudiebidraget fr.o.m. i sommar dras in för\r\nde studerande.</pre><pre>Det gäller att på lång sikt komma fram till lösningar\r\nsom på något sätt kan öppna arbetsmarknaden för\r\nunga människor mycket mera än som i dag är fallet.\r\nDetta är något som måste ligga i allas vårt intresse.\r\nJag tror att man måste sätta tilltro till ett större och\r\nstarkare politiskt inflytande. Man skall kanske inte\r\nså mycket se enbart till konjunkturen här hemma.\r\nDet handlar också om ett större internationellt\r\nsamarbete.</pre><pre>Anf. 196  Arbetsmarknadsminister BÖRJE\r\nHÖRNLUND (c):</pre><pre>Herr talman! Jag håller med om det senaste Ulrica\r\nMessing sade. Det är de stora länderna i världen\r\nsom måste ta litet extra ansvar för att få hjulen att\r\nrulla litet snabbare och bättre.</pre><pre>När det gäller ungdomarna ser jag tyvärr framför\r\nmig en mycket besvärlig sommar, en besvärlig\r\nvinter, men jag ser också framför mig att ungdomar\r\nunder 90-talet återigen kommer att var eftersökta\r\npå svensk arbetsmarknad.</pre><pre>Däremot hyser jag litet mera oro för folk som\r\nbörjar närma sig 60 år som nu sägs upp, som har\r\nsex- eller sjuårig folkskola som bakgrund och som\r\nvarit på en och samma arbetsplats hela sitt liv. Där\r\när det en litet tyngre väg tillbaka. Men jag tror som\r\nsagt att ungdomarna kommer att bli eftersökta.</pre><pre>Anf. 197  ULRICA MESSING (s):</pre><pre>Herr talman! Avslutningsvis vill jag bara säga att\r\njag tror att arbetsmarknadsministern har helt rätt.\r\nSvenska ungdomar är otroligt duktiga. Därför tror\r\njag industrin och arbetsmarknaden kommer att\r\nvara intresserade av att få till sig unga människor\r\nsom arbetskraft. Frågan är bara om det är så enkelt,\r\nnär konjunkturen vänder, för de unga människorna\r\natt anpassa sig på arbetsmarknaden igen, eller om\r\narbetslösheten har gett sådana konsekvenser att det\r\ninte går av sig självt.</pre><pre>Till sist skulle jag vilja förtydliga mig litet grand. Vi\r\när överens om vikten av internationellt samarbete.\r\nJag hoppas att arbetsmarknadsministern inte tror\r\natt jag inte tycker att den svenska regeringens\r\npolitik spelar in när det gäller att försöka dämpa\r\narbetslösheten.</pre><pre>Överläggningen var härmed avslutad.</pre><pre>33 §  Svar på fråga 1992/93:692 om\r\nskogsrenskötseln</pre><pre>Anf. 198  Jordbruksminister KARL ERIK\r\nOLSSON (c):</pre><pre>Herr talman! Magnus Persson har frågat mig på\r\nvilket sätt och vid vilken tidpunkt jag avser att\r\nåterkomma till riksdagen i fråga om skogssamernas\r\nrättsliga ställning och skogsrenskötselns villkor mot\r\nbakgrund av riksdagens beslut i anledning av\r\nsamepropositionen.</pre><pre>Riksdagen uttalade i samband med behandlingen\r\nav samepropositionen att det fanns anledning att\r\nytterligare överväga frågan om skogssamernas\r\nrättsliga ställning. Riksdagen förutsatte att\r\nregeringen överväger frågan om skogsrenskötselns\r\nvillkor och att frågan i lämpligt sammanhang\r\nredovisas för riksdagen i förening med eventuella\r\nförslag. Riksdagen uttalade också att det finns skäl\r\nanta att sametinget framöver kommer att tillföra\r\nfrågan synpunkter.</pre><pre>Frågan om skogsrenskötselns villkor övervägs för\r\nnärvarande inom Jordbruksdepartementet. Som\r\nriksdagen uttalat kan sametinget väntas tillföra\r\nsynpunkter i frågan. Tinget påbörjar sin\r\nverksamhet i augusti. Det går inte att nu avgöra när\r\ntinget på allvar kommer i gång med sitt arbete. Jag\r\nkan därför i dag inte ange någon exakt tidpunkt när\r\nfrågan kan redovisas för riksdagen.</pre><pre>När det gäller skogssamernas rättsliga ställning,\r\nsom Magnus Persson särskilt frågat om, vill jag\r\nerinra om att Samerättsutredningens omfattande\r\nutredning om samernas rättsliga ställning avsåg\r\nhela renskötselområdet. Utredningens\r\növerväganden avsåg självfallet även\r\nskogsrenskötselns rättsliga ställning. Utredningens\r\nförslag och regeringens ställningstagande i dem\r\nredovisades i samepropositionen. Någon\r\nytterligare utredning i just den frågan anser jag inte\r\nerforderlig.</pre><pre>Anf. 199  MAGNUS PERSSON (s):</pre><pre>Herr talman! Jag får tacka statsrådet för svaret på\r\nmin fråga. Anledningen till att jag ställde frågan är\r\natt envisa rykten gjort gällande att frågan inte\r\nföranlett någon större aktivitet på\r\ndepartementsnivå. Därför är svaret ett fall framåt.</pre><pre>Sametinget öppnas ju formellt den 26 augusti i\r\nKiruna. Då får departement och riksdag ett forum\r\natt diskutera just dessa frågor med demokratiskt\r\nvalt organ. Jag tror att det är bra att man kan hålla\r\nden dialogen. Jag tror att den oro som bl.a.\r\nsamerna har uttryckt är skingrad.</pre><pre>Jag har full förståelse för att statsrådet inte i dag\r\nkan ge besked om någon exakt tidpunkt för när\r\nfrågan skall tacklas och när han kan återkomma till\r\nriksdagen.</pre><pre>Ett par ord, herr talman, om skogssamernas\r\nrättsliga ställning. Statsrådet vill inte där ha någon\r\nnärmare utredning. Som bekant finns det delade\r\nmeningar på den punkten. Även den frågan\r\nkommer självfallet sametinget att upp. Därför tror\r\njag att vi kommer att möta den både i\r\nriksdagssammanhang och i sametinget.</pre><pre>Kanske kan jag komplettera med en fråga när det\r\ngäller tidpunkten: Är det under 1993 eller någon\r\ngång under 1994 vi kan vänta ett närmare förslag i\r\nfrågan?</pre><pre>Anf. 200  Jordbruksminister KARL ERIK\r\nOLSSON (c):</pre><pre>Herr talman! Frågan om skogssamernas rättsliga\r\nställning togs upp av Samerättsutredningen, som\r\narbetade i åtta år. Där gjorde man inte någon\r\nskillnad mellan fjäll- och skogssamebyarna.\r\nSamerna hade sju representanter i utredningen.</pre><pre>Nu har riksdagen begärt att regeringen vidare skall\r\növerväga villkoren för skogsrenskötsel. Även om\r\ndet i dag är svårt att se att någonting skulle ha\r\nlämnats utanför i den långa utredningen som gjorts\r\när jag naturligtvis, om det finns önskemål om det,\r\nberedd att tala med samerna i frågan.</pre><pre>Beträffande frågan om den exakta tidpunkten, som\r\njag inte vill ange, kvarstår mitt uttalande. Det är\r\navhängigt av framför allt vad sametinget kan tänkas\r\nsäga i frågan.</pre><pre>Anf. 201  MAGNUS PERSSON (s):</pre><pre>Herr talman! Med det senaste svaret känner jag mig\r\nmera tillfredsställd. Jag tycker att det är bra att\r\nstatsrådet säger att han är beredd att föra en dialog\r\noch diskussion med skogssamerna.</pre><pre>När sametinget kommer i gång och vi får ett\r\nfruktbart samarbete, tror jag att en del av dessa\r\nfrågor kan grävas ner så att man får en bättre\r\ndialog.</pre><pre>Jag är nöjd med svaret.</pre><pre>Överläggningen var härmed avslutad.</pre><pre>34 §  Svar på fråga 1992/93:719 om ett stärkt\r\ndjurskydd</pre><pre>Anf. 202  Jordbruksminister KARL ERIK\r\nOLSSON (c):</pre><pre>Herr talman! Jan Jennehag har frågat mig vad\r\nregeringen avser att göra för att stärka djurskyddet\r\ni ett flertal i frågan nämnda fall.</pre><pre>Regeringen har vid flera tillfällen betonat\r\nambitionen att i EG-förhandlingarna upprätthålla\r\ndet goda djurskydd vi har i Sverige. Flertalet av\r\nEG:s regler på djurskyddsområdet är minimikrav,\r\nvilket innebär att vi kan ha kvar våra strängare\r\nregler på detta område. Jan Jennehag tar i sin fråga\r\nupp att kompetens- och målbeskrivning för\r\ntillämpningen av djurskyddslagen i kommunerna är\r\nofullständig. I djurskyddslagen (1988:534) anges\r\nbl.a. att kommunerna skall ha tillgång till\r\ndjurskyddsutbildad personal i den omfattning de\r\nbehöver för att fullgöra sina uppgifter på ett\r\ntillfredsställande sätt. Jordbruksverket och\r\nSveriges kommunförbund bildade hösten 1992 en\r\nsärskild arbetsgrupp för djurskyddstillsyn.\r\nGruppen arbetar bl.a. just med sådan kompetens-\r\noch målbeskrivning för djurskyddstillsynen som\r\nJan Jennehag efterlyser.</pre><pre>Som jordbruksutskottet konstaterat\r\n(betänkandena 1990/91:JoU18 och 1992/93:JoU1)\r\nter sig möjligheterna för Sverige att ensidigt införa\r\ninskränkande regler för import av skinn, grundade\r\npå ifrågasättandet av de i exportlandet använda\r\nfångstmetoderna, som vanskliga -- detta bl.a. med\r\nhänsyn till frihandelsreglerna i GATT-avtalet. Som\r\njordbruksutskottet samtidigt uttalade bör Sverige i\r\nstället verka för ökad aktivitet inom de\r\ninternationella fora där dessa frågor behandlas.</pre><pre>Frågan angående märkning av kosmetika och om\r\nden testats i djurförsök eller inte har, som Jan\r\nJennehag påpekar, behandlats av riksdagen vid ett\r\nflertal tillfällen. Konsumentverket presenterade\r\n1990 en utredning i frågan. Utredningen\r\nremitterades till berörda myndigheter,\r\nbranschorganisationer och\r\ndjurskyddsorganisationer. Utredningen avvisade\r\nsåväl en obligatorisk som en systematiserad,\r\nfrivillig märkning. Majoriteten av\r\nremissinstanserna delade utredningens\r\nuppfattning. Det är viktigt att användningen av\r\nförsöksdjur reduceras så långt det är möjligt både\r\ninternationellt och nationellt. I samband med EG-\r\nförhandlingarna kommer Sverige också att markera\r\noch arbeta för att genomföra den ändring av EG:s\r\nkosmetikadirektiv som innebär att den 1 januari\r\n1998 förbjuds djurtester av ingredienser och\r\nkombinationer av ingredienser i syfte att framställa\r\nkosmetika.</pre><pre>Internationell handel med utrotningshotade djur\r\nregleras i Washingtonkonventionen. De\r\nviltfångade apor, makaker, som har importerats\r\nfrån Indonesien till Sverige för forskningsändamål,\r\nhör till de arter där in- och utförsel generellt är\r\ntillåten, under förutsättning att avsändarlandet\r\nmeddelar utförseltillstånd. I Sverige krävs också\r\ninförseltillstånd, som meddelas av Statens\r\njordbruksverk. I 9 § djurskyddslagen anges att djur\r\nsom används för vetenskapliga ändamål skall vara\r\nuppfödda för ändamålet. Sedan november 1992\r\ntillämpar Jordbruksverket i praxis den ordningen,\r\natt införseltillstånd för import av viltfångade apor\r\ninte lämnas. Detta innebär således att import till\r\nSverige av viltfångade apor för försöksändamål inte\r\nlängre kan ske.</pre><pre>Anf. 203  JAN JENNEHAG (v):</pre><pre>Herr talman! Jag tackar jordbruksministern för\r\nsvaret. Av svaret kan man nästan sluta sig till att\r\njordbruksministern tycker att det är gott och väl\r\ninför ett framtida EG-medlemskap att EG:s regler\r\npå djurskyddsområdet är minimikrav. Vad jag var\r\nute efter är vad vi vet om konsekvenserna av ett\r\nEG-medlemskap. Jag efterlyser en\r\nkonsekvensutredning, i likhet med den som Miljö-\r\noch naturresursdepartementet har tillsatt. Det kan\r\ninte vara så att allt är gott och väl,\r\njordbruksministern, med hänvisning till att vi får ha\r\nkvar det goda djurskydd vi redan har.</pre><pre>Den andra fråga jordbruksministern tog upp gällde\r\nfångstmetoder. EG har fattat beslut att inte tillåta\r\nhandel med skinn från djur som fångats i bensax\r\nfr.o.m. 1995. EG verkar inte ha haft några problem\r\nmed frihandelsreglerna i GATT-avtalet, så varför\r\nskulle vi behöva ha det?</pre><pre>Det är gott och väl att Kommunförbundet och\r\nJordbruksverket har en arbetsgrupp som arbetar\r\nmed kompetens- och målbeskrivning för\r\ndjurskyddstillsynen inom kommunerna. Men\r\nfrågan är vida mer komplicerad än så. Djurskyddet\r\nhar en mycket låg status i kommunerna. I många\r\nkommuner har man inte tid med någon tillsyn alls.\r\nMan handlägger på sin höjd klagomålsärenden.\r\nDet tycker jag inte är ett tillfredsställande tillstånd.</pre><pre>Anf. 204  Jordbruksminister KARL ERIK\r\nOLSSON (c):</pre><pre>Herr talman! EG:s regler för handel med skinn från\r\nsaxfångade djur är väl någonting positivt, med den\r\nåsikt som Jan Jennehag har. Jag instämmer gärna i\r\nprincipen att man skall vara restriktiv i fråga om\r\ndenna handel. Det blir i alla fall inte någon\r\nförsämring. Om det nu är så att man inom EG har\r\nvarit mera dristig när det gäller att tära på GATT-\r\nreglerna, kan inte jag veta varför. Det är i alla fall\r\ningen nackdel i detta sammanhang.</pre><pre>Vi skärpte djurskyddslagen ganska rejält 1988. Det\r\ninnebär ökade krav, framför allt på kommunerna.\r\nDetta måste få lov att ta en viss tid. Så länge\r\nprocessen är i gång och vi kan avläsa en positiv\r\nförändring känner jag mig inte oroad av\r\nsituationen. Samtidigt finns naturligtvis skäl att\r\npåskynda denna utveckling i viss mån.</pre><pre>Jan Jennehag efterfrågar en konsekvensanalys av\r\nett EG-medlemskap. Jag tycker faktiskt att det är\r\ngott och väl när det gäller djurskyddsregler att vi får\r\nha kvar våra hårda bestämmelser. Det är ungefär\r\nden konsekvens man kan komma fram till, att vi får\r\nfortsätta som vi gör. Vi behöver inte betrakta EG:s\r\nregler som begränsande för oss. De är minimiregler\r\noch tillåter en högre nivå i Sverige.</pre><pre>Anf. 205  JAN JENNEHAG (v):</pre><pre>Herr talman! Jag konstaterar att vi inte kommer så\r\nmycket längre på den punkten. EG-reglerna blir\r\nbra, tycker jordbruksministern. Jag menar att vi\r\nfortfarande har all möjlighet att agera självständigt,\r\nspeciellt när det gäller handel med skinn från djur\r\nsom fångats i bensax. Det finns ingen anledning att\r\nvi skall vara mindre dristiga än EG. Jag är inte så\r\ntillfredsställd med vad jordbruksministern säger i\r\ndetta stycke, men vi kommer förmodligen inte\r\nlängre.</pre><pre>Jordbruksministern nämnde också detta med apor\r\noch djurförsök i sitt svar. Den inställning som\r\njordbruksministern redovisar är alldeles utmärkt.\r\nMen frågan är hur det är med uppföljningen. Hur\r\nvet vi vilken handel som bedrivs och varifrån\r\naporna kommer? Kan vi med tillfredsställande\r\nsäkerhet konstatera att de är uppfödda i\r\nfångenskap?</pre><pre>Anf. 206  Jordbruksminister KARL ERIK\r\nOLSSON (c):</pre><pre>Herr talman! När det gäller införsel av apor vill jag\r\nsäga att kontroll alltid kan vara behäftad med en del\r\nproblem. Vi har emellertid inte anledning att utgå\r\nfrån annat än att de uppgifter vi har är korrekta.\r\nDet innebär att viltfångade apor inte får införas och\r\ninte heller införs.</pre><pre>Det är bra för svenska djur och svenskt djurskydd\r\natt vi vid ett eventuellt EG-medlemskap får behålla\r\nde regler vi har, som vi anser är bättre än reglerna\r\npå de flesta andra håll i Europa och i övriga\r\nvärlden. Jag tror också att det är bra att vi får chans\r\natt debattera och påverka EG:s regelverk. Det är\r\nklart att det spelar en viss roll att vi kommer med i\r\ndetta samarbete. Det kan spela en roll för\r\nutvecklingen inom EG-området.</pre><pre>När det gäller frihandelsreglerna i GATT och\r\nhandeln med skinn från djur fångade med bensax,\r\nhar jag bara refererat vad jordbruksutskottet har\r\nsagt vid ett par tillfällen, senast under 1992/93. Jag\r\nuppfattar riksdagen som överordnad i detta fall.</pre><pre>Anf. 207  JAN JENNEHAG (v):</pre><pre>Herr talman! Det är alldeles utmärkt att\r\njordbruksministern uppfattar riksdagen som det\r\nbeslutande organet. Det skall vi fortsätta med. jag\r\nuppfattar av jordbruksministerns svar i fråga om\r\nförsöksdjur att han fördömer användandet av apor\r\nsom tidigare varit fria. Enligt jordbruksministern är\r\ndet nu enbart djur som är uppfödda för ändamålet\r\nsom kommer till användning i Sverige. Det är\r\nutmärkt att få det klarlagt.</pre><pre>Vi har diskuterat detta med kosmetika och\r\ndjurförsök åtskilliga gånger, som\r\njordbruksministern sade. Jag kommer t.ex. ihåg\r\nnär jordbruksministern var jordbruksutskottets\r\nordförande, och vi tog upp frågan i utskottet. Jag\r\nmenar att vi även här skulle kunna ha en egen åsikt\r\noch driva frågorna på ett mera offensivt sätt än vad\r\nEG tänker göra. EG skall införa förbud från 1998,\r\nom alternativa metoder finns, vilket kanske inte alls\r\när säkert.</pre><pre>Anf. 208  Jordbruksminister KARL ERIK\r\nOLSSON (c):</pre><pre>Herr talman! Jag har inte särskilt mycket att tillägga\r\ntill den synpunkten. Det är bra att debatten går\r\nvidare och att vi kan begränsa användningen av\r\nförsöksdjur i all den utsträckning som är möjlig.</pre><pre>Överläggningen var härmed avslutad.</pre><pre>35 §  Svar på fråga 1992/93:747 om farliga\r\nkemikalier i barnmat</pre><pre>Anf. 209  Jordbruksminister KARL ERIK\r\nOLSSON (c):</pre><pre>Herr talman! Inga-Britt Johansson har frågat mig\r\nvilka åtgärder den svenska regeringen avser att\r\nvidta för att säkerställa att barnmat är oskadlig.</pre><pre>Inledningsvis vill jag klargöra att den\r\nforskningsrapport som Inga-Britt Johansson\r\nhänvisar till i sin fråga är en debattbok, skriven av\r\nen lekman. Boken har ännu inte kommit ut så jag\r\nhar inte kunnat ta del av innehållet. Enligt Inga-\r\nBritt Johansson hävdar författaren att det skulle\r\nkunna finnas ett samband mellan å ena sidan det\r\nökande antalet allergiska barn, och möjligtvis\r\nockså antalet barndiabetiker, och å den andra sidan\r\nrestsubstanser av kemikalier i livsmedel. Det finns\r\nenligt vad jag har inhämtat ännu inte något\r\nvetenskapligt påvisat samband, men det är\r\nnaturligtvis ändå mycket viktigt att vi är\r\nuppmärksamma på de risker miljöföroreningar för\r\nmed sig och vidtar nödvändiga åtgärder.</pre><pre>Miljöförorenande kemiska ämnen finns i marken\r\noch luften, och risken för att dessa föroreningar\r\noavsiktligt tillförs ett livsmedel finns i alla steg i\r\nproduktionen, från odling av växter eller\r\nuppfödning av djur, till förpackning eller annan\r\nhantering av den färdiga produkten. Även\r\nförpackningsmaterial kan naturligtvis vara en\r\nriskfaktor i detta sammanhang.</pre><pre>För miljöförorenande ämnen som kan befaras\r\nförekomma i halter som kan innebära hälsorisker\r\nbör vi ha gränsvärden. Dessa gränsvärden skall inte\r\nfå överskridas. Det är mycket angeläget att vi\r\nförsöker minska förekomsten av alla förorenande\r\nämnen i miljön. Detta gäller också halter av\r\nkemiska ämnen utan hälsomässig betydelse.</pre><pre>Vi har i dag gränsvärden för bly i de flesta\r\nlivsmedel, inkl. barnmat, för kvicksilver i barnmat,\r\nfisk och fiskprodukter och för PCB (polyklorerade\r\nbifenyler) i animaliska livsmedel. Gränsvärdena för\r\nbarnmat är lägre än för övriga livsmedel. Inom den\r\ninternationella organisationen Codex\r\nAlimentarius, har lagts fram ett förslag till\r\ngränsvärde för kadmium i spannmål och ärt- och\r\nbaljväxter. Kadmiumutredningen konstaterade\r\nnyligen att det finns skäl att minska tillförseln av\r\nkadmium till åkermarken i Sverige på grund av\r\nrisken för negativa hälsoeffekter. Livsmedelsverket\r\nplanerar därför att införa ett gränsvärde för\r\nkadmium i enlighet med Codex förslag.</pre><pre>Åtgärder för att minska förekomsten av kemikalier\r\ni miljön och tillförseln av miljöförorenande ämnen\r\ntill mark, luft och vatten är mycket angelägna.\r\nRiksdagens beslut med anledning av regeringens\r\nproposition om riktlinjer för en kretsloppsanpassad\r\nsamhällsutveckling (prop. 1992/93:180) är ett led i\r\nett kontinuerligt arbete för att förbättra miljön.</pre><pre>Anf. 210  INGA-BRITT JOHANSSON (s):</pre><pre>Herr talman! Jag ber att få tacka för svaret. Boken\r\nhar kommit ut. Jag fick den i dag men har inte\r\nhunnit läsa den. Men jag har tittat i den så pass\r\nmycket att jag har kunnat konstatera att vad\r\nförfattaren har gjort är att plocka ihop resultat från\r\nen mängd forskningsrapporter som visar bl.a. att\r\ndet finns giftrester i barnmat. Det är ett av de\r\nmindre avsnitten i boken. Författarens\r\nutgångspunkt är bl.a. att Institutet för miljömedicin\r\nför ett par år sedan påpekade att cancer nu är den\r\nnäst vanligaste dödsorsaken hos barn och att en\r\naustralisk forskare har pekat på sambandet mellan\r\nen mängd olika sjukdomar som ökar i den\r\nindustrialiserade världen hos barn: allergier, astma,\r\ndiabetes och liknande.</pre><pre>Vi är helt överens om allt det som ministern pekar\r\npå när det gäller de miljöförorenande ämnena i\r\nmark, luft och liknande. Men faktum är att\r\nlivsmedelsindustrin också använder en del\r\nkemikalier, med tillstånd. Det finns någonting som\r\nkallas för kemiskt modifierade tillsatser i\r\nbröstmjölksersättningen exempelvis, och kalilut\r\nfrån Eka i Bohus används för att rätta till pH-värdet\r\nför vissa produkter för barn.</pre><pre>Författaren pekar på att om man sammanställer\r\nalla dessa rön som kommer från en mängd olika\r\nhåll, kan man inte bortse ifrån att det kan finnas ett\r\nsamband.</pre><pre>Även om jag förstår att Livsmedelsverkets inlägg i\r\nTT var klippt, så tycker jag nog att man svarade\r\nlitet kortfattat på de frågor somgäller den här oron.\r\nJag undrar vad ministern avser att vidta för åtgärder\r\nför att klarlägga situationen.</pre><pre>Anf. 211  Jordbruksminister KARL ERIK\r\nOLSSON (c):</pre><pre>Herr talman! Jag tror inte att Inga-Britt Johansson\r\noch jag i grunden har olika uppfattning i sakfrågan.\r\nDet finns alltid risker med främmande ämnen i\r\nlivsmedel. I barnmat är det naturligtvis särskilt\r\nkänsligt, eftersom barn är särskilt känsliga. Därför\r\nkrävs åtgärder för att motverka farliga halter.\r\nEftersom vi är osäkra på vad som kan hända bör\r\nman även sträva efter att få bort sådana främmande\r\nämnen som man visserligen inte bedömer som\r\ndirekt farliga.</pre><pre>Jag tycker själv att det arbete som görs går åt rätt\r\nhåll. Det är fråga om att gå vidare med gränsvärden\r\nför att öka kontrollen, men kanske framför allt att\r\nvi totalt sett arbetar för att minska mängden gifter\r\noch föroreningar i miljön, för att på det sättet få ner\r\nden totala mängden som människor kommer i\r\nkontakt med.</pre><pre>Anf. 212  INGA-BRITT JOHANSSON (s):</pre><pre>Herr talman! Jag är övertygad om att vi är överens\r\ni det mesta, men ändå!</pre><pre>Låt oss ta ett enkelt och tydligt exempel. Ca 20 %\r\nav det färgade lösgodis som säljs, och som ju barn\r\näter väldigt mycket av, innehåller i Sverige\r\nförbjudna färgämnen. Detta har varit känt en\r\nlängre tid och debatteras från och till.\r\nLivsmedelsverket har inte gjort vad man har\r\nförväntat sig.</pre><pre>Jag får en känsla av att man tittar på varje ämne för\r\nsig i stället för att se den sammanlagda effekten.</pre><pre>Jag tänker på att små barn inte kan tåla så mycket.\r\nJag tror inte vi kan skylla de ökade allergierna,\r\nbarncancer och annat på det som kommer utifrån.\r\nVi är tvungna att även titta på maten. Det är särskilt\r\nviktigt när vi nu går in i ett närmare EG-\r\nförhållande. Då blir vi ännu mer osäkra på vad det\r\när för mat vi får in.</pre><pre>Anf. 213 Jordbruksminister KARL ERIK\r\nOLSSON (c):</pre><pre>Herr talman! Den barnmat som jag tror att Inga-\r\nBritt Johansson åsyftade i sin fråga är mest\r\nangelägen. Låt mig dock gärna erkänna att jag inte\r\nhade tänkt på fenomenet lösgodis i det här\r\nsammanhanget.</pre><pre>Det kan möjligen vara befogat att ta även det till\r\nnärmare granskning. Det är ju inte alldeles\r\nnödvändigt, och det är kanske inte heller alltid\r\nproducerat av de allra mest lämpliga råvarorna.</pre><pre>Anf. 214  INGA-BRITT JOHANSSON (s):</pre><pre>Herr talman! Det var kanske inte riktigt sjyst av\r\nmig att ta upp lösgodis som exempel, eftersom\r\nfrågan gällde framför allt barnmat på burk. Men jag\r\ntog det som exempel på att det glider omkring en\r\nmassa ämnen i saker som barn stoppar i munnen.</pre><pre>Vi vet också att märkningen är svårgenomskådlig.\r\nVissa av de ämnen som används vid tillverkningen\r\noch som inte borde lämna några restprodukter\r\nlämnar ändå restprodukter, men behöver inte anges\r\npå förpackningen. Det innebär att man inte genom\r\natt försöka läsa innehållsförteckningen kan komma\r\nunderfund med vad produkten innehåller.</pre><pre>Jag tycker det vore värt att göra en särskild\r\ngenomgång av speciellt barnmaten för att se om det\r\ndär finns något att göra för att minska antalet\r\nsjukdomar hos våra små barn.</pre><pre>Anf. 215  Jordbruksminister KARL ERIK\r\nOLSSON (c):</pre><pre>Herr talman! Låt mig bara kort konstatera att jag\r\när övertygad om att gränsvärden på vissa ämnen\r\ninte löser hela problemet. Mycket små halter av\r\nvissa ämnen kan vara farliga även om det inte är\r\nmöjligt att upptäcka dem överallt.</pre><pre>Därför tror jag att den allra viktigaste åtgärden som\r\nvi långsiktigt måste arbeta med är att försöka att ha\r\nså litet av dessa ämnen som möjligt i miljön runt om\r\noss.</pre><pre>Överläggningen var härmed avslutad.</pre><pre>36 §  Svar på fråga 1992/93:751 om\r\nbekämpningen av tuberkulos hos hjortdjur</pre><pre>Anf. 216  Jordbruksminister KARL ERIK\r\nOLSSON (c):</pre><pre>Herr talman! Ingvar Eriksson har frågat mig vilka\r\nåtgärder jag är beredd att förorda för\r\nbekämpningen av tuberkulos i hjorthägn.</pre><pre>I maj 1991 påvisades för första gången i Sverige\r\ntuberkulos i ett hjorthägn. Därefter har ytterligare\r\nnågra tuberkulosinfekterade hjorthägn påvisats.\r\nBekämpningen av sjukdomen sker med stöd av\r\nepizootilagen (1980:369) och har skett genom att\r\nalla djur i tuberkulosinfekterade hjorthägn har\r\navlivats och destruerats.</pre><pre>Jordbruksverket har i en skrivelse till regeringen\r\nden 12 november 1992 föreslagit att en särskild\r\nlagstiftning om tuberkulos hos hjortdjur införs.\r\nSom skäl anför verket bl.a. att djurhållningens\r\nstruktur medför svårigheter att bekämpa\r\nsjukdomen och att en bekämpning med stöd av\r\nepizootilagen innebär orimligt höga kostnader för\r\nstaten.</pre><pre>Mot bakgrund av remissutfallet i ärendet uppdrog\r\nregeringen den 1 april 1993 åt Jordbruksverket att\r\nbl.a. efter samråd med Statens livsmedelsverk,\r\nStatens veterinärmedicinska anstalt och berörda\r\nnäringsorganisationer göra en bedömning av\r\nremissinstansernas synpunkter och förslag.\r\nJordbruksverket har redovisat uppdraget den 17\r\nmaj 1993 och därvid föreslagit vissa ändringar i sitt\r\nursprungliga förslag till lagstiftning. Tuberkulos är\r\nen allvarlig sjukdom och ärendet bereds därför med\r\nförtur inom regeringskansliet.</pre><pre>Anf. 217  INGVAR ERIKSSON (m):</pre><pre>Herr talman! Jag vill tacka jordbruksministern för\r\nsvaret på min fråga. Jag har ställt frågan mot\r\nbakgrund av den situation som nu råder efter de fall\r\nav tuberkulos på hjort i hägn som har konstaterats\r\nunder de senaste åren i Sverige. Oron är stor hos\r\nhjortägarna, och det finns en rad skäl för den oron.</pre><pre>För det första kan man nu tyvärr konstatera att\r\nsjukdomen har kommit in i landet på grund av\r\nbrister i tillämpningen av epizootilagen.\r\nUppenbarligen har smittan kommit till Sverige med\r\nimporterade hjortar från England 1987--1988. Den\r\nimporten stoppades inte, trots varningar om att\r\nsmitta fanns i England varifrån djuren kommit.</pre><pre>För det andra är ersättningarna till drabbade\r\nhjortägare ännu inte -- mer än ett år efter gjord\r\nsanering -- slutreglerade.</pre><pre>För det tredje verkar sättet att slå ut hela\r\nbesättningar urskillningslöst och gräva ned köttet\r\nfrån även många helt friska djur till höga kostnader\r\nför staten väl drastiskt.</pre><pre>Enligt svaret anser Jordbruksverket att denna\r\ndjurhållning har en sådan struktur att det är svårt\r\natt bekämpa den med tillämpning av epizootilagen.\r\nDet verkar litet oroande med en sådan uppfattning.\r\nEfter remissomgången verkar det trots allt som om\r\nvissa ändringar är på gång i Jordbruksverkets\r\ninställning. Jag vill därför fråga vilka ändringar som\r\ndet är fråga om.</pre><pre>Vi kan nu konstatera att näringsidkarna i vissa fall\r\nhar fått totalstopp för försäljning av livdjur, bl.a. på\r\ngrund av misstänkt smitta. Andra har mist ett\r\nviktigt näringsfång, och ersättning från staten för\r\ngjorda ingrepp tar för lång tid.</pre><pre>Vad avser statsrådet att nu göra för att snabbt\r\nkunna tillrättalägga detta? Kommer regeringen att\r\ntillrättalägga detta inom epizootilagens ram? När\r\nbedöms den beredning som regeringen nu\r\nskyndsamt, tack och lov, tänker göra leda till ett\r\nförslag som kan sättas i sjön?</pre><pre>Anf. 218  Jordbruksminister KARL ERIK\r\nOLSSON (c):</pre><pre>Herr talman! Detta är en ganska oroande\r\nutveckling som har uppstått ungefär på det sätt som\r\nIngvar Eriksson beskriver, dvs. sannolikt genom\r\nimporterade djur och på grund av att man från olika\r\nhåll har varit oförsiktig.</pre><pre>Jag ser framför mig att regleringen av\r\nersättningarna till de drabbade nu är på väg, och jag\r\nutgår från att det inte skall dröja länge förrän dessa\r\ngamla fall är utredda.</pre><pre>När det gäller frågan om epizootilagen skall jag\r\nbara ange min egen principiella grundinställning.\r\nDet är utan tvivel på det sättet att hjortdjuren --\r\nalltså besättningar av djur i hägn som har byggts\r\nupp under en period, delvis under överinseende\r\noch påhejat av samhället -- har blivit sjuka på ett\r\nsätt som innebär att det faller under epizootilagen.\r\nJag anser därför att det är osäkert om man då skall\r\nändra på reglerna för epizootilagens giltighet i just\r\ndetta fall.</pre><pre>Ingvar Eriksson frågade sedan när beredningen kan\r\nbli klar. Jag kan bara påpeka att uppdraget har tagit\r\nen viss tid, eftersom remissomgången blev\r\nkomplicerad på grund av att det fanns olika\r\nuppfattningar och man har fått ha ytterligare en\r\nremissomgång. Nu har jag fått in tillräckligt med\r\nmaterial, och det kommer därför inte att dröja\r\nlänge förrän vi är färdiga.</pre><pre>Anf. 219  INGVAR ERIKSSON (m):</pre><pre>Herr talman! Jag tackar för beskedet att\r\nersättningarna är på väg. Jag förstår också att\r\njordbruksministern har en sund inställning när det\r\ngäller epizootilagen och att den bör tillämpas\r\nframöver. Jag hoppas att han kan hävda detta\r\nloppet ut.</pre><pre>Jag vill ställa en fråga. Varför kan man inte tänka\r\nsig att tillämpa en bekämpning på ett sådant sätt att\r\nman slår ut alla djur som är sjuka eller som dör,\r\nobducerar dem, besiktigar allt kött vid slakt och\r\nanvänder det som är okej, eftersom man då spar\r\nmycket pengar? Sedan kan man införa ett\r\nobligatorium när det gäller att tb-testa djur som\r\nsäljs från ett hägn till ett annat. Man får alltså inte\r\nsälja djur. Det är ett förslag som jag skulle vilja\r\nframföra till statsrådet. Jag vill gärna höra hans\r\nsynpunkter på dessa tankegångar. Detta skulle\r\nalltså kunna ske på det gamla sättet till rimliga\r\nkostnader med ett gott resultat som följd.</pre><pre>Anf. 220  Jordbruksminister KARL ERIK\r\nOLSSON (c):</pre><pre>Herr talman! Jag skall under pågående beredning\r\ninte gå in på detaljerna om hur ett beslut så\r\nsmåningom kan se ut. Men låt mig bara nämna att\r\nvi, såväl under remissomgången om det första\r\nförslaget som efter det att remissvaren angående\r\ndet andra förslaget har kommit in, har fått\r\nsynpunkter från olika håll, bl.a. från\r\nHjortavelsförbundet. Jag kan bara konstatera att\r\nIngvar Erikssons här föreslagna åtgärder stämmer\r\nganska väl överens med dem som har föreslagits\r\nfrån Hjortavelsförbundet. Jag misstänker att man\r\ndär har ganska god praktisk erfarenhet, varför en\r\ndel av synpunkterna därifrån naturligtvis kan vägas\r\nin i ett kommande förslag.</pre><pre>Anf. 221  INGVAR ERIKSSON (m):</pre><pre>Herr talman! Det gläder mig att höra att\r\njordbruksministern också vill ta hänsyn till\r\nexperterna när det gäller den här saken. De kan\r\ndetta, och man bör nog lyssna ordentligt på dem.\r\nAnnars står vi inför risken att den satsning som har\r\ngjorts för att hålla flera marker öppna genom att\r\nanlägga hjorthägn förspills. Det vore olyckligt för\r\nSverige om en sådan viktig näring slogs ut och man\r\nsedan fick importera hjortkött från andra länder\r\nsom kanske inte har den kontrollen.</pre><pre>Anf. 222  Jordbruksminister KARL ERIK\r\nOLSSON (c):</pre><pre>Herr talman! I samband med 1990 års\r\njordbrukspolitiska beslut, som byggde på att vi\r\nskulle ställa om en hel del mark till annan\r\nanvändning och mer extensiv användning eller till\r\nannat än livsmedel, kom frågan om extensiva beten\r\nav olika karaktär upp, där även hjorthägn, är ett\r\nintressant alternativ. Det kan vara ett sätt att\r\nmiljömässigt korrekt, med en extensiv hantering,\r\nproducera högvärdigt kött. Det vore därför skada\r\nom denna produktion inte skulle kunna fortsätta.\r\nJag avser att anstränga mig för att nu snabbt få till\r\nstånd bestämmelser, så att vi kan hantera frågan.</pre><pre>Anf. 223  INGVAR ERIKSSON (m):</pre><pre>Herr talman! Jag tackar för det beskedet. Det är\r\nglädjande.</pre><pre>Jag vill ställa en sista fråga: Kommer\r\njordbruksutskottet att få del av förslaget, eller kan\r\nregeringen själv fatta det?</pre><pre>Anf. 224  Jordbruksminister KARL ERIK\r\nOLSSON (c):</pre><pre>Herr talman! Jordbruksutskottet kommer säkert på\r\nnågot sätt att få del av det. Men jag utgår från att\r\ndetta kommer att vara en fråga som regeringen kan\r\nhantera, så att beslut kan fattas även om riksdagen\r\ninte har session.</pre><pre>Överläggningen var härmed avslutad.</pre><pre>37 §  Svar på fråga 1992/93:748 om\r\nstrandskyddet</pre><pre>Anf. 225  Statsrådet GÖREL THURDIN\r\n(c):</pre><pre>Herr talman! Inga-Britt Johansson har frågat mig\r\nom regeringen kommer att föreslå ytterligare\r\nförsämringar i strandskyddet.</pre><pre>Låt mig inledningsvis framhålla att regeringen för\r\ndet första inte har fattat något beslut om dispens\r\nfrån strandskyddsbestämmelserna och för det\r\nandra inte föreslagit ändringar i lagstiftningen i\r\ndenna fråga, vilket Inga-Britt Johanssons fråga\r\nantyder.</pre><pre>Regeringen har gett länsstyrelserna i Kronobergs,\r\nJämtlands och Norrbottens län medel för projekt\r\nrörande strandskydd och översiktsplanering i\r\nglesbygder. Regeringsuppdraget har gällt att inom\r\nramen för gällande lagstiftning undersöka\r\nförutsättningar för att uppföra permanent- eller\r\nfritidsbebyggelse i glesbygden i inlandet, där\r\ntillgången till sjöar och andra vattendrag är riklig.\r\nStatens naturvårdsverk har utifrån dels\r\nlänsstyrelsernas rapporter i denna fråga, dels egna\r\nerfarenheter funnit att en differentierad\r\ntillämpning av strandskyddsbestämmelserna kan\r\nanvändas i sådana områden.</pre><pre>Jag vill i detta sammanhang framhålla att\r\nregeringen i uppdraget till länsstyrelserna särskilt\r\nbetonat det stora värdet av att strandområden som\r\när tillgängliga för allmänheten med allemansrätt\r\nkan bevaras oexploaterade på både kort och lång\r\nsikt. Vissa begränsade strandområden bör dock\r\nkunna tas i anspråk för bebyggelse utan att denna\r\nhuvudregel rubbas.</pre><pre>Sammanfattningsvis är mitt svar till Inga-Britt\r\nJohansson alltså att regeringen inte har fattat något\r\nsärskilt beslut om dispens från\r\nstrandskyddsbestämmelserna inom vissa områden.</pre><pre>Anf. 226  INGA-BRITT JOHANSSON (s):</pre><pre>Herr talman! Jag ber att få tacka för svaret. Jag\r\ntänker inte strida om ord på något sätt, men det\r\nfinns i alla fall en tendens att det byggs väldigt\r\nmånga golfbanor på strandskyddade områden\r\nnumera, ärenden som har gått till regeringen efter\r\növerklaganden.</pre><pre>Anledningen till att jag ställde min fråga är\r\negentligen det förslag som Miljöskyddskommittén\r\nhar lagt fram. Förslaget till strandskydd i\r\nmiljöbalken innebär en viss skärpning jämfört med\r\nden nuvarande lagen. Framför allt gäller det att\r\nstrandskyddet inte enbart skall inriktas på ett skydd\r\nav det rörliga friluftslivet, utan det skall även gälla\r\nde ekologiska värdena, som exempelvis den\r\nbiologiska mångfalden. Det innebär att vissa\r\nområden, som i dag inte anses skyddsvärda enligt\r\nstrandskyddslagen, i framtiden kommer att\r\nomfattas av förslaget. Det kan också gälla\r\nbevarandeaspekter på strandnära vatten.</pre><pre>Det är litet knepigt, tycker jag, att man släpper\r\nefter på strandskyddet genom projektet i\r\nKronobergs, Jämtlands och Norrbottens län, när\r\nregeringen visste att det här förslaget skulle\r\nkomma.</pre><pre>Jag tror och är oroad för att det vi nu kommer att\r\nfå se, under den långa tid som det tar innan\r\nmiljöbalken träder i kraft, är en oerhörd mängd\r\närenden på grund av att man vill få lov att bygga\r\nmed de gamla reglerna och med dispenser på de\r\nområden som man inte anser vara särskilt åtråvärda\r\nur friluftssynpunkt. Det vore en väldigt olycklig\r\nomfattning, för jag tror att vi är överens om målet,\r\natt strandskyddet även skall omfatta den biologiska\r\nmångfalden.</pre><pre>Anf. 227  Statsrådet GÖREL THURDIN\r\n(c):</pre><pre>Herr talman! När vi lade ut uppdraget till\r\nlänsstyrelserna hade inte Miljöbalksutredningen\r\nkommit fram till något resultat. Nu har man lagt\r\nfram det här förslaget.</pre><pre>Vi har skickat det resultat som vi har från försöket\r\ni de tre länsområdena på remiss till inte mindre än\r\n43 remissinstanser, där Världsnaturfonden,\r\nFriluftsfrämjandet, Turistföreningen och\r\nNaturskyddsföreningen också är med som\r\nremissinstanser, för att be om deras synpunkter. Så\r\nsmåningom skall vi väga samman de här sakerna.</pre><pre>Det finns en sak som vi glömmer bort. Det är att\r\nnär vi inte har en sammanhållen planering i\r\nsamhället, får vi en utveckling som vi inte riktigt har\r\nkontroll över.</pre><pre>Regeringen får egentligen ett fåtal ärenden på sitt\r\nbord. De flesta ärenden som gäller strandskyddet\r\nkommer inte upp till regeringen. Vi vill visa på\r\nnödvändigheten av att översiktsplaneringen i sig\r\ninnefattar både bevarandevärde och en målsättning\r\nnär det gäller samhällsutvecklingen.</pre><pre>Anf. 228  INGA-BRITT JOHANSSON (s):</pre><pre>Herr talman! Efter ett antal dispensärenden som\r\nhar gått till regeringen lär sig kommunerna hur man\r\nskall lägga fram sina förslag för att det skall gå som\r\nman önskar.</pre><pre>Man skulle kunna komma åt riskerna inför den nya\r\nlagstiftningen genom att snabbt jobba om\r\nnaturvårdslagen i samma riktning som förslaget till\r\nden nya miljöbalken. Ett sådant förslag skulle\r\nregeringen kunna utarbeta redan under hösten, och\r\nvi skulle få bestämmelser som trädde i kraft\r\nexempelvis den 1 juli 1994.</pre><pre>Jag vill fråga statsrådet: Skulle ni vara beredda att\r\nsätta i gång ett sådant jobb för att rädda våra\r\nstränder?</pre><pre>Anf. 229  Statsrådet GÖREL THURDIN\r\n(c):</pre><pre>Herr talman! Jag ser inte att det har skett någon\r\nförändring från regeringens sida, att regeringen\r\ninte skulle vilja värna om stränderna eller om\r\ntillgängligheten till stränderna.</pre><pre>Jag tänker inte gå in på något enstaka ärende, men\r\neftersom Inga-Britt Johansson har nämnt golfbanor\r\nvill jag påpeka att det i dag finns vissa grupper som\r\ninte kommer ned till stränder därför att de inte kan\r\nta sig ner. Vi har varit väldigt noga med att se till att\r\ntillgängligheten vid stränderna hålls öppen när vi\r\nhar gett dispens för t.ex. golfbanor.</pre><pre>Jag vill framhålla på det bestämdaste att den\r\ntillämpning av lagstiftningen som har skett många\r\ngånger har skett på ett sådant sätt att människor\r\ninte riktigt har förstått varför vissa beslut har\r\nfattats. Det kan ha som effekt att vi snarare får\r\nmotkrafter mot det fina i\r\nstrandskyddslagstiftningen än så att säga\r\nmedkrafter, som verkligen verkar tillsammans med\r\nfolket för bevarande av strandskyddet.</pre><pre>Anf. 230  INGA-BRITT JOHANSSON (s):</pre><pre>Herr talman! Det senaste kan jag hålla med om.\r\nMen det nya förslaget framhåller ju att områden\r\nsom i dag inte anses vara skyddsvärda ur\r\nfriluftssynpunkt eller tillgänglighetssynpunkt --\r\nsöndertrampade strandängar och liknande -- ur\r\nbiologisk synpunkt är oerhört viktiga. I dag tar man\r\ninte den hänsynen. Där kommer just golfbanorna\r\noch liknande fram. Det kan vara till fördel ur\r\nfritidssynpunkt, men till direkt nackdel ur biologisk\r\nsynpunkt. Just de områdena är mycket viktiga för\r\nfågellivet, för fiskereproduktionen och annat. Det\r\när därför jag efterlyser ett arbete som gör att det\r\ninte sker en ohämmad exploatering där man\r\nkommer åt, innan den nya miljöbalken träder i\r\nkraft -- om den någon gång träder i kraft.</pre><pre>Anf. 231  Statsrådet GÖREL THURDIN\r\n(c):</pre><pre>Herr talman! Nu vill jag återigen säga att det inte\r\nhar skett vare sig några försämringar eller\r\nförändringar av lagstiftningen eller rätt tillämpning\r\nav den befintlia lagstiftningen. Vad jag eftersträvar,\r\noch det jag har saknat, är att man i kommunerna\r\nskall ha ett grepp över utvecklingen, hur man\r\nanvänder mark och vatten.</pre><pre>Vi får ströärenden till regerigen. Det är egentligen\r\nomöjligt för regeringen att då få ett\r\nhelhetsperspektiv över utvecklingen vad gäller\r\nstränderna i olika kommuner. Vi i regeringen skall\r\ninte in och peta i detaljer heller, mer än naturligtvis\r\natt hantera de ärenden vi har fått.</pre><pre>Men det viktiga är att man får en öppen debatt\r\nkring detta, så att kommuner och länsstyrelser\r\ntillsammans visar att de har för avsikt att både\r\nskydda och bevara, men kanske också att skapa\r\ngoda bostadsområden. Det tycker jag inte att det\r\nkan finnas något fel i.</pre><pre>Anf. 232  INGA-BRITT JOHANSSON (s):</pre><pre>Herr talman! Vi har helt klart inte riktigt samma\r\nuppfattning när det gäller behovet av det här\r\nskyddet. Vi vet också att man inom vissa\r\nkommuner vill släppa till väldigt fina områden från\r\nkommunens sida, just för att locka till sig nya\r\nmänniskor och annat. Det är av rent ekonomiska\r\nskäl, som jag visst kan ha förståelse för. Men inte\r\nger det något särskilt bra strandskydd.</pre><pre>Anf. 233  Statsrådet GÖREL THURDIN\r\n(c):</pre><pre>Herr talman! Då vill jag bara säga det, att vi i\r\nregeringen avslår de flesta ärenden i dag. Men vi\r\nförsöker också att tillämpa den här lagstiftningen\r\npå ett riktigt sätt, så att folk begriper varför vi fattar\r\nde beslut vi fattar.</pre><pre>Jag avser att se till att kommunerna kommer att ha\r\nett grepp både över hur de skall skydda sina\r\nstränder och hur de skall använda stränderna på\r\nsådant sätt att den här lagstiftningen inte kommer\r\natt innebära sämre hantering, utan snarare bättre.</pre><pre>Överläggningen var härmed avslutad.</pre><pre>38 §  Svar på fråga 1992/93:675 om vapenexport\r\ntill de baltiska staterna</pre><pre>Anf. 234  Försvarsminister ANDERS BJÖRCK\r\n(m):</pre><pre>Herr talman! Lars Sundin har frågat mig vad som\r\nsades vid det senaste nordiska\r\nförsvarsministermötet om olika former av stöd,\r\nockså vapenexport, till de baltiska staterna.</pre><pre>Vid mötet i Karlskrona diskuterade jag och mina\r\nnordiska kolleger bl.a. den allmänna\r\nsäkerhetspolitiska utvecklingen samt relationerna\r\ntill de baltiska staterna. Gemensamt underströk vi\r\nvikten av att det ryska trupptillbakadragandet från\r\ndessa stater genomförs utan dröjsmål. Vi var även\r\növerens om att löpande informera varandra om\r\nresp. lands relationer till de baltiska staterna.</pre><pre>Beträffande frågan om vapenexport var vår\r\nbedömning att vapen eller annan\r\nförstörelsebringande materiel inte skall levereras\r\ntill de baltiska staterna. Däremot är de nordiska\r\nländerna beredda att bistå med annan materiel och\r\nmed utbildning.</pre><pre>För svensk del framhöll jag möjligheten att erbjuda\r\nviss annan ej förstörelsebringande utrustning som\r\nenligt den svenska lagen om krigsmateriel klassas\r\nsom krigsmateriel. Denna utrustning omfattar t.ex.\r\nskyddsutrustning, övervakningsmateriel samt\r\nfordon och fartyg.</pre><pre>Jag har nyligen gjort tre korta arbetsbesök i\r\nEstland, Lettland och Litauen. Syftet med resorna\r\nvar bl.a. att bli informerad om vad det finns för\r\nönskemål från dessa länder.</pre><pre>I samtal med framför allt försvarsministrarna i resp.\r\nland har jag betonat att Sverige vill fortsätta att\r\nbistå de baltiska staterna på olika sätt. I samband\r\nmed dessa diskussioner har jag bl.a. presenterat\r\nvilken materiel av överskottskaraktär som kommer\r\natt skänkas till de baltiska staterna inom kort. Det\r\nrör sig om sjukvårdsutrustning, olika typer av\r\nterränggående fordon, underhållningsutrustning,\r\ncyklar, uniformer, hjälmar och annan personlig\r\nutrustning, kokspisar och intensimetrar för mätning\r\nav radioaktiv strålning.</pre><pre>Under besöken diskuterades också tänkbart\r\nsvenskt stöd till uppbyggnaden av tekniska\r\ngränsövervakningssystem i de tre länderna. Som en\r\nföljd av dessa diskussioner har regeringen nyligen\r\nbeslutat att en studie skall genomföras av tänkbara\r\nsvenska insatser på detta område.</pre><pre>Anf. 235  LARS SUNDIN (fp):</pre><pre>Herr talman! Tack för svaret på min fråga! Avsikten\r\nvar ju att det skulle ha lämnats den 18 maj, samma\r\ndag som försvarsministern kom hem från Tallinn.\r\nNu blev det av olika skäl inte så, och därmed har en\r\ndel av fräschören i frågan och i svaret försvunnit.</pre><pre>De nordiska försvarsministrarna var enligt\r\nförsvarsministern tydligen eniga om att inte ge eller\r\ninte sälja krigsmateriel till de baltiska staterna.\r\nMen underförstått måste väl ändå vara: så länge\r\nsom det finns ryska trupper i de baltiska staterna.\r\nAnnars placeras de baltiska staterna ju i strykklass.</pre><pre>Anf. 236  Försvarsminister ANDERS BJÖRCK\r\n(m):</pre><pre>Herr talman! Vi var helt överens om, och jag\r\nunderströk det i kontakterna med mina baltiska\r\nkolleger, att den svenska inställningen rörande\r\nvapenexport till Baltikum avser nuläget, dvs. i en\r\nsituation då det finns uppskattningsvis mellan\r\n40 000 och 50 000 ryska soldater i Baltikum. Vi\r\nhoppas att det skall ske en snabb förändring.</pre><pre>Jag har i dag träffat OSS stabschef, generalöverste\r\nSamsonov, som underströk att ett snabbt\r\ntillbakadragande faktiskt sker. Man håller ett högt\r\ntempo, och vi hoppas alla att problemen med ryska\r\ntrupper i Baltikum snabbt skall vara ur världen.</pre><pre>Min uppfattning är att vi självfallet skall sträva efter\r\natt de tre baltiska länderna i\r\nvapenexporthänseende på sikt skall jämställas med\r\növriga nordiska länder. Det kan ta ett tag innan vi\r\nhar nått dithän, men det måste vara en rimlig\r\nutgångspunkt att icke diskriminera dessa länder.</pre><pre>Jag vill också informera om att det vid de samtal\r\nsom jag hade i de baltiska staterna underströks att\r\nvapen från Sverige för närvarande inte är något som\r\nhar prioritet. Man har tillgång till vapen, och\r\nrelativt betydande vapeninköp har åtminstone i ett\r\nland genomförts på sistone. Det som man\r\nprioriterade var framför allt det\r\növervakningssystem som regeringen redan har\r\nbeslutat att göra en studie om.</pre><pre>Anf. 237  LARS SUNDIN (fp):</pre><pre>Herr talman! I ett frågesvar i februari sade\r\nförsvarsministern att han vid försvarsministermötet\r\ni Karlskrona i maj skulle eftersträva en gemensam\r\nnordisk linje i denna fråga gentemot de baltiska\r\nstaterna. Åstadkoms en sådan gemensam nordisk\r\nlinje vid försvarsministermötet i Karlskrona, eller\r\nvar det någon skillnad i attityden gentemot de\r\nbaltiska staterna bland de nordiska länderna?</pre><pre>Anf. 238  Försvarsminister ANDERS BJÖRCK\r\n(m):</pre><pre>Jag kan utan vidare säga att vi uppnådde en\r\ngemensam nordisk linje. Det fanns inga avvikande\r\nmeningar när det gällde den linje som jag just nu\r\nhar redogjort för vad gäller frågan om vapenexport\r\noch överförande av viss försvarsmateriel till\r\nBaltikum.</pre><pre>Vi kom också överens om att hålla varandra\r\ninformerade, och jag kunde då upplysa om min\r\nförestående resa till Baltikum. Jag tycker att det är\r\nviktigt att denna nordiska enighet kan bibehållas.</pre><pre>Låt mig understryka att det paket som vi nu överför\r\ntill de baltiska länderna från svensk sida faktiskt är\r\nmycket omfattande. Det handlar om stora mängder\r\nmateriel och om ett kommande\r\növervakningssystem som är av stor betydelse för\r\nframtiden.</pre><pre>Anf. 239  LARS SUNDIN (fp):</pre><pre>Herr talman! Försvarsministern säger i sitt svar att\r\nhan i Karlskrona informerade sina kolleger om ett\r\nsvenskt erbjudande. Vidare säger\r\nförsvarsministern att han vid arbetsbesöket\r\ninformerade sig om önskemål från de baltiska\r\nstaterna. Sammanfaller alltså vad försvarsministern\r\nerbjuder med de baltiska önskemålen?</pre><pre>Anf. 240  Försvarsminister ANDERS BJÖRCK\r\n(m):</pre><pre>Herr talman! Vid besöket i de tre länderna sades\r\ndet uttryckligen, med något varierande styrka, men\r\nmed en gemensam inriktning, att vapen inte är det\r\nstörsta problemet just nu. Man har vapen, och man\r\nhar möjligheter att köpa från andra länder. Man\r\nunderströk att det nu gäller utbildning, vilket man\r\nhar brist på, och även sådant som att bygga upp ett\r\nfungerande civilförsvar, räddningstjänst och\r\nkustbevakning. Det gäller också att kunna\r\növervaka de gränser som man har. Det förekommer\r\nen icke obetydlig smuggling, man har problem med\r\nbrottsbekämpning och annat.</pre><pre>Jag är glad över den positiva reaktion som jag fick,\r\nmen jag understryker att det inte är fråga om en\r\nsvensk policy för all framtid.</pre><pre>Anf. 241  LARS SUNDIN (fp):</pre><pre>Herr talman! Jag vill för säkerhets skull\r\nunderstryka att jag inte är ute efter att förse de\r\nbaltiska staterna med tyngre vapen. Vad jag undrar\r\när om det vore möjligt att ur svenska\r\növerskottslager förse dem med handeldvapen just\r\nför den maffiabekämpning som ständigt är aktuell\r\ndär. Det är, som försvarsministern säger, fråga om\r\nsmuggling och brottsbekämpning. Men nu är\r\ntydligen beskedet att de köper vapen på annat håll.\r\nJag är inte säker på att det är så alldeles lyckat, men\r\ndet får jag återkomma till.</pre><pre>Anf. 242  Försvarsminister ANDERS BJÖRCK\r\n(m):</pre><pre>Herr talman! Jag tror att vi med de baltiska staterna\r\nnu har kommit överens om ett bra samarbete på det\r\nhär området. Jag kan försäkra Lars Sundin att vi\r\nnoga skall följa utvecklingen och snabbt göra de\r\nomprövningar som kan behövas samt att jag tycker\r\natt det är viktigt att detta sker på nordisk basis.</pre><pre>Överläggningen var härmed avslutad.</pre><pre>39 §  Svar på fråga 1992/93:752 om säker\r\ntransport av flygbränsle</pre><pre>Anf. 243  Försvarsminister ANDERS BJÖRCK\r\n(m):</pre><pre>Herr talman! Alf Wennerfors har frågat\r\nmiljöministern vilka åtgärder han är beredd att\r\nvidta för att göra flygbränsletransporterna till\r\nArlanda säkrare från miljösynpunkt.</pre><pre>Arbetet inom regeringen är så fördelat att det är jag\r\nsom skall svara på frågan.</pre><pre>Alf Wennerfors tar upp en mycket viktig och\r\nangelägen fråga. Transporterna av flygbränsle till\r\nArlanda innebär, som Alf Wennerfors påpekat,\r\ninte bara påfrestningar på miljön utan också risker\r\nför olyckor som kan få olyckliga följder för miljön.</pre><pre>Arbetet kring säkerheten vid transporter av farligt\r\ngods inriktades tidigare enbart på utformningen av\r\nreglerna för sådana transporter. Numera har\r\narbetet breddats, så att det omfattar även frågor om\r\nvalet mellan olika transportslag, vägvalsstyrning,\r\nuppbyggnad av informationssystemet, utbildning\r\noch tillsyn samt sambandet med samhällsplanering\r\noch räddningstjänstens beredskap.</pre><pre>Statens räddningsverk genomför ett värdefullt\r\nutvecklingsarbete när det gäller säkerheten vid\r\ntransporter av farligt gods. Ansvaret för den\r\npraktiska tillämpningen ligger emellertid på\r\nregional och lokal nivå.</pre><pre>I Stockholms län har ett vägvalsstyrningssystem\r\nutarbetats. Regler har utfärdats som innehåller\r\nförbud och som anger de vägar som\r\nrekommenderas för transporter av farligt gods. För\r\ntransporterna av flygbränsle till Arlanda följer av\r\nde lokala trafikföreskrifterna vilka vägar som skall\r\nanvändas. Vägvalsstyrningssystemet utgör också en\r\ngrund för utformningen av räddningstjänstens\r\nberedskap.</pre><pre>Jag vet att frågan om att transportera flygbränsle i\r\nrörledning har undersökts i ett projekt. En\r\nförutsättning för ett genomförande har uppgetts\r\nvara en mycket större volym på flygtrafiken än den\r\nnuvarande. Enligt uppgift undersöker man för\r\nnärvarande förutsättningarna för att överföra\r\ntransporterna till järnväg.</pre><pre>Säkerheten i samband med transporter av farligt\r\ngods är en fråga som kräver både kortsiktiga och\r\nlångsiktiga lösningar. Det är enligt min mening\r\nangeläget att man inom Stockholms län finner en\r\nlösning som leder till att säkerheten vid\r\ntransporterna av flygbränsle ökar. Det är därvid\r\nviktigt att man skapar lösningar som samtidigt så\r\nlångt möjligt begränsar miljöpåfrestningarna vid\r\nsjälva transporterna. Vad jag nu har sagt innebär\r\natt jag noga följer det som sker. Det\r\nutvecklingsarbete som pågår gör att jag för\r\nnärvarande inte anser att det behövs några\r\nsärskilda åtgärder från min sida.</pre><pre>Herr talman! Avslutningsvis vill jag nämna att jag\r\navser att denna vecka föreslå regeringen att i en\r\nskrivelse lämna riksdagen en redogörelse för läget\r\ninom områdena beredskap mot kemikalieolyckor\r\noch transport av farligt gods.</pre><pre>Anf. 244  ALF WENNERFORS (m):</pre><pre>Herr talman! Jag ber att få tacka så mycket för\r\nsvaret.</pre><pre>Jag har ställt samma fråga till miljöministern för att\r\nfå en bedömning från miljösynpunkt. I höstas fick\r\njag ett svar från kommunikationsministern. Det\r\ngav inte särskilt mycket. Han sade att det inte var\r\nhans bord. Det var intressenternas bord. Så såg\r\nkommunikationsministern på miljöriskerna.</pre><pre>I dag har jag fått ett positivt och konstruktivt svar\r\nav försvarsministern. Det är positivt i många\r\navseenden, inte minst när försvarsministern så klart\r\ndeklarerar att detta är en viktig fråga. Det gäller\r\näven det arbete som försvarsministern säger pågår\r\npå olika sätt.</pre><pre>Det som förvånar mig litet är vad försvarsministern\r\nsäger om denna pipeline, nämligen att det behövs\r\nen större volym på flygtrafiken. Jag skulle vilja veta\r\nvem som har framfört den uppfattningen. Jag har\r\ninte hört något sådant från något håll så länge jag\r\nhar arbetat med denna fråga. Förutsättningarna för\r\natt överföra transporterna till järnväg är vad jag\r\nförstår inte särskilt goda.</pre><pre>Jag tycker att det är bra att försvarsministern skall\r\nfölja frågan noggrant. Det är bara trist att svaret\r\nslutar med att försvarsministern inte kan tänka sig\r\nnågra särskilda åtgärder i dag. Så fortsätter alltså 50\r\ntankbilar att rulla varje dygn. Det blir 5 000 på tre\r\nmånader och 50 000 på tre år. Precis som\r\nförsvarsministern själv säger finns det stora risker.\r\nJag tycker inte att man enbart kan peka på de\r\nregionala myndigheterna. Jag tror att det måste tas\r\nett större grepp. Varför kan inte försvarsministern\r\nta ett sådant initiativ?</pre><pre>Anf. 245  Försvarsminister ANDERS BJÖRCK\r\n(m):</pre><pre>Herr talman! I fråga om en pipeline till Arlanda\r\nvisar de uppgifter som jag har inhämtat från\r\nberörda myndigheter att det skulle behövas en nära\r\nnog fördubbling av volymen flygbränsle som skall\r\ntransporteras för att det skulle bli ''lönsamt''.\r\nProblemet är ju att i dag minskar flygtrafiken. Man\r\nkan naturligtvis inte vara säker på hur länge denna\r\nminskning består.</pre><pre>Jag har emellertid erfarit att det finns i dag ett visst\r\nintresse för en sådan pipeline. Man kan naturligtvis\r\ninte bara lägga snäva transportekonomiska kalkyler\r\npå detta. Man får göra en helhetsbedömning och ta\r\nmed de risker som kan finnas vid transporter på det\r\nsätt som sker i dag.</pre><pre>Det här är en fråga som skulle kräva mycket stora\r\ninvesteringar. Jag vill också understryka, herr\r\ntalman, att anläggandet av en pipeline innebär\r\nbetydande miljöingrepp. Det är också något som\r\nmåste vägas med i sammanhanget.</pre><pre>Jag tycker dock att här sker en del. Som jag har sagt\r\när det min avsikt att denna vecka föreslå regeringen\r\natt lämna en skrivelse till riksdagen just om denna\r\nproblematik, så att riksdagen har möjlighet att ta\r\ndel av redogörelsen och självfallet reagera på de\r\nförslag och synpunkter som där lämnas.</pre><pre>Anf. 246  ALF WENNERFORS (m):</pre><pre>Herr talman! Jag förstår inte riktigt vad det är för\r\nmiljöingrepp som behöver göras. Käppalatunneln\r\ngår från Märsta till Lidingön. Den är så stor att man\r\nkan gå rak i den. Där fins det gott om utrymme för\r\nen pipeline med 20 cm diameter. Därmed kan\r\nfrågan lösas på ett som jag tycker genialt sätt.</pre><pre>Men precis som försvarministern säger är detta inte\r\ngratis. Det kostar en hel del pengar, och\r\nkostnaderna får vägas mot de miljörisker som dessa\r\ntankbilar med denna mängd flygfotogen innebär --\r\nliksom alla dessa avgaser från alla dessa bilar. Här\r\när det inte fråga om att begära statsbidrag. Men en\r\nstatlig kreditgaranti skulle ge god hjälp.</pre><pre>Anf. 247  Försvarsminister ANDERS BJÖRCK\r\n(m):</pre><pre>Herr talman! Riktigt så enkelt är det inte att\r\npipelines inte skulle innebära ingrepp i miljön. Det\r\nhandlar faktiskt också om att även där se till att det\r\nbli en tillfredsställande säkerhet. De erfarenheter\r\nsom finns av pipelines visar dess värre att även där\r\nkan ske olyckor.</pre><pre>Nu är mitt ansvarsområde i första hand\r\nsäkerhetsfrågorna. En samlad redogörelse skall\r\nkomma till riksdagen om transporter av farligt gods\r\noch beredskap mot kemikalieolyckor.</pre><pre>Samhällsinvesteringar av det slag som en pipeline\r\ninnebär är, med risk för att göra Alf Wennerfors\r\nbesviken, faktiskt inte primärt mitt bord.</pre><pre>Anf. 248  ALF WENNERFORS (m):</pre><pre>Herr talman! Jag medger att det finns vissa\r\nmiljörisker även med en pipeline. Men pipelines\r\nanvänds på flera olika ställen i världen för att\r\ntillföra flygfält flygbränsle. Där har inte inträffat\r\nden typ av olyckor som är stora och farliga.</pre><pre>Jag hänger upp mina förhoppningar på det som\r\nförsvarsminstern har sagt i svaret, och jag kommer\r\natt noga följa det som sker.</pre><pre>Anf. 249  Försvarsminister ANDERS BJÖRCK\r\n(m):</pre><pre>Herr talman! Jag kan försäkra Alf Wennerfors att\r\njust frågorna om transporter av farligt gods följs\r\nmed stor uppmärksamhet inom\r\nFörsvarsdepartementet. Vi kommer med en samlad\r\nredogörelse till riksdagen om denna problematik.</pre><pre>Överläggningen var härmed avslutad.</pre><pre>40 §  Svar på fråga 1992/93:691 om legitimation\r\nav naprapater</pre><pre>Anf. 250  Statsrådet BO KÖNBERG (fp):</pre><pre>Herr talman! Gullan Lindblad har frågat mig vilka\r\nåtgärder jag avser vidta för att öppna möjlighet att\r\nlegitimera naprapater.</pre><pre>Jag har i en tidigare debatt i riksdagen, den 20\r\noktober förra året, diskuterat denna fråga, och jag\r\nframhöll då att jag var beredd att ta initiativ till att\r\nen allmän översyn görs av principerna för införande\r\nav föreskrifter om legitimation eller andra\r\nkompetensbevis för yrken inom hälso- och\r\nsjukvården. Arbete pågår för närvarande inom\r\ndepartementet med att utarbeta direktiven.\r\nAvsikten är att utredningen skall kunna tillkallas\r\ninom kort.</pre><pre>När det gäller legitimation för naprapater avser jag\r\natt i enlighet med socialutskottets uttalande i\r\nbetänkandet 1992/93:SoU1 föreslå regeringen att\r\nbehandla denna grupp med förtur och återkomma i\r\nfrågan till hösten.</pre><pre>Då Gullan Lindblad, som framställt frågan, anmält\r\natt hon var förhindrad att närvara vid\r\nsammanträdet, medgav tredje vice talmannen att\r\nPer Stenmarck fick delta i överläggningen.</pre><pre>Anf. 251  PER STENMARCK (m)</pre><pre>Herr talman! Jag ber att få tacka för statsrådets\r\nsvar, som jag ser som synnerligen positivt.</pre><pre>Vi är ett antal ledamöter i denna kammare som\r\nunder en följd av år har arbetat för att gruppen\r\nnaprapater skall få legitimation. Mot denna\r\nbakgrund ser jag dagens svar som ett viktigt steg i\r\nrätt riktning.</pre><pre>Låt mig ange några skäl till varför jag anser att\r\ngruppen naprapater bör få sin legitimation.</pre><pre>För det första: Många människor visar den här\r\ngruppen sitt förtroende, och många får också hjälp.\r\nEnligt de senaste uppgifterna rör det sig om 1\r\nmiljon behandlingar årligen för 200 000 patienter.</pre><pre>För det andra: Naprapaterna är en synnerligen\r\nvälutbildad grupp inom den manuella medicinen.\r\nDet rör sig om en fyraårig högskoleutbildning.\r\nUtbildningen bedrivs dessutom här i Sverige, vilket\r\ngör att kvaliteten på utbildningen går att\r\nkontrollera och självfallet också att påverka, om\r\nman skulle vilja göra det.</pre><pre>För det tredje: En legitimation skulle innebära en\r\nlika behandling med andra likartade grupper inom\r\nden manuella medicinen. Vidare skulle det\r\ninnebära ett samhällserkännande av en seriös och\r\nvälutbildad yrkesgrupp. Då skulle också\r\norättvisorna när det gäller momsen jämfört med de\r\nandra grupper inom den manuella medicinen som\r\nhar fått legitimation försvinna.</pre><pre>För det fjärde: Naprapaternas förutsättningar för\r\nen legitimation behöver rimligtvis inte ytterligare\r\nutredas, i motsats -- förmodligen -- till andra\r\ngrupper inom den manuella medicinen.</pre><pre>Det är positivt att också statsrådet är inne på denna\r\nlinje. Jag utgår ifrån att detta innebär att regeringen\r\ntill hösten återkommer med en proposition i\r\närendet.</pre><pre>Anf. 252  Statsrådet BO KÖNBERG (fp):</pre><pre>Herr talman! Den slutsats som nu drogs var inte\r\nalltför långtgående. Den kan nog komma att\r\nbesannas.</pre><pre>Jag begärde ordet ånyo egentligen för en enda sak,\r\nnämligen för att jag vill påminna om att flera av de\r\nmånga grupper som bl.a. hos riksdag och\r\ndepartement har begärt att få legitimation delar\r\nkanske inte synpunkten att de ytterligare bör\r\nutredas. De kommer säkert med minst samma\r\nemfas som naprapaterna att hävda att de borde\r\nkunna få besked.</pre><pre>Överläggningen var härmed avslutad.</pre><pre>41 §  Svar på fråga 1992/93:711 om\r\nsmittspridningen från hivpositiva afrikaner</pre><pre>Anf. 253  Statsrådet BO KÖNBERG (fp):</pre><pre>Herr talman! Lars Moquist har frågat mig vilka\r\nåtgärder som jag avser att vidta för att få bukt med\r\ndet hivproblem som består i att hivpositiva\r\nafrikaner nonchalerar smittskyddsreglerna i\r\nSverige.</pre><pre>Frågan föranleds av en artikel i Läkartidningen,\r\nenligt vilken bekymren med afrikanerna skulle\r\nbero på stora kulturella och etiska olikheter i\r\nförhållande till vår svenska inställning. Olikheterna\r\nhar enligt artikeln visat sig vara svåra att\r\növerbrygga.</pre><pre>Enligt smittskyddslagen är infektion av hiv en\r\nsamhällsfarlig sjukdom. Den som har anledning att\r\ntro att han är smittad måste genast uppsöka läkare\r\nför en undersökning. Om den smittade inte frivilligt\r\nmedverkar till de åtgärder som behövs för att\r\nhindra smittspridning eller inte följer meddelade\r\nförhållningsregler, kan smittskyddsläkaren ansöka\r\natt Länsrätten beslutar om tvångsisolering av\r\nhonom. Den tvångsisolerade skall motiveras att\r\nändra sin inställning och livsföring så, att\r\ntvångsisoleringen kan upphöra. Samhället har\r\nalltså tvångsmedel till sitt förfogande när uppenbar\r\nrisk för smittspridning föreligger.</pre><pre>Vidare gör vi i Sverige omfattande insatser för att\r\ninformera om risken att bli smittad av hiv och vad\r\nman kan göra för att skydda sig. Informationen\r\nriktas också till invandrare. Ett övergripande\r\nansvar för sådan information ligger på\r\nFolkhälsoinstitutet.</pre><pre>Att medvetet smitta en annan människa med hiv är\r\nett brott. En utländsk medborgare, som smittat två\r\nkvinnor med hiv, blev nyligen dömd inte bara till\r\nfem års fängelse utan även till utvisning.</pre><pre>I den mån enskilda svenska eller utländska\r\nmedborgare visar nonchalans mot\r\nsmittskyddsreglerna bör samhället naturligtvis\r\nreagera. Smittskyddslagen ger emellertid enligt min\r\nmening möjligheter till ingripanden mot en sådan\r\nnonchalans.</pre><pre>Regeringen har i början av år 1993 lämnat i\r\nuppdrag åt en särskild utredare att bl.a. se över\r\nreglerna om utvisning på grund av brott och de\r\nregler som behandlar vilken betydelse en\r\nutlännings vandel skall ha vid bedömningen av hans\r\nrätt till uppehållstillstånd i Sverige (Dir. 1992:108).</pre><pre>Jag anser att resultatet av utredningen bör\r\navvaktas. Jag avser inte att för närvarande vidta\r\nnågra särskilda åtgärder i frågan.</pre><pre>Anf 254  LARS MOQUIST (nyd):</pre><pre>Herr talman! Jag ber att få tacka statsrådet\r\nKönberg för svaret. Det positiva är naturligtvis att\r\nstatsrådet ser med oro på den här frågan och att\r\nman avser att behandla den i en kommande\r\nutredning. Det som inger betänkligheter är det som\r\nhar kommit fram i anslutning till denna artikel.\r\nMan säger bl.a.: ''Sedan tre år tillbaka har antalet\r\nhiv-positiva som anmälts till statens bakteriologiska\r\nlaboratorium (SBL) hållit sig stabilt kring 30\r\npersoner per månad. Men under de senaste två åren\r\nhar bilden bakom statistiken kraftigt förändrats.</pre><pre>I stora drag kan sägas att majoriteten av de\r\nnyanmälda hivpositiva för två år sedan var\r\nsvenskar, de flesta smittade via homosexuella\r\nkontakter. I dag är majoriteten av utländsk\r\nhärkomst och smittospridningen är heterosexuell.\r\nDen bilden har förstärkts med årets första\r\nkvartalsrapport.''</pre><pre>Man måste då fråga sig om vi har vidtagit särskilda\r\nåtgärder för att komma till rätta med problemet\r\nbland afrikanerna. På vilket försöker man att klara\r\nde människor som tvångsomhändertas? För några\r\ndagar sedan kunde man läsa i tidningen om en\r\nprostituerad aidssjuk kvinna som är på rymmen\r\nfrån Gula villan i Danderyd. Min fråga till\r\nstatsrådet är därför: Hur har regeringen för avsikt\r\natt kontrollera och följa upp de möjligheter som\r\nfinns att avvika från sådana anstalter som Gula\r\nvillan i Danderyd? Det är ju stor fara för de kunder\r\nsom nyttjar den här kvinnan. I och för sig har jag\r\ninte så stort förbarmande med just dem, men de\r\nkan fortsätta att sprida smittan till sina familjer. Jag\r\nvill höra vad statsrådet har för synpunkt på att det\r\ninträffar sådana här saker.</pre><pre>Anf. 255  Statsrådet BO KÖNBERG (fp):</pre><pre>Herr talman! Jag vill först påpeka att det inte är\r\nfråga om en kommande utredning, utan det är en\r\npågående utredning som ägnar sig åt detta.</pre><pre>Uppgifterna i Läkartidningen är korrekta, att den\r\ninhemska smittan under senare år har stagnerat och\r\nglädjande nog t.o.m. något avtagit. En stor del av\r\nde personer som nu registreras som nysmittade är\r\npersoner som har smittats genom utländska\r\nmedborgare som har kommit till Sverige eller\r\nsvenskar som har smittats utomlands. Den\r\niakttagelse som man kan göra av det positiva slaget\r\när att Sverige, när det gäller den inhemska smittan,\r\nunder en följd av år har sluppit en dramatisk ökning\r\nav antalet smittade fall. Trots att det är fråga om en\r\nsmittsam sjukdom har den -- förmodligen via den\r\npolitik som har bedrivits i Sverige -- kunnat\r\nbegränsas i relativt stor utsträckning. Detta är\r\nförstås inte någon som helst tröst för dem som\r\ndrabbats av hivsmitta. Men det är en tröst för alla\r\ndem som har sluppit att drabbas.</pre><pre>När det gäller tvångsisolering, har Sverige en mer\r\nlångtgående lagstiftning än andra länder.\r\nTvångsisolering är motiverat enbart av\r\nepidemiskäl. Människor isoleras därför att de\r\nförmodas smitta andra människor, och inte därför\r\natt de har gjort det. Jag menar att lagstiftningen är\r\nmotiverad av epidemiskäl.</pre><pre>Beträffande förmågan att hålla folk inlåsta, är detta\r\nmig veterligen -- jag vill understryka mig\r\nveterligen -- första gången som någon har avvikit.\r\nJag har inte tidigare nåtts av några sådana\r\nuppgifter. Att det skulle vara något större problem\r\nmed att de tvångsisolerade rymmer har inte nått\r\nmig.</pre><pre>Anf. 256  LARS MOQUIST (nyd):</pre><pre>Herr talman! Jag tackar för det svaret. Jag hoppas\r\natt statsrådet gör sig underrättad om just det här\r\nfallet och ser efter om det inte kan vidtas åtgärder\r\nför att förhindra ett återupprepande.</pre><pre>En fråga som kanske inte ligger under statsrådet Bo\r\nKönbergs domäner, men som jag ändå vill ställa\r\nhänger samman med artikeln av de två läkarna.\r\nMan säger: ''Vissa är osmittade vid asylansökan\r\nmen smittas vid besök i hemlandet, vilket inte\r\nupptäcks förrän sekundärfall inträffar. Många\r\nafrikaner gör täta besök i hemlandet efter det att de\r\nfått uppehållstillstånd.'' Min fråga, som statsrådet\r\nkan föra vidare till kulturministern, är då: Har man\r\nför avsikt att vidta åtgärder för att få bukt med just\r\ndet här problemet? Har man för avsikt att införa\r\nkrav på att en person, innan han eller hon får\r\npermanent uppehållstillstånd -- oavsett om\r\npersonen har kommit in asylvägen eller via\r\nanhöriganknytning -- måste genomgå en test för att\r\nkontrollera att personen ifråga inte kommer att\r\nligga samhället till last med kostnader för sin\r\nhivsmitta?</pre><pre>Anf. 257  Statsrådet BO KÖNBERG (fp):</pre><pre>Herr talman! Som jag ser det är inte det allvarliga\r\nproblemet att det kan uppstå kostnader i samband\r\nmed att svenska eller utländska medborgare är\r\nsmittade, utan det allvarliga problemet är\r\nnaturligtvis epidemifrågan, dvs. risken att\r\nmänniskor drabbas av en sjukdom som, såvitt vi\r\nhittills känner till, är dödlig.</pre><pre>Jag tror att det är litet för långtgående att göra\r\nständiga prov på människors hälsotillstånd i\r\nsamband med återkomst till Sverige efter\r\nutlandsresor.</pre><pre>Det som finns anledning att se närmare på är\r\nmöjligen vilken service vi kan erbjuda dem som\r\nkommer hit via anhöriganknytning, en service som\r\ninte är lika omfattande som den som erbjuds\r\npersoner som kommer hit som flyktingar.</pre><pre>Anf. 258  LARS MOQUIST (nyd):</pre><pre>Herr talman! Jag tackar för det. Jag kan nämna att\r\ndenna fråga även har tagits upp på ett lokalt plan,\r\nnämligen i Kalmar varifrån jag kommer. Där har\r\nfrågan ställts i något sammanhang -- jag tror att det\r\nvar i fullmäktige -- och man har också riktat den till\r\nRiksdagens ombudsmän, dvs. JO.</pre><pre>Jag vill bara avslutningsvis höra statsrådets\r\nsynpunkt på den skrivelse som sändes till JO enligt\r\nföljande: De uppgifter som lämnas om\r\nasylsökandes resor till hemlandet synes ha en sådan\r\nkaraktär att jag hemställer att JO måtte granska\r\nhuruvida asylinstrumentet i de refererade fallen\r\nhanterats på ett korrekt sätt av handläggande\r\ntjänsteman.</pre><pre>Jag tycker att den här politikern, som inte är en\r\nnydemokrat, fick ett ganska avhugget och lätt\r\nsnorkigt svar av JO, som avfärdar frågan med tre\r\nrader: Ni underrättas härmed om att er anmälan\r\nangående handläggning av asylärenden inte\r\nföranleder någon åtgärd från min sida.</pre><pre>Man tycker kanske att han kunde ha fått en\r\nmotivering till att JO inte ville svara på detta.</pre><pre>Anf. 259  Statsrådet BO KÖNBERG (fp):</pre><pre>Herr talman! Jag tror inte att det är vare sig\r\nönskvärt eller lämpligt att jag kommenterar JO:s\r\nhandläggning av de anmälningar som inkommer till\r\nhonom.</pre><pre>Överläggningen var härmed avslutad.</pre><pre>42 §  Svar på fråga 1992/93:725 om resolution\r\nom kärnvapens effekter på hälsa och miljö</pre><pre>Anf. 260  Statsrådet BO KÖNBERG (fp):</pre><pre>Herr talman! Ingela Mårtensson har frågat mig\r\nvarför Sverige under den 46:e\r\nVärldshälsoförsamlingen inte biföll resolutionen\r\nom kärnvapens effekter på hälsa och miljö.</pre><pre>Vid behandlingen av frågan under\r\nvärldshälsoförsamlingen den 3--14 maj 1993 rådde\r\nfull enighet om att det ingår i WHO:s mandat att\r\narbeta med och sprida information om kärnvapens\r\neffekter på hälsa och miljö.</pre><pre>Det som var kontroversiellt var att resolutionen\r\nenbart var inriktad på frågan om kärnvapens\r\nlaglighet. I resolutionen begärs att den\r\ninternationella domstolen skall avge ett rådgivande\r\nutlåtande om, med hänsyn till hälso- och\r\nmiljöeffekterna, en stats användning av kärnvapen\r\ni krig eller väpnad konflikt skulle vara ett brott mot\r\nskyldigheterna under gällande internationell lag\r\ninkl. WHO:s stadga.</pre><pre>Resolutionen antogs av världshälsoförsamlingen\r\nmed 73 röster för och 40 röster mot. Tio länder inkl.\r\nSverige lade ner sina röster. Den svenska\r\ndelegationen gav inte stöd till resolutionen då den i\r\nlikhet med de flesta västeuropeiska länder\r\nbedömde att frågan om lagligheten av användning\r\nav kärnvapen ligger utanför WHO:s mandat.\r\nWHO:s juridiska expertis framförde också att\r\nfrågan om lagligheten av användning av kärnvapen\r\ninte kan anses ligga inom WHO:s mandat och att\r\nom Världshälsoförsamlingen ändå ville driva frågan\r\nså borde man be FN gå vidare i ärendet.</pre><pre>För Sverige är ett totalt avskaffande av kärnvapen\r\nen av de mest angelägna frågorna i det\r\ninternationella samarbetet. Regeringen arbetar\r\naktivt för verklig kärnvapennedrustning, icke-\r\nspridning av kärnvapen samt ett fullständigt\r\nprovstopp. Dessa frågor drivs i FN:s\r\ngeneralförsamlings första utskott som sysslar med\r\nnedrustningsfrågor och i nedrustningskonferensen i\r\nGenève.</pre><pre>Det är viktigt för mellanstatliga organisationers\r\ntrovärdighet att begränsa sin verksamhet till de\r\nområden där man har mandat och kompetens. Det\r\när också viktigt att en viss arbetsfördelning\r\nupprätthålls mellan olika internationella\r\norganisationer. För att värna om WHO:s slagkraft i\r\ndess angelägna uppgifter på hälsoområdet har\r\nmedlemsländerna i möjligaste mån eftersträvat att\r\nviktiga beslut skall fattas med konsensus. Att det\r\ninte gick att uppnå enighet i den aktuella frågan\r\nuppfattades av många som olyckligt för\r\norganisationens fortsatta verksamhet.</pre><pre>Jag vill också framhålla att utgången av en prövning\r\ni den Internationella domstolen inte kan förutses.\r\nFinner domstolen att användningen av kärnvapen\r\nstrider mot folkrätten, saknas möjligheter att\r\ngenomdriva domstolens utlåtande. Ett förbud mot\r\nkärnvapen som inte understödjs av\r\nkontrollmekanismer och maktmedel skulle kunna\r\nmedverka till att respekten för folkrättens regler\r\nurholkas. Skulle domstolen finna att användning av\r\nkärnvapen är förenligt med folkrätten -- vilket inte\r\nhelt kan uteslutas -- kan detta åberopas av stater,\r\nsom inte vill delta i kärnvapennedrustningen eller\r\nsom vill skaffa kärnvapen.</pre><pre>Anf. 261  INGELA MÅRTENSSON (fp):</pre><pre>Herr talman! Jag skall be att få tacka statsrådet för\r\nsvaret.</pre><pre>Jag vill börja med att säga att jag är mycket\r\nbesviken på Sveriges agerande i WHO. Jag tycker\r\natt man borde ha stött den här resolutionen. Det\r\nsvar som jag har fått på min fråga om varför man\r\nhar valt att inte stödja resolutionen är inte heller\r\ntillfredsställande. Man säger att man i likhet med\r\nandra västeuropeiska länder har bedömt att WHO\r\ninte skall syssla med den här typen av frågor. Fyra\r\nav dessa västeuropeiska länder är ju\r\nkärnvapenstater, som naturligtvis inte vill driva den\r\nhär frågan. Med USA i spetsen har man verkligen\r\nförsökt att få bort frågan från dagordningen, vilket\r\nman lyckades med förra året genom att driva den\r\nsom en procedurfråga. Detta är inget att yvas över.\r\nNu lyckades man inte med att blockera den här\r\ngången. I svaret står att juridisk expertis har\r\nframfört att frågan om laglighet inte kan ligga inom\r\nWHO:s mandat. Men den juridiska experten,\r\nAnthony Pearse, konstaterade i april i år att det\r\nligger inom WHO:s mandat att ta upp den här\r\nfrågan, annars hade den inte tagits upp på\r\ndagordningen. Så den frågan har verkligen prövats.\r\nKärnvapen handlar ju i högsta grad om hälsorisker.\r\nDärför har WHO verkligen kompetens och mandat\r\ni den här frågan.</pre><pre>När nu en majoritet har fattat beslut om detta,\r\nundrar jag om Sverige kommer att fortsätta att\r\naktivt verka för att frågan verkligen drivs vidare i\r\nFN-systemet och att den hamnar i domstolen, så att\r\nvi kan få svar på frågan om det är lagligt att använda\r\nsig av kärnvapen.</pre><pre>Anf. 262  Statsrådet BO KÖNBERG (fp):</pre><pre>Herr talman! Det är självklart att användning av\r\nkärnvapen innebär bland de mest extrema\r\nhälsorisker som kan tänkas på vår jord. Frågan\r\nrörde inte detta, utan om huruvida innehav av\r\nkärnvapen skulle vara en fråga för WHO att driva.\r\nDär har man, enligt de uppgifter som vi har\r\ninhämtat via Utrikesdepartementet och på andra\r\nsätt, bedömt det som att det snarast ligger utanför\r\nWHO:s mandat. Denna bedömning delades av,\r\nsom jag nämnde, flera västeuropeiska länder. Det\r\när väl inte så som Ingela Mårtensson säger, att flera\r\nav dem är kärnvapenstater. Det är väl möjligen\r\nfråga om två, om jag minns rätt. Dessutom\r\nframförde WHO:s juridiska expertis i detta\r\nsammanhang att frågan inte kunde anses ligga inom\r\nWHO:s mandat. Att Sverige, med tanke på det\r\nställningstagande vi har gjort skulle spela en\r\npådrivande roll för den fortsatta hanteringen av\r\nämnet, har inte diskuterats.</pre><pre>Anf. 263  INGELA MÅRTENSSON (fp):</pre><pre>Herr talman! Att WHO inte kan avgöra frågan är\r\nsjälvklart. Men däremot är det, precis som\r\nstatsrådet sade, i högsta grad en hälsofråga. Vad är\r\ndet som är ett större hot egentligen mot människans\r\noch naturens överlevnad än just kärnvapen. Därför\r\ntycker jag att det är helt rimligt att vi också driver\r\nden här frågan, så att vi försöker att få bort\r\nkärnvapen.</pre><pre>Det positiva i Bo Könbergs svar är: För Sverige är\r\nett totalt avskaffande av kärnvapen en av de mest\r\nangelägna frågorna i det internationella\r\nsamarbetet.</pre><pre>Det gläder mig mycket att detta fanns med i svaret,\r\ndärför att det är viktigt att Sverige verkligen driver\r\npå för att få bort kärnvapen totalt. Inte minst finns\r\nen risk för att den kan användas av misstag.\r\nFolkpartiet har tagit initiativ till ett särskilt projekt\r\nsom skall bedöma dessa risker.</pre><pre>Det är mycket angeläget att Sverige driver frågan\r\nom att få bort kärnvapen.</pre><pre>Överläggningen var härmed avslutad.</pre><pre>43 §  Svar på fråga 1992/93:727 om\r\ntransplantationer</pre><pre>Anf. 264  Statsrådet BO KÖNBERG (fp):</pre><pre>Herr talman! Ulla Orring har frågat mig vilka\r\nåtgärder regeringen ämnar vidta för att öka antalet\r\norgandonatorer och annan omsorg för att därmed\r\nge vidgade livsmöjligheter för en grupp människor\r\nmed svåra sjukdomstillstånd.</pre><pre>Transplantation av organ är i dag en vedertagen\r\nbehandling vid många svåra sjukdomstillstånd. De\r\nflesta patienter får organ från avlidna donatorer.\r\nAntalet avlidna donatorer är mellan 130--150 per\r\når. Det antalet har varit ganska konstant under\r\nmånga år.</pre><pre>\r\nDet finns en brist på organ för transplantation. Det\r\när ungefär ett par hundra människor per år som\r\nskulle behöva få ett organ som någon annan\r\ndonerat, men inte kan få det på grund av bristen på\r\norgan.</pre><pre>Landstingsförbundet har gjort en kartläggning för\r\natt försöka utröna hur stort antalet möjliga\r\ndonatorer är och för att belysa orsakerna till att\r\norgan inte alltid tas tillvara i de fall där det inte finns\r\nnågra medicinska hinder. Det har visat sig att\r\npotentialen är högst 100 ytterligare donatorer per\r\når.</pre><pre>Undersökningen visar också att i sex fall av tio\r\nsäger de anhöriga ja till organdonation. Ett vanligt\r\nskäl till att man som anhörig säger nej är troligen\r\natt man inte känt till den avlidnes inställning.</pre><pre>Ingen vet i förväg vilken roll han eller hon kommer\r\natt få -- mottagarens eller donatorns. Vi har alla ett\r\nintresse av att så många som möjligt tar ställning till\r\norgandonation.</pre><pre>Som ett led i denna strävan tilldelade regeringen i\r\nhöstas fyra handikappförbund 2,8 miljoner kronor\r\nur Allmänna arvsfondens medel till ett\r\ninformationsprojekt om organdonation.\r\nFörbunden skall under ett år genomföra en\r\npilotstudie i Göteborg och Örebro för att få fram en\r\nmodell för kontinuerliga informationsinsatser som\r\nsedan skall kunna fungera över hela landet. Det\r\nlångsiktiga målet är att få alla i vuxen ålder att\r\ndokumentera sin inställning till organdonation. Jag\r\nföljer detta projekt med stort intresse.</pre><pre>Parallellt med detta bereds inom\r\nSocialdepartementet\r\ntransplantationsutredningens förslag. Utredningen\r\nhar haft i uppdrag att göra en översyn av\r\nsamtyckesreglerna vid organdonation. Det ingick\r\ndäremot inte i uppdraget att verka för att öka\r\norgantillgången.</pre><pre>En grundlinje i utredningens översyn av\r\nsamtyckesreglerna har varit att den enskilde genom\r\natt utnyttja sin självbestämmanderätt bör ta\r\nställning i fråga om organdonation och på något sätt\r\nge sin inställning till känna. En förutsättning för att\r\nkunna ta ställning är att man har tillräcklig\r\nkunskap. Utredningen har därför föreslagit vissa\r\ninformationsinsatser.</pre><pre>Ett sätt att dokumentera sin inställning är att\r\nunderteckna ett donationskort. Utredningen har\r\nockså föreslagit att något slag av donationskort\r\ninförs.</pre><pre>Avsikten är att den proposition som nu förbereds\r\ninom Socialdepartementet skall kunna lämnas till\r\nriksdagen tidigt i höst.</pre><pre>Anf. 265  ULLA ORRING (fp):</pre><pre>Herr talman! Jag ber att få tacka för det positiva\r\nsvaret. Det gäller här en mycket angelägen fråga för\r\nett stort antal människor som bär på sjukdomar där\r\nen organdonation verkligen kan rädda liv. Vi\r\npåminns ofta om enskilda fall som rör oss särskilt\r\njust då det gäller organtransplantation och\r\nmänniskors möjligheter till överlevnad. Det är de\r\nindividuella livsmöjligheterna som kommer fram\r\noch där den enskilde är totalt beroende av en\r\ndonator för sin överlevnad.</pre><pre>Fler och fler patienter bedöms kunna dra fördel av\r\ntransplantation och önskar därmed också\r\ntransplantat. För att öka antalet tillgängliga organ\r\nbehövs en intensiv information -- ja, en kampanj\r\nskulle jag vilja föreslå. Jag tror inte att den breda\r\nallmänheten har kunskap om behovet. Det är\r\nantalet organ som kan tas till vara för\r\ntransplantation från avlidna givare som avgör hur\r\nmånga transplantationer som kan utföras.</pre><pre>Vid den riksomfattande kartläggning som\r\nLandstingsförbundet har gjort och som statsrådet\r\nnämner, vilken genomfördes för perioden 1989--\r\n1991, visade det sig att av 4 241 patienter som\r\navlidit under respiratorbehandling -- totalt var det\r\n250 000 avlidna -- blev enbart 299 donatorer.</pre><pre>Vi behöver mer av information och upplysning till\r\nallmänheten. Det saknas tillräcklig kunskap, och\r\njag tycker att det är bra att det kommer en\r\nproposition till hösten. Men ämnar då statsrådet\r\nsärskilt agera för att få fram fler donatorer,\r\neftersom den nuvarande organtillgången är\r\notillräcklig och vi vet att det finns många liv att\r\nrädda genom organdonation?</pre><pre>Anf. 266  Statsrådet BO KÖNBERG (fp):</pre><pre>Herr talman! I propositionen avser jag att ta upp\r\nfrågorna om informationsinsatser. Jag gör samma\r\nbedömning som Ulla Orring, att det här är ett\r\nangeläget område, för att se till att fler människor\r\nkan få hjälp.</pre><pre>Anf. 267  ULLA ORRING (fp):</pre><pre>Herr talman! Jag tycker att patientföreningarna gör\r\nett väldigt bra arbete, och de har också tagit fram\r\nen broschyr som finns tillgänglig, som beskriver hur\r\nman själv kan bestämma att man vill lämna organ.\r\nJag tror att det behövs litet mer stöd även från\r\nofficiellt håll för att få fart på den här insamlingen.</pre><pre>Överläggningen var härmed avslutad.</pre><pre>44 §  Svar på fråga 1992/93:739 om\r\nkonkurrensbegränsning inom hälso-\r\nochjukvården</pre><pre>Anf. 268  Statsrådet BO KÖNBERG (fp):</pre><pre>Herr talman! Göte Jonsson har frågat mig vilka\r\nåtgärder jag ämnar vidta för att på ett bättre sätt\r\ntrygga en rättvis konkurrens inom hälso- och\r\nsjukvården.</pre><pre>Göte Jonsson antyder i frågan att landstingen i vissa\r\nfall på ett otillbörligt sätt utnyttjar sin ställning som\r\nden dominerande producenten av hälso- och\r\nsjukvårdstjänster genom att inskränka\r\nmöjligheterna för andra vårdproducenter att på\r\nlika villkor konkurrera om patienter i vården.</pre><pre>Det är riktigt som Göte Jonsson påpekar att\r\nKonkurrensverket har haft att ta ställning till fall\r\ndär landsting påståtts ha agerat på ett sätt som\r\ngynnat den egna verksamheten på bekostnad av\r\nandra vårdgivares verksamhet. Bl.a. sägs i några\r\nfall landstingen ha använt möjligheten att\r\nbestämma patientavgifter på ett sätt som\r\nmissgynnat andra vårdgivare. I andra fall påstås\r\nlandstingen -- i syfte att tillskansa sig\r\nkonkurrensfördelar -- ha vägrat att träffa vårdavtal\r\nmed andra vårdgivare.</pre><pre>Många gånger har det dock visat sig svårt att vid\r\nnärmare granskning av sådana fall påvisa att\r\nkonkurrensbegränsande åtgärder vidtagits från de\r\nutpekade landstingens sida.</pre><pre>I verksamheter där det finns en eller ett fåtal\r\ndominerande producenter gäller att man bör vara\r\nextra uppmärksam på tendenser till\r\nkonkurrensbegränsande aktiviteter. Det gäller\r\näven inom hälso- och sjukvården.</pre><pre>Som ledamot i den parlamentariska kommittén med\r\nuppgift att överväga hur hälso- och sjukvården skall\r\nfinansieras och organiseras i framtiden -- HSU\r\n2000 -- känner Göte Jonsson till att frågan om hur\r\nkonkurrensen mellan olika vårdgivare skall kunna\r\nytterligare förbättras är en av många viktiga\r\nfrågeställningar som kommittén har att ta ställning\r\ntill.</pre><pre>Jag vill också erinra om att riksdagen i december\r\n1992 tagit beslut om genomförande av olika\r\nåtgärder för att öka konkurrensen i den\r\nkommunala sektorn. Bl.a. har -- genom en ändring\r\ni hälso- och sjukvårdslagen -- landsting och\r\nprimärkommuner getts möjlighet att fr.o.m. den 1\r\njanuari 1993 sluta avtal med andra vårdgivare om\r\natt utföra vissa vårduppgifter som landstingen\r\nansvarar för.</pre><pre>Riksdagen har den 27 maj fattat beslut om att en\r\nhusläkarreform skall genomföras enligt vissa\r\nnationella riktlinjer. Huvudsyftet med reformen är\r\natt ge alla invånare i Sverige en möjlighet att välja\r\nen egen husläkare. Husläkaren kan arbeta inom\r\nsåväl offentlig som privat sektor. Frågor om\r\nproducent- och konkurrensneutralitet är i detta\r\nsammanhang av stor betydelse. Regeringen har för\r\navsikt att tillsätta en parlamentariskt sammansatt\r\ndelegation -- husläkardelegationen -- med uppgift\r\natt bl.a. tillse att ingen husläkare, oavsett\r\ndriftsform, otillbörligt gynnas på bekostnad av\r\nannan. Huvudansvaret för att bevaka\r\nkonkurrensfrågor inom vården i stort ligger dock på\r\nKonkurrensverket.</pre><pre>Jag vill också nämna att regeringen har för avsikt\r\natt under hösten lägga förslag om riktlinjer för\r\navveckling av nuvarande etableringsbegränsningar\r\nför privatläkare. I den arbetsgrupp inom\r\nSocialdepartementet som nu arbetar med denna\r\nfråga är en av de centrala frågeställningarna vilka\r\nregler som skall gälla för att privatläkare skall ha\r\nmöjlighet att konkurrera på lika villkor med den\r\noffentliga hälso- och sjukvården.</pre><pre>Anf. 269  GÖTE JONSSON (m):</pre><pre>Herr talman! Tack för svaret! Jag har ställt frågan\r\nmed anledning av att Konkurrensverket har fått\r\nanmälningar som gäller brist på konkurrens, enligt\r\nvad anmälarna anser. Bl.a. ett par landsting har\r\nspeciellt behandlats i det sammanhanget.</pre><pre>Konkurrensverket pekar bl.a. på behovet av en\r\nfungerande organisation för sjukvården. Verket\r\nframhåller att man också inom de delar som berör\r\noffentlig verksamhet skall eftersträva konkurrens\r\npå lika villkor i olika sammanhang.</pre><pre>Konkurrensverket har gått så långt att det i en\r\nskrivelse till hälso- och sjukvårdsutredningen, HSU\r\n2000, har redovisat sin syn på de här frågorna. Jag\r\nser det därför som helt naturligt att vi kommer att\r\nfå ta upp även Konkurrensverkets synpunkter i\r\nsamband med det fortsatta arbetet i utredningen.</pre><pre>Skälet till att jag ställer frågan till statsrådet nu är\r\natt vi vet att det tar ganska lång tid för oss i\r\nutredningen innan vi kan komma med förslag och\r\ninnan det blir en proposition. Det är viktigt att vi\r\nhar en fungerande konkurrens på det här området\r\npå vägen fram dit.</pre><pre>Vad frågan gäller är ju principen för privat och\r\noffentlig vård. Den gäller taxor och också\r\nordinationsrätten, där sjukvårdshuvudmännen har\r\nen möjlighet att gå in och bedriva\r\nkonkurrensbegränsande verksamhet, om det är så\r\natt de vill detta. Det gäller också avgiftssättningen\r\noch en rad andra liknande frågor.</pre><pre>Konkurrensverket skriver bl.a. att mot bakgrund\r\nav landstingens dominerande ställning på\r\nmarknaden för primärvårdstjänster är det av vikt\r\natt landstingen beaktar frågor som berör\r\nkonkurrensneutralitet.</pre><pre>Verket skriver också att hälso- och sjukvården är\r\nspecialreglerad och att utformningen av nuvarande\r\nfinansiella system ger offentligt drivna\r\nvårdproducenter klara konkurrensfördelar. Man\r\nsäger vidare att den landstingsdrivna vården\r\ndessutom ytterst garanteras av skattemedel, vilket\r\ninnebär ett lågt och oftast försumbart ekonomiskt\r\naffärsmässigt risktagande.</pre><pre>Det här är mycket klara signaler, tycker jag, från\r\nKonkurrensverkets sida. Jag vill fråga: Vad tänker\r\nstatsrådet göra fram till dess att vi är klara i HSU\r\n2000?</pre><pre>Anf. 270  Statsrådet BO KÖNBERG (fp):</pre><pre>Herr talman! Jag har i det svar som jag gav Göte\r\nJonsson på den direkta frågan pekat på åtgärder\r\nsom redan har vidtagits. Jag tänker då närmast på\r\nden stora vikt som har lagts vid\r\nkonkurrensneutraliteten i samband med\r\nhusläkarförslaget och också på att vi har den frågan\r\ni hög grad aktuell när vi inför hösten skall gå vidare\r\nför att öka konkurrensen inom sjukvården genom\r\natt fortsätta att montera ned de\r\netableringsbegränsningar som finns.</pre><pre>Anf. 271  GÖTE JONSSON (m):</pre><pre>Herr talman! Jag kritiserar inte statsrådet Könberg,\r\nutan här är det ju gamla kvarlevor sedan tidigare.\r\nJag förutsätter att det inte kan vara särskilt\r\ntillfredsställande för en liberal sjukvårdsminister\r\natt få de synpunkter som anförs från\r\nKonkurrensverket, och jag litar på\r\nsjukvårdsministerns ambition i de här\r\nsammanhangen.</pre><pre>När det gäller husläkarpropositionen är det alldeles\r\nklart att där finns förutsättningar att få en\r\nkonkurrensneutralitet, och det är viktigt att den\r\nkommer att fungera. Vi tog också upp detta i\r\ndebatten när riksdagen fattade beslut i den frågan.</pre><pre>Vad jag ser som angeläget är nästa steg, frågan om\r\nfri etablering för privatpraktiserande specialister på\r\nandra områden. Där är det, som jag ser det,\r\nutomordentligt viktigt att man från regeringens sida\r\nverkligen ser till att det blir konkurrensneutralitet.</pre><pre>Det gäller patientavgifterna. Det gäller formerna\r\nför hur man skall verka. Det gäller en rad olika\r\nproblemställningar som måste lösas och att det\r\nockså där ges samma garantier som inom\r\nhusläkarpropositionens förslag och de beslut som\r\nriksdagen fattade när det gäller primärvården i den\r\ndelen.</pre><pre>f405 &gt; Anf. 272  Statsrådet BO KÖNBERG (fp):f429 &gt; \r\nf411 &gt; Herr talman! Jag är övertygad om att Göte\r\nJonsson och jag har samma inställning till vikten\r\nav konkurrens i samhället. Konkurrensen har ett\r\nvärde för att man i hela samhället skall kunna få\r\nen verksamhet som är bättre och billigare än om\r\nman inte har konkurrens. Konkurrens inom\r\nsektorer som i huvudsak finansieras av någon\r\nannan än konsumenten, s.k.\r\ntredjepartsbetalning, ställer dock oss - såväl\r\nriksdag som regering - inför speciella problem,\r\nsom vi slipper på andra marknader där kunden\r\nstår för hela kostnaden.\r\nf411 &gt; I husläkarförslaget har vi klarat av\r\nbalansgången mellan etableringsfriheten och\r\nkostnadskontrollen genom den speciella\r\nkonstruktionen att en stor del av husläkarens\r\nersättning kommer att bestämmas av antalet\r\npatienter. Jag tror dock att det kommer att visa sig\r\nvara något svårare att klara av den uppgift som vi\r\nhar föresatt oss att klara av, nämligen att ta bort\r\netableringsbegränsningarna inom andra områden\r\ndär man inte kan använda denna metod. Vi\r\nstuderar för närvarande försök både i Sverige och\r\ni andra länder för att även på det området kunna\r\nklara av avvägningen mellan etableringsfrihet och\r\nkostnadskontroll.\r\nf405 &gt; Anf. 273  GÖTE JONSSON (m):f429 &gt; \r\nf411 &gt; Herr talman! Svårigheter, statsrådet Könberg,\r\när till för att övervinnas. Jag är medveten om att\r\ndet finns svårigheter. Men som jag ser det är det\r\nangeläget att också när det gäller den\r\netableringsrätt som det har gått ut signaler om i\r\nregeringsdeklarationen och\r\nkompletteringspropositionen verkligen leder till\r\nreell konkurrens.\r\nf411 &gt; Om vi har en effektiv konkurrens får vi en\r\nbättre kvalitetskontroll. Konkurrens ger faktiskt\r\nkvalitetsfördelar. Vi får också ekonomiska\r\nfördelar, förutsatt att vårdgivarna konkurrerar på\r\nlika villkor. Nu finns det ganska alarmerande\r\nuppgifter utifrån landet där det framgår att det är\r\nsvårt för enskilda privata vårdgivare i sjukvården\r\natt driva verksamheten vidare. Det finns exempel\r\npå verksamheter som har gått i konkurs, kanske\r\nberoende på att landstingen,\r\nsjukvårdshuvudmännen, har prioriterat sin egen\r\nverksamhet. Jag förutsätter ändock att vi skall\r\nfinna vettiga lösningar på den här punkten. Det är\r\nutomordentligt angeläget att så sker.\r\nf416 &gt; f411 &gt; Överläggningen var härmed avslutad.\r\nf401 &gt; 45 §  Svar på fråga 1992/93:743 om in\r\nvitrofertiliseringf429 &gt; \r\nf405 &gt; Anf. 274  Statsrådet BO KÖNBERG (fp):f429 &gt; \r\nf411 &gt; Herr talman! Barbro Westerholm har frågat\r\nmig vilka åtgärder jag avser att vidta för att hälso-\r\noch sjukvårdslagens målsättning om vård på lika\r\nvillkor skall kunna garanteras.\r\nf411 &gt; Barbro Westerholm säger att vissa landsting\r\ninte längre kommer att stå för kostnaderna för in\r\nvitrofertilisering och att detta innebär att\r\npatienter i olika delar av landet inte längre har\r\ntillgång till en hälso- och sjukvård på lika villkor.\r\nf411 &gt; Enligt vad jag erfarit bereder Socialstyrelsen\r\nför närvarande ett par ärenden som rör den här\r\nfrågan. Beredningen av dessa ärenden kommer\r\nenligt uppgift från Socialstyrelsen att vara klar på\r\nförsommaren.\r\nf405 &gt; Anf. 275  BARBRO WESTERHOLM (fp):f429 &gt; \r\nf411 &gt; Herr talman! Det är bra att Socialstyrelsen är\r\npå bettet. Barnlöshet kan bero på olika sjukliga\r\nförändringar antingen hos kvinnan eller hos\r\nmannen. Hos kvinnan kan det vara fråga om\r\nhoplödda äggledare eller äggstockar som inte\r\nfungerar. Hos mannen kan det vara så att\r\nproduktionen av sädesceller inte är\r\ntillfredsställande. Dessa problem kan behandlas\r\npå olika sätt.\r\nf411 &gt; Som jag ser det skall sjukvården antingen\r\nbetala för alla de olika behandlingsmetoder som\r\nfinns för att lösa problemet med barnlöshet eller\r\nockså skall man undanta hela komplexet. Det\r\ndiskuteras om det är en rättighet att få barn eller\r\ninte. Man får dock inte plocka bort en metod av\r\nflera. Då riskerar man också att styra över\r\nbehandlingen så att man i det här fallet t.ex.\r\nreparerar de förstörda äggledarna. Det kan i sin\r\ntur kanske bli mycket dyrare än de 18 000-\r\n2300 kronor som en provrörsbefruktning\r\nkostar i dagsläget, och där resultaten blir bättre\r\noch bättre.\r\nf411 &gt; Menar man allvar med att ha en hälso- och\r\nsjukvårdslag som garanterar alla vård på lika\r\nvillkor i olika delar av landet, anser jag att man\r\nmåste se på hela komplexet. Man får inte göra\r\nundantag i vissa landsting. Det kan t.ex. leda till\r\natt kvinnor som bor i sådana landsting väljer att\r\nsöka vård i andra landsting där man är mer\r\ngenerös med ersättningen.\r\nf405 &gt; Anf. 276  Statsrådet BO KÖNBERG (fp):f429 &gt; \r\nf411 &gt; Herr talman! Den här frågan är svår och\r\nkomplicerad. Det beror litet grand på hur man\r\nhanterar den i olika landsting. Det är en\r\navvägningsfråga. Det kan vara så att skillnader\r\nuppstår på grund av att man har en viss\r\nbehandling i ett landsting medan man inte har det\r\ni ett annat eller också uppstår skillnader när man\r\nhar olika långa köer. Jag ser fram emot att få\r\nmaterialet från Socialstyrelsen för att sätta mig in\r\ni frågan.\r\nf405 &gt; Anf. 277  BARBRO WESTERHOLM (fp):f429 &gt; \r\nf411 &gt; Herr talman! Jag instämmer också i detta. Det\r\nhär är också en fråga för Prioriteringsutredningen\r\natt ta ställning till.\r\nf416 &gt; f411 &gt; Överläggningen var härmed avslutad.\r\nf401 &gt; 46 §  Svar på fråga 1992/93:741 om reglerna om\r\nbeskattning av arvf429 &gt; \r\nf405 &gt; Anf. 278  Statsrådet BO LUNDGREN (m):f429 &gt; \r\nf411 &gt; Herr talman! Pehr Löfgreen har frågat mig\r\nvilka åtgärder jag är beredd att överväga för att\r\ndödsbon inte skall förlora pengar på en föråldrad\r\narvsbeskattning.\r\nf411 &gt; Jag delar uppfattningen att arvsbeskattningen i\r\nvissa hänseenden är något föråldrad och att\r\nreglerna ibland är onödigt krångliga. Mot\r\nbakgrund av bl.a. detta genomförs för närvarande\r\nen översyn av arvsskattereglerna i\r\nFinansdepartementet. Först när det arbetet är\r\nslutfört är jag beredd att närmare redogöra för de\r\nåtgärder jag är beredd att vidta.\r\nf405 &gt; Anf. 279  PEHR LÖFGREEN (m):f429 &gt; \r\nf411 &gt; Herr talman! Jag skall be att få tacka statsrådet\r\nför det här korta svaret. Jag hoppas att det här är\r\nnågonting som statsrådet nu kommer att arbeta\r\nför så att vi får en lösning på dessa\r\narvsbeskattningsfrågor. I övrigt är jag i stort sett\r\nbelåten med svaret, men jag hoppas verkligen att\r\nstatsrådet förstår allvaret i att det för många\r\nmänniskor kan uppstå mycket stora bekymmer.\r\nf405 &gt; Anf. 280  Statsrådet BO LUNDGREN (m):f429 &gt; \r\nf411 &gt; Herr talman! Jag är fullt medveten om de\r\nproblem som arvsbeskattningen ställer till med\r\nbåde vad gäller den nivå som åtminstone fanns\r\ntidigare och det nuvarande regelsystemet. Vi ser\r\nen hel del fall i departementet i samband med\r\növerklaganden, besvär m.m. Det finns anledning\r\natt vidta åtgärder och att se till att nivån blir\r\nrimlig.\r\nf405 &gt; Anf. 281  PEHR LÖFGREEN (m):f429 &gt; \r\nf411 &gt; Herr talman! Jag vill påminna om att det finns\r\nett antal fall där människor på grund av ren otur\r\nhar fått väldigt stora skatter vid dödsfall. Därför\r\nhoppas jag att statsrådet snarast tittar på det här\r\nproblemet och inte väntar tills hela utredningen är\r\nklar. Statsrådet bör verkligen bemöda sig om att\r\ntitta på det här.\r\nf405 &gt; Anf. 282  Statsrådet BO LUNDGREN (m):f429 &gt; \r\nf411 &gt; Herr talman! Vi kommer självfallet att göra\r\ndet. Det finns naturligtvis tidsgränser som ibland\r\nverkar besvärliga. Men man kommer ju inte ifrån\r\natt tidsgränser gäller. Det stora problemet är i\r\nförsta hand de skattesatser som har gällt. De är\r\nväsentligt sänkta nu. Det finns dock anledning att\r\ngå vidare, och det kommer vi också att göra.\r\nf405 &gt; Anf. 283  PEHR LÖFGREEN (m):f429 &gt; \r\nf411 &gt; Herr talman! Jag är fullt på det klara med att\r\ndet har skett en betydlig förbättring just i den här\r\nskattefrågan. Men för vissa enskilda människor är\r\ndet fortfarande mycket orättvist. Därför hoppas\r\njag nu att det skall bli full fart på detta. I övrigt\r\ntackar jag så mycket.\r\nf416 &gt; f411 &gt; Överläggningen var härmed avslutad.\r\nf401 &gt; 47 §  Svar på fråga 1992/93:742 om bankstödet och\r\nbankens företagsförvärvf429 &gt; \r\nf405 &gt; Anf. 284  Statsrådet BO LUNDGREN (m):f429 &gt; \r\nf411 &gt; Herr talman! Jan Sandberg har frågat mig vilka\r\nåtgärder jag är beredd att överväga om banker\r\nsom kan vara beroende av offentligt stöd planerar\r\natt genomföra riskfyllda företagsförvärv.\r\nf411 &gt; Handläggningen av ärenden om stöd till bl.a.\r\nbanker sköts som bekant i ett första skede av\r\nBankstödsnämnden. För att nämnden skall få en\r\nbild av bankens situation är den stödsökande\r\nbanken skyldig att lämna den information som\r\nbehövs för att det skall kunna avgöras om banken\r\nbehöver stöd och, om så är fallet, i vilken\r\nomfattning, form osv. stöd bör utgå.\r\nf411 &gt; Däremot föreligger ingen skyldighet för en\r\nstödsökande bank att, innan ett avtal om statligt\r\nstöd har träffats, rapportera affärshändelser i\r\nrörelsen. En sådan ordning skulle innebära att\r\nstaten tog på sig ansvaret för verksamheten i alla\r\nsådana banker. Det vore inte önskvärt - ansvaret\r\nför att sköta företagen måste ligga hos företagets\r\nledning och dess ägare.\r\nf411 &gt; I samband med att stöd lämnas till ett institut\r\nkan dock olika slags villkor ställas upp för stödet.\r\nStaten kan i detta skede exempelvis kräva att\r\ninstitutet vidtar vissa strukturrationaliseringar,\r\nt.ex. avvecklar viss rörelse. Staten kan också\r\nställa krav på att utvidgning av verksamheten till\r\nandra affärsområden inte får ske tills, exempelvis,\r\nstatligt stöd har återbetalats. Kännedom om dessa\r\nmöjligheter till krav från staten bör leda till att\r\nstödsökande banker inte genomför\r\nföretagsförvärv som inte är till påtaglig nytta för\r\nden egna bankens egentliga verksamhet.\r\nf416 &gt; f411 &gt; Då Jan Sandberg, som framställt frågan,\r\nanmält att han var förhindrad att närvara vid\r\nsammanträdet, medgav tredje vice talmannen att\r\nPehr Löfgreen i stället fick delta i överläggningen.\r\nf405 &gt; Anf. 285  PEHR LÖFGREEN (m):f429 &gt; \r\nf411 &gt; Herr talman! Jag ber att å Jan Sandbergs\r\nvägnar få tacka för svaret om bankstödet och\r\nbankens företagsförvärv. Tack herr statsråd.\r\nf416 &gt; f411 &gt; Överläggningen var härmed avslutad.\r\nf401 &gt; 48 §  Svar på fråga 1992/93:755 om hundskattenf429 &gt; \r\nf405 &gt; Anf. 286  Statsrådet BO LUNDGREN (m):f429 &gt; \r\nf411 &gt; Herr talman! Lennart Fremling har frågat mig\r\nnär resultat kan väntas av det arbete som pågår\r\ninom regeringskansliet i syfte att förändra\r\nreglerna om hundskatt.\r\nf411 &gt; Den översyn av hundskatten som åberopas av\r\nskatteutskottet, och som Lennart Fremling\r\nrefererar till, pågår i Finansdepartementet.\r\nCentrala frågor är en bedömning av behovet av\r\nfortsatt hundregistrering och det kommunala stöd\r\ntill djursjukhusen som betalas genom\r\nhundskattemedlen. Min förhoppning är att det\r\nunder hösten 1993 skall kunna bli möjligt att\r\nförelägga riksdagen en samlad bedömning av\r\nhundskattens framtid.\r\nf405 &gt; Anf. 287  LENNART FREMLING (fp):f429 &gt; \r\nf411 &gt; Herr talman! Jag ber att få tacka för svaret. Jag\r\nuppfattar det som mycket positivt. Kan man\r\nräkna med att det kommer en proposition under\r\nhösten i sådan tid att dessa förändringar kan börja\r\ngälla redan fr.o.m år 1994?\r\nf405 &gt; Anf. 288  Statsrådet BO LUNDGREN (m):f429 &gt; \r\nf411 &gt; Herr talman! Det vore fel av mig att utlova en\r\nproposition vid en viss tidpunkt och att säga när\r\nikraftträdandet i så fall skall ske.\r\nf411 &gt; Det är inte någon hemlighet att jag menar att vi\r\nskall ta bort den obligatoriska hundskatten. Men\r\ndet finns en del problem. Bland de mera\r\nväsentliga är att vissa kommuner i dag genom\r\nhundskattemedel bestrider kostnader för\r\ndjursjukhus. Det finns konstitutionella problem\r\nbeträffande möjligheterna för kommunerna att\r\npå annat sätt ge medel till djursjukhus i andra\r\nkommuner.\r\nf411 &gt; Detta är frågor som är så pass väsentliga att vi\r\ntrots allt måste bedöma vilka risker och problem\r\nsom kan finnas. Jag vågar därför inte definitivt\r\nlova något. Men jag antar att det under hösten\r\n1993 skall vara möjligt att genomföra någonting.\r\nf405 &gt; Anf. 289  LENNART FREMLING (fp):f429 &gt; \r\nf411 &gt; Herr talman! Om jag har förstått saken rätt är\r\ndet i dag inte möjligt för en kommun att sätta ner\r\nhundskatten till noll och avstå från att ha ett\r\nsärskilt hundskatteregister, om man så skulle\r\nönska. Ingår det i övervägandena att göra det\r\nfrivilligt för kommunerna att ha en hundskatt?\r\nf405 &gt; Anf. 290  Statsrådet BO LUNDGREN (m):f429 &gt; \r\nf411 &gt; Herr talman! Utan att ha förankrat detta i\r\nregeringen i dess helhet anser jag att man borde\r\neftersträva möjligheter för kommunerna att\r\nfrivilligt kunna ta ut exempelvis avgiftsmedel för\r\natt täcka särskilda kostnader.\r\nf411 &gt; Ett problem i det sammanhanget är att sådana\r\navgifter som tas ut av en kommun inte kan\r\nanvändas för att bestrida kostnader för\r\ndjursjukhus annat än vad avser djur från den egna\r\nkommunen. Detta kan skapa vissa problem. Det\r\när sådana frågor som för närvarande bereds.\r\nf411 &gt; Detta må synas vara en liten fråga, men det är\r\ntrots allt viktigt att göra en rejäl bedömning av\r\neventuella problem.\r\nf405 &gt; Anf. 291  LENNART FREMLING (fp):f429 &gt; \r\nf411 &gt; Herr talman! Jag ber att få tacka för svaret. Jag\r\nlitar på skatteministerns ambitioner i denna fråga.\r\nf416 &gt; f411 &gt; Överläggningen var härmed avslutad.\r\nf401 &gt; 49 §  Svar på fråga 1992/93:759 om\r\nmarknadsföringen av Absolut Vodkaf429 &gt; \r\nf405 &gt; Anf. 292  Statsrådet BO LUNDGREN (m):f429 &gt; \r\nf411 &gt; Herr talman! Karin Israelsson har frågat mig\r\ndels vilka motiv det finns för att exploatera\r\nAbsolut Vodka i anslutning till en kommande\r\nutställning i Sydkorea, dels vilka mål regeringen\r\nhar för avsikt att formulera för att begränsa\r\nskadeverkningarna av försäljningen av Absolut\r\nVodka utanför landets gränser. Karin Israelsson\r\nnämner som bakgrund till frågorna att Sverige har\r\nantagit Världshälsoorganisationens dokument\r\nEuropean Alcohol Action Plan, som bl.a. innebär\r\natt länderna skall sträva efter att minska\r\nalkoholkonsumtionen med 25 % fram till år 2000.\r\nHon nämner även att Sverige i förhandlingar med\r\nEG sagt sig ha höga ambitioner vad avser de\r\nhälsopolitiska målen. Det är, enligt Karin\r\nIsraelsson, i sken av detta anmärkningsvärt att\r\nVin  &amp;  Sprit AB aviserar sitt deltagande vid\r\nnämnda utställning i Sydkorea.\r\nf411 &gt; Enligt vad jag har inhämtat har Vin  &amp;  Sprit\r\nefter ett flertal förfrågningar från Sveriges\r\nexportråd lovat att sponsra Sveriges och Norges\r\nexportråds gemensamma paviljong med 50 000\r\nkronor under utställningen. För detta erhåller Vin\r\n &amp;  Sprit en kvadratmeters annonsyta som kommer\r\natt upptas av en tavla med motiv som anknyter till\r\nvarumärket Absolut Vodka. I förhållande till\r\nalkoholindustrins marknadsföring i övrigt\r\nframstår Vin  &amp;  Sprits s.k. exploatering av\r\nAbsolut Vodka i just detta sammanhang som\r\nrelativt begränsad.\r\nf411 &gt; Den nuvarande svenska alkoholpolitikens\r\nriktlinjer slogs fast av riksdagen i beslut under\r\nslutet av 1970-talet. Ett resultat av besluten är\r\nlagarna om handel med drycker och tillverkning\r\nav drycker, vilka inte ändrade Vin  &amp;  Sprits\r\nmöjlighet och ensamrätt att tillverka och\r\nexportera spritdrycker.\r\nf411 &gt; Vin  &amp;  Sprit, vars styrelse för övrigt består av\r\nbl.a. riksdagsledamöter, har valt att tillverka sprit\r\noch sälja den på även andra marknader än den\r\nsvenska. Självfallet har bolaget att följa den\r\nlagstiftning och de regelverk som gäller i de länder\r\ndär man är verksam. I Sverige marknadsförs\r\nsåledes inte de spritdrycker bolaget tillverkar på\r\nannat sätt än utländska spritdrycker. I andra\r\nländer kan Absolut Vodka, liksom andra\r\nspritdrycker, marknadsföras på de sätt den lokala\r\nlagstiftningen medger.\r\nf411 &gt; För att konkret svara på Karin Israelssons\r\nförsta fråga, vill jag framhålla att bolagets motiv\r\nför att deltaga vid utställningen närmast är att\r\nbidra till att finansiera den svensk-norska\r\npaviljongen. För detta erhålls naturligtvis en viss\r\nuppmärksamhet för varumärket Absolut Vodka.\r\nf411 &gt; När det gäller den andra frågan, som egentligen\r\nborde ställas till socialministern, är mitt svar att\r\ndet inte är min uppgift att ta initiativ till att\r\nformulera mål för att begränsa\r\nskadeverkningarna av Absolut Vodka, eller andra\r\nspritdrycker, i utlandet. Det måste enligt min\r\nmening vara upp till resp. land att utforma sin\r\negen alkoholpolitik och sina egna\r\nalkoholpolitiska målsättningar. Såvitt jag vet\r\nbestår Världshälsoorganisationens plan, som\r\nKarin Israelsson hänvisar till i sin fråga, bl.a. av\r\nen rekommendation till resp. land att se över sin\r\nalkoholpolitik och omformulera den om så\r\nerfordras. För övrigt avser planen\r\nVärldshälsoorganisationens Europaregion, till\r\nvilken Sydkorea inte hör.\r\nf411 &gt; Till sist vill jag bekräfta att Sverige har höga\r\nambitioner i medlemskapsförhandlingarna vad\r\navser de svenska alkoholpolitiska målen. Strävan\r\nfrån svensk sida är att även som medlem av EG\r\neffektivt kunna verka för en lägre\r\nalkoholkonsumtion i Sverige.\r\nf405 &gt; Anf. 293  KARIN ISRAELSSON (c):f429 &gt; \r\nf411 &gt; Herr talman! Jag ber att få tacka statsrådet Bo\r\nLundgren för ett långt och utförligt svar.\r\nAnledningen till min fråga är att jag fått rapporter\r\nom att man i den utställning som planeras i\r\nSydkorea kommer att marknadsföra Absolut\r\nVodka. Med kännedom om Vin  &amp;  Sprits tidigare\r\nsätt att marknadsföra sina produkter känner jag\r\nen stark oro för att man kommer att vara ganska\r\nså pådrivande även vid denna expo.\r\nf411 &gt; Nu har jag inte haft tillgång till mässkatalog,\r\noch jag har inte kunnat kontrollera hur pass stor\r\nyta som Vin  &amp;  Sprit har tilllgång till. Man borde\r\nsamtidigt kritisera Sveriges exportråd för att det\r\ni detta sammanhang inte har kunnat finna någon\r\nannan sponsor än Vin  &amp;  Sprit när det gäller att\r\nmarknadsföra Sverige. Vi hade kanske haft\r\nmöjlighet att marknadsföra\r\ndemokratiseringsprocessen, folkrörelser och\r\nsådant som är positivt för Sveriges del.\r\nf411 &gt; Jag tar här Sveriges agerande inom Europa som\r\nett exempel. Jag tycker att det är viktigt att vi\r\nagerar på samma sätt och ställer samma krav när\r\ndet gäller Sydkorea som när det gäller\r\nalkoholpolitiken i Europa. Vi är inne i ett känsligt\r\nskede i förhandlingarna om att få behålla\r\nmonopolen i Sverige i ett EG-sammanhang. Vi\r\ngår då själva ut och marknadsför produkter på det\r\nsätt som man också tidigare har gjort från Vin  &amp; \r\nSprits sida.\r\nf411 &gt; Man har inte hesiterat att anföra att det finns\r\nstora problem i utvecklingsländerna. Ändå har\r\nman marknadsfört Absolut Vodka på ett ganska\r\nohämmat sätt. De debatter som har förts, inte\r\nminst i riksdagen, har bidragit till att man har\r\nbegränsat den marknadsföringen. Jag kan givetvis\r\ninte anklaga statsrådet för den marknadsföring\r\nsom nu sker, utan får väl nöja mig med det svar\r\nsom har givits.\r\nf405 &gt; Anf. 294  Statsrådet BO LUNDGREN (m):f429 &gt; \r\nf411 &gt; Herr talman! Jag tror att Karin Israelsson och\r\njag är helt överens om att vi skall ha som ambition\r\natt ha så starka begränsningar som möjligt av\r\nalkoholkonsumtionen. Vi kan ha olika slutliga\r\nmålsättningar i detta avseende. De kan alltid\r\ndiskuteras. Jag hör till dem som tror att man med\r\nen moderation i detta avseende kan uppnå en bra\r\npolitik.\r\nf411 &gt; Det är viktigt att begränsa\r\nalkoholkonsumtionen, inte minst vad gäller\r\nungdomar. Det är ett av skälen till att jag är\r\nmycket glad över att den alkoholskattereform\r\nsom genomfördes i fjol har lett till en\r\növerströmning av konsumtionen från starkare till\r\nsvagare drycker, bl.a. genom införandet av ett\r\nsvagare starköl. Det leder till en minskad total\r\nalkoholkonsumtion. Det är den ambition som jag\r\nhar och som vi rimligen är överens om.\r\nf411 &gt; Sedan är det fråga om i vad mån ett svenskt\r\nföretags, i det här fallet Vin  &amp;  Sprit AB:s,\r\nmarknadsföring kan skada alkoholpolitiken i\r\nSverige eller i andra länder. Självfallet är\r\nföretaget mycket lojalt både vad avser de svenska\r\nreglerna och de regler som gäller i andra länder.\r\nMen de andra länderna beslutar själva om sina\r\nregler och driver sin alkoholpolitik.\r\nf410 &gt; Jag har svårt att se att Sverige skulle vinna på att\r\nVin  &amp;  Sprit går utöver dessa regler i andra länder.\r\nJag tycker att de på ett bra och effektivt sätt\r\nfullgör sina skyldigheter att följa resp. lands\r\nregler när det gäller marknadsföring av alkohol.\r\nf405 &gt; Anf. 295  KARIN ISRAELSSON (c):f429 &gt; \r\nf411 &gt; Herr talman! Precis som statsrådet säger i sitt\r\nsvar, kommer vi in på socialministerns område.\r\nDet är viktigt att de alkoholpolitiska mål som vi\r\nhar, genomströmmar hela regeringen, oavsett\r\nvilket departement det gäller. Jag tror att det blir\r\nän mer viktigt i framtiden, eftersom vi vid en\r\ntillhörighet till EG kommer att ha behov av att\r\nverkligen trycka starkt på de förebyggande\r\ninsatserna. Information och skydd av de unga\r\ningår där som en viktig del i alkoholpolitiken.\r\nf411 &gt; Jag har följt Vin  &amp;  Sprits agerande när det\r\ngäller Absolut Vodka under ett antal år och sett\r\ndet annonsmaterial och den marknadsföring som\r\nman har lagt ner på försäljningen. Det känns litet\r\noroande att de nu tar steget till Sydkorea, som är\r\nett land där man inte har starksprit med mer än\r\n20 % alkoholinnehåll.\r\nf405 &gt; Anf. 296  Statsrådet BO LUNDGREN (m):f429 &gt; \r\nf411 &gt; Herr talman! Jag vet att Vin  &amp;  Sprit AB lojalt\r\nföljer de regler som gäller. De har inte någon\r\nambition att försämra en alkoholpolitisk\r\nsituation. Jag konstaterar också att den produkt\r\nsom de marknadsför inte är inriktad mot\r\nkonsumtion i berusningssyfte. Det är en produkt\r\nsom finns i ett helt annat marknadssegment. Men\r\nvi kanske inte skall fördjupa oss i dessa detaljer.\r\nf405 &gt; Anf. 297  KARIN ISRAELSSON (c):f429 &gt; \r\nf411 &gt; Herr talman! Det kanske inte tillhör debatten,\r\nmen när man marknadsför alkohol vet man aldrig\r\ni vilket syfte den kommer att användas av\r\nbrukaren. Vi vet att beroendet av alkohol är\r\nganska bekymmersamt. Det skapar stora\r\nproblem. Det skall vi förhindra med en måttfull\r\nmarknadsföring. Det glädjer mig om Vin  &amp;  Sprit\r\nhar kommit fram till det.\r\nf411 &gt; Det finns inte heller något i avtalet som säger\r\natt Vin  &amp;  Sprit skall marknadsföra produkter. Det\r\nfinns ingenting som förbjuder dem, men det finns\r\nheller ingenting som säger att de skall vara så\r\npådrivande som de dock har varit.\r\nf411 &gt; Den export som sker av Absolut Vodka ger\r\nnaturligtvis stora inkomster till statskassan också.\r\nDet kan vi inte bortse ifrån. Det är viktigt att man\r\nföljer den politik som finns i resp. land. Det finns\r\ningen anledning att bredda kundkretsen.\r\nf405 &gt; Anf. 298  Statsrådet BO LUNDGREN (m):f429 &gt; \r\nf411 &gt; Herr talman! Den marknadsföring som Vin  &amp; \r\nSprit ägnar sig åt när det gäller Absolut Vodka är\r\ninriktad på att få den som ändå avser att\r\nkonsumera vodka att välja Absolut Vodka\r\nsnarare än något annat märke.\r\nf405 &gt; Anf. 299  KARIN ISRAELSSON (c):f429 &gt; \r\nf411 &gt; Herr talman! Det är möjligt att tanken är den,\r\nmen jag är inte alldeles säker på att man lyckas\r\nmed det.\r\nf416 &gt; f411 &gt; Överläggningen var härmed avslutad.\r\nf401 &gt; 50 §  Svar på fråga 1992/93:764 om ansvaret för\r\nfastighetsjuridisk rådgivningf429 &gt; \r\nf405 &gt; Anf. 300  Statsrådet BO LUNDGREN (m):f429 &gt; \r\nf411 &gt; Herr talman! Inga-Britt Johansson har frågat\r\nnäringsministern var han avser att lägga ansvaret\r\nför den fastighetsjuridiska rådgivningen i\r\nfortsättningen, när länsbostadsnämnderna läggs\r\nner och deras uttalade ansvar för sådan\r\nrådgivning försvinner.\r\nf411 &gt; Arbetet inom regeringen är så fördelat att det\r\när jag som skall svara på frågan.\r\nf411 &gt; Det är riktigt att länsbostadsnämnderna har\r\nhaft i uppgift att lämna enskilda personer råd och\r\nupplysningar i juridiska frågor som har att göra\r\nmed anskaffning och innehav av småhus.\r\nSkyldigheten infördes 1984 mot bakgrund av de\r\nbedömningar som den dåvarande regeringen\r\ngjorde om behovet av individuell rådgivning i\r\nbyggnadstekniska och fastighetsjuridiska frågor.\r\nUtgångspunkten för dessa bedömningar var,\r\nsåvitt jag har kunnat finna, att de problem som\r\nkonsumenterna på den tiden ställdes inför ofta\r\nvar mycket komplicerade och hängde ihop med\r\nde statliga regelsystemen och de brister i\r\nkonsumentskyddet som då fanns.\r\nf411 &gt; Sedan de bedömningar gjordes som ledde till\r\n1984 års beslut har mycket ändrats. Låne- och\r\nbyggregler har förenklats. Husköparens\r\nrättsställning gentemot säljaren/producenten har\r\nförbättrats. Kraven på fastighetsmäklare har\r\nskärpts. Hus som byggs med statligt stöd skall ha\r\nett tioårigt konsumentskydd, för att nämna några\r\nfaktorer.\r\nf411 &gt; Regeringen har inte ansett att uppgiften att\r\nlämna fastighetsjuridisk rådgivning bör föras över\r\ntill någon annan statlig myndighet i samband med\r\natt länsbostadsnämnderna läggs ner vid utgången\r\nav 1993. Jag kan inte mot bakgrund av alla\r\nförändringar som har skett sedan 1984 se något\r\navgörande skäl till att i dag etablera statliga\r\nresurser för att i särskild ordning lämna\r\nfastighetsjuridisk rådgivning till en viss grupp\r\nbostadskonsumenter.\r\nf405 &gt; Anf. 301  INGA-BRITT JOHANSSON (s):f429 &gt; \r\nf411 &gt; Herr talman! Jag ber att få tacka statsrådet för\r\nsvaret. Det var intressant att få reda på vilket\r\nstatsråd som var ansvarig för den här frågan. Jag\r\nblev nämligen hänvisad till industriministern.\r\nf411 &gt; Låt mig säga att jag inte delar ministerns\r\nuppfattning. Bakgrunden till min fråga är en\r\nrapport från Konsumentverket som kom ut för\r\nnågon månad sedan. De har låtit SCB göra en\r\nintervjuundersökning hos ett antal\r\nsmåhusbyggare som har byggt med egen\r\nentreprenad. Det gäller styckbyggda hus. Den\r\nundersökningen visar på en ganska förskräckande\r\nsituation.\r\nf411 &gt; 24 % av husen i 1989 års produktion har t.ex.\r\ninte slutbesiktigats. 62 % av husen har inte\r\ngarantibesiktigats. 25 % av husen har fel och\r\nbrister i golv, 35 % har fel och brister i fönster och\r\ndörrar, 19 % har icke obetydliga eller allvarliga\r\nfel när det gäller bad och dusch osv.\r\nf411 &gt; Det visar sig att konsumenterna har haft svårt\r\natt hitta rätt i djungeln. En del hade t.ex. inte hört\r\ntalas om det tioåriga konsumentskyddet. De säger\r\natt säljarna var mest intresserade av att visa\r\nplanlösning och liknande. Man var inte\r\nintresserad av att informera om allt runt omkring.\r\nDet samma gällde långivarna. I det här skedet var\r\nde mycket intresserade av att låna ut pengar. Det\r\när min bestämda uppfattning att det fortfarande\r\nbehövs en fastighetsjuridisk rådgivning, trots att\r\nkonsumentskyddet har stärkts via lagstiftning.\r\nf405 &gt; Anf. 302  Statsrådet BO LUNDGREN (m):f429 &gt; \r\nf411 &gt; Herr talman! De exempel som Inga-Britt\r\nJohansson redovisar tyder på att det system vi har\r\nhaft hittills inte har fungerat. Det kan ju faktiskt\r\nvara så att man med alltför uttalade ambitioner att\r\nge rådgivning och ta ansvar via statliga\r\nmyndigheter, tar man så mycket ansvar från de\r\nenskilda individerna att de inte längre tror att de\r\nsjälva behöver sätta sig in i saker. Jag säger inte\r\natt det alltid är på det viset.\r\nf411 &gt; Jag inser att det behövs ett regelsystem,\r\nansvarighetsregler och mycket annat eftersom\r\ndetta är en situation där en enskild husköpare\r\neller den som köper en lägenhet har det\r\nbesvärligt. Det krävs den typen av regelsystem.\r\nf411 &gt; Sedan är jag övertygad om att det viktigaste är\r\natt hjälpa de enskilda att själva skaffa sig sådan\r\ninformation att de kan ställa relevanta frågor. Det\r\ngamla systemet har uppenbarligen inte varit till\r\nfyllest, som Inga-Britt Johansson säger.\r\nf405 &gt; Anf. 303  INGA-BRITT JOHANSSON (s):f429 &gt; \r\nf411 &gt; Herr talman! Jag håller med om att det inte har\r\nfungerat riktigt som det borde ha gjort. Men det\r\nblir ju inte bättre av att man lägger ner det helt\r\noch hållet. Informationen borde förbättras\r\nnågonstans.\r\nf411 &gt; Konsumentvägledarna i de kommuner där det\r\nfinns sådana, säger själva att de inte har den\r\nkompetens som behövs för att svara på de frågor\r\nsom kommer från konsumenterna. I dag har\r\nkonsumenterna ingenstans att vända sig, även om\r\nde förstår att de borde ha bättre rådgivning innan\r\nde ger sig in i sitt livs kanske största affär. En del\r\nav dessa människor går i personlig konkurs därför\r\natt de inte klarar av att rätta till problemen.\r\nf405 &gt; Anf. 304  Statsrådet BO LUNDGREN (m):f429 &gt; \r\nf411 &gt; Herr talman! Det krävs ett bra regelsystem med\r\nansvarighetsregler för dem som är involverade i\r\nen sådan affär. Det finns redan en hel del regler.\r\nf411 &gt; Sedan tror jag faktiskt uppriktigt att om vi\r\nskulle välja att bygga ut nuvarande system och\r\nlåta stat eller kommun och landsting ta över än\r\nmer av det som egentligen ligger i varje enskild\r\nmänniskas intresse att skaffa sig kunskap om,\r\nfinns det en risk att man blir passiv. Det finns\r\nnaturligtvis gott om instanser, privata rådgivare\r\noch andra, som skulle kunna ge den typ av råd\r\nsom behövs i en fastighetsaffär. Nu gäller det att\r\nåterge människor det ansvar de faktiskt har och\r\nden möjlighet att ta ansvar som de bör ha.\r\nf405 &gt; Anf. 305  INGA-BRITT JOHANSSON (s):f429 &gt; \r\nf411 &gt; Herr talman! Låt mig då fråga statsrådet vilka\r\nregler han är beredd att föreslå som innebär att\r\nsäljarna, företagen i det här fallet, åtar sig det\r\nansvar som de egentligen redan borde ha åtagit\r\nsig.\r\nf405 &gt; Anf. 306  Statsrådet BO LUNDGREN (m):f429 &gt; \r\nf411 &gt; Herr talman! Jag redovisade de regler som\r\ngäller konsumentskydd. Jag kan inte riktigt\r\nbedöma om de reglerna behöver ses över. Det är\r\nnågot som måste bedömas i särskild ordning. När\r\ndet här regelsystemet om fastighetsjuridisk\r\nrådgivning - som inte har fungerat enligt\r\nfrågeställaren själv - infördes 1984, var\r\nsituationen en helt annan än den är för\r\nnärvarande.\r\nf405 &gt; Anf. 307  INGA-BRITT JOHANSSON (s):f429 &gt; \r\nf411 &gt; Herr talman! Vi kan bara konstatera att det\r\nfortfarande inte fungerar, trots de lagar som nu\r\nfinns och som har funnits ett par år. Det är alltså\r\ninte tillräckligt, och någonting måste göras för att\r\nskydda de här människorna och för att hjälpa dem\r\natt få tag på den information de så väl behöver\r\ninnan de ger sig in i en sådan här affär.\r\nf405 &gt; Anf. 308  Statsrådet BO LUNDGREN (m):f429 &gt; \r\nf411 &gt; Herr talman! Som jag sade inledningsvis finns\r\ndet om man väljer att försöka ta över ansvaret\r\nfrån människorna en stor risk att de tror att de\r\ndärmed är skyddade. Jag tror att mycket av\r\nproblemet på detta liksom på många andra\r\nområden ligger där. Det gäller alltså att skapa bra,\r\nklara och enkla regler. Det gäller att ha\r\nansvarighetsregler och andra sådana regler, och\r\nsedan skall man se till att varje människa inser att\r\nde, om de inte själva har kompetens, säkert\r\nbehöver skaffa sig rådgivning. Sådan rådgivning\r\nfinns att få. Det har inte fungerat hittills, men det\r\nkan säkert fungera bättre när människorna får\r\ntillbaka ansvaret.\r\nf416 &gt; f411 &gt; Överläggningen var härmed avslutad.\r\nf401 &gt; 51 §  Svar på fråga 1992/93:766 om\r\nbostadssubventionernaf429 &gt; \r\nf405 &gt; Anf. 309  Statsrådet BO LUNDGREN (m):f429 &gt; \r\nf411 &gt; Herr talman! Oskar Lindkvist har med\r\nhänvisning till ''uppgifter om'' att\r\nbostadssubventionerna skall minskas med 500\r\nmiljoner kronor från den 1 januari 1994 frågat mig\r\nnär regeringen avser att presentera sitt förslag till\r\nhur besparingen skall läggas ut. Oskar Lindkvist\r\nställer frågan mot bakgrund av den osäkerhet som\r\nhan anser att ett sådant beslut skapat.\r\nf411 &gt; Låt mig inledningsvis klarlägga att\r\nfinansutskottet vid en senare tidpunkt samma dag\r\nsom Oskar Lindkvist ställde sin fråga justerade\r\nsitt betänkande rörande\r\nkompletteringspropositionen. När det gäller\r\nbostadssubventionerna förordar utskottets\r\nmajoritet att statens utgifter för räntebidrag\r\nreduceras stegvis under de närmaste tre åren.\r\nEnligt utskottet bör utgifterna för räntebidragen\r\nsålunda, efter hänsyn tagen till behovet av höjda\r\nbostadsbidrag, minskas med 0,5 miljarder kronor\r\nnetto för 1994, 1 miljard kronor netto för 1995 och\r\nmed 1,5 miljarder kronor för 1996.\r\nf411 &gt; Genom den överenskommelse som nu träffats i\r\nfinansutskottet skapas klarhet om den besparing\r\nav räntebidragskostnaderna med 3 miljarder\r\nkronor som regeringen och Socialdemokraterna\r\nvar överens om förra hösten. Jag är den förste att\r\nbeklaga att Socialdemokraterna senare visade sig\r\nvara oförmögna att fullfölja överenskommelsen.\r\nDärmed har det inte heller varit möjligt att, vid en\r\ntidigare tidpunkt, ge berörda fastighetsägare\r\nbesked om hur besparingen skall läggas ut.\r\nf411 &gt; I sitt betänkande framhåller finansutskottet, i\r\nlikhet med bostadsutskottet, vikten av att\r\nriksdagen så snart som möjligt kan fatta beslut i\r\ndetta ärende. Självfallet är det regeringens\r\nambition att, efter riksdagens ställningstagande,\r\nså snart det är möjligt återkomma till riksdagen\r\nmed en proposition om hur besparingarna bör\r\nläggas ut resp. år. Arbetsläget i\r\nFinansdepartementet är för närvarande mycket\r\nansträngt. Jag räknar dock med att regeringen\r\nskall kunna lämna riksdagen ett förslag till utlägg\r\nföre utgången av denna månad.\r\nf405 &gt; Anf. 310  OSKAR LINDKVIST (s):f429 &gt; \r\nf411 &gt; Herr talman! Jag tackar för svaret på min fråga.\r\nAv det svaret framgår att det skall komma en\r\nproposition före utgången av denna månad. Detta\r\när den första dagen på den nya månaden, så\r\npropositionen skall väl då komma under juni\r\nmånad 1993.\r\nf411 &gt; Jag hörde på Dagens eko för några dagar sedan\r\nen uppgift om att det skulle komma en\r\nproposition, som innebar en besparing på 500\r\nmiljoner under 1994, 1 miljard under 1995 och 1,5\r\nmiljarder under 1996. I nyhetsreferatet sade man\r\nsedan att detta för en trerumslägenheten kommer\r\natt innebära en extrakostnad på 250 kr i månaden.\r\nUnder det andra året kommer denna kostnad att\r\nbli 300 kr och under det tredje 400 kr, dvs.\r\nsammanlagt 900 kr. Dessutom kan man räkna\r\nmed att de beräknade ordinarie höjningarna, som\r\nbrukar framkomma genom överenskommelser,\r\nkommer att innebära en ungefär lika stor\r\nkostnad.\r\nf411 &gt; Jag påminde mig då om att Socialdemokraterna\r\nfaktiskt har träffat en överenskommelse med\r\nregeringen om besparingar på bostadsområdet,\r\nmen det har också träffats en överenskommelse\r\nom att sådana besparingar skall föregås av\r\nsamråd. Det samrådet har nu inte skett, utan\r\nregeringen har gjort upp med Ny demokrati om\r\nhur de här besparingarna skall ske. Detta är enligt\r\nmin mening inte bara att svika en\r\növerenskommelse utan också att sakna realiteter\r\nnär det gäller konsumenternas möjligheter att\r\nbetala de ökade kostnaderna.\r\nf405 &gt; Anf. 311  Statsrådet BO LUNDGREN (m):f429 &gt; \r\nf411 &gt; Herr talman! Vi får senare anledning att\r\nåterkomma till utformningen av propositionen.\r\nf411 &gt; Det är beklagligt att Oskar Lindkvist, när han\r\nnu plötsligt kommer ihåg att det träffades en\r\nuppgörelse, inte kommer ihåg att det är genom\r\nsocialdemokratiska problem i det samråd som har\r\nförevarit som ärendet har försenats.\r\nf411 &gt; Överenskommelsen i september 1992 innebar\r\nbesparingar i subventionerna på 3 miljarder\r\nkronor. Jag har själv haft den synpunkten att det\r\ngäller att lägga ut de här besparingarna så att de\r\nfår så små skadeverkningar som möjligt för\r\nenskilda, för fastighetsägare och för\r\nfinanssektorn. Jag har själv föreslagit att man bör\r\nfördela besparingarna på fler år än det enda år\r\nsom gällde i överenskommelsen.\r\nf411 &gt; Vi har inom Statsrådsberedningen haft en lång\r\ndiskussion med Socialdemokraterna, och under\r\nden diskussionen har det framkommit att\r\nSocialdemokraterna inte har avsett att ställa upp\r\npå vad som har överenskommits, i vart fall inte för\r\n1994.\r\nf411 &gt; Samråd har alltså skett, men\r\nSocialdemokraterna har i sin nyvunna\r\nopportunistiska roll insett att man inte skall stå för\r\nnågra besvärliga beslut alls, även om vi nu måste\r\nrätta till vad ni har ställt till tidigare. Vi måste ta\r\ndet ansvaret, och vi har därför sett till att förankra\r\ndetta på ett sätt som är rimligt, dvs. i en\r\nriksdagsmajoritet. Därmed kommer jag också att\r\nkunna lägga fram det förslag som jag borde ha\r\nlagt fram tidigare men som ju har försenats av\r\nSocialdemokraterna.\r\nf405 &gt; Anf. 312  OSKAR LINDKVIST (s):f429 &gt; \r\nf411 &gt; Herr talman! Bo Lundgren återkommer nu till\r\natt Socialdemokraterna inte står för sina\r\növerenskommelser, men han vet då om att han\r\ninte talar sanning. Han vet att han inte talar\r\nsanning. Han vet att när vi hade de här frågorna\r\nuppe i bostadsutskottet, för att ge ett yttrande till\r\nfinansutskottet, valde majoriteten i\r\nbostadsutskottet att inte uttala sig i frågan medan\r\nminoriteten, i detta fall Socialdemokraterna,\r\nföreslog att man skulle genomföra de här\r\nhöjningarna när det hade inträtt en stabilisering\r\npå fastighetsmarknaden.\r\nf411 &gt; Utgångsläget i dag är att folk inte har råd att\r\nbetala de ökade kostnaderna. Vi ser redan i dag\r\nförändringar på fastighetsmarknaden,\r\nförändringar som kommer att innebära svåra\r\nkonsekvenser för väldigt många\r\nbostadskonsumenter. Det är orsaken till att vi inte\r\nnu kan lägga ut de här kostnaderna på\r\nbostadsmarknaden.\r\nf405 &gt; Anf. 313  Statsrådet BO LUNDGREN (m):f429 &gt; \r\nf411 &gt; Herr talman! Jag är fullt medveten om att vi\r\nbefinner oss i en besvärlig situation till följd av\r\nden politik som Oskar Lindkvist, på den tidigare\r\nsocialdemokratiska regeringens uppdrag, har\r\nvarit en av de främsta att genomföra här i\r\nriksdagen. De kostnadsökningar vad gäller\r\nproduktionen, det höga ränteläge som vi fick till\r\nföljd av denna lössläppta politik, har skadat\r\nsvensk ekonomi och bostadskonsumenterna\r\noerhört mycket.\r\nf411 &gt; Det är nu vår uppgift att sanera ekonomin,\r\nlägga till rätta det Socialdemokraterna har skadat\r\noch göra det på bästa möjliga sätt. Det gäller för\r\noss att skapa förutsättningar inte minst för den\r\nsänkta ränta som är nödvändig för ekonomin och\r\ninte minst för bostadsmarknadens sätt att\r\nfungera. Då krävs också att man fullföljer de\r\növerenskommelser som har träffats och att\r\nregeringen, om nu Socialdemokraterna i detta\r\navseende - vilket ju framgick av vad Oskar\r\nLindkvist själv sade - hoppar av\r\növerenskommelsen från september i fjol, i alla fall\r\nser till att skapa majoritet för denna\r\növerenskommelse. Det skapar trovärdighet för\r\nsvensk ekonomi och ger möjlighet till exempelvis\r\nett sänkt ränteläge.\r\nf405 &gt; Anf. 314  OSKAR LINDKVIST (s):f429 &gt; \r\nf411 &gt; Herr talman! Nej, Bo Lundgren, jag sade inte\r\natt vi hoppade av överenskommelsen. Det var Bo\r\nLundgrens ordalydelse och inte min. Vi står alltså\r\nfast vid överenskommelsen. Det framgår av vår\r\nskrivning i bostadsutskottets yttrande till\r\nfinansutskottet, och det framgår av vårt\r\nställningstagande i riksdagsgruppen. Vi står fast\r\nvid överenskommelsen i den del av frågan där vi\r\ntrodde att regeringen menade allvar med att\r\nfullfölja samtalen med Socialdemokraterna för att\r\nreda upp problemen på fastighetsmarknaden.\r\nf411 &gt; Nu säger Bo Lundgren att han är fullt medveten\r\nom att läget på bostadsmarknaden är besvärligt,\r\nmen trots det skall han genomföra de tre\r\nhöjningarna 1994, 1995 och 1996. I förlängningen\r\nhar han alltså ytterligare 3 miljarder som han skall\r\nta ut på bostadsmarknaden. Ingen kommer att\r\ntycka att det är en förnuftig politik, Bo Lundgren.\r\nf405 &gt; Anf. 315  Statsrådet BO LUNDGREN (m):f429 &gt; \r\nf411 &gt; Herr talman! Det ursprungliga förslaget, som\r\nSocialdemokraterna och regeringen gjorde upp\r\nom, innebar en besparing på subventionerna\r\n1994, alltså nästa år, om 3 miljarder. Det kommer\r\nnu att bli fråga om 0,5 miljarder.\r\nf411 &gt; Jag har inget att erinra mot den utläggning som\r\nhar skett. Jag föreslog själv att\r\nSocialdemokraterna och regeringen skulle frångå\r\nsina utfästelser om 3 miljarder 1994 med tanke på\r\nsituationen genom en uppdelning på ett par år.\r\nDetta har avvisats av Socialdemokraterna. De vill\r\ninte genomföra någon förändring alls 1994 och vill\r\ninte ta direkt ställning. Detta skulle kunna skada\r\nbudgetsaneringsprocessen allvarligt. Dessutom\r\nskulle det bara skapa problem i ekonomin, inte\r\nminst för bostadssektorn genom stegrade räntor i\r\nstället för sänkta räntor.\r\nf411 &gt; Regeringen måste dock ta ansvaret för att en\r\nsådan politik drivs att svensk ekonomi kan\r\nsaneras. Jag inser att Socialdemokraterna och\r\nOskar Lindkvist uppenbarligen inte har den\r\nkraften numera.\r\nf405 &gt; Anf. 316  OSKAR LINDKVIST (s):f429 &gt; \r\nf411 &gt; Herr talman! Jag tror att vi kan leva med vad\r\nBo Lundgren anser. Det är nog inte så svårt att\r\ngöra det. Vi har ju lärt oss under årens lopp att\r\ndet inte är särskilt allvarligt menat.\r\nf411 &gt; Det intressanta nu är att regeringen lägger ut\r\n0,5 miljarder 1994, 1 miljard 1995 och 1,5\r\nmiljarder 1996. Det betyder för väldigt många\r\nbostadskonsumenter att de inte kan klara sina\r\nboendekostnader. Det betyder för väldigt många\r\nvillaägare att de inte kan klara sina villalån. Det\r\nbetyder för väldigt många bostadsrättsinnehavare\r\natt det blir svårigheter i bostadsrättsföreningarna.\r\nf411 &gt; I dag har vi kunnat läsa i tidningarna att också\r\nde kooperativa hyresrätterna nu har svårigheter.\r\nDe klarar inte ytterligare påfrestningar på\r\nboendet. Men vad är meningen med att lägga ut\r\n0,5 miljarder 1994 om människor inte ens har råd\r\natt betala de hyror som för närvarande gäller?\r\nf405 &gt; Anf. 317  Statsrådet BO LUNDGREN (m):f429 &gt; \r\nf411 &gt; Herr talman! I ett läge där vi har fått ärva en\r\nekonomi som har exploderat i ett\r\nbudgetunderskott om 200 000 miljoner kronor\r\ngäller det för oss att se till att vi sparar i syfte att\r\nkunna minska belastningen på denna och på\r\nkommande generationer och att få utrymme för\r\nsänkta räntenivåer, så att det blir möjligt att bygga\r\noch bo i framtiden.\r\nf411 &gt; Bostadskonsumenterna har det svårt i dag,\r\ndärför att de i viss utsträckning tvingas leva med\r\nde alltför höga produktionskostnader som Oskar\r\nLindkvist släppte fram i slutet av 80-talet och i\r\nbörjan av 90-talet.\r\nf416 &gt; f411 &gt; Överläggningen var härmed avslutad.\r\nf401 &gt; 52 §  Svar på fråga 1992/93:710 om överföringen\r\nav pensionsmedel till forskningf429 &gt; \r\nf405 &gt; Anf. 318  Utbildningsminister PER\r\nUNCKEL (m):f429 &gt; \r\nf411 &gt; Herr talman! Under hänvisning till regeringens\r\nförslag till riksdagen att ta i anspråk medel från\r\nFond 92-94 för forskningsstiftelser och för\r\nstiftelsebildning av två statliga högskolor har\r\nBengt Silfverstrand frågat justitieministern om\r\ndet varit möjligt att på samma rättsliga grunder\r\noch för samma ändamål ta i anspråk medel ur\r\nfjärde AP-fonden.\r\nf411 &gt; Arbetet inom regeringen är så fördelat att det\r\när jag som skall besvara frågan.\r\nf411 &gt; Bengt Silfverstrand ställde i stort sett samma\r\nfråga under utbildningsutskottets hearing rörande\r\nden föreslagna stiftelsebildningen av två statliga\r\nhögskolor. Det svar jag kan ge i dag är detsamma\r\nsom det svar Bengt Silfverstrand då fick.\r\nf411 &gt; Sålunda har beslutats att de tidigare\r\nlöntagarfonderna skall avvecklas. Medlen i dessa\r\nfonder har förts till en särskild avvecklingsfond.\r\nSom ett väsentligt led i den beslutade\r\navvecklingen föreslås nu att medel tas i anspråk\r\nför forskning och högre utbildning.\r\nf411 &gt; Något beslut om avveckling av fjärde AP-\r\nfonden finns inte. Det har därför självfallet aldrig\r\nvarit aktuellt att överväga att ta dessa medel i\r\nanspråk.\r\nf411 &gt; Riksdagen kan givetvis genom lag bestämma\r\növer fjärde AP-fonden. Ett förslag om att ta\r\ndenna fond i anspråk för de ändamål som nu är\r\naktuella hade dock uppenbart fått ges en annan\r\nutformning än den ändring i\r\növergångsbestämmelserna till lagen med\r\nreglemente för allmänna pensionsfonden som\r\nregeringen nu har lagt fram.\r\nf405 &gt; Anf. 319  BENGT SILFVERSTRAND (s):f429 &gt; \r\nf411 &gt; Herr talman! Jag ber att få tacka\r\nutbildningsministern för svaret på min fråga. I\r\nverkligheten förekom dock varken exakt samma\r\nfråga eller exakt samma svar vid den hearing som\r\nPer Unckel åberopar.\r\nf411 &gt; Frågan är inte ställd utifrån ett utbildnings- och\r\nforskningspolitiskt perspektiv. Om behovet av att\r\nstärka forsknings- och utvecklingsbasen i det\r\nsvenska samhället råder det faktiskt inga delade\r\nmeningar. Vi socialdemokrater har bedömt dessa\r\nbehov vara så angelägna att vi i vårt budgetförslag\r\nför kommande treårsperiod har frigjort mer än 3\r\nmiljarder kronor utöver regeringens satsning på\r\nforskning och utveckling.\r\nf411 &gt; Att däremot, i strid med träffade\r\növerenskommelser, upplösa delar av allmänna\r\npensionsfonden för forskningsändamål visar att\r\nregeringens snävt ideologiska motiv att göra sig\r\nkvitt de förhatliga s.k. löntagarfonderna har vägt\r\ntyngre än omsorgen om forskningen.\r\nf411 &gt; Tillvägagångssättet inger oro också vad gäller\r\nandra delar av pensionssystemet.\r\nLöntagarfondernas samlade tillgångar har\r\nnämligen varit en integrerad del av det här\r\npensionssystemet. I stort sett samma\r\nplaceringsregler har omfattat dessa fonder som\r\nfjärde och femte AP-fonderna.\r\nf411 &gt; Slutsatsen är alltså klar: Allmänna\r\npensionsfonden har brandskattats på ungefär 22\r\nmiljarder kronor för att användas till ett\r\növerkompenserat sparande som regeringen till\r\nslut gått med på att avveckla, till riskkapitalbolag\r\nsom inte förmått uppnå sina syften att tillräckligt\r\nkraftfullt stödja småföretagen med riskvilligt\r\nkapital samt till forskningsändamål som, om\r\nviljan verkligen fanns, hade kunnat tillgodoses\r\növer statsbudgeten.\r\nf405 &gt; Anf. 320  Utbildningsminister PER\r\nUNCKEL (m):f429 &gt; \r\nf411 &gt; Herr talman! Bengt Silfverstrands inlägg med\r\nanledning av mitt svar ger inte omedelbart vid\r\nhanden vad hans syfte med frågan egentligen var,\r\nom det nu inte var att bringa klarhet i de\r\nplaceringsmöjligheter resp. beslutsmöjligheter\r\nsom riksdagen anser sig ha i fråga om AP-fonder\r\noch löntagarfonder.\r\nf411 &gt; Jag vill till Bengt Silfverstrands säga tre saker.\r\nf411 &gt; För det första säger Bengt Silfverstrand att\r\nregering och opposition är ense om behovet av att\r\nsatsa på forskning. Han säger t.o.m. att\r\nregeringen inte är beredd att satsa lika mycket på\r\nforskningen som den socialdemokratiska\r\noppositionen är.\r\nf411 &gt; Det finns, herr talman, en mycket väsentlig\r\nskillnad mellan regeringens och\r\nSocialdemokraternas syn i denna fråga.\r\nRegeringen har nämligen i sina förslag en klar\r\nfinansiering av sina insatser, medan\r\nSocialdemokraterna endast ökar\r\nbudgetunderskottet. Med den\r\nsocialdemokratiska finansieringsprincipen kan\r\nman satsa precis hur mycket pengar som helst.\r\nf411 &gt; Fortfarande återstår frågan: Varmed skola man\r\ni så fall betala?\r\nf411 &gt; För det andra säger Bengt Silfverstrand att\r\nregeringen är angelägen om att upplösa\r\nlöntagarfonderna. Det är alldeles korrekt. De\r\nborde aldrig ha införts. De infördes i syfte att\r\nsocialisera det svenska näringslivet och skapade\r\nsåledes elände under många herrans år för svensk\r\nföretagsamhet. På det sättet höll de nere\r\ninvesteringsvilja och minskade därmed\r\ntillväxtmöjligheterna. Ju snabbare de här\r\nfonderna avvecklas, desto bättre är det för\r\nutvecklingskraften i fråga om den svenska\r\nföretagsamheten.\r\nf411 &gt; För det tredje, herr talman, försöker Bengt\r\nSilfverstrand göra gällande att det i realiteten\r\nhandlar om pensionspengar. Men han vet att han\r\ntalar mot bättre vetande. Fonderna har aldrig\r\nnågonsin, Bengt Silfverstrand, införts för att\r\ntrygga pensioner! Om Bengt Silfverstrand läser\r\ndet egna partiets och Landsorganisationens gamla\r\nurkunder, finner han att pensionsmotiv nog var\r\ndet sista som föresvävade Rudolf Meidner när\r\ndenne en gång föreslog införandet av de fonder\r\nsom nu avvecklas.\r\nf405 &gt; Anf. 321  BENGT SILFVERSTRAND (s):f429 &gt; \r\nf411 &gt; Herr talman! För det första framgår det klart\r\noch tydligt att vi finansierar forskning för 3\r\nmiljarder kronor mer än regeringen gör, och det\r\nsker över statsbudgeten. Vi bedömer nämligen att\r\ndetta är så viktigt att det är rimligt och riktigt att\r\nforskningsändamål får tävla med andra områden\r\ni det svenska samhället som vi normalt finansierar\r\növer budgeten.\r\nf411 &gt; För det andra är det klart och tydligt att de\r\nfonder som det här handlar om, de fem\r\nlöntagarfonderna, regleras i reglementet om\r\nallmänna pensionsfonden, APR. De har alltså\r\nprecis samma rättsliga status som fjärde och femte\r\nlöntagarfonderna. Därför har vi anledning att\r\nkänna oro. När regeringen i ett fall kan gå förbi\r\nstatsbudgeten och använda pensionsmedel kan\r\ndet inte uteslutas att regeringen i ett annat läge\r\nockså kan ta i anspråk kusinerna till\r\nlöntagarfonderna, nämligen fjärde och femte AP-\r\nfonderna.\r\nf405 &gt; Anf. 322  Utbildningsminister PER\r\nUNCKEL (m):f429 &gt; \r\nf411 &gt; Herr talman! Den finansiering av forskningen\r\nsom Bengt Silfverstrand hävdar att\r\nSocialdemokraterna har anvisat innebär ett större\r\nbudgetunderskott. Men ett större\r\nbudgetunderskott är något som svensk ekonomi\r\njust nu minst av allt behöver. Att behålla\r\nlöntagarfonderna och att dessutom finansiera\r\nforskning med ett större budgetunderskott skulle\r\nvara dubbelfel, om ambitionen finns att främja\r\nsvensk utveckling och svensk\r\nutvecklingsförmåga.\r\nf411 &gt; Så till frågan om placeringsmöjligheterna och\r\nnågra ord om Bengt Silfverstrands oro för\r\npensioner. Bengt Silfverstrand behöver inte vara\r\norolig för pensionssystemet annat än i det\r\navseendet att en otillräcklig industriell\r\nexpansionsförmåga undergräver hela ATP-\r\nsystemets existens, för det är det stora hotet!\r\nf411 &gt; Att Bengt Silfverstrand försöker göra\r\nsocialistiska löntagarfonders avveckling till en\r\navveckling av pensionssystemet är lika dödfött nu\r\nsom det har varit i samtliga valrörelser där\r\nSocialdemokraterna har försökt övertyga - men\r\ndär har man misslyckats - väljarna om att detta är\r\nsanningens närmare innebörd.\r\nf405 &gt; Anf. 323  BENGT SILFVERSTRAND (s):f429 &gt; \r\nf411 &gt; Herr talman! Vi finansierar forskning fullt ut\r\nvia vårt alternativ, som vi redovisade under den\r\nallmänna motionstiden. Vi har också\r\nbesparingsförslag, som vi preciserar i anslutning\r\ntill kompletteringspropositionen. Om det inte på\r\nkronan exakt skulle stämma med regeringens\r\nförslag, handlar det definitivt inte om att vi\r\nanvänder forskningspengar för att så att säga\r\nlättsinnigt få ett större budgetunderskott. Man\r\nkan på goda grunder säga att vårt alternativ i allt\r\nväsentligt är finansierat.\r\nf411 &gt; Vi har aldrig påstått att man nu avvecklar\r\npensionssystemet. Men det inger oro när man kan\r\nta i anspråk en del av det som ändå, Per Unckel,\r\nsakligt sett är pensionsmedel. Det finns i det här\r\nreglementet inga rättsliga skillnader mellan\r\nlöntagarfonderna och den fjärde och den femte\r\nAP-fonden i pensionshänseende. Det är ett\r\nfaktum.\r\nf411 &gt; Dessutom har löntagarfonderna omgärdats av\r\nhårdare restriktioner när det gäller placering än\r\nde övriga.\r\nf405 &gt; Anf. 324  Utbildningsminister PER\r\nUNCKEL (m):f429 &gt; \r\nf411 &gt; Herr talman! Mina förhoppningar om att\r\növertyga Bengt Silfverstrand om att han har fel är\r\nmycket begränsade.\r\nf411 &gt; Om någon vecka kommer riksdagen att på basis\r\nav finansutskottets uttalande redovisa det\r\nsocialdemokratiska budgetunderskottet i minsta\r\ndetalj. Det kommer då att framgå att\r\nsocialdemokratin med hjälp av en hejdlös och\r\nopportunistisk budgetpolitik undergräver landets\r\nfinanser.\r\nf411 &gt; Det har alltid varit socialdemokratins moderna\r\nuppfattning att försöka få väljarna att tro att\r\nsocialistiska löntagarfonder har någonting med\r\npensioner att göra. Det har väljarna i val aldrig\r\ntrott på. Det tror heller aldrig jag på, inte ens i\r\ndenna kammare och inte ens om Bengt\r\nSilfverstrand upprepar detta påstående till\r\ndöddagar.\r\nf405 &gt; Anf. 325  BENGT SILFVERSTRAND (s):f429 &gt; \r\nf411 &gt; Herr talman! Det senaste kategoriska\r\npåståendet från Per Unckel innebär att han\r\nhävdar att det inte har gått några pensionspengar\r\nfrån löntagarfonder. Det är uppenbarligen helt\r\nfel.\r\nf411 &gt; Per Unckel talar om socialism. Det är i så fall\r\nväldigt harmlös socialism. Löntagarfonderna har\r\ni praktiken gentemot kapitalmarknaden haft\r\nungefär samma inriktning som de nuvarande\r\nriskkapitalbolag, som Per Unckel och honom\r\nnärstående statsråd försöker höja till skyarna men\r\nsom uppenbarligen inte heller har varit särskilt\r\nframgångsrika när det gäller att förse\r\nsmåföretagen med riskkapital.\r\nf405 &gt; Anf. 326  Utbildningsminister PER\r\nUNCKEL (m):f429 &gt; \r\nf411 &gt; Herr talman! Jag hör och förstår att Bengt\r\nSilfverstrand beklagar att löntagarfonderna inte\r\nvar socialistiska nog. För mig räckte socialismen i\r\ndem mer än väl.\r\nf416 &gt; f411 &gt; Överläggningen var härmed avslutad.\r\nf401 &gt; 53 §  Svar på fråga 1992/93:761 om\r\nmeritvärderingsregler i komvuxf429 &gt; \r\nf405 &gt; Anf. 327  Utbildningsminister PER\r\nUNCKEL (m):f429 &gt; \r\nf411 &gt; Herr talman! Krister Örnfjäder har frågat mig\r\nom regeringen är medveten om konsekvenserna\r\nav Centrala studiestödsnämndens beslut om nya\r\nmeritvärderingsregler i komvux och om\r\nregeringen är beredd att rätta till dessa.\r\nf411 &gt; Enligt bestämmelser i studiestödsförordningen\r\nankommer det på CSN att meddela bestämmelser\r\nom studiernas omfattning för rätt till studiestöd\r\npå heltid eller deltid. För att bestämma\r\nstudieomfattningen i komvux tillämpas ett\r\npoängsystem, där varje ämne har åsatts ett\r\npoängtal.\r\nf411 &gt; Det har länge funnits en uppfattning om att\r\nkraven för rätt till studiestöd i komvux har varit\r\nlåga. Studiemedelskommitte n, som lämnade\r\nförslag till 1989 års studiemedelsreform\r\n(1987/88:116), framförde sådana tankar och ansåg\r\natt reglerna borde ses över. I den därpå följande\r\npropositionen (1987:39) instämde dåvarande\r\nregeringen i denna uppfattning och ansåg att CSN\r\nborde göra en översyn av meritvärderingsreglerna\r\nför gymnasiala studier och framför allt för\r\nkomvux.\r\nf411 &gt; Enligt vad jag har förstått har översynsarbetet\r\ndragit ut på tiden med anledning av\r\nomorganisationen av vuxenutbildningen och det\r\nefterföljande arbetet med läroplaner och\r\ntimplaner. De nya reglerna, som meddelades av\r\nCSN efter samråd med bl.a. Skolverket under\r\nfebruari i år, kommer att gälla fr.o.m. den 1 juli\r\n1993. Kravet på poäng per termin har inte\r\nändrats. Den ändring som skett är att de olika\r\nämnena/kurserna getts ett lägre poängtal än\r\ntidigare. Syftet är att antalet poäng för studiestöd\r\npå heltid i större utsträckning än tidigare skall\r\nmotsvara undervisning på heltid.\r\nf411 &gt; Någon åtgärd från min sida är inte aktuell.\r\nf405 &gt; Anf. 328  KRISTER ÖRNFJÄDER (s):f429 &gt; \r\nf411 &gt; Herr talman! Jag vill tacka\r\nutbildningsministern för svaret. Jag tycker att det\r\när tråkigt att utbildningsministern inte är beredd\r\natt vidta nödvändiga åtgärder om så behövs.\r\nf411 &gt; Det kan väl inte vara meningen med\r\nförändringen att följande effekter uppstår. För\r\nheltidsstudier erfordras två till tre ytterligare\r\nämnen, dvs. en ökning med ca 40 %. Många som\r\ni dag studerar är redan hårt pressade på grund av\r\nhög studietakt. Risk föreligger för ökade\r\nstudieavbrott. Prioriterade elevgrupper, i många\r\nfall svagpresterande, drabbas i första hand. Färre\r\nelever kan intas till studier, då varje elev lägger\r\nbeslag på en större andel av det totala utbudet.\r\nElever väljer, som jag tidigare nämnde, fler\r\nämnen än nödvändigt för att bli\r\nheltidsstuderande, vilket innebär slöseri med\r\nresurser både för den enskilde och för samhället.\r\nElever kan utestängas från studier genom att\r\nkraven på heltidsstudier gjorts så hårda att många\r\ndrar sig för att ens försöka studera. I många fall är\r\narbetslöshet det enda alternativet.\r\nf411 &gt; Det kan väl inte vara meningen,\r\nutbildningsministern, med förändringen?\r\nf405 &gt; Anf. 329  Utbildningsminister PER\r\nUNCKEL (m):f429 &gt; \r\nf411 &gt; Herr talman! Som jag sade i slutet av mitt svar\r\när den enkla meningen med den förändring som\r\nCSN har företagit, bl.a. på basis av en proposition\r\nfrån den tidigare socialdemokratiska regeringen,\r\natt studiestöd på heltid skall motsvara studier på\r\nheltid. Jag tycker att detta i all enkelhet är en\r\nganska rimlig princip. Om detta leder till att\r\nstudenter som tidigare har läst på deltid men fått\r\nstudiestöd för heltid nu måste gå upp och läsa på\r\nheltid för att i fortsättningen få studiestöd för\r\nheltidsstudier, är det en effekt som möjligen för\r\nen och annan som har gynnats av det tidigare\r\nsystemet momentant kan kännas något\r\npåfrestande men som rimligtvis inte kan framstå\r\nsom konstig i ett längre perspektiv.\r\nf411 &gt; Om det är så som Krister Örnfjäder påstår,\r\nskulle det snarare vara komvux krav på\r\nheltidsstudiernas omfattning som det är fel på,\r\ninte på CSN:s anpassning av studiestödsreglerna\r\ntill vad komvux redan tillämpar.\r\nf405 &gt; Anf. 330  KRISTER ÖRNFJÄDER (s):f429 &gt; \r\nf411 &gt; Herr talman! Var felet ligger har jag svårt att\r\nta ställning till. Jag tycker att det är tråkigt att en\r\nreform, som från början inrättades för att\r\nmöjliggöra för sådana som hade brister i sin\r\nutbildning en högre utbildning för att de sedan\r\nskulle kunna gå vidare i sin utveckling, innebär att\r\ndessa riskerar att hamna i en situation som på sitt\r\nsätt förstörs av reformens innebörd. Det tycker\r\njag som sagt är tråkigt.\r\nf411 &gt; Jag hade hoppats att helt enkelt få ett svar där\r\nman säger att utbildningsministern är medveten\r\nom att det kan bli negativa konsekvenser och att\r\nutbildningsministern, i de fall som dessa visar sig\r\nvara så pass stora att det finns anledning att vidta\r\nåtgärder, är beredd att vidta sådana åtgärder. Det\r\nvar det svar som jag hade hoppats på.\r\nf405 &gt; Anf. 331  Utbildningsminister PER\r\nUNCKEL (m):f429 &gt; \r\nf411 &gt; Herr talman! Jag kan möjligen förstå att detta\r\nsvar hade känts angelägnare och trevligare att\r\nerhålla. Likväl har såväl Krister Örnfjäder som\r\njag att hålla oss till någon typ av logik i det sätt\r\nsom vi ser på studiestödet. Som jag sade innebär\r\nden förändring som nu är genomförd ingenting\r\nannat än att man erhåller fullt studiestöd för fulla\r\nstudier.\r\nf411 &gt; Jag tror inte att komvux har fel i sin bedömning\r\nav vad fulla studier innebär. Däremot utesluter\r\njag inte att det inom komvux såväl som inom\r\nandra studieformer kan brista i stöd och hjälp från\r\nutbildningsanordnare visavi studenter som av\r\nolika skäl har det besvärligt och svårt. Jag utgår\r\nifrån att utbildningsanordnarna är beredda att i\r\ndetta hänseende stödja studenterna, så att de kan\r\nupprätthålla full studiehastighet motsvarande\r\nfullt studiestöd.\r\nf405 &gt; Anf. 332  KRISTER ÖRNFJÄDER (s):f429 &gt; \r\nf411 &gt; Herr talman! Med den kompletteringen är jag\r\nför närvarande nöjd. Jag hoppas att jag inte skall\r\nbehöva återkomma i ärendet.\r\nf416 &gt; f411 &gt; Överläggningen var härmed avslutad.</pre><pre>54 §  Svar på fråga 1992/93:737 om\r\ninformationen om villkoren för utländsk\r\nföretagsetablering</pre><pre>Anf. 333  Näringsminister PER\r\nWESTERBERG (m):</pre><pre>Herr talman! Lennart Hedquist har frågat mig vad\r\njag avser att göra för att säkerställa att aktuell\r\ninformation tas fram om de nya gynnsammare\r\nvillkor som nu gäller i Sverige för investeringar och\r\nnyetablering av företag. I sin fråga uppger han att\r\nnu tillgängligt informationsmaterial ej är aktuellt\r\noch att nytt sådant material bör tas fram centralt.</pre><pre>Ett omfattande informationsmaterial har under\r\nsenare år tagits fram, framför allt inom ramen för\r\nInvest in Sweden-projektet. Projektet startade år\r\n1990 och skall enligt beslut av riksdagen den 29\r\napril i år överföras från Näringsdepartementet till\r\nStyrelsen för Sverigebilden. Beslutet innebär att\r\nStyrelsen fr.o.m. den 1 juli i år får ett centralt\r\nhuvudansvar vad gäller den fortsatta\r\npresentationen av Sverige som investeringsland.\r\nFörutom Japan, som tidigare varit högst\r\nprioriterat, kommer då även Storbritannien,\r\nTyskland och USA att prioriteras.</pre><pre>Bara under år 1993 har publicerats, dels i februari\r\nett s.k. newsletter med information om löner,\r\npriser, EG-medlemskap m.m., dels i maj en\r\nreviderad version av broschyren Invest in Sweden.\r\nDärutöver har informationsmaterial publicerats\r\nmed speciell inriktning på Japan. Vidare har också\r\nett antal privata initiativ tagits, bl.a. har Arthur\r\nAndersen  &amp;  Co i februari publicerat skriften Doing\r\nBusiness in Sweden, som kan jämföras med den av\r\nfrågeställaren nämnda skriften Investment in\r\nSweden från 1991 (KPMG Bohlins).</pre><pre>Slutligen vill jag också nämna att det inom OECD,\r\nmed svensk medverkan, tagits fram en skrift,\r\ndaterad januari 1993, som utförligt behandlar\r\nSverige som investeringsland efter de förbättringar\r\nav näringslivsklimatet som nyligen gjorts, framför\r\nallt vad gäller möjligheterna till utländska\r\nföretagsetableringar.</pre><pre>Anf. 334  LENNART HEDQUIST (m):</pre><pre>Herr talman! Jag tackar näringsministern för\r\nsvaret. Jag ställde denna fråga mot bakgrund av att\r\ndet under de senaste åren har vidtagits så många\r\npositiva åtgärder som gör att utländska företag\r\nmåste se det som utomordentligt intressant att\r\ninvestera och etablera sig i Sverige. I min egen\r\nkommun finns en forskningsby som heter STUNS\r\noch en organisation som heter Uppsala nätverk,\r\nsom jobbar mycket med att skapa kontakter med\r\nföretag runt om i världen. De upplever det som att\r\ndet inte har funnits och inte finns något bra aktuellt\r\nmaterial som beskriver de förändringar som har\r\nvidtagits i Sverige på senare tid.</pre><pre>Näringsministern har nu redovisat att det har\r\nkommit en broschyr, tydligen helt nyligen i maj,\r\nsom innehåller en uppdatering av villkoren i\r\nSverige. Därutöver har konsultföretag tagit fram en\r\nskrift som kan jämföras med den tidigare skriften\r\nInvestment in Sweden, som skildrar hur man skall\r\ngöra affärer i Sverige.</pre><pre>Min reflexion är att det uppenbarligen är oerhört\r\nväsentligt att näringslivssekreterare i kommunerna,\r\nföreträdare för forskningsbyar, företagsbyar och\r\nandra som har kontakter runt om i världen får\r\nkännedom om att detta material finns, så att det\r\nkan användas. Uppenbarligen är det ganska\r\nbråttom.</pre><pre>Anf. 335  Näringsminister PER\r\nWESTERBERG (m):</pre><pre>Herr talman! Jag har noterat Lennart Hedquists\r\nsynpunkt om ökad information i Sverige om att\r\nmaterialet finns. Vi marknadsför materialet ganska\r\naktivt runt om i världen. Vi genomför systematiskt\r\ninvesteringsseminarier med ett antal statsråd på\r\nolika platser runt om i världen för att sprida\r\nbudskapet, göra Sverige attraktivt som\r\ninvesteringsland och för att skapa medvetenhet på\r\ndetta område.</pre><pre>I samband med det privatiseringsprogram som är\r\nmycket aktuellt i dagarna gör vi liknande s.k. road\r\nshows för företagen, för att ånyo markera det\r\nmycket attraktiva investerings- och\r\nföretagarklimatet i landet. Det kan även noteras att\r\nvi det senaste året för första gången har fått ett\r\npositivt nettoinflöde av investeringskapital till\r\nSverige, vilket är unikt i de senaste årens statistik.</pre><pre>Anf. 336  LENNART HEDQUIST (m):</pre><pre>Herr talman! Jag har också noterat att olika\r\nstatsråd har varit på s.k. road shows och att många\r\nandra företrädare för departementen har kunnat\r\nsprida denna information på olika sätt. Det är\r\nutomordentligt positivt. Men även alla de personer\r\nute i kommunerna som har kontakt med olika\r\nföretag är ambassadörer för Sverige i detta\r\nhänseende. De personerna måste ha kännedom om\r\noch tillgång till material som kan sprida kännedom\r\nom Sverige som investeringsland på ett så positivt\r\nsätt som möjligt. Om även det kan förbättras tror\r\njag att det kommer att få positiva verkningar.</pre><pre>Anf. 337  Näringsminister PER\r\nWESTERBERG (m):</pre><pre>Herr talman! Vi har noterat det önskemålet. Jag\r\nkan försäkra att det i dag finns rikligt med material\r\nom investeringsklimatet i Sverige. I mitt svar\r\nräknar jag upp några exempel. I samband med att\r\nprivatiseringsprorammet lanserades förra våren\r\noch sommaren gjorde nästan varenda större\r\ninvestmentbank en fördjupad analys av Sverige,\r\nsom man spred till sina investerare. Vi har all\r\nanledning att fortlöpande följa och försöka\r\ndistribuera den typen av information.</pre><pre>Överläggningen var härmed avslutad.</pre><pre>55 §  Svar på fråga 1992/93:758 om\r\nförberedelserna för att avveckla kärnkraften</pre><pre>Anf. 338  Näringsminister PER\r\nWESTERBERG (m):</pre><pre>Herr talman! Lena Klevenås har frågat\r\nmiljöministern om förberedelserna för\r\nkärnkraftsavvecklingen fortskrider enligt planerna.</pre><pre>Ansvaret inom regeringen är så fördelat att det är\r\njag som skall svara på frågan.</pre><pre>Enligt 1991 års energipolitiska beslut, som\r\ngrundades på den s.k. energiöverenskommelsen, är\r\nenergipolitikens mål att på kort och lång sikt trygga\r\ntillgången på el och annan energi på med\r\nomvärlden konkurrenskraftiga villkor. Härigenom\r\nfrämjas en god ekonomisk och social utveckling i\r\nSverige. Energipolitiken skall utgå från vad natur\r\noch miljö kan bära.</pre><pre>I energiöverenskommelsen fastslås vidare att\r\nomställningen av energisystemet måste vid sidan av\r\nsäkerhetskraven ske med hänsyn till behovet av\r\nelektrisk kraft för upprätthållande av sysselsättning\r\noch välfärd. När kärnkraftsavvecklingen kan\r\ninledas och i vilken takt den kan ske avgörs av\r\nresultaten av hushållningen med el, tillförseln av el\r\nfrån miljöacceptabel kraftproduktion och\r\nmöjligheterna att bibehålla internationellt\r\nkonkurrenskraftiga elpriser.</pre><pre>Som Lena Klevenås mycket riktigt påpekar är ett\r\nviktigt inslag i 1991 års energipolitiska beslut att\r\nriksdagen skall ha möjlighet att bedöma resultaten\r\nav insatserna för energihushållning och för ny kraft-\r\noch värmeproduktion. Det förutsätts att de\r\nresultat som uppnås genom de energipolitiska\r\nprogrammen årligen skall redovisas till riksdagen i\r\nbudgetpropositionen. Regeringen skall samtidigt\r\nförelägga riksdagen förslag om de ytterligare\r\nåtgärder som är motiverade.</pre><pre>Lena Klevenås fråga tycks bygga på ett\r\nmissförstånd, nämligen att regeringen skulle ha\r\nunderlåtit att lämna sådana årliga rapporter till\r\nriksdagen. Regeringen har emellertid i både 1992\r\nårs och 1993 års budgetpropositioner lämnat en\r\nredovisning av de energipolitiska programmens\r\nresultat. Underlag inför denna redovisning är den\r\nenergirapport som Närings- och\r\nteknikutvecklingsverket, på regeringens uppdrag,\r\nårligen senast den 1 september, redovisar till\r\nregeringen. Regeringens första rapportering till\r\nriksdagen var översiktlig eftersom de\r\nenergipolitiska programmen vid det aktuella\r\ntillfället hade varit i kraft en mycket begränsad tid.</pre><pre>I den senaste redovisningen konstaterades bl.a. att\r\nprogrammen löper i stort sett som planerat och att\r\nresultaten så här långt tycks motsvara de mål som\r\nlåg till grund för 1991 års energipolitiska beslut.\r\nNågra omfattande förändringar i den allmänna\r\ninriktningen av programmen föreslogs därför inte.\r\nRiksdagen har nyligen ställt sig bakom regeringens\r\nuppfattning i denna fråga.</pre><pre>Anf. 339  LENA KLEVENÅS (s):</pre><pre>Herr talman! Jag tackar näringsministern för\r\nsvaret. Jag hade ställt min fråga till miljöministern.\r\nKärnkraften är både en miljöfråga och en\r\nnäringspolitisk fråga.</pre><pre>Jag ställde en fråga till miljöministern i november\r\nsom gällde ett uttalande från kärnkraftsindustrin,\r\nfrån Kraftsams vd, Edin. Han hade vid en\r\nutfrågning anordnad av de politiska\r\nungdomsförbunden sagt att industrin inte gjorde\r\nnågonting för att förbereda kärnkraftsavvecklingen\r\nom man inte hade en lagstiftning på området.\r\nMiljöministern svarade då att de årliga\r\nredovisningarna skulle komma, för att vi skulle\r\nkunna bedöma om det var motiverat med\r\nytterligare åtgärder.</pre><pre>Min fråga bygger inte på ett missförstånd, utan på\r\natt jag hade uppfattat detta med kontrollstationer\r\npå ett helt annat sätt. Det är inte bara jag som har\r\ngjort det. Vi som litade på att kärnkraften skall vara\r\navvecklad till år 2010 hade förväntat oss att\r\nkontrollstationerna hade varit tydligare, så att\r\nriksdagen verkligen hade kunnat göra en\r\nbedömning av om förberedelserna för avvecklingen\r\nfortgår enligt planerna. Det är därför jag har\r\nåterkommit med min fråga.</pre><pre>Jag skulle vilja fråga näringsministern om han anser\r\natt ytterligare åtgärder inte behövs, utan att\r\ntidtabellen kommer att hållas så att de\r\nredovisningar som finns i budgetpropositionen\r\nräcker för att beslutet att kärnkraften skall vara\r\navvecklad till 2010 verkligen kommer att infrias.</pre><pre>Anf. 340  Näringsminister PER\r\nWESTERBERG (m):</pre><pre>Herr talman! Programmen har gällt en\r\nförhållandevis kort tid och är mångåriga. Enligt den\r\nutvärdering som vi har redovisat i\r\nbudgetpropositionen och som bygger på NUTEK:s\r\nutvärdering anser vi att man uppnått det resultat vi\r\nkan förvänta oss. Energiöverenskommelsen har ju\r\ngällt en relativt kort tid.</pre><pre>Det finns därför i dagsläget ingen anledning att göra\r\nomprioriteringar eller förändringar av de program\r\nsom föreligger. De skall fullföljas enligt nuvarande\r\nplaner.</pre><pre>Om detta kommer att räcka eller ej lär framtiden\r\nutvisa. Vi har anledning att återkomma till detta i\r\nnästa redovisning i nästa budgetproposition.</pre><pre>Till sist vill jag ånyo markera att riksdagen också\r\nställt sig bakom regeringens bedömning så sent som\r\nden 29 april i år.</pre><pre>Anf. 341  LENA KLEVENÅS (s):</pre><pre>Herr talman! Jag läser i Näringsdepartementets\r\nbil. 13 till budgetpropositionen en redovisning över\r\nhur kärnkraftens användning har ökat från 1980, då\r\ndet var 26 TWh, till 1991, då det var 77, alltså en\r\nökning med 200 %. Från den omröstning om\r\nkärnkraften som vi hade har man alltså gjort en\r\nkraftig ökning.</pre><pre>När jag tittar på prognoser till år 2000, ytterligare\r\ntio år framåt, finner jag en mycket liten minskning.\r\nJag blir orolig. Enligt den redovisning som är gjord\r\ni propositionen kommer man alltså till år 2000 inte\r\natt avveckla något kärnkraftverk. När bedömer\r\nnäringsministern att man behöver börja\r\navvecklingen för att den skall kunna ske under\r\nordnade former och vara klar under år 2010?</pre><pre>Anf. 342  Näringsminister PER\r\nWESTERBERG (m):</pre><pre>Herr talman! Den ökning av el vi får från\r\nkärnkraften efter folkomröstningen och fram till\r\ndags dato kan knappast vara någon överraskning.\r\nDet var exakt vad som föreskrevs i de olika\r\nfolkomröstningsalternativen. Man skulle använda\r\nden kärnkraft man hade eller som i princip redan\r\nvar färdigställd. Därav skulle en\r\nproduktionsökning kunna komma.</pre><pre>När det gäller tid för uttag av det ena eller andra\r\nkärnkraftverket under avvecklingen är det bara att\r\nnotera att enligt energiöverenskommelsen har det\r\nstipulerats klara, konkreta krav för att man skall\r\nställa av kärnkraftverk. Det krävs\r\nkonkurrenskraftiga priser, att man uppnår\r\nenergibesparingar, att man uppnår annan\r\nalternativ, miljövänlig produktion, främst\r\nkraftvärme och liknande.</pre><pre>Anf. 343  LENA KLEVENÅS (s):</pre><pre>Herr talman! Så sent som i förra veckan beslutade\r\nvi om näringsutskottets betänkande när det gäller\r\nenergin. Där hade vi socialdemokrater en\r\nreservation där vi sade att programmet för\r\neffektivare användning av energi måste successivt\r\nkompletteras och vidareutvecklas via skatter,\r\navgifter och andra styrmedel för att ge företag och\r\nenskilda ett kraftigt incitament till hushållning med\r\nenergi och användning av förnybara energikällor.</pre><pre>Enligt min uppfattning sker inte detta som det\r\nbehöver göra. Vattenfall fullföljer t.ex. inte\r\nplanerna på sin biobränslebaserade elproduktion,\r\neftersom det är för gott om el. Vi har ett överskott\r\nsom motsvarar två kärnkraftverk. Samtidigt har vi\r\nett överskott av skogsråvara. Vi borde i det här\r\nläget verkligen kunna påbörja omställningen.</pre><pre>Våra reaktorer är över 20 år gamla. Jag tycker vi är\r\nosäkra på säkerheten i dessa gamla reaktorer. Jag\r\nskulle vilja se, i enlighet med vår reservation, att\r\nregeringen vidtar åtgärder för att påskynda\r\nomställningen.</pre><pre>Anf. 344  Näringsminister PER\r\nWESTERBERG (m):</pre><pre>Herr talman! Jag vill bara ånyo notera att den\r\nenergiöverenskommelse som gäller mellan\r\nCenterpartiet, Folkpartiet och\r\nSocialdemokraterna -- mitt eget parti stod\r\nutanför -- fullföljs av oss.</pre><pre>Detta innebär att vi inte gör något mera eller något\r\nmindre än överenskommelsen. Vi försöker efter\r\nbästa förmåga leva upp till denna, vilket också,\r\nenligt den redovisning vi har gjort, riksdagen har\r\nställt sig bakom.</pre><pre>Det är alltså inte fråga om att Vattenfall har andra\r\nkrav på sig än sedvanliga kommersiella. Vi skall\r\nförsöka få fram prismässigt konkurrenskraftig el,\r\npå så god grund som möjligt försöka få fram\r\nalternativa energikällor som är miljömässigt riktiga\r\noch prismässigt konkurrenskraftiga, och vi skall\r\ngenomföra energisparprogram och\r\nenergieffektiviseringsprogram.</pre><pre>Anf. 345  LENA KLEVENÅS (s):</pre><pre>Herr talman! Det gläder mig att Moderaterna\r\növergivit sin förkärlek för kärnkraft och ställer sig\r\nbakom energiöverenskommelsen. Jag hoppas att\r\njag kan lita på det beskedet.</pre><pre>Anf. 346  Näringsminister PER\r\nWESTERBERG (m):</pre><pre>Herr talman! Jag företräder regeringen och\r\nregeringsförklaringen, jag företräder inte ett parti.</pre><pre>Regeringsförklaringen har bekräftat att man skall\r\nfullfölja vad de facto-majoriteten i\r\nenergiuppgörelsen kom fram till.</pre><pre>Överläggningen var härmed avslutad.</pre><pre>56 §  Svar på fråga 1992/93:768 om utskiftningen\r\nav aktier i riskkapitalbolagen</pre><pre>Anf. 347  Näringsminister PER\r\nWESTERBERG (m):</pre><pre>Herr talman! Bo Jenevall har frågat mig bl.a. om de\r\nföretag som efter den angivna svarstiden har ansökt\r\nom att få aktier i riskkapitalbolagen kommer att\r\nerhålla några sådana aktier.</pre><pre>På grundval av riksdagens beslut hösten 1992 har\r\n6,5 miljarder kronor från de förutvarande\r\nlöntagarfonderna förts över till två\r\nportföljförvaltande bolag, Atle och Bure, samt sex\r\nriskkapitalbolag.</pre><pre>Den största delen av aktierna i riskkapitalbolagen\r\nhar skiftats ut till i huvudsak små och medelstora\r\nföretag som har betalat in vinstdelningsskatt till\r\nlöntagarfonderna. Utskiftningen har verkställts av\r\nden s.k. Utskiftningsdelegationen i enlighet med\r\nföreskrifter i förordningen (1992:1057) om\r\nutskiftning av vissa medel ur förutvarande\r\nlöntagarfonderna. Berörda företag erbjöds i\r\nseparata brev att ansöka om tilldelning av aktier.\r\nEnligt bestämmelserna i förordningen skulle\r\nföretagen anmäla sitt intresse senast den 16\r\ndecember 1992. Anmälan skulle lämnas in till\r\nNordbanken. Förfarandet beskrevs i detalj i bl.a.\r\nbilagor till breven. Av praktiska skäl valdes att inte\r\nskicka rekommenderade brev till samtliga ca 16 000\r\nberörda företag. För att säkerställa att berörda\r\nföretag ändå uppmärksammade erbjudandet\r\nbeskrevs detta även i annonser i dagspressen.</pre><pre>Delegationen har därefter enligt reglerna i\r\nförordningen haft möjlighet att pröva även\r\nansökningar som kommit in efter den angivna\r\nsvarstiden, dock senast den 15 januari 1993. Sådana\r\närenden har delegationen prövat enligt\r\nbestämmelserna i förordningen. Dess beslut har\r\ninte kunnat överklagas. Delegationen avslutade sitt\r\narbete i slutet av februari 1993 med en rapport till\r\nregeringen.</pre><pre>Vissa ansökningar om tilldelning av aktier har\r\nkommit in till regeringskansliet med begäran att\r\nregeringen skulle besluta om tilldelning trots att\r\nden i förordningen angivna tidsfristen har gått ut.\r\nRegeringen fattade den 27 maj 1993 beslut om att\r\navslå sådana ansökningar. Att företag som tillsänts\r\nbrev under rätt adress av olika skäl inte i tid har\r\nobserverat erbjudandet eller annan information om\r\ntilldelningen har således inte ansetts kunna\r\nmedföra bifall.</pre><pre>Herr talman! Regeringen anser inte att det är\r\nrimligt att möjligheten att få aktier i\r\nriskkapitalbolagen på nytt öppnas för de företag\r\nsom inte i tid observerat erbjudandet och anmält sig\r\nför tilldelning.</pre><pre>Anf. 348  BO G JENEVALL (nyd):</pre><pre>Herr talman! Jag vill tacka näringsministern för\r\nsvaret, vilket jag tyvärr inte är vidare till freds med.\r\nJag var tvungen att ställa frågan före kl. 10.00 den\r\n27 maj, förmodligen samtidigt som regeringen satt\r\ni sammanträde och fattade beslut i frågan.</pre><pre>Både näringsministern och jag vet väldigt väl varför\r\nman satte denna extremt korta tidsfrist för dessa\r\nsvar hösten 1992. Anledningen var att vi då räknade\r\nmed och hade förhoppningen att EES-avtalet\r\nskulle träda i kraft den 1 januari. Eftersom denna\r\ntyp av aktieutdelning skulle vara omöjlig att\r\ngenomföra enligt EES-avtalets regler, hade man\r\nalltså denna korta tid på sig. Nu vet vi båda att det\r\ntyvärr inte blev något EES-avtal från den 1 januari.\r\nVi har ännu inte fått något avtal, och det kan dröja\r\nytterligare. Därför kvarstår inte skälet till att man\r\nhade så förfärligt bråttom.</pre><pre>Näringsministern säger i svaret att man hade krävt\r\nin detta till den 16 december och att man sedan\r\nförlängde det till den 15 januari. Det är visserligen\r\nen månad till, men vi vet alla vad den månaden från\r\nmitten av december till mitten av januari tar vägen.</pre><pre>Jag kan relatera till ett fall, även om jag är\r\nmedveten om att vi inte skall diskutera enskilda\r\nfall, som kan belysa ärendet. Det gäller\r\nRederiaktiebolaget Bifrost i Göteborg, vars\r\ngrundare och VD tyvärr avled vid denna tid i\r\nhöstas. Hans hustru reste då till familjens enda son\r\nsom är bosatt i Schweiz för att trösta sig. Det fanns\r\nalltså inte någon i familjen hemma för att ta emot\r\nnågot brev eller läsa svenska tidningar. Det är ett\r\nexempel, men det finns förmodligen andra.</pre><pre>Med hänsyn till det som jag sade om EES-avtalet\r\nhemställer jag att man på dessa grunder förlänger\r\nsvarstiden.</pre><pre>Anf. 349  Näringsminister PER\r\nWESTERBERG (m):</pre><pre>Herr talman! Man måste ha någon form av system\r\nför att hantera denna typ av problem. Det var\r\n16 000 bolag av de mest skilda slag som var\r\nberättigade till tilldelning. En del hade avslutat sin\r\nverksamhet, och en del hade sålts i flera led under\r\nde gångna åren när löntagarfondssystemet fanns.\r\nDärmed skapades det ganska besvärliga\r\nförhållandet att både identifiera, finna och nå\r\nföretagen.</pre><pre>Grundprincipen har varit att man skall ha fått\r\nbreven. Och om det har varit troligt att man har fått\r\nbreven och har kommit in med svaren efter den 15\r\njanuari, har man inte fått någon tilldelning av\r\naktier. Om man har kunnat hävda att breven inte\r\nhar nått fram eller på annat sätt kunnat göra detta\r\ntroligt, har man även efter den 15 januari kunnat få\r\ntilldelning.</pre><pre>Jag noterar att det är oerhört få fall där man i\r\nefterhand har klagat på att man inte har fått\r\ntilldelning när man ändå har erhållit information i\r\nupprepade brev och det dessutom har varit\r\ndagspressannonsering. Vi tycker därför att den\r\nprincip som delegationen valde och som har\r\naccepterats av den helt dominerande delen av\r\nföretagen har varit den rätta.</pre><pre>Anf. 350  BO G JENEVALL (nyd):</pre><pre>Herr talman! Jag tycker att det viktigaste ändå är\r\natt företagen verkligen var berättigade till att\r\nerhålla dessa aktier. Det övriga är ju formalia.</pre><pre>Jag vill kraftigt hävda att det företag som jag\r\nhänsyftade till alldeles nyss i allra högsta grad i så\r\nfall kvalificerar för att utgöra ett undantag i dessa\r\nregler. Eftersom jag har tagit detta företag som\r\nexempel och känner det fallet ganska väl och vet att\r\nföretaget har inlämnat sina sakskäl, vill jag anhålla\r\nom att näringsministern tar det under omprövning.</pre><pre>Anf. 351  Näringsminister PER\r\nWESTERBERG (m):</pre><pre>Herr talman! Jag vill bara notera att vi har försökt\r\natt upprätta en princip som vi måste hålla på,\r\nannars är vi tillbaka i ett nytt fördelningssystem av\r\naktier. Vi är på det klara med att det finns ett\r\nganska stort antal företag som inte har utnyttjat sin\r\nrätt att få tilldelning. Men antalet klagande rör sig\r\nom något dussin företag, som anser att de borde ha\r\nfått tilldelning av aktier.</pre><pre>Uppenbarligen har det bolag som Bo G Jenevall\r\nrefererat till fått breven med erbjudande om\r\ntilldelning. Men av olika skäl har bolaget inte\r\nutnyttjat det. Vi anser att de regler som gäller för\r\nalla andra företag måste gälla även denna typ av\r\nföretag. Bolaget har ändå haft upp till två månader\r\npå sig att returnera breven och därmed även kunna\r\nfå tilldelning.</pre><pre>Anf. 352  BO G JENEVALL (nyd):</pre><pre>Herr talman! Jag refererade till ett fall som jag\r\ntyckte ganska klart belyste detta. Företaget har\r\nalltså inte fått meddelandet i fråga.</pre><pre>Näringsministern säger att det handlar om ett fåtal\r\nfall. Då tycker jag att det är orimligt att hänvisa till\r\nprinciper. Eftersom det ändå är fråga om företag\r\nsom är berättigade till att erhålla dessa aktier,\r\ntycker jag faktiskt att man borde ta ställning för\r\ndessa företag.</pre><pre>Anf. 353  Näringsminister PER\r\nWESTERBERG (m):</pre><pre>Herr talman! Man måste ha principer som gäller\r\nsamtliga företag, annars måste alla ånyo ges samma\r\nrätt. De som inkommit med klagomål kan inte ges\r\nannan rätt om man inte beviljar även dem som inte\r\nkommit in med klagomål samma rätt och därmed\r\nger dem ånyo chans att få tilldelning.</pre><pre>Den princip som har valts är att breven skall ha nått\r\nrätt adressat. Sedan är det fråga om dessa företag\r\nvittjar sina postboxar eller inte under de två\r\nmånader som det var fråga om. Om de inte har\r\ngjort det och inte har tagit ställning, har de också\r\nförlorat sin rätt att få tilldelning enligt den princip\r\nsom delegationen valde.</pre><pre>Jag delar delegationens uppfattning att det var en\r\nriktig princip. Gränsen måste alltid sättas\r\nnågonstans. Jag medger gärna att det alltid uppstår\r\ngränsdragningsproblem även i efterhand. Men\r\ngränsen måste ändå dras någonstans.</pre><pre>Anf. 354  BO G JENEVALL (nyd):</pre><pre>Herr talman! Jag har stor respekt för\r\nnäringsministern och även för det principiella\r\nställningstagandet. Men eftersom skälet till\r\nbrådskan inte existerar, tycker jag faktiskt att man\r\nkunde ha varit litet mer generös med tiden.</pre><pre>Jag vädjar avslutningsvis till näringsministern att ta\r\ndetta under omprövning, då vi annars blir\r\nnödsakade att föra frågan tillbaka till riksdagen.\r\nDet tycker jag vore onödigt krångligt för ett relativt\r\nfåtal företag. Men jag tycker att detta är en\r\nrättvisefråga.</pre><pre>Överläggningen var härmed avslutad.</pre><pre>57 §  Hänvisning av ärende till utskott</pre><pre>Föredrogs och hänvisades</pre><pre>Motion 1992/93:N65 till näringsutskottet</pre><pre>58 §  Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkanden\r\n1992/93:KU33 och KU40</pre><pre>Skatteutskottets betänkanden 1992/93:SkU29 och\r\nSkU34</pre><pre>Justitieutskottets betänkanden 1992/93:JuU32--\r\nJuU37</pre><pre>Försvarsutskottets betänkande 1992/93:FöU1</pre><pre>Socialförsäkringsutskottets betänkande\r\n1992/93:SfU19</pre><pre>Kulturutskottets betänkanden 1992/93:KrU27,\r\nKrU28 och KrU31</pre><pre>Jordbruksutskottets betänkanden 1992/93:JoU17\r\noch JoU24--JoU26</pre><pre>Näringsutskottets betänkanden 1992/93:NU32 och\r\nNU33</pre><pre>Bostadsutskottets betänkande 1992/93:BoU21</pre><pre>59 §  Bordläggning</pre><pre>Anmäldes och bordlades</pre><pre>Konstitutionsutskottets betänkanden</pre><pre>1992/93:KU32 Förslag till en lag om personregister\r\ni riksdagens informationssystem Rixlex</pre><pre>1992/93:KU38 Offentlighet och sekretess</pre><pre>1992/93:KU39 Anslag till Styrelsen för\r\nlokalradiotillstånd</pre><pre>Justitieutskottets betänkande</pre><pre>1992/93:JuU30 Forskning -- Anslag till\r\nBrottsförebyggande rådet, m.m.</pre><pre>Lagutskottets betänkanden</pre><pre>1992/93:LU48 Konsumentforskning</pre><pre>1992/93:LU49 Skuldsanering</pre><pre>Utrikesutskottets betänkande</pre><pre>1992/93:UU31 Forskning och forskarutbildning</pre><pre>Försvarsutskottets betänkanden</pre><pre>1992/93:FöU10 Verksamheten vid Försvarets\r\nmediecenter</pre><pre>1992/93:FöU12 Uppskov med behandlingen av\r\nvissa ärenden</pre><pre>1992/93:FöU13 Forskning</pre><pre>Socialförsäkringsutskottets betänkanden</pre><pre>1992/93:SfU15 Höjd pensionsålder m.m.</pre><pre>1992/93:SfU18 Uppskov med behandlingen av vissa\r\närenden till riksmötet 1993/94</pre><pre>Socialutskottets betänkande</pre><pre>1992/93:SoU25 Forskning inom\r\nSocialdepartementets verksamhetsområde</pre><pre>Kulturutskottets betänkande</pre><pre>1992/93:KrU29 Forskning för kunskap och\r\nframsteg</pre><pre>Utbildningsutskottets betänkanden</pre><pre>1992/93:UbU13 Anslag till Lantbruks universitetet,\r\nm.m.</pre><pre>1992/93:UbU15 Forskning</pre><pre>1992/93:UbU16 Löntagarfondsmedel för forskning</pre><pre>1992/93:UbU19 Riksbankens Jubileumsfonds\r\nverksamhet under år 1992</pre><pre>1992/93:UbU22 Lokalförsörjning m.m. för högre\r\nutbildning och forskning</pre><pre>Trafikutskottets betänkande</pre><pre>1992/93:TU34 Transportforskning</pre><pre>Jordbruksutskottets betänkanden</pre><pre>1992/93:JoU18 Forskning för kunskap och framsteg</pre><pre>1992/93:JoU27 Uppskov med behandlingen av\r\nvissa ärenden</pre><pre>Näringsutskottets betänkande</pre><pre>1992/93:NU30 Forskning</pre><pre>Arbetsmarknadsutskottets betänkande</pre><pre>1992/93:AU14 Forskning inom Arbetsmarknads\r\ndepartementets verksamhetsområde</pre><pre>Bostadsutskottets betänkande</pre><pre>1992/93:BoU23 Byggnadsforskningen</pre><pre>60 §  Kammaren åtskildes kl. 22.28.</pre><pre>Förhandlingarna leddes</pre><pre>av tredje vice talmannen från sammanträdets\r\nbörjan t.o.m. ajourneringen kl. 12.26,</pre><pre>av talmannen därefter t.o.m. 19 § anf. 116 (delvis),</pre><pre>av förste vice talmannen därefter t.o.m. 36 § anf.\r\n224 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}