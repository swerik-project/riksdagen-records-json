{"dokumentstatus":{"dokument":{"hangar_id":"2349309","dok_id":"GH0943","rm":"1993/94","beteckning":"43","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"43","slutnummer":"0","datum":"1993-12-14 00:00:00","systemdatum":"2005-10-27 13:38:09","publicerad":"1993-12-14 00:00:00","titel":"Riksdagens snabbprotokoll 1993/94:43 Tisdagen den 14 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{C8B4E097-2B2D-4070-A6D1-CF6CC87D73BD}","dokument_url_text":"http://data.riksdagen.se/dokument/GH0943/text","dokument_url_html":"http://data.riksdagen.se/dokument/GH0943","dokumentstatus_url_xml":"http://data.riksdagen.se/dokumentstatus/GH0943","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:43</div>\r\n<div class=\"sidhuvud_datum\">Tisdagen den 14 december</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Meddelande om begränsning av\r\ndebatterna</pre><pre>Anf. 1  TALMANNEN:</pre><pre>Om vi skall kunna slutföra samtliga veckans\r\närenden före lördag är det angeläget att\r\nledamöterna medverkar till att begränsa\r\ndebatterna. Ett huvudanförande bör sålunda inte\r\nomfatta mer än 10 minuter och återhållsamhet bör\r\niakttas med repliker.</pre><pre>Försök också begränsa antalet talare till en per parti\r\neller åsiktsriktning. Om ett parti eller en\r\nåsiktsriktning företräds av flera talare är det särskilt\r\nangeläget att hålla nere huvudanförandenas längd.</pre><pre>2 §  Justering av protokoll</pre><pre>Justerades protokollet för den 8 december.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Finansutskottets betänkande 1993/94:FiU1</pre><pre>Arbetsmarknadsutskottets betänkanden\r\n1993/94:AU4--AU6</pre><pre>Meddelande om samlad votering</pre><pre>Talmannen meddelade att justitieutskottets\r\nbetänkande JuU11, näringsutskottets betänkanden\r\nNU7, NU11 och NU12 samt utbildningsutskottets\r\nbetänkande UbU1 skulle avgöras i ett sammanhang\r\nefter avslutad debatt.</pre><pre>4 §  Grovt rattfylleri m.m.</pre><pre>Föredrogs</pre><pre>justitieutskottets betänkande</pre><pre>1993/94:JuU11 Grovt rattfylleri m.m. (prop.\r\n1993/94:44).</pre><pre>Anf. 2  LARS-ERIK LÖVDÉN (s):</pre><pre>Fru talman! Varje år upptäcks ungefär 20 000\r\ntrafiknykterhetsbrott. Det är mindre än 1 % av alla\r\nde trafiknykterhetsbrott som beräknas begås varje\r\når. I kanske hälften av fallen rör det sig om personer\r\nsom har mer eller mindre grava alkoholproblem.\r\nTrots denna verklighet, som naturligtvis är\r\nutomordentligt dyster, måste man ändå framhålla\r\natt trafiknykterheten i Sverige i förhållande till\r\nmånga andra länder är relativt god.</pre><pre>En mängd faktorer i samhället påverkar antalet\r\ntrafiknykterhetsbrott. Det är därför viktigt att se\r\nproblemen i ett helhetsperspektiv. Att minska det\r\ntotala antalet trafiknykterhetsbrott är av mycket\r\nstort intresse för trafiksäkerheten. Vi skulle kunna\r\nminska antalet dödsfall i trafiken med flera hundra\r\nårligen och antalet svåra trafikskador med flera\r\ntusen, om vi fick en bättre ordning på det här\r\nområdet. Här spelar insatserna för att öka\r\nupptäcktsrisken en avgörande roll. Det visar inte\r\nminst de siffror som jag nyss redovisade om att det\r\nbara är 20 000 av en eller två miljoner\r\ntrafiknykterhetsbrott som upptäcks varje år.</pre><pre>Lika viktigt som att öka upptäcktsrisken är att göra\r\ninsatser för att på ett adekvat sätt hjälpa, stödja och\r\nbehandla dem som kör rattonyktra och som har\r\ngrava alkoholproblem. Det har nämligen visat sig\r\natt trafiknykterhetsbrotten är brott där\r\nåterfallstalen är höga och där alkoholproblemet\r\nkanske är det stora problemet. Möjligheterna till\r\nolika former av alkoholavvänjning för de\r\ntrafiknykterhetsbrottslingar som döms till fängelse\r\nmåste ökas såväl inom rättsväsendet och\r\nkriminalvården som inom samhällets socialtjänst\r\nför att få bukt med alkoholproblemen.</pre><pre>I det föreliggande betänkandet behandlar\r\njustitieutskottet ett antal förslag som regeringen\r\nhar lagt fram till skärpning av synen på\r\ntrafiknykterhetsbrotten. Jag skall kommentera de\r\nförslagen utifrån den socialdemokratiska motion\r\nsom är lagd i ärendet och de reservationer som vi\r\nfogat till utskottets betänkande.</pre><pre>När det gäller gränsvärdet för grovt rattfylleri\r\nföreslår regeringen en sänkning av detta gränsvärde\r\nfrån 1,5 % till 1,0 %. Socialdemokraterna\r\ntillstyrker detta förslag. Det kunde i och för sig\r\ndiskuteras om vi inte borde ha stannat vid 1,2 % för\r\natt tillgodose den nordiska likformigheten. Men\r\nden här ändringen innebär en klar markering om att\r\nvi ser allvarligt på grovt rattfylleri. Vi från\r\nSocialdemokraternas sida menar att det är befogat.</pre><pre>För att åstadkomma verklig effekt krävs rejäla\r\nsatsningar på åtgärder som leder till ökad\r\nupptäcktsrisk. En fördubbling av upptäcktsrisken\r\nskulle säkert verka mer brottsavhållande än\r\nstraffskärpningar. Det skulle också leda till att färre\r\ndör eller skadas svårt i trafiken. Polisen måste\r\ndärför ges ökade resurser för sin\r\nalkoholkontrollverksamhet. En rejäl satsning på\r\ndet här området är minst lika viktig som den\r\nmarkering som vi nu gör när vi sänker gränsen för\r\ngrovt rattfylleri från 1,5 % 1,0 %.</pre><pre>Socialdemokraterna har i sin motion och även i en\r\nreservation föreslagit att 30 miljoner kronor avsätts\r\nnästa budgetår till Polisen för åtgärder för att öka\r\nupptäcktsrisken när det gäller den här typen av\r\nbrottslighet. Vi tror att det skulle vara ett\r\nutomordentligt verksamt medel för att stävja\r\nsådana här brott i trafiken.</pre><pre>Ett annat förslag som läggs fram i propositionen är\r\natt höja straffmaximum för grovt rattfylleri. En\r\nstraffskärpning anses uppenbarligen inte leda till\r\nnågon allmän nivåhöjning av straffen för grovt\r\nrattfylleri. Det sägs mer eller mindre uttryckligen i\r\npropositionen. Socialdemokraterna ställer sig\r\ntveksamma till om det är befogat att höja\r\nstraffmaximum, eftersom det inte anses leda till en\r\nallmän höjning av straffen för grovt rattfylleri.</pre><pre>I likhet med Lagrådet anser vi att det är svårt att\r\ntänka sig enstaka fall av enbart grovt rattfylleri som\r\nhar så högt straffvärde, att den nuvarande\r\nettårsgränsen behöver överskridas. De särskilt\r\nstraffvärda fallen torde vara antingen sådana där\r\nföraren har begått flera rattfylleribrott eller sådana\r\ndär hans framfart utgjort även ett annat brott,\r\nnämligen grov vårdslöshet i trafiken eller vållande\r\ntill annans död eller kroppsskada. I sådana fall kan\r\nman redan i dag döma ut högre straff än ett års\r\nfängelse.</pre><pre>Vi yrkar avslag på regeringens förslag i denna del.</pre><pre>När det sedan gäller principerna för påföljdsvalet\r\ninnebär regeringens förslag en ganska kraftig\r\nuppstramning av reglerna så att fängelsestraff i stort\r\nsett skall bli påföljden när det gäller grova\r\nrattfylleribrott framöver. Det råder i och för sig\r\ningen tvekan om att grovt rattfylleri är ett så\r\nallvarligt brott att det normalt bör leda till\r\nfängelsepåföljd.</pre><pre>Som Lagrådet har anfört har också praxis efter 1990\r\nårs reform utvecklats i restriktiv riktning. Det\r\ninnebär att mer än hälften av de grova\r\nrattfylleribrotten i dag leder till fängelsedom. Detta\r\ninnebär att fängelsedomar för grovt rattfylleri är\r\nbetydligt större till antalet än andelen\r\nfängelsedomar för andra brott med motsvarande\r\nstraffvärde. Det uttalande som görs i propositionen\r\nangående valet av påföljd innebär, som jag nämnde\r\ntidigare, en återgång till vad som gällde före 1990\r\nårs ändringar, då allmänna principer för val av\r\npåföljd blev tillämpliga även vid rattfylleri.</pre><pre>Enligt Socialdemokraternas mening kan det\r\nifrågasättas om domstolarnas möjligheter i detta\r\navseende nu bör inskränkas, särskilt i belysning av\r\nnuvarande påföljdspraxis. Som Lagrådet påpekat\r\ntorde inte några ytterligare nämndvärda vinster\r\nfrån allmänpreventiv synpunkt kunna uppnås\r\ngenom en strängare praxis. Domstolarna bör därför\r\ninte genom motivuttalande, som i propositionen,\r\nförmås att avlägsna sig från normala principer vid\r\nval av påföljd. Enhetlighet i tillämpningen bör i\r\nstället främjas genom fortsatt prejudikatbildning,\r\nåterkommande kartläggning av domstolarnas\r\npraxis och praxisdiskussioner inom och mellan\r\ndomstolarna.</pre><pre>Även framgent bör det finnas ett visst utrymme för\r\natt döma till annan påföljd än fängelse vid grovt\r\nrattfylleri. Jag tänker då närmast på kontraktsvård\r\neller skyddstillsyn under särskilda föreskrifter, när\r\ndet finns speciella omständigheter.\r\nSocialdemokraterna vänder sig alltså mot de\r\nmotivuttalanden som görs på den här punkten i\r\npropositionen.</pre><pre>En tredje punkt där socialdemokraterna har\r\ninvändningar rör förhållandet mellan rattfylleri och\r\ngrovt vållande till annans död eller kroppsskada.\r\nDet är ett förslag som läggs fram i propositionen\r\nutan föregående remissförfarande. Lagrådet har\r\nriktat berättigad kritik mot att ett så principiellt\r\nviktigt förslag som det som regeringen lägger fram\r\ninte har blivit föremål för ett sedvanligt\r\nremissförfarande. Man kan t.o.m. ifrågasätta om\r\nregeringen i rimlig utsträckning har levt upp till\r\nberedningstvånget i 7 kap. 2 § regeringsformen när\r\ndet gäller den här delen av förslaget.</pre><pre>Bestämmelserna om vållande till annans död och\r\nvållande till kroppsskada eller sjukdom har ett\r\nmycket stort tillämpningsområde. De gäller inte\r\nbara trafikolyckor, utan de aktualiseras också i\r\nmånga andra sammanhang. Olyckor i arbetslivet,\r\nfelbehandling inom sjukvården, vådaskjutning i\r\nsamband med jakt eller militärövningar och\r\növerföring av hivsmitta är några exempel på\r\nsituationer där paragraferna om vållande till\r\nannans död eller kroppsskada är tillämpliga.</pre><pre>De förslag som tar sikte just på rattfylleriet eller\r\nframförandet av motorfordon när man är\r\nalkoholpåverkad skall ligga till grund för\r\nbedömningen av huruvida vållandet skall betraktas\r\nsom grovt. Men förslaget är inte tillräckligt berett.\r\nDet tar inte heller hänsyn till vållandebrottet i stort\r\noch hur bestämmelsen skall utformas med hänsyn\r\ntill om brottet är grovt eller icke grovt. Därför säger\r\nvi i reservation nr 3 att den frågan bör bli föremål\r\nför fortsatt beredning och att regeringen efter\r\ndenna beredning bör återkomma till riksdagen.</pre><pre>Fru talman! Socialdemokraterna tillstyrker alltså\r\nförslaget om att gränsen för grovt rattfylleri skall\r\nsänkas från 1,5  till 1,0 . Vi motsätter oss\r\nstraffskärpningarna, eftersom vi i likhet med\r\nLagrådet anser att det inte finns något behov av\r\nsådana. Vi motsätter oss också de förslag till\r\nmotivuttalanden som framförs i propositionen om\r\npåföljdsvalet. Vidare vill vi ha en fortsatt beredning\r\nangående förhållandet mellan rattonykterhetsbrott\r\noch vållandebrott.</pre><pre>Med det anförda yrkar jag bifall till reservationerna\r\nnr 1, 2, 3, 5 och nr 7.</pre><pre>Anf. 3  KARL GUSTAF SJÖDIN (nyd):</pre><pre>Fru talman! Beträffande propositionen angående\r\nrattfylleri och justitieutskottets betänkande nr 11,\r\nanser Ny demokrati att propositionens förslag över\r\nlag är bra. De innebär skärpningar på de flesta\r\nområden. Rattfylleri och de konsekvenser som det\r\nför med sig är bland de mest onödiga och negativa\r\ninslagen när det gäller trafiksäkerheten på våra\r\nvägar.</pre><pre>Det finns emellertid en del punkter där vi vill gå\r\nnågot längre än vad som föreslås i propositionen. I\r\nvår motion Ju610 -- under mom. 10 -- har vi\r\nföreslagit att man skall införa en speciell lagregel\r\nom bildråp. Det hade enligt Ny demokrati varit\r\nönskvärt att skapa den brottsformen med ett\r\nstraffminimum på tre år. Därmed klargör man med\r\nskärpa allvaret när det är fråga om synnerligen\r\nanmärkningsvärd körning. Jag kan tänka mig\r\nsådana sammanhang där en rattfyllerist kör\r\nomkring på gångbanor i bostadsområden och i\r\nnärheten av skolor och kör ihjäl barn. Vi anser att\r\ndessa situationer har ett särskilt högt straffvärde.</pre><pre>Fru talman! Beträffande mom. 11 innebär\r\npropositionen att man skall utvidga polisens\r\nmöjligheter att ta s.k. sållningsprov. Det är ett bra\r\nförslag. Polisens möjligheter att ta\r\nalkoholutandningsprov utvidgas därmed, och det är\r\nangeläget från preventiv synpunkt. En\r\nmoderatmotion, Ju13, föranledde emellertid att\r\nutskottet tillstyrker införandet av ett tredje stycke\r\nmed följande lydelse: Om den undersökte begär\r\ndet, skall protokoll föras vid provtagning och bevis\r\nom utförd åtgärd utfärdas.</pre><pre>Efter att ha talat med en hel del poliser i landet\r\nanser jag det nödvändigt att yrka avslag på denna\r\nmotion. Motiveringen är precis den som jag har\r\nskrivit i mitt särskilda yttrande, nämligen:\r\n''Införandet av en regel om att polisen på begäran\r\nav den undersökte skall vara skyldig att föra\r\nprotokoll över provtagning eller utfärda bevis om\r\nutförd provtagning kan få olyckliga konsekvenser\r\nrent praktiskt. En viss risk finns att denna regel kan\r\nkomma att missbrukas, vilket skulle få till följd att\r\nden ökning av effektiviteten som är syftet med\r\nregeringsförslaget avseende de s.k. sållningsproven\r\nkommer att motverkas. Om detta skulle bli fallet\r\nfår denna fråga tas upp till förnyad prövning.''</pre><pre>Vid särskilt omfattande kontroller, trafikrazzior\r\nnär det gäller att kontrollera nykterheten, kan det\r\nuppstå väldigt mycket irritation bland andra förare\r\nsom inte kör omkring onyktra. Det skulle åtgå\r\nstörre resurser från polisens sida om man skulle\r\nbehöva utfärda protokoll när förare så begär det.\r\nDet är nämligen så, fru talman, att många har som\r\nsport att trassla till det för polisen när det gäller att\r\nåstadkomma åtgärder för trafiksäkerhetens\r\nfrämjande. Konsekvenserna kan alltså bli\r\nolyckliga. Därför yrkar jag avslag på motion Ju13\r\nunder mom. 11.</pre><pre>Fru talman! Vid mom. 18 önskar Ny demokrati att\r\nförsäkringsbolagen på något vis skulle få reda på\r\nnär deras kunder har kört omkring rattonyktra eller\r\nrattfulla. Som det nu är får samtliga bilister vara\r\nmed och betala försäkringspremien. En hel del av\r\nrattfylleristerna åstadkommer stora materiella\r\nskador ute i trafiken, vilket alla bilförare solidariskt\r\nfår vara med och betala. Vi tycker att det bör\r\ninföras en ordning där försäkringsbolagen får reda\r\npå vilka av deras kunder som har kört omkring\r\nrattonyktra, oavsett om de förorsakat en bilolycka\r\neller inte. Därmed skulle dessa förare få betala en\r\nhögre premie för trafikförsäkring och\r\nvagnskadeförsäkring.</pre><pre>Fru talman! Avslutningsvis yrkar jag bifall till vår\r\nreservation under mom. 10 beträffande bildråp och\r\ntill propositionens förslag under mom. 11 samt\r\navslag på motion Ju13.</pre><pre>Anf. 4  LIISA RULANDER (kds):</pre><pre>Fru talman! Först vill jag börja med att yrka bifall\r\ntill hemställan i utskottets betänkande och avslag\r\npå reservationerna samt motionerna i en viss del.</pre><pre>Riksdagen har nu att ta ställning till ett\r\nregeringsförslag som innebär skärpning av delar av\r\ntrafiknykterhetslagstiftningen. Detta är välkomna\r\nförändringar.</pre><pre>Den i propositionen föreslagna tiden för\r\nikraftträdande föreslås emellertid i betänkandet att\r\nflyttas fram till den 1 februari 1994, på grund av att\r\nman på de olika institutionerna behöver förbereda\r\nsig för denna förändring. Med anledning av en av\r\nmotionerna föreslår utskottet en regel om bl.a.\r\nprotokoll vid s.k. sållningsprov. Detta har också\r\nberörts av Ny demokratis företrädare. Detta är\r\nnågot som vi i utskottet tror är bra och bifaller\r\nförslaget i den del, vilket också framträder i\r\nutskottets betänkande. I övrigt avstyrker utskottet\r\növriga motioner.</pre><pre>En mängd motionsönskemål har tillgodosetts\r\ngenom propositionsförslaget. Det är glädjande.\r\nLagutskottet har haft att yttra sig beträffande den\r\ndel som berör sjöfylleri.</pre><pre>Alkohol och trafik hör inte ihop. Det är själva\r\ngrundtesen i hela den svenska\r\ntrafiksäkerhetshållningen. Det finns dock en\r\nganska stor grupp människor i vårt samhälle som\r\nhar alkoholproblem. De människorna behöver\r\nhjälp med att komma ur sitt beroende, och detta\r\navser regeringen att stödja genom att föreslå att\r\nfängelsedömda trafiknykterhetsbrottslingar skall\r\ngenomgå alkoholavvänjande behandling under\r\nanstaltsvistelsen. Att de skall få stöd och hjälp är\r\nnågot av det centrala. Det skall inte bara ses som\r\nett straff när en missbrukare som inte själv kan\r\nkomma ur sitt beroende av droger får detta stöd\r\nunder den tid han avtjänar sitt straff.</pre><pre>Propositionens innehåll går ut på att gränsvärdet\r\nför grovt rattfylleri sänks från 1,5  till 1,0\r\nalkohol i blodet, med motsvarande sänkning för\r\nalkoholhalten i utandningsluften. Motsvarande\r\nändring föreslås i järnvägssäkerhetslagen,\r\n1990:1157. Det här har det motionerats om, och det\r\nhar stötts och blötts i flera riksdagsdebatter under\r\nåren som har gått, vilket jag har studerat. Detta har\r\nvi också fått stöd för i utskottsbetänkandet.</pre><pre>Vidare föreslås att maximistraffet för grovt\r\nrattfylleri skall höjas från ett till två års fängelse.\r\nMotsvarande höjning av maximistraffet föreslås för\r\nbl.a. grovt sjöfylleri. I princip innebär uttalandena\r\ni propositionen att vi i fråga om påföljdsvalet vid\r\ngrovt rattfylleri återgår till principerna som gällde\r\nföre den 1 juli 1990. Detta har Socialdemokraterna\r\nondgjort sig över. Men det är alltså utskottets\r\nmening att det var bättre med de principer som\r\nfanns då, därför att det som sades i det betänkandet\r\n1990 har tillämpats på ett felaktigt sätt.</pre><pre>I propositionen föreslås vidare en ändring i\r\nbrottsbalken, som innebär en skärpt bedömning av\r\nbrotten ''vållande till annans död'' och ''vållande till\r\nkroppsskada eller sjukdom'', när gärningarna\r\nbegåtts i samband med trafikonykterhet. Förslaget\r\ninnebär att sådana brott som huvudregel skall\r\nbedömas som grova om gärningsmannen var\r\nberusad. Maximistraffet för vållande till annans\r\ndöd och för vållande till kroppsskada eller sjukdom\r\nhöjs enligt förslaget till sex respektive fyra år. Vi i\r\nutskottet menar att vi därmed kommer närmare\r\nden norm som finns i Norden i övrigt, bl.a. i Norge.</pre><pre>När fordon använts vid brott mot trafikbrottslagen\r\nföreslås att 7 § ändras så att möjligheterna att\r\nförklara fordon förverkade ökar. Detta har också\r\nredan prövats i andra länder som har varit\r\nförebilder. Socialdemokraterna tillstyrker förslaget\r\nom en sänkning av promillegränsen och går i\r\nhuvudsak emot övriga förslag.</pre><pre>De nu föreslagna åtgärderna bygger på Väg- och\r\nsjöfyllerikommitténs betänkande och de\r\nbeträffande alkoholutandningsprovet bygger på\r\nTrafikpolisutredningens betänkande, SOU\r\n1992:81. Dessutom föreligger en promemoria som\r\nupprättats inom Justitiedepartementet: Ansvar för\r\ngrovt vållande till annans död m.m. samt\r\nFörverkande av fordon. Remissförfarande och\r\nhearing har föregått propositionsskrivningen i vissa\r\ndelar.</pre><pre>Frågan om alkohol i kombination med trafik hör till\r\nde frågor som får mycket stora rubriker i\r\nmassmedierna. Människor reagerar med all rätt.\r\nMan har rätt att uppröras över den nonchalans som\r\nalkoholpåverkade förare visar genom att sätta sig\r\nbakom ratten och därmed riskera inte bara sitt eget\r\nvälbefinnande, utan även andras, ja, i värsta fall\r\nandras liv. Samhällets syn på det allvarliga i ett\r\nsådant handlingssätt bör kraftigt markeras, och\r\ndetta kommer i dagen vid straffmätningen enligt\r\npropositionens förslag. Därför avstyrks reservation\r\nnr 1.</pre><pre>Lagar är normerande och utgör signaler om önskat\r\nbeteende. Detta har vi som lagstiftare att tillse.\r\nBeträffande principer för påföljdsvalet är\r\nregeringens mening att ett grovt rattfylleribrott bör\r\nha fängelse som normalpåföljd. Regeringen\r\nmarkerar därmed ytterst kraftigt att ofoget att köra\r\npåverkad är ett icke-önskvärt beteende.</pre><pre>Likformigheten i rättstillämpningen ökar enligt\r\nregeringens förslag, vilket också Lagrådet medger.\r\nLövdén har sagt att detta är en nackdel och att det\r\ninte skall tillämpas på detta sätt. Men vi menar att\r\ndet är fel signaler som har kommit fram och getts\r\nvid tillämpningen av just den lagstiftningen. Därför\r\när en återgång till det som gällde före 1990 års\r\nlagstiftning i princip nödvändig. Kontraktsvård i all\r\nära -- det är en bra form som bör användas på rätt\r\nställe, men i detta fall har vi valt att titta på frågan\r\nfrån en annan vinkel, därav regeringens\r\nproposition och utskottets betänkande. Utskottet\r\navstyrker reservation nr 2 med därtill hörande\r\nmotioner.</pre><pre>I propositionen föreslås att om någon vid förande\r\nav motorfordon gör sig skyldig till vållande till\r\nannans död under påverkan av alkohol eller något\r\nannat medel, skall den omständigheten att\r\ngärningsmannen var påverkad särkskilt beaktas när\r\nman bedömer om brottet är grovt. Det måste\r\nsjälvfallet finnas mätnormer för vad som anses vara\r\ngrovt. Motsvarande regler föreslås gälla\r\nbeträffande vållande till kroppsskada eller\r\nsjukdom.</pre><pre>Detta ärende har tagits upp dels i en\r\ndepartementspromemoria med rubriken Ansvar\r\nför grovt vållande till annans död m.m. och dels\r\nvarit föremål för en hearing i\r\nJustitiedepartementet. När vi talar om att vi skall se\r\nsärskilt allvarligt på brott som är begångna av\r\nnågon som har varit påverkad av alkohol eller\r\nandra droger, är det viktigt att vi samtidigt kräver\r\natt missbrukaren skall få adekvat vård för sitt\r\nmissbruk.</pre><pre>Utskottet delar i och för sig Lagrådets uppfattning\r\nom vikten av att regeringsförslaget blir föremål för\r\nett sedvanligt remissförfarande. Utskottet anser\r\nemellertid att den beredning som förevarit i den nu\r\naktuella delen av regeringens förslag är godtagbar.\r\nReservation nr 3 med därtill hörande motioner\r\navstyrks.</pre><pre>Det i reservation nr 4 framförda förslaget till\r\nändring om ett nytt brott, bildråp, anser vi i\r\nutskottet är tillgodosett i och med utskottets\r\nställningstagande. Vi anser att Ny demokratis\r\nreservation bör avstyrkas tillsammans med motion\r\nJu610. Vi i utskottet yrkar även avslag på\r\nreservation nr 6 och motion Ju638 angående\r\nskyldigheten för domstolar att skicka rapport till\r\nförsäkringsbolagen. Det menar vi inte är angeläget.\r\nDet är försäkringsbolagens angelägenhet att göra\r\nkontroll.</pre><pre>I reservation nr 5 tas de ekonomiska\r\nkonsekvenserna upp. Det kommer att bli en\r\nförändring beträffande platsbehovet i anstalterna,\r\ndet är riktigt, Lövdén. Men samtidigt har regeringen\r\nen rad förslag under utarbetande som kommer att\r\npåverka platsbehovet. I kommande budget\r\nkommer en rad åtgärder att redovisas, som också\r\nkommer att skingra de farhågor som\r\nSocialdemokraterna i det här fallet har haft för den\r\nekonomiska situationen. I den kommande\r\nbudgeten kommer man att redovisa dels de\r\nekonomiska resurserna, dels också andra åtgärder.\r\nUtskottet yrkar avslag på motion Ju15 och\r\nreservation 5.</pre><pre>Ett fenomen som har blivit alltmer vanligt är\r\nsjöfylleri. I takt med ökande hastigheter och\r\nökande antal båtinnehavare, kommer problemen\r\natt öka om inte kraftiga åtgärder vidtas. Däremot\r\när det svårt att komma åt den här typen av fylleri\r\noch fastställa de olika gränserna. Utskottet delar\r\nregeringens och lagutskottets bedömning angående\r\nförslaget om höjning av maximistraffet för grovt\r\nsjöfylleri. Detta innebär att justitieutskottet,\r\nliksom lagutskottet, avstyrker reservation nr 7.</pre><pre>När det gäller upptäcktsrisken, som Lövdén tog upp\r\ni sitt anförande, vill jag bara påminna om att\r\nsocialdemokraterna själva har krävt den minskning\r\nav resurserna för Polisens verksamhet som håller på\r\natt genomföras. Vi kan inte heller se att\r\nupptäcktsrisken enbart skulle vara det som skulle\r\nföranleda lagstiftning. Det måste finnas både--och.\r\nDen proposition som nu ligger på riksdagens bord\r\nberör den straffrättsliga delen. Upptäcktsrisken bör\r\nnaturligtvis kunna ökas om vi har möjlighet att ge\r\npolisen de resurser som man behöver för att kunna\r\nöka den, men frågan är om bara det skulle kunna\r\nföranleda oss att inte godta de i propositionen\r\nföreslagna åtgärderna. Det tror inte vi i utskottet.</pre><pre>Vi i utskottet menar att det är viktigt att poängtera\r\natt alkohol måste vara en försvårande faktor när det\r\nhandlar om brottsligt beteende. Vi hjälper\r\nnämligen ingen med att släta över fel som har\r\nbegåtts eller som begås. Vi menar att detta är en\r\nsignal även till omgivningen, till dem som har\r\ndrogberoende i sin släkt, i sin omgivning eller på sin\r\narbetsplats, att med kraft säga stopp när man vet att\r\nen person har svårt att hålla sig ifrån droger\r\nsamtidigt som personen i fråga också är bilförare.</pre><pre>Med detta, fru talman, vill jag yrka bifall till\r\nutskottets hemställan.</pre><pre>Anf. 5  KARL GUSTAF SJÖDIN (nyd)\r\nreplik:</pre><pre>Fru talman! Beträffande förslaget om sållningsprov\r\nvar ju regeringens mening att det skulle bli\r\neffektivare. Förslaget i motionen Ju13 är\r\nförvånande, eftersom det med all säkerhet kommer\r\natt innebära störningar i polisens arbete, och det\r\nvar ju inte precis den avsikten regeringen hade då\r\nman föreslog en utvidgning av\r\nalkoholutandningsproven.</pre><pre>Med all säkerhet kommer det när man genomför\r\nstörre razzior att behövas en ökning av personalen\r\nför att man skall undvika onödiga störningar, som\r\nköbildning. En annan sak att ta hänsyn till rent\r\npolistaktiskt är överraskningsmomentet. Om det\r\nvid sådana här razzior bildas längre köer\r\nförekommer det ofta att förare och passagerare\r\nbyter plats, dvs. den rattfulle bilföraren sätter sig\r\nvid sidan om, och en annan passagerare i bilen\r\nsätter sig vid ratten. Därvid undviker dessa\r\nrattfyllerister att tas fast.</pre><pre>Det är därför som jag tycker att det är onödigt\r\npetigt att i den här moderatmotionen lägga in ett\r\nsärskilt tredje stycke. Det tar bort effektiviteten.</pre><pre>Jag vill också nämna vår motion om ett särskilt\r\nbildråp. Vi anser att det finns ett särskilt högt\r\nstraffvärde och att man förslagsvis kunde införa en\r\nbrottsform kallad bildråp när det är fråga om en i\r\nsynnerhet anmärkningsvärd körning och då barn\r\nmånga gånger är offer på grund av att föraren har\r\nkört på gångbanor och i områden där barn vistas.\r\nDet är av den anledningen som vi vill införa en\r\nsärskild brottsform, s.k. bildråp, med ett minimum\r\nav tre års fängelse. Detta tror vi skulle ha en\r\nytterligare preventiv effekt för presumtiva\r\nrattfyllerister.</pre><pre>Anf. 6  LIISA RULANDER (kds) replik:</pre><pre>Fru talman! Jag vill poängtera att det tillägg som\r\nhar gjorts för att vi skall kunna anta den här\r\nmotionen så som vi avser berör just\r\nrättssäkerhetsaspekten, att de som vill skall kunna\r\nbegära ett protokoll. Vi utgår från att de flesta inte\r\när särskilt intresserade av det, utan att de som så\r\natt säga ''har grönt'' skall kunna ta kontrollen med\r\nhumor och åka vidare glada över att en gång ha fått\r\ngenomgå denna test, som man så sällan råkar ut för.\r\nDe som däremot har anledning att vara skraja för\r\ntestningen kanske begär ett protokoll för att vara\r\nriktigt säkra på att detta är riktigt. Den\r\nrättssäkerhetsaspekten tror vi att det är viktigt att\r\nman har kvar vad gäller sållningsproven, och därav\r\ndetta tillägg.</pre><pre>För övrigt har utskottet inget att tillägga i fråga om\r\nförsäkringsdelen. Vi tror att det beslut riksdagen\r\nskall fatta i dag kan vara till fyllest i dagsläget. Det\r\när ändå en oerhörd uppstramning i förhållande till\r\ntidigare.</pre><pre>Anf. 7  KARL GUSTAF SJÖDIN (nyd)\r\nreplik:</pre><pre>Fru talman! I regeringsförslaget om sållningsprovet\r\nsades det ju -- som jag nyss fick en rättelse om -- att\r\ndet skulle vara obligatorisk protokollföring, medan\r\nman däremot i motion Ju13 vill mildra förslaget så\r\natt protokoll bara skulle behöva lämnas när den\r\nkontrollerade så begär. Både regeringens förslag\r\noch motionen innebär faktiskt en inskränkning i\r\neffektiviteten -- det gäller alltså även regeringens\r\nförslag. Jag vill därför yrka avslag på regeringens\r\nproposition i den del som rör sållningsprovet liksom\r\näven motion Ju13. Det är en onödig inskränkning i\r\npolisens arbete, oavsett vad det är för form av\r\nprotokoll som skall utfärdas.</pre><pre>Anf. 8  LARS-ERIK LÖVDÉN (s) replik:</pre><pre>Fru talman! Jag skall följa uppmaningen att vara\r\nsparsam med repliktid och bara ta upp det sista som\r\nLiisa Rulander sade i sitt anförande, nämligen att\r\nSocialdemokraterna har tagit initiativ till\r\nbesparingar inom polisväsendet och att det därför\r\nvar konstigt att vi nu lade fram ett förslag om\r\nytterligare anslag till polisväsendet om 30 miljoner\r\nkronor. Regeringen och Socialdemokraterna är\r\növerens om bespraringar på 500 miljoner inom\r\nPolisen. Vi är också överens om att det är möjligt\r\natt uppnå den besparingen utan att den operativa\r\nverksamheten blir lidande.</pre><pre>Det vi har föreslagit i den här motionen är att vi på\r\nett av polisens verksamhetsområden skärper\r\ninsatserna, och det gäller polisens möjligheter att\r\nupptäcka rattfylleribrott. Den statistik som jag\r\nanvände mig av i mitt inledningsanförande är ju\r\nförskräckande, Liisa Rulander. 20 000\r\ntrafiknykterhetsbrott upptäcks varje år, och man\r\nberäknar att antalet brott totalt uppgår till mellan\r\nen miljon och två miljoner. Upptäcktsrisken är\r\nalltså försvinnande liten, och med en så liten\r\nupptäcktsrisk är ju riskerna för en stor brottslighet\r\npå det här området betydande.</pre><pre>Jag tror att det finns mycket att vinna på att kraftigt\r\nöka upptäcktsrisken. Då kan vi möjligtvis få bukt\r\nmed en del av de problem som följer av\r\nrattfylleribrotten och pressa tillbaka\r\nrattfylleribrotten. Det är motivet till vår\r\nreservation. Det är ett mer verkningsfullt medel än\r\natt höja maximistraffet för grovt rattfylleri, fast\r\nman egentligen inte avser att använda det utrymme\r\nsom den höjningen medger -- det sägs ju rakt ut i\r\npropositionen.</pre><pre>Anf. 9  LIISA RULANDER (kds) replik:</pre><pre>Fru talman! Jag tror inte att jag sade att det var\r\n''obefogat att begära mer resurser''. Däremot\r\nifrågasatte jag om det skulle kunna motverka det\r\nsom propositionen har som syfte, nämligen att ge\r\nrätt signaler om vad samhället anser om att man\r\nanvänder droger och i synnerhet alkohol i samband\r\nmed bilförande.</pre><pre>Jag kan i stort hålla med om det Lars-Erik Lövdén\r\nsäger om att upptäcktsrisken är oerhört väsentlig.\r\nOm man riskerar att upptäckas är det väldigt många\r\nsom avstår från att köra berusade eller efter att ha\r\ntagit endast litet alkohol. Polisens resurser är\r\nemellertid inte de enda resurser vi kan räkna med i\r\nsamhället. Det förslår inte långt om det bara är\r\npolisiär verksamhet som vi skall rikta in oss på, utan\r\ndet måste vara fråga om flera olika åtgärder\r\nsammantaget.</pre><pre>Som jag helt kort nämnde är detta signaler som\r\nkanske går fram på arbetsplatser, bland släktingar,\r\nvänner och grannar. Det kan också vara en signal\r\nom vi säger att samhället ser mycket allvarligt på\r\ndetta. Då vill man inte riskera att den man känner\r\noch älskar skall hamna i fängelse på grund av en\r\nenstaka händelse. Detta kan vara ett sätt att kanske\r\nförebygga den här typen av brott. Det jag syftar på\r\när att det inte enbart är polisens resurser och\r\nåtgärder som skall påverka i det här\r\nsammanhanget.</pre><pre>Vi anser därför att man kan ta fasta på\r\npropositionens förslag, som utskottet nu har ställt\r\nsig bakom, utan att man därmed på något sätt\r\nförbiser upptäcktsrisken.</pre><pre>Anf. 10  LARS-ERIK LÖVDÉN (s) replik:</pre><pre>Fru talman! Tror verkligen Liisa Rulander att en\r\nhöjning av maximistraffet för grovt rattfylleri från\r\nett till två års fängelse får någon effekt på den här\r\ntypen av brottslighet i jämförelse med effekten av\r\nen kraftfull ökning av upptäcktsrisken? Jag ställer\r\nfrågan särskilt med tanke på att det i propositionen\r\nsägs rakt ut att man inte syftar till någon allmän\r\nnivåhöjning när det gäller straffmätningen. Då\r\ntorde det ju inte få någon effekt över huvud taget\r\natt man höjer maximistraffet från ett till två års\r\nfängelse. I själva verket får vi ett maximistraff i\r\nvilket man över huvud taget inte kommer att\r\nanvända sig av den övre delen av straffskalan. Då\r\nblir det instrumentet verkningslöst i förhållande till\r\nen kraftig ökning av upptäcktsrisken.</pre><pre>Jag tror -- och i det har jag stöd av vad de flesta\r\nbedömare på det här området säger -- att det mest\r\nverkningsfulla medlet för att bekämpa den här\r\ntypen av allvarlig brottslighet -- vi är överens om att\r\nden här typen av brottslighet är allvarlig -- är att se\r\ntill så att upptäcktsrisken är stor.</pre><pre>Anf. 11  LIISA RULANDER (kds) replik:</pre><pre>Fru talman! Det finns en allmän rättskänsla i detta.\r\nDet finns få men väldigt allvarliga fall där man\r\nenligt den allmänna rättskänslan inte har kunnat\r\ndöma på rätt sätt på grund av att straffen kanske har\r\nvarit litet för låga. Vi tror inte i utskottet att det\r\nkommer att handla om så väldigt många fall, men\r\nmöjligheten måste finnas. Detta ger också återsken\r\npå annan lagstiftning.</pre><pre>Det som är viktigt att komma ihåg i de här fallen är\r\noffren, de som riskerar att råka illa ut -- detta skall\r\nju vara förebyggande och se till att risken minskar\r\natt människor på ett orättvist sätt utsätts för\r\nrattfylleristers framfart. Detta utesluter som sagt\r\ninte förebyggande åtgärder på många olika\r\nområden.</pre><pre>Detta är de signaler vi i utskottet vill ge vad gäller\r\nhur vi ser på den här typen av brott.</pre><pre>Anf. 12  ELVER JONSSON (fp):</pre><pre>Fru talman! Det finns i Sverige en stor uppslutning\r\nkring uppfattningen att alkohol och trafik måste\r\nhållas isär om inte trafiksäkerheten skall äventyras.\r\nDen insikten och inställningen finns också i\r\nriksdagen och i regeringen, och utskottets\r\nföreträdare har ju strukit under den synpunkten.\r\nDet har trots det inneburit ett mödosamt arbete\r\nunder lång tid att närma sig den målsättning som de\r\nflesta ställer upp på men inte alltid i det praktiska\r\nhandlandet tillämpar.</pre><pre>I betänkandet erinras om att Sverige var tidigt ute\r\nmed promillegränser, som infördes redan 1941.\r\nBara Norge var fem år före oss. Trots ett hårt\r\nmotstånd från dåtida vetenskapare och lagstiftare\r\ndrevs denna regel fram, och gränsen har efter hand\r\nsänkts alltmer. Från ursprungliga 0,8  sänktes\r\ngränsen under 50-talet till 0,5 , för att 1990\r\nsättas till 0,2 . Förbättrad teknik, framför allt\r\nmed de s.k. alkoholutandningsproven, har gjort det\r\nmöjligt att sätta lägre gränsvärden. Trots det är det\r\ninkonsekvent att fördöma alkoholen i trafiken\r\nsamtidigt som lagstiftare tillåter en viss mängd.</pre><pre>Dagens förbättrade teknik och vår kunskap om\r\nalkoholens vådor i trafiken borde leda till att vi\r\ninförde en nollgräns. Därtill skulle kopplas en\r\nsäkerhetsmarginal, som på medicinska grunder\r\nfastställdes och som garanterade rättssäkerheten.\r\nFör en sådan modell finns ett starkt stöd från många\r\nforskare, professionella trafiksäkerhetsarbetare,\r\npolis och motororganisationer, och så sent som i\r\nsomras uttalade sig därtill\r\nkommunikationsministern för att en nollgräns vore\r\ndet konsekventa och riktiga.</pre><pre>Jag tror, fru talman, att det är den enda hållbara\r\nlinjen om vi vill hävda en förbättrad trafiksäkerhet.\r\nDet faktum att vi i Sverige och Norge har sett\r\nsträngt på brott mot trafiknykterheten har ju också\r\ninneburit att vi här har en relativt sett bättre\r\nsituation, även om, som man i utskottet påpekar,\r\nden fortfarande inte är acceptabel.</pre><pre>Min uppfattning är att skärpta regler på\r\ntrafiksäkerhetens område med tanke på de goda\r\neffekter detta har haft skulle vara en en god\r\nexportvara att förmedla till Europas länder, då vi\r\nnu förbereder en starkare samverkan. Intressant är\r\nockså att konstatera att länder med en\r\nförhållandevis hög alkoholkonsumtion har visat ett\r\nklart intresse för att tillämpa ett skandinaviskt\r\nsynsätt på trafiknykterhetsfrågor.</pre><pre>Den proposition som vi nu har att behandla bygger\r\ni allt väsentligt på Väg- och sjöfyllerikommitténs\r\nbetänkande. Som en av medlemmarna i den\r\nkommittén kan jag intyga att den bedrev ett\r\nengagerat och aktivt arbete för att nå konkreta\r\nresultat för trafiksäkerheten. När vi var färdiga\r\nnoterade vi något så ovanligt som att kommittén på\r\nalla punkter var helt ense, rakt över alla\r\nriksdagspartier. Det har också inneburit att\r\nregeringen i allt väsentligt har följt upp kommitténs\r\nförslag.</pre><pre>Dock saknas ett par viktiga delar. Det gäller bl.a.\r\nlämplighetsprövningen för dem som dömts för\r\nrattfylleri eller grovt rattfylleri. Utredningen\r\nföreslog att alla som döms för något av dessa brott\r\nskulle genomgå s.k. utvidgad lämplighetsprövning.\r\nDet innebär att man till en ansökan om\r\nkörkortstillstånd måste foga ett särskilt utlåtande\r\nsom styrker att vederbörande uppfyller\r\nkörkortslagens krav på ett nyktert levnadssätt.</pre><pre>Nu hänvisar regeringen till att\r\nKommunikationsdepartementet utreder denna\r\nfråga och att man därför bör avvakta det\r\nberedningsarbetet. Jag hoppas, fru talman, att det\r\ninnebär att frågan ändå snabbt kommer tillbaka till\r\nriksdagen för en befogad förändring.</pre><pre>Den andra frågan, som har återkommit\r\nmotionsvägen flera gånger, är den s.k.\r\neftersupningen. Det har framförts önskemål om en\r\nlagändring som innebär att Sverige skulle anta\r\nsamma regel som Norge. Den innebär att en förare\r\nav motorfordon inte får inta alkohol eller annat\r\nberusande eller bedövande medel under de sex\r\nförsta timmarna efter en avslutad körning, om\r\nvederbörande förstått att körningen kan leda till\r\npolisundersökning.</pre><pre>Här hänvisar utskottet till att den påstådda\r\neftersupningen torde vara relativt liten i\r\nförhållande till samtliga trafiknykterhetsbrott, och\r\ndärför är man inte beredd att göra något särskilt\r\nuttalande. Det faktum att det skulle vara en liten\r\ngrupp människor som har brutit mot denna\r\nnykterhetsbestämmelse i trafiken är en svag\r\ninvändning. Det råder inget tvivel om att\r\neftersupningen är en besvärande omständighet\r\nbåde för polisen och för dömande instans och\r\nytterst drabbar den trafiksäkerheten. Därför\r\nhoppas jag att det övervägande som nu sker inom\r\ndepartementet leder till att man återkommer\r\nrelativt snart, så att vi kan skapa en relevant och\r\nrimlig lagstiftning.</pre><pre>Utskottet redovisar även bakgrunden till\r\nsjöfylleribestämmelser och erinrar om att vi här i\r\nriksdagen många gånger diskuterat frågan. För\r\negen del har jag sedan 1970-talet ganska många\r\ngånger motionerat om promilleregler på sjön.\r\nIntresset för en sådan utveckling har vuxit genom\r\nåren och nu har också en offentlig utredning prövat\r\nfrågan och enigt föreslagit att promilleregler skall\r\ninföras.</pre><pre>Invändningarna mot en promillelagstiftning i\r\nsjötrafiken har varit av två slag. Den ena har varit\r\nde starkt skiftande och särpräglade förhållanden\r\nsom råder inom sjötrafiken. Den andra har varit att\r\növervakningen ansetts bli så begränsad att man av\r\ndet skälet har avstått. Att det är ett särpräglat\r\nförhållande och att möjligheten till upptäckt är\r\nbegränsad får ju inte avhålla lagstiftaren från att\r\nuttala sin principiella hållning. Därför dök det upp\r\nnågra frågetecken när Liisa Rulander sade att hon\r\ninte tror så mycket på det här. Frågan är: Vad tror\r\nutskottet egentligen på? Därtill skulle polisen och\r\nde övervakande myndigheterna få ett enkelt\r\ninstrument som skulle underlätta arbetet i den\r\nkontroll som enligt nuvarande lagstiftning faktiskt\r\när påbjuden.</pre><pre>Ännu mer fundersam blev jag när jag lyssnade till\r\nLars-Erik Lövdén. De allmänna deklarationerna är\r\ndet inte så svårt att instämma i, inte heller i hans\r\npåstående att det bör råda en helhetssyn. Men\r\nslutsatserna blir något märkliga. Dels tar\r\nsocialdemokraterna avstånd från sin utredare, som\r\ndelade de synpunkter som förs fram i det här\r\nförslaget, dels säger Lars-Erik Lövdén att man\r\nmotsätter sig straffskärpningar och att man vill ha\r\nett fortsatt utredande.</pre><pre>Det är, fru talman, inte brist på kunskap i de här\r\nfrågorna. Det är mer brist på en och annan insikt\r\noch framför allt brist på politiskt kurage.</pre><pre>När Lars-Erik Lövdén säger att han vill ha en\r\nåtergång till de motivuttalanden som gällde före\r\n1990 tar man sig för pannan. Menar verkligen Lars-\r\nErik Lövdén att det är den ordningen som skall\r\nåterinföras? Jag tror att det är viktigt att Lars-Erik\r\nLövdén, även om han har respekt för repliktiden,\r\nförklarar sig på den punkten.</pre><pre>Sammanfattningsvis skulle man ändå kunna säga\r\natt regeringens förslag och justitieutskottets\r\nuppföljning och stöd för förändring när det gäller\r\ngrovt rattfylleri m.m. är ett steg framåt till fördel\r\nför trafiksäkerheten. Som värdefulla inslag gäller:</pre><pre>- sänkningen av gränsvärdet för det grova\r\nrattfylleriet,</pre><pre>- att man ser strängare på brott mot nykterheten i\r\ntrafiken,</pre><pre>- att vållandefrågorna uppmärksammas mera och</pre><pre>- att en aktiv rehabilitering införs.</pre><pre>Fru talman! Ett problem som blir alltmer\r\nbesvärande är att även andra droger förekommer i\r\ntrafiken. Narkotikan är ju endast ett av flera\r\ndrogpreparat. Vi har olika typer av läkemedel som\r\nkan ge effekter av icke önskat slag på bilförarna.\r\nDet bör emellertid vara fullt möjligt att konstatera\r\nom en person har ämnen i sig relaterade till\r\nföreskriven medicin eller inte. Det finns också\r\nanledning att undersöka effekten av vissa\r\nläkemedel och därmed få ett klarläggande av vilka\r\nläkemedel som bör förbjudas i samband med\r\nbilkörning.</pre><pre>Vi behöver också en lagstiftning som till sin struktur\r\nliknar rattfyllerilagstiftningen, vilket fordrar att\r\nföljande komponenter ingår:</pre><pre>- Metoder för rutinmässiga kontroller av trafikanter</pre><pre>- Gränsvärdesbrott</pre><pre>- Enhetligt straffvärde</pre><pre>Därför borde regeringen snarast ta tag i detta\r\nväxande problem i trafiken. Alla förare som är\r\ninblandade i trafikolyckor och som kommer in för\r\nvård borde genomgå en drogtest. En utredning bör\r\ngöras kring gränsvärden och lag- och\r\nstaffbestämmelser ändras så att de liknar\r\nrattfylleriregelverket. Vidare bör polisen få\r\nmöjlighet att rutinmässigt göra\r\nstickprovskontroller, typ alkotest, för att påvisa\r\nnarkotika och beroendeframkallande medel.</pre><pre>Allra sist, fru talman, tror jag att det är viktigt att\r\nslå fast att avsikten med en mer restriktiv\r\nlagstiftning inte är att åstadkomma fler och hårdare\r\nstraff mot medborgarna. En sådan lagstiftning\r\nskulle framför allt vara preventiv och leda till att allt\r\nfärre gör sig skyldiga till trafiknykterhetsbrott. I så\r\nmåtto är propositionen och utskottsbetänkandet\r\nvärda att stödjas, och jag vill, fru talman, yrka bifall\r\ntill utskottets hemställan.</pre><pre>Anf. 13  LARS-ERIK LÖVDÉN (s) replik:</pre><pre>Fru talman! Efter Elver Jonssons anförande tvingas\r\njag begära en replik till.</pre><pre>Jag menar inte att vi skall tillbaka till den praxis\r\nsom gällde efter 1990 års lagändringar. Det är\r\nalldeles uppenbart att vi fick en alldeles för hög\r\nandel villkorliga domar strax efter lagändringarna\r\n1990.</pre><pre>Men sedan har praxis stramats upp åtskilligt. Av\r\nstatistiken framgår att andelen fängelsestraff som\r\nutdöms i tingsrätterna har ökat med 10 % till 57 %\r\nfrån andra halvåret 1991 till 1992. Medan andelen\r\nvillkorliga domar har minskat med 5 % till 18 %.</pre><pre>Eftersom frivårdsmyndigheterna nu skall yttra sig\r\nregelmässigt i fråga om grovt trafiknykterhetsbrott\r\nkommer med all sannolikhet också\r\nskyddstillsynspåföljderna att öka på de villkorliga\r\ndomarnas bekostnad. Vi har alltså fått en mycket\r\nkraftig uppstramning av praxis i förhållande till det\r\nsom gällde strax efter 1990 års reform. Det tycker\r\njag är bra.</pre><pre>Jag sade i mitt anförande att jag hamnar på samma\r\nlinje som Lagrådet, att det inte behövs några\r\nytterligare uttalanden på den här punkten med\r\nhänsyn till den utveckling som har varit och med\r\nhänsyn till att de allmänna reglerna för\r\nstraffmätnings- och påföljdsval bör gälla även\r\ntrafiknykterhetsbrott, även om det betraktas som\r\nett artbrott.</pre><pre>Anf. 14  ELVER JONSSON (fp) replik:</pre><pre>Fru talman! Nu säger Lars-Erik Lövdén att han inte\r\nmenar att vi skulle återgå till det som gällde före\r\n1990 och de motivuttalanden som gjordes av\r\ndåvarande regering. Det noterar jag med\r\ntillfredsställelse.</pre><pre>Men då blir den invändning som\r\nsocialdemokraterna gör i dag märklig, för de\r\nmotivuttalanden som nu finns stämmer rätt väl med\r\nden praxis och den uppstramning som jag\r\nuppfattade att Lars-Erik Lövdén faktiskt bekände\r\nsig till.</pre><pre>Nu säger Lars-Erik Lövdén att han är på samma\r\nlinje som Lagrådet och andra juridiskt kunniga.\r\nDet må så vara. Jag vill ändå hävda att den\r\nförbättrade trafiknykterhetslagstiftningen inte\r\ntillkommit tack vare juridiskt arbete, utan det har\r\nvarit politiskt pådrivande krafter i denna riksdag\r\noch föregångare till denna riksdag som har\r\nmedverkat. Man skulle litet sarkastiskt kunna säga\r\natt vi trots juridisk vetenskap har fått en förbättrad\r\ntrafiknykterhetslagstiftning.</pre><pre>Anf. 15  LIISA RULANDER (kds) replik:</pre><pre>Fru talman! Jag vill bara komma tillbaka till Elver\r\nJonssons aspekt på nollgräns för rattonykterhet och\r\nrattfylleri. Det är klart att detta är en\r\nrättssäkerhetsaspekt. Vi måste försöka följa de\r\ntekniska hjälpmedel som vi har och försöka att få\r\nså väl fungerande tekniska hjälpmedel som möjligt\r\nför att verkligen komma åt detta problem.</pre><pre>Vi kan hålla med Elver Jonsson om att det är viktigt\r\natt man verkligen ser till att ingen alkohol är rätt\r\nnär man kör bil. Men självfallet får det inte bli så,\r\nsom någon påstår, att en lättöl eller en Kefir kan ge\r\nutslag på de instrument som finns i dag. Om det är\r\nså banalt, måste detta naturligtvis utredas färdigt.\r\nVi måste undersöka alla de tekniska hjälpmedel\r\nsom finns till vårt förfogande innan vi kan lagstifta\r\nom någonting som kan påverka rättssäkerheten för\r\nenskilda människor.</pre><pre>Jag vill också ta upp en del andra aspekter som\r\nElver Jonsson hade. De är mycket bra förslag på\r\nsådant som även andra länder tillämpar. Det har\r\nt.ex. funnits motioner om eftersupningen, det finns\r\nmotioner om alkolås. Det finns en hel mängd\r\nmotioner som har hänvisats till andra utredningar\r\nsom pågår.</pre><pre>Jag har här trafikutskottets betänkande om\r\ntrafiksäkerheten på vägarna inför 2000-talet. Där\r\ntar man också upp en del aspekter på just\r\nrattonykterhet. Man hänvisar till att det på\r\nKommunikationsdepartementet också pågår\r\nutredningar och efterforskningar på de här\r\nområdena. Därmed har vi fått ett enigt utskott\r\nbakom det betänkande som föreligger i dag. Vi vet\r\natt det genomförs en hel del åtgärder som kommer\r\natt befrämja nykterhet på vägarna.</pre><pre>Anf. 16  KENNETH ATTEFORS (nyd):</pre><pre>Fru talman! Jag skall fatta mig mycket kort. Elver\r\nJonsson tog faktiskt orden ur mun på mig. Jag satt\r\nockså med i Väg- och sjöfyllerikommittén. Jan\r\nBjörkman, en mycket pragmatisk politiker från\r\nSocialdemokraterna, var totalt enig med\r\nutredningen om att vi måste ha en straffskärpning,\r\nspeciellt när det gäller vållande till annans död. Just\r\npå denna punkt är jag därför särskilt besviken på\r\natt inte den övriga socialdemokratiska gruppen har\r\nstött Jan Björkman i utredningen.</pre><pre>Jag har nämligen följt ett flertal fall och en del\r\nrättegångar, trots att jag sitter i trafikutskottet, och\r\nsett hur offren lider efter sådana här brott. Därför\r\nställer jag mig helhjärtat bakom regeringens förslag\r\ni den här frågan.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>5 §  Redogörelse för bankstödet och förslag om\r\nbidrag till Stiftelsen Konsumenternas Bankbyrå</pre><pre>Föredrogs</pre><pre>näringsutskottets betänkande</pre><pre>1993/94:NU7 Redogörelse för bankstödet och\r\nförslag om bidrag til Stiftelsen Konsumenternas\r\nBankbyrå (skr. 1993/94:61 och 1993/94:83).</pre><pre>Anf. 17  ROLF L NILSON (v):</pre><pre>Fru talman! Jag skall vara mycket kortfattad.</pre><pre>Detta betänkande bygger i stor utsträckning på\r\nregeringens skrivelse med redogörelse för de\r\nåtgärder som man vidtagit för att stärka det\r\nfinansiella systemet, alltså åtgärderna mot bank-\r\noch finanskrisen. Vi har haft en remissdebatt om\r\nden skrivelsen. I den debatten tyckte jag att man\r\nkunde ge regeringen en eloge för den skrivelsen.\r\nDet var en bra och fyllig redogörelse för vad\r\nregeringen har gjort. De insatser som man vidtagit\r\nfanns det heller ingen anledning att rikta kritik\r\nemot. Det har vi från Vänsterpartiets sida också\r\ntagit upp i vår motion, men jag vill säga det nu\r\nockså.</pre><pre>Det finns ett ställe där vi har gjort en markering och\r\ndär jag har avgett en meningsyttring i\r\nnäringsutskottet. Det gäller försäljningen av Gota\r\nBank. Man kan säga att den frågan delvis är\r\növerspelad. Det vi har tagit upp och betonat är att\r\ndet drag av regional bank med förankring ute i olika\r\nlandsdelar i Sverige som Götabanken har kvar bör\r\nbevaras av den nye ägaren och även i den nya form\r\nsom den sammanslagna Nordbanken och\r\nGötabanken får. Det här är väl känt, eftersom vi\r\nhar framfört det i många sammanhang; under\r\nfrågestunder, i motioner och andra sammanhang.\r\nMen jag vill ändå yrka bifall till den meningsyttring\r\nsom fogats till betänkandet och som innebär att\r\nriksdagen skall göra ett sådant tillkännagivande.</pre><pre>Anf. 18  ROLF DAHLBERG (m):</pre><pre>Fru talman! Jag tror att vi vinner tid om jag enbart\r\nberör den fråga som Rolf L Nilson tar upp om\r\nregeringens skrivelse till riksdagen med redovisning\r\nav de åtgärder som regeringen har vidtagit för att\r\nstärka det finansiella systemet. Jag återkommer\r\nefter det att Hans Gustafsson och Bo G Jenevall har\r\nberört den andra fråga som behandlas i\r\nbetänkandet.</pre><pre>Vad gäller den meningsyttring som Rolf L Nilson\r\nhar avgivit kan konstateras, vilket Rolf L Nilson\r\nsjälv också gör, att frågan är överspelad. Samtidigt\r\nfinns det ändå anledning att påpeka att utskottet\r\nhade starka skäl när ett enigt utskott avstrykte\r\nmotionen på denna punkt.</pre><pre>Riksdagen har tidigare givit regeringen\r\nbemyndigande att sälja ut de banker som staten är\r\nhel- eller delägare i. Man skall vid de\r\nutförsäljningarna se till att statens pengar\r\ngaranteras i så stor utsträckning som möjligt och\r\ninte utfärda några speciella restriktioner vad gäller\r\nsjälva utförsäljningen.</pre><pre>Det bemyndigande som riksdagen tidigare enigt\r\nfattat beslut om står fast. Därför var det lätt för\r\nutskottet att behandla den motion som Rolf L\r\nNilson sedan följt upp i sin meningsyttring.</pre><pre>Fru talman! Jag yrkar bifall till utskottets\r\nhemställan och avslag på meningsyttringen.</pre><pre>Anf. 19  HANS GUSTAFSSON (s):</pre><pre>Fru talman! Det är ett enigt utskott som står bakom\r\ndet förslag som kammaren nu behandlar. Med\r\nhänsyn till att tiden i övrigt är knapp skall jag\r\ninskränka mig till två synpunkter.</pre><pre>För det första kan konstateras att regeringen har\r\nförhandlat fram ett förslag som innebär att en\r\nbankbyrå inrättas som är snarlik den byrå som finns\r\ninom försäkringsbranschen. Den är i första hand\r\navsedd att tillvarata den enskilde bankkundens\r\nintressen med hjälp och anvisningar om hur han\r\nskall förfara när han känner sig förfördelad av\r\nbanken.</pre><pre>Vi har från Socialdemokraternas sida inte haft\r\nsärskilt mycket att invända mot detta annat än att\r\nvi tycker att bankintressena kanske är litet starkt\r\nföreträdda i detta sammanhang. Men vi har ändå\r\nansett att det hela kan godtas.</pre><pre>Vi har varit angelägna att få utskottet att\r\nunderstryka behovet av att det inrättas en\r\nbefattning som Bankombudsman. Avsikten med\r\ndetta är att Bankombudsmannen skall ha en litet\r\nvidare uppgift än vad tanken är att Bankbyrån skall\r\nha. Vi anser att bankkunderna som kollektiv\r\nbehöver någon som kan företräda dem i\r\nförhandlingar och någon som har uppsikt över\r\nbankernas verksamhet.</pre><pre>Det är omöjligt för den enskilde bankkunden att\r\nförhandla med bankerna om generella ändringar\r\nt.ex. när det gäller räntemarginaler, avgifter och\r\nandra villkor. Det behövs en företrädare som har\r\nbåde kunskap och förutsättningar för att föra dessa\r\nförhandlingar. Därför anser vi att en befattning som\r\nBankombudsman bör inrättas.</pre><pre>Jag tolkar utskottets gemensamma skrivning på så\r\nsätt, att utskottet för det första säger ja till ett\r\ninrättande av Bankbyrån, och för det andra att\r\nregeringen -- om nu riksdagen beslutar i enlighet\r\nmed förslaget -- kommer att framlägga ett förslag\r\nom inrättande av en bankombudsman, under\r\nförutsättning att det inte föreligger starka skäl som\r\ntalar däremot.</pre><pre>Det vore givetvis rätt underligt om vi skulle\r\ngenomföra ett förslag om starka skäl talade\r\ndäremot. Man kan därför utgå från, att om det inte\r\nfinns några sådana starka skäl -- och jag kan för\r\nnärvarande inte se några sådana -- kommer under\r\nvåren ett förslag om inrättande av en\r\nbankombudsman att föreläggas riksdagen. Mot den\r\nbakgrunden yrkar jag bifall till utskottets\r\nhemställan och avslag på meningsyttringen.</pre><pre>Anf. 20  BO G JENEVALL (nyd):</pre><pre>Fru talman! Det är trevligt att se näringsministern\r\nhär i kammaren. Det är inte så ofta ministrarna\r\nhedrar oss med sin närvaro i debatterna.</pre><pre>Bankernas oförmåga i många avseenden är en av\r\ngrunderna till det ärende som debatteras i dag. Det\r\när inte så mycket att debattera. Utskottet är enigt,\r\nvilket jag tycker är trevligt. Man kan naturligtvis\r\nanse att frågan kunde ha behandlats litet tidigare.\r\nUtskottet har ju tidigare gett regeringen till känna\r\natt man vill ha den här frågan utredd. Jag talar nu\r\nom Bankombudsmannen.</pre><pre>Utskottet fick en mycket god föredragning om\r\nBankbyrån av olika berörda parter. Vi tycker inte\r\npå något vis att den är något hinder mot att också\r\nföreslå inrättande av en bankombudsman. Vi tror\r\natt de kommer att komplettera varandra bra. Det\r\nvar också uppfattningen hos de som talade inför\r\nutskottet.</pre><pre>Vi tycker att bankintressen kanske är litet starkt\r\nföreträdda i Bankbyrån, vilket också Hans\r\nGustafsson nämnde. Det kan vara svårt för de\r\nförfördelade att över huvud taget känna tilltro till\r\nde beslut som kan föranledas av deras\r\növerklaganden i personliga ärenden.</pre><pre>Det är därför synnerligen angeläget att\r\nBankombudsmannen kommer till stånd och att\r\narbetet organiseras på rätt sätt. Utskottet begär att\r\nen utredning tillsätts och ser fram mot att den\r\nsnabbt utarbetar ett förslag till hur\r\nBankombudsmannen skall organiseras, så att ett\r\nbeslut kan fattas under vårriksdagen. Jag tycker att\r\nvi har fått signaler från departementen om att så\r\nskulle kunna bli fallet.</pre><pre>Fru talman! Eftersom ärendet inte är\r\nkontroversiellt, och vi skall spara tid, yrkar jag\r\navslutningsvis bifall till utskottets hemställan och\r\navslag på meningsyttringen.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>6 §  Småföretagsutveckling</pre><pre>Föredrogs</pre><pre>näringsutskottets betänkande</pre><pre>1993/94:NU11 Småföretagsutveckling\r\n(prop.1993/94:40).</pre><pre>Anf. 21  Näringsminister PER WESTERBERG\r\n(m):</pre><pre>Fru talman! Den första proposition som\r\nNäringsdepartementet lade fram hösten 1991 var\r\nett handlingsprogram på småföretagarområdet för\r\natt stärka svenskt småföretagande. Sverige har\r\nunder lång tid haft västvärldens kanske hårdaste\r\nbeskattning av mindre och medelstora företag. Det\r\nhade år 1991 lett fram till att vi hade i förhållande\r\ntill vår befolkning endast en tredjedel så många\r\nsysselsatta i företag med under 100 anställda som\r\ngenomsnittligt i övriga västvärlden.</pre><pre>Sedan dess har vi radikalt förändrat\r\nsmåföretagarklimatet. Vi har tagit bort\r\nförmögenhetsskatten på arbetande kapital i\r\nsmåföretagen. Vi har gjort bolagsbeskattningen till\r\nden mest konkurrenskraftiga i OECD-området. Vi\r\när på väg att reformera reglerna när det gäller\r\nkvittningsrätt vid nystart av företag och beskattning\r\nav handelsbolag.</pre><pre>Vi håller på att förändra reglerna för riskkapitalets\r\nbeskattning i mindre och medelstora företag. Det\r\nbör kunna leda till att andelen ägarkapital i mindre\r\noch medelstora företag kan komma att närma sig\r\ndet som gäller ute i övriga Europa. I dag är andelen\r\nägarkapital i genomsnitt ungefär hälften så stort\r\nsom i övriga västvärlden. Det har gjort de mindre\r\noch medelstora företagen mer sårbara, och de har\r\nhaft svårare att klara stora påfrestningar i samband\r\nmed lågkonjunkturer.</pre><pre>Vi har genomfört betydande avregleringar. Vi har\r\nkonkurrensutsatt nya marknader, och vi har\r\nåterupprättat företagaren som en person som har\r\nförmåga och möjlighet att bidra mycket aktivt till\r\natt föra Sverige ut ur nuvarande ekonomiska\r\nproblem.</pre><pre>Det går inte att ha företag utan företagare.\r\nBeskattar man sönder företagaren förstör man\r\nockså i praktiken småföretagarklimatet i Sverige.\r\nEn av de största saker som har gjorts under de\r\ngångna två åren är just att förbättra\r\nsmåföretagarklimatet.</pre><pre>Vi har även introducerat en riskkapitalstruktur via\r\nmedel från löntagarfonderna. Det har inrättas två\r\nstora portföljbolag med sex riskkapitalbolag med\r\nsyfte att satsa på snabbväxande mindre och\r\nmedelstora innovativa företag. Dessa företag har\r\nsteg för steg kommit i gång och placerar nu pengar\r\ni den takt som var åsyftad.</pre><pre>Alla kommer inte att få riskkapital från den\r\nriskkapitalstrukturen. Det har heller inte varit\r\nmeningen. Riskkapitalet kommer de företag till del\r\nsom har de största förutsättningarna att kunna växa\r\noch därmed skapa nya arbetstillfällen och nya\r\nprodukter.</pre><pre>\r\nRiskkapitalstrukturen är på väg att steg för steg\r\nlyckas föra ut riskkapital i det arbete det skall\r\ngenomföra i småföretagarstrukturerna. Samtidigt\r\när vi på väg att placera ägandet i dessa bolag på ett\r\nsätt som långsiktigt kommer att trygga deras\r\nverksamhet inriktad mot innovativa mindre och\r\nmedelstora företag. De är redan i dag till\r\ndominerande delen ägda av privata personer. Men\r\ngenom den proposition som näringsutskottets\r\nbetänkande nr 11 behandlar kommer det\r\nlångsiktiga ägandet att säkras och därmed även\r\nderas inriktning.</pre><pre>Vi har även fördubblat Industri- och\r\nnyföretagarfonden och etablerat nyföretagarlån för\r\ns.k. fria uppfinnare eller fria företagare med\r\nsnabbväxande produkter så att de kan finansiera sin\r\nverksamhet och därmed öka expansionskraften i\r\ndet svenska näringslivet.</pre><pre>Industri- och nyföretagarfonden samarbetar med\r\nutvecklingsfonderna, handelskammarsystemet,\r\nnyföretagarcentrum och banker runt om i landet\r\nsom försöker ta fram attraktiva nya företag eller\r\nnya produkter som skall kunna få stöd och\r\nfinansiering via Industri- och nyföretagarfonden.</pre><pre>Fonden har på utomordentligt kort tid ökat sin\r\nlångivning till denna typ av projekt på ett mycket\r\nföredömligt och snabbt sätt. Samtidigt har i mindre\r\nskala denna typ av lån även kunnat lämnas av\r\nutvecklingsfonderna.</pre><pre>Förutom riskkapitalbolagsstrukturen och Industri-\r\noch nyföretagarfonden har vi också stärkt\r\nmöjligheterna runt våra högskolor att kunna dra\r\nnytta av de nya idéer, nya produkter och nya\r\nforskningsresultat som kommer fram.</pre><pre>Genom inrättandet av teknikbrostiftelserna skapar\r\nvi den bas som behövs för att gifta samman\r\nforskningen med företagare och entreprenörer och\r\ndärmed kunna kommersialisera en del av de patent\r\noch uppfinningar som kommer fram och ta dem till\r\nvara i nya produkter, nya företag och nya\r\narbetstillfällen i Sverige.</pre><pre>I föreliggande proposition nr 40, som behandlas i\r\nnäringsutskottets betänkande nr 11, utvärderas och\r\nföreslås förändringar i utvecklingsfondsstrukturen\r\nsom ett ytterligare ben i förändringen och\r\nstärkandet av småföretagarklimatet i Sverige.</pre><pre>Utvecklingsfonderna instiftades år 1978. Det är\r\ndärför naturligt att ca 15 år efter deras start\r\nutvärdera dem för att kunna stärka deras\r\nkonkurrenskraft och vässa dem efter dessa 15 års\r\nerfarenhet.</pre><pre>I den nya stiftelselagen finns också ett mycket klart\r\noch entydigt krav på att det skulle vara bolag i\r\nstället för stiftelser i och med att de var\r\nanslagsfinasierade. Det finns ett statligt behov att\r\nkunna påverka utvecklingsfonder i en del län som\r\ntidvis fungerar mindre bra, medan\r\nutvecklingsfonder i andra har fungerat alldeles\r\nutomordentligt bra. Det finns också ett behov att\r\nstärka företagarinflytandet inom\r\nutvecklingsfondsstrukturen.</pre><pre>Det är av dessa skäl som vi skall bilda ett\r\nmoderbolag, ett centralt utvecklingsbolag, som\r\nskall arbeta tillsammans med staten och\r\nföretagarorganisationer. De skall sedan äga knapp\r\nmajoritet i bolagen ute i länen. Därigenom stärker\r\nvi företagarinflytandet samt det lokala\r\npolitikerinflytandet i respektive utvecklingsbolag.</pre><pre>De får mer karaktär av företagarfolkrörelse och\r\nmindre karaktär av offentligföretagarrörelse. Jag\r\ntror att det har en starkt positiv effekt på\r\nföretagarnas intresse för utvecklingsbolagen.</pre><pre>Vi genomför också en centralisering av lånefonden.\r\nDå får vi möjligheter att se till att den kommer ut i\r\narbete i form av lån till bolagen.\r\nUtvecklingsbolagen kommer i fortsättningen att ha\r\nett lokalt beslutsfattande, men det utvecklingsbolag\r\nsom inte har möjlighet att utnyttja hela sin lånefond\r\nkan låta en del av den utnyttjas av andra\r\nutvecklingsbolag och därmed skapa ytterligare\r\nhävstångseffekter genom ett bättre utnyttjande av\r\nde totala låneresurserna.</pre><pre>Samtidigt stoppar vi under ett antal år\r\nindragningarna från utvecklingsfondernas\r\nlånekapacit eftersom det finns en fortsatt brist på\r\nriskvilligt kapital, i synnerhet till de mindre och\r\nmedelstora företagen.</pre><pre>I den här propositionen lägger vi också förslag om\r\natt fördela ut en del av ägandet i\r\nriskkapitalstrukturen, dvs. Atle och Bure. Vi\r\nplacerar 10 % av aktieägandet där i Industri- och\r\nnyföretagarfonden. 10 % lägger vi i moderbolaget\r\ntill utvecklingsbolagen. Ca 7 % kommer att hamna\r\ni teknikbrostiftelserna. Därigenom skapar vi en\r\ninbördes konkurrens mellan dessa om kapitalet i\r\nAtle och Bure och de sex riskkapitalbolagen. Ingen\r\nblir så stor i Atle och Bure att de kan ge order till\r\ndem, men de blir inte heller för små. De måste ha\r\nkontakter och därmed kontaktytor. De skapar\r\ndärmed ett mötestorg som är formaliserat för\r\nspontana kontakter mellan utvecklingsbolagen,\r\nteknikbrostiftelserna, Industri- och\r\nnyföretagarfonden och riskkapitalstrukturen.</pre><pre>Därigenom åstadkommer vi också att Atle och\r\nBure får en långsiktig ägare som kommer att\r\ntillförsäkra dem möjligheten att jobba med mindre\r\noch medelstora företags riskkapitalförsörjning.\r\nMan får en långsiktighet i agerandet, i synnerhet\r\nmed de rösträttsbegränsningar som gäller i dessa\r\nbolag. Därmed skapar vi genom en serie beslut en\r\nstark struktur som skall kunna stärka mindre och\r\nmedelstora svenska företag.</pre><pre>Jag vill samtidigt betona att detta är bidrag till\r\nlösningen. Grunden till varje effektivt starkt\r\nnyföretagande i mindre och medelstora företag är\r\natt näringsklimatet är förmånligt. Då har företagen\r\nsjälva förmåga att utvecklas och generera vinster\r\nsom kan återinvesteras. Därmed stärks företagen.</pre><pre>Totalt sett innebär detta närmast en mycket radikal\r\nförändring av småföretagarklimatet i Sverige. Jag\r\nvågar säga att vi är på väg att få ett av västvärldens\r\nmest konkurrenskraftiga småföretagarklimat.</pre><pre>Förutom alla de förslag och förändringar som har\r\ngjorts kommer vi även i samband med\r\nbudgetpropositionen att återkomma med\r\nytterligare förslag om den s.k.\r\ninnovationsprocessen med anledning av Bengt-\r\nArne Vedins innovationsutredning. Jag tror att det\r\nfinns ytterligare saker att göra i de tidiga\r\nutvecklingsskedena av nya produkter och nya\r\nföretag.</pre><pre>Anf. 22  MATS LINDBERG (s):</pre><pre>Fru talman! I frågan om småföretagsutveckling har\r\nvi socialdemokrater uppfattat att det råder en bred\r\npolitisk enighet om vikten av samrådslösningar.\r\nDet är därför olyckligt att regeringsföreträdarna\r\nhänfaller till ideologiskt agerande när det gäller\r\nkonkreta lösningar.</pre><pre>Det har varit vår ambition att öppna diskussionen i\r\ndessa frågor för att se möjligheten till breda\r\nlösningar. Denna förhoppning ökade när\r\nnäringsministern i propositionen gjorde ytterligare\r\nen reträtt i frågan om utvecklingsfonderna.</pre><pre>Det är därför med besvikelse som jag i dag kan\r\nkonstatera att det inte har funnits samma öppenhet\r\nfrån den sittande regeringen. Detta bekräftas också\r\nav näringsministerns inlägg i kammaren i dag.</pre><pre>Det framkommer även med allt större tydlighet i\r\ndebatterna ute i landet att moderaternas avveckling\r\nav alla statliga insatser nu börjar ifrågasättas av allt\r\nfler. Man kan fråga sig hur länge Centern och\r\nFolkpartiet kan blunda för denna verklighet.</pre><pre>Fru talman! I propositionen om\r\nsmåföretagsutveckling påminner regeringen om sin\r\negen regeringsdeklaration från hösten 1991. Man\r\nbör fästa läsarnas uppmärksamhet på detta\r\ndokument. Det tyder på en viss omedvetenhet om\r\nhändelsernas gång. Så här uttryckte statsministern\r\ndetta: ''Av största vikt för Sveriges ekonomiska\r\nutveckling under 1990-talet blir att små- och\r\nnyföretagandet får en renässans''. Vidare angavs att\r\nSverige skulle återupprättas som en tillväxt- och\r\nföretagarnation med en stark och växande\r\nekonomi.</pre><pre>Dessa stolta paroller skall ses i ljuset av den\r\nfaktiska utvecklingen de två senaste åren. Sveriges\r\ntillväxt har tre år i rad varit negativ. Det har aldrig\r\nhänt tidigare under hela 1900-talet. På tre år har\r\nfolkhushållet förlorat 6 % av BNP, vilket motsvarar\r\nca 86 miljarder kronor.</pre><pre>För småföretagen finns siffror som med förödande\r\ntydlighet beskriver utvecklingen. Dessa uppgifter\r\nnär det gäller konkurser och nyföretagande talar\r\nför sig själva. År 1990 var antalet konkurser nästan\r\n10 000. År 1991 var det 17 000 och 1992 21 000. När\r\ndet gäller antalet nyetableringar var det 1990\r\n24 000, 1991 19 000 och 1992 17 000. Under de\r\nförsta nio månaderna 1993 har 15 000 företag gått i\r\nkonkurs.</pre><pre>Antalet konkurser har aldrig varit högre. Sedan\r\nregeringen Bildt tillträdde har över 35 000\r\nsmåföretag gått i konkurs. För första gången\r\növerstiger antalet konkurser antalet nyetablerade\r\nföretag. Småföretagens renässans blev en\r\nkonkursernas pånyttfödelse.</pre><pre>Här infinner sig frågan vilka åtgärder som\r\nnäringsministern vidtagit för att stoppa denna\r\nutslagning.</pre><pre>Fru talman! Den katastrofala ekonomiska\r\nutvecklingen beror till en del på faktorer som inte\r\nregeringen kunnat rå över. Den dåliga utvecklingen\r\ni vår omvärld har dock förvärrats av regeringens\r\nmisstag. Den svenska nedgången är så stor att den\r\ntill stor del måste förklaras av inhemska faktorer.\r\nRegeringens stora misstag har varit att strama åt en\r\nredan i utgångsläget extremt svag inhemsk\r\nefterfrågan. Detta har speciellt drabbat\r\nsmåföretagen som är starkt beroende av\r\nutvecklingen på hemmamarknaden. Flera av\r\nsmåföretagens konkurser hade kunnat undvikas om\r\nregeringen hade fört en annan politik.</pre><pre>Vi socialdemokrater vill föra en annan politik än\r\nregeringen, vilket vi redovisat i partimotionen om\r\nden ekonomiska politiken. Vi tror att det är genom\r\nen kombination av ekonomisk politik och en aktiv\r\nnäringspolitik som en god småföretagsutveckling\r\nskall befrämjas. Det främsta problemet för\r\nsmåföretagen i dag ligger inte -- som regeringen\r\ntror -- i oförmånliga skattebestämmelser eller\r\nregler om anställningsskydd. Det akuta problemet\r\när helt enkelt brist på kunder och för att åtgärda\r\ndetta krävs omedelbara stimulansåtgärder.</pre><pre>Den aktiva näringspolitik som skall undanröja\r\nsmåföretagens problem handlar om åtgärder inom\r\nett brett spektrum. Insatser för småföretagen måste\r\nske inom ramen för en samlad näringspolitik som\r\nsyftar till att befrämja en nödvändig förnyelse av\r\nsvenskt näringsliv. Vår framtid ligger inte i att\r\nkonkurrera med enkla produkter och låga löner.\r\nDet är viktigt att stödet till småföretagen befrämjar\r\nen utveckling mot ett allt större inslag av en\r\nkunskapsintensiv produktion.</pre><pre>De för dagen viktigaste åtgärderna för att befrämja\r\nen bra småföretagsutveckling är, enligt\r\nsocialdemokraternas uppfattning, insatser för att\r\nstimulera till kompetensutveckling och\r\nproduktförnyelse samt för att underlätta\r\nkapitalförsörjningen. Här spelar\r\nutvecklingsfonderna en central roll. Den frågan har\r\nvi behandlat i vår motion och i våra reservationer\r\ntill utskottets betänkande.</pre><pre>När det gäller kapitalförsörjningen, som för\r\nnärvarande är den kanske viktigaste frågan för\r\nsmåföretag, är det bara att konstatera att\r\nregeringens konstruktion med riskkapitalbolag är\r\nett misslyckande. Kapitalet i bolagen Atle och Bure\r\nkommer inte småföretagen till godo. Hela\r\nkonstruktionen är ett misslyckande ur\r\nsmåföretagarnas perspektiv. I vår motion har vi\r\nföreslagit att staten skall sälja aktierna i Atle och\r\nBure och i stället föra pengarna till\r\nutvecklingsfonderna.</pre><pre>Vi delar regeringens uppfattning att den tidigare\r\nbeslutade indragningen av medel från fonderna inte\r\nskall genomföras. Enligt vår uppfattning bör de\r\nregionala bolagen ha stor frihet att arbeta med olika\r\nfinansieringsformer. Denna möjlighet till\r\nflexibilitet bör inte begränsas, vilket delvis skulle\r\nbli effekten av propositionen i fråga om\r\nanvändande av amorteringslån.</pre><pre>När det gäller avkastningskrav på Lånefonden bör\r\ndet sättas så lågt att de regionala bolagen inte\r\nförhindras att satsa på nya produkter och nya\r\nföretag. Detta innebär att det föreslagna\r\navkastningsmålet -- dvs. att hålla fonden realt\r\nintakt -- kan vara alldeles för högt ställt. Vi anser att\r\nman i stället bör sätta målet till att fonden nominellt\r\nskall bevara sitt kapital. Detta skulle skapa ett\r\nstörre utrymme för nysatsningar.</pre><pre>För att snabbt underlätta situationen har vi vidare\r\nföreslagit att AP-fonderna ska medges rätt att\r\nplacera ytterligare 10 miljarder kronor i aktier i\r\nmindre och medelstora företag. För att nå en bred\r\nuppslutning är vi självklart beredda att diskutera\r\nformerna för denna utökade placeringsrätt.</pre><pre>Fru talman! Låt mig också peka på det faktum att\r\nSocialdemokraterna har lagt fram ett stort antal\r\nförslag om olika småföretagssatsningar i riksdagen.\r\nFörslagen ingår i en strategi för att åstadkomma\r\nnyetablering av småföretag, men framför allt för att\r\nfå de redan befintliga företagen att växa. Förslag\r\nhar framförts om exportstöd, tekniköverföring,\r\nforskningsinsatser, kompetensutveckling och\r\nåtgärder mot ekobrott.</pre><pre>Alla dessa för småföretagsamheten viktiga åtgärder\r\nhar blockerats av den borgerliga\r\nriksdagsmajoriteten. Det är förödande. Vi behöver\r\nsamverkan, inte motsättning, kring\r\nsmåföretagsfrågorna.</pre><pre>Fru talman! Vi socialdemokrater finner förslaget\r\natt överföra utvecklingsfonderna till bolag\r\nändamålsenligt. Vi tycker dock att det centrala\r\nbolaget bör ligga under NUTEK. Det är också\r\nviktigt att företrädare för näringslivet ges\r\nmöjligheter att som ägare i moderbolaget ingå i\r\nstyrelsen.</pre><pre>Vad som förvånar oss är att detta inte skall gälla\r\nLandstingsförbundet, som enligt förslaget\r\nutestängs från moderbolaget trots att man därifrån\r\när beredd att tillskjuta medel. Vi socialdemokrater\r\ntycker att grundprincipen för ägarförhållanden och\r\nstyrelserepresentation är att de som tillskjuter\r\naktiekapital ges inflytande därefter.</pre><pre>Lika ologiskt är det att regionala organisationer\r\ninte skall ha möjlighet att få majoritet i de regionala\r\nbolagen. Detta förhållande visar vilken tilltro till\r\ndecentralisering som regeringen har. Vi\r\nsocialdemokrater anser att en av de viktigaste\r\nuppgifterna för näringspolitiken är att den ligger\r\nnära den verklighet som finns på de lokala och\r\nregionala planen. Det är av mycket stort intresse att\r\ndet finns en uppslutning kring fondens verksamhet.</pre><pre>Fru talman! Den borgerliga majoriteten visar sin\r\ncentralistiska syn på dessa frågor. Det tycker vi är\r\nolyckligt. Därför anser vi att det centrala bolaget\r\nskall kunna välja den regionala lösning som ger\r\nbästa effekten för småföretagsverksamheten.</pre><pre>Också när det gäller det kvinnliga företagandet\r\nsaknas visionerna. Vi anser att man bör göra\r\nsärskilda insatser för att stödja kvinnor som vill\r\nstarta egna företag eller på annat sätt engagera sig\r\ni små och medelstora företag.</pre><pre>Detta gäller inte minst verksamheten på mindre\r\norter i glesbygd. NUTEK har i en rapport pekat på\r\natt kvinnor har speciella problem när de ska starta\r\negna företag. Därför föreslår man särskilda\r\nstödåtgärder när det gäller utbildning, forskning,\r\nekonomiskt stöd och rådgivning och även för\r\nkvinnligt nätverksbyggande.</pre><pre>Fru talman! När det gäller frågan om uppsägning av\r\navtalet med landstingen tycker vi socialdemokrater\r\natt det är viktigt att utvecklingsfonderna inte blir\r\nlamslagna fram till dess att en ny organisation\r\nträder i kraft. Det förslag som ges i propositionen\r\nkan innebära att personalen sägs upp redan före jul.\r\nAtt döma av den osäkerhet som finns när det gäller\r\nfinanseringen kan det dröja innan nyanställningar\r\nsker i det nya bolaget.</pre><pre>Detta är orimligt. Förslaget innebär också stora\r\nrisker för att de bästa medarbetarna hoppar av\r\nutvecklingsfonderna. Därför anser vi att det är\r\nviktigt att Landstingsförbundet via sitt ägande får\r\ninsyn i moderbolaget och därigenom kan föra de\r\nbesvärliga personalfrågorna till en så bra lösning\r\nsom möjligt.</pre><pre>Jag vill ta tillfället i akt att fråga näringsministern\r\nom hur han praktiskt vill gå till väga för att lösa\r\nproblemet. Det kan väl inte vara så att de anställda\r\nskall få uppsägningen som en julklapp?</pre><pre>Fru talman! Avslutningsvis vill jag yrka bifall till\r\nsamtliga socialdemokratiska reservationer.</pre><pre>Anf. 23  Näringsminister PER WESTERBERG\r\n(m):</pre><pre>Fru talman! Det finns anledning att konstatera att\r\nnäringsklimatet i Sverige under en utomordentligt\r\nlång tid steg för steg gått tillbaka. Den relativa\r\ntillväxten har under den senaste tjugoårsperioden\r\nhela tiden sjunkit i förhållande till övriga\r\nvästvärlden. Det sker nu en vändning.</pre><pre>Vi fick överta en finanskris som kanske var den\r\nvärsta Sverige genomlevt sedan 30-talet och en\r\nindustrikris som var fullt i klass med 30-talets. Den\r\nkrisen ändrar man inte på annat sätt än genom att\r\nstärka villkoren för det svenska näringslivets sätt att\r\narbeta och konkurrera.</pre><pre>Det går inte att tro att det vore en lösning att öka\r\nkonsumtionen, låna mer pengar och driva ned\r\nvalutans värde ytterligare. Det var det man gjorde\r\nunder 20 år. Man drev Sverige att bli ett\r\nlåglöneland, i stället för att göra det till ett land som\r\nsatsar på investeringar i näringslivet, investeringar i\r\nproduktionen och investeringar i personalen. Detta\r\nskulle ha stärkt Sveriges nationella\r\nkonkurrenskraft, och därmed skulle vi ha\r\nkonkurrerat med kompetent personal och nya\r\nprodukter.</pre><pre>Regeringen har därför valt att steg för steg på\r\nområde efter område försöka skapa de mest\r\nkonkurrenskraftiga reglerna för svensk produktion\r\noch svenskt företagande. Därmed vill vi dra Sverige\r\nur det utomordentligt besvärliga läge som landet\r\nbefann sig i vid tiden för förra valet.</pre><pre>Vi ser nu att produktionen börjar stiga. Vi ser att\r\nkonkurskurvan viker och att näringslivet steg för\r\nsteg börjar dra iväg uppåt. Vi är på väg mot ett av\r\nde största handelsöverskott per capita vi har haft i\r\nSverige.</pre><pre>Vi tacklar samtidigt hela tiden också allt som rör\r\nekobrottslighet beträffande företag. Vi reformerar\r\nnu utvecklingsfondstrukturen för att göra den\r\nvassare så att svenskt småföretagande kan stärkas.\r\nVi försöker skapa en företagarfolkrörelse med\r\ndecentraliserade beslutsfattanden bland lokala\r\nföretagare och politiker. Besluten skall inte fattas\r\nav enbart politiker, vilket är fallet i dag. Vi\r\neffektiviserar Lånefonden och skapar en\r\nriskkapitalstruktur som kanske gör att någon\r\nmiljard kronor investeras i mindre och medelstora\r\nföretag innevarande år. Vi skapar ett bra klimat\r\nkring universitet och högskolor med hjälp av\r\nteknikbrostiftelser som skall gifta samman\r\nentreprenörer med ny vetenskap, nya produkter\r\noch nya rön. Det skulle kunna dra Sverige ur\r\nnuvarande problem. Vi eftersträvar nya produkter\r\nsom orkar bära ett bra löneläge.</pre><pre>Jag vill inte ha ett land där man tror att man kan\r\ndriva företag utan företagare. Jag vill ha ett land\r\ndär företagarklimatet är bra och där vi konkurrerar\r\nmed avancerade produkter och kompetent\r\npersonal. Jag vill inte att Sverige blir ett\r\nlåglöneland. Det är därför vi måste investera i\r\nproduktionen, i företagen, i framtiden.</pre><pre>Anf. 24  MATS LINDBERG (s) replik:</pre><pre>Fru talman! Det är bra att näringsministern tar upp\r\natt Sveriges utveckling måste bygga på en fortsatt\r\nutveckling framför allt av nyskapande och\r\nlivskraftiga produkter med stort kunskapsinnehåll.\r\nJag delar den uppfattningen.</pre><pre>Näringsministern undvek att svara på mina frågor.</pre><pre>När det gäller regeringens satsning på utbildning\r\nkan vi konstatera att det inte sker någon utbildning\r\ni de svenska företagen i dag. Skälet är att något stöd\r\ntill den typen av vidareutveckling av personalen\r\ninte finns i regeringens nuvarande arsenal.</pre><pre>En annan sak som jag tycker att det är viktigt att\r\nnäringsministern funderar över är frågan om hur\r\nriskkapitalet skall finansieras och hur det skall\r\nkomma ut till de berörda företagen. Det är mycket\r\nfå av de små och medelstora företagen, om ens\r\nnågot, som har kunnat få riskkapital från\r\nriskkapitalbolagen.</pre><pre>Därför tycker vi att det är bra att näringsministern\r\nhar ändrat uppfattning om utvecklingsfonderna och\r\nsatsar mer på lånefonden för utvecklingsfonderna.</pre><pre>Anf. 25  Näringsminister PER WESTERBERG\r\n(m):</pre><pre>Fru talman! Det är ingen tvekan om att\r\nföretagarklimatet behövde stärkas. Under den\r\ngamla regeringen hade vi förmodligen de hårdast\r\nbeskattade mindre och medelstora företagen i\r\nvästvärlden. Det är ingen tillfällighet att det ledde\r\ntill att vi fick väldigt få småföretag i Sverige.</pre><pre>Det problemet löser man inte, som Mats Lindberg\r\ntycks tro, med industristöd, bidrag och lån, som gör\r\nföretagaren totalt beroende av politiker.\r\nSmåföretagarkultur skapas genom stolta\r\nföretagare, som om de är duktiga har möjligheter\r\natt tjäna pengar och bygga upp sina företag.</pre><pre>Det är därför som vi under denna treårsperiod i\r\npraktiken genomför nästan hela Småföretagarnas\r\nriksförbunds handlingsprogram för att stärka\r\nföretagen. Vi går igenom utvecklingsfonderna för\r\natt delvis -- och jag menar delvis -- avpolitisera dem\r\noch öka företagarinflytandet. Det är vad vi sysslar\r\nmed. Självfallet skall det vara lokala företagare ute\r\ni länen som jobbar i utvecklingsbolagen. Det\r\nskapar det bästa beslutsfattadet.</pre><pre>När det gäller övergången från utvecklingsfond till\r\nutvecklingsbolag är det uppenbart så, att vi redan\r\nnu ligger långt framme i förberedelserna för en\r\nförändring. Den skall ske så smidigt som möjligt,\r\noch vi räknar med att de närmaste dagarna kunna\r\ntillsätta organisationskommittén, i första rummet\r\nmed företrädare för de anställda i\r\nutvecklingsfonderna men självfallet också med folk\r\nfrån landstingen.</pre><pre>Mats Lindberg borde titta litet på\r\nriskkapitalbolagens aktivitet. De är inte lösningen\r\npå företagens riskkapitalförsörjning, men de är en\r\ndel av lösningen. När man innevarande år placerar\r\nuppemot en miljard kronor i mindre och\r\nmedelstora företag löser det långt ifrån alla\r\nproblem, men det är ett bidrag till snabbväxande\r\nföretag med ungefär så mycket att göra som de\r\nklarar av.</pre><pre>Riskkapitalbolagsstrukturen kommer självfallet att\r\nsteg för steg bli effektivare, men i grunden är det\r\nändå så, Mats Lindberg, att det är lönsamma\r\nföretagare och företag som bygger företagandet.\r\nDet är inte bidrag eller politikerstyrning utan ett\r\nbra företagarklimat.</pre><pre>Anf. 26  MATS LINDBERG (s) replik:</pre><pre>Fru talman! Det är viktigt att företagen är\r\nlönsamma. Det är förutsättningen för trygga\r\nanställningsförhållanden i företagen. I den frågan\r\ndelar jag helt näringsministerns uppfattning.</pre><pre>Myten om de hårda beskattningsregler som alltid\r\nhar funnits i Sverige enligt näringsministern\r\nstämmer inte helt. Jag kan medge att det har funnits\r\ndelar i skatteförslagen som har varit betungande för\r\nframför allt småföretag och egenföretagare. Men\r\npå den punkten har inte heller den nuvarande\r\nregeringen lyckats helt.</pre><pre>En annan myt är att det är politiker som har styrt\r\nutvecklingsfonderna. Men man kan gå tillbaka till\r\nWittboms utredning, där det mycket klart framgår\r\natt det redan tidigare har funnits ett stort inslag av\r\nföretagare i utvecklingsfondernas styrelser.</pre><pre>Det är viktigt att näringsministern funderar över\r\nom inte politiker med en bred erfarenhet av\r\nnäringsliv och näringspolitiska åtgärder också är\r\nberättigade att sitta i t.ex. fonders styrelser. Vi\r\npolitiker skall akta oss för att säga att om man bara\r\när företagare så kan man lösa alla problem. Så är\r\ndet tyvärr inte.</pre><pre>Det vore bra om kammarens ledamöter fick svar på\r\nde två frågor som jag ställde till näringsministern.</pre><pre>Anf. 27  Näringsminister PER WESTERBERG\r\n(m):</pre><pre>Fru talman! Jag trodde att jag hade svarat på\r\nfrågorna. Om jag har missat några kanske jag kan\r\nfå dem upprepade för mig.</pre><pre>Jag är glad att Mats Lindberg sade att näringslivet\r\nmåste bygga på lönsamma företag. Däremot är jag\r\nbesviken över att socialdemokratin har röstat nej\r\ntill nästan varenda skatteförändring till förmån för\r\nde mindre och medelstora företagen. Det är inte så\r\nman stärker dem.</pre><pre>Självfallet har vi inte klarat att genomföra alla de\r\nreformer som vi skulle vilja genomföra, men vi har\r\nändå lyckats arbeta oss igenom en mycket stor del\r\nav Småföretagarnas riksförbunds\r\nhandlingsprogram. Det är jag stolt över, men det\r\nfinns mer kvar att göra i reformarbetet för att stärka\r\nmindre och medelstora företag.</pre><pre>Som jag tidigare sade finns det anledning att agera\r\nsnabbt när det gäller förändringen av\r\nutvecklingsfonder till utvecklingsbolag. Därför är\r\nvi beredda att tillsätta organisationskommittén så\r\nsnart klubban har fallit här i kammaren. Då kan vi\r\nsnabbt ge besked och få en smidig övergång, som\r\nkan ske med god insyn av de anställda.</pre><pre>Jag vill ånyo betona att det inte är genom\r\nsubventioner till företag, industristöd, bidrag eller\r\nmycket förmånliga lån till endast några få bolag\r\nsom man löser problemen. Alla företag måste ges\r\nmöjligheter att lyckas på likvärdiga och\r\nkonkurrenskraftiga villkor.</pre><pre>Jag håller gärna med Mats Lindberg om att det\r\nfinns många företagare som inte alltid är lämpade\r\natt sitta i utvecklingsbolags styrelser, men jag kan\r\nförsäkra att många politiker har ungefär samma\r\nproblem. Därför har vi valt att ha en balans mellan\r\nlandstingsföreträdare och företagare i de lokala\r\nutvecklingsbolagen. Men genom möjligheten till\r\nutlagsröst är det ändå företagarinflytandet som\r\nskall utgöra grunden och som ytterst skall styra\r\nutvecklingsbolagens agerande och arbete.</pre><pre>Jag är helt övertygad om att det finns många\r\npolitiker, i synnerhet lokala, som har åtskilligt att\r\ntillföra utvecklingsbolagen. Det är ju därför vi har\r\nvalt att ha den form och struktur på förslaget som\r\nvi har.</pre><pre>Samtidigt skall man vara väl medveten om att alla\r\nsom sitter i dessa utvecklingsbolag inte behöver ha\r\nen partibok för att vara bra. Därför vill vi att\r\nåtminstone halva styrelsen är företagarföreträdare.\r\nDå får vi mer av en företagarfolkrörelse som jag\r\ntror är väldigt angelägen här i Sverige.</pre><pre>Anf. 28  ROLF L NILSON (v):</pre><pre>Fru talman! Jag har med stort intresse och\r\nförundran lyssnat till Per Westerbergs inlägg. Jag\r\nhar också lyssnat till Mats Lindbergs inlägg, med\r\nmera intresse än förundran. Jag har också lyssnat\r\ntill deras replikskifte, och jag kan inte komma ifrån\r\nintrycket att vi här har hört ett statsråd i desperat\r\nbehov av att övertyga sig själv om att han och hans\r\ndepartement har uträttat någonting av värde under\r\nde två och ett halvt år som han har suttit i\r\nregeringsställning.</pre><pre>Per Westerberg berömde sig av att ha genomfört\r\nFöretagarförbundets politiska program. Vi har haft\r\nrätt intensiva debatter både i kammaren och ute i\r\nsamhället om särintressen och det skadliga i att\r\nsärintressen får dominera politiken. Jag skulle vilja\r\nfråga Per Westerberg hur han hade reagerat om en\r\nsocialdemokratisk näringsminister hade stått upp\r\noch sagt: Vi har till punkt och pricka genomfört\r\nLO:s näringspolitiska program. Det hade inte varit\r\nvackra tongångar. För inte menar väl Per\r\nWesterberg att det i företagarnas program för\r\nnäringslivets utveckling finns den högsta visdomen,\r\noch inte bara den ena sidan av verkligheten?</pre><pre>En av de största bristerna i denna regerings\r\nsmåföretagarpolitik är att den har varit så ensidig\r\noch så enögd. Det talas om företagare,\r\nföretagarfolkrörelser. Men det talas över huvud\r\ntaget inte om anställda. Jag menar att de anställda\r\ni företagen, även i de små företagen, är värdefulla\r\nbidragsgivare till Sveriges industriella utveckling\r\noch välståndsutveckling. Det som har kännetecknat\r\nregeringens näringspolitik är att man antingen helt\r\noch hållet har bortsett från de anställda eller också\r\nbetraktat dem som ett hinder för utvecklingen. Den\r\nnäringspolitik som man driver drivs genom andra\r\ndepartement än Näringsdepartementet och av\r\nandra ministrar än näringsministern. Den bedrivs\r\nav Finansdepartementet och skatteministern. Den\r\nbedrivs också i stor utsträckning av\r\nArbetsmarknadsdepartementet och Börje\r\nHörnlund.</pre><pre>Ett genomgående drag i regeringens skattepolitik\r\när att minska beskattningen av arbetsfria\r\ninkomster, företagarnas och företagens\r\nbeskattning, medan man höjer skattetrycket på de\r\nanställda och på annat sätt minskar det ekonomiska\r\nutrymmet för de anställda. Det är en\r\nlöntagarfientlig politik som man bedriver på\r\nskatteplanet.</pre><pre>Det är på samma sätt med arbetsrätten. Regeringen\r\nmarkerar där sin näringspolitik genom att försöka\r\nberöva de anställda de rättigheter de har tillskansat\r\nsig, beröva dem deras värdighet och\r\nmänniskovärde. Det är återigen ett uttryck för att\r\nman betraktar de anställda som ett hinder för\r\nverksamheten när de kräver att få ta ansvar och att\r\nbehandlas rättvist osv.</pre><pre>Dessutom överlåter man åt\r\nArbetsmarknadsdepartementet att genom\r\narbetsmarknadsåtgärder bedriva näringspolitik,\r\nutveckla företag och göra näringspolitiska\r\nsatsningar. Jag tror inte att ni har kontroll över de\r\nsatsningarna på Näringsdepartementet. Jag tror\r\ninte att man har det riktigt på\r\nArbetsmarknadsdepartementet heller. Det är en\r\nnäringspolitik som löper vind för våg.</pre><pre>I den katalog av åtgärder som regeringen skulle\r\ngenomföra för att skapa en ny småföretagspolitik är\r\ndet egentligen bara en faktor som har varit effektiv,\r\noch det beror på ett misslyckande. Det är den\r\ndevalvering som har skett därför att vi inte kunde\r\nhålla kronans värde fast. Visserligen kan man redan\r\ni dag se en uppgång i produktionen, men också\r\nprecis samma typ av oroande effekter som vi fick\r\nefter devalveringarna på 1980-talet, nämligen en\r\nsorts hybris hos svenska småföretagare. Det\r\nredovisades i t.ex. Dagens Industri i fredags.\r\nSvenska småföretagare tror att de är världsbäst,\r\nbara för att de säljer så förbaskat bra just nu. Det\r\ntror jag det, när man har prissänkningar på 25--\r\n30 % i jämförelse med konkurrenterna.</pre><pre>Det finns uppenbara risker att misslyckas, precis\r\nsom vi misslyckades efter 1980-talets devalveringar,\r\nmed att förnya näringslivet och utveckla tekniken\r\noch kompetensen inom de svenska företagen.</pre><pre>Precis som Mats Lindberg påpekade finns en bred\r\nsamsyn om småföretagarpolitiken. Jag tycker att\r\nregeringens politik borde bygga på en sådan samsyn\r\ni stället för att vara en konfrontationspolitik. Precis\r\nsom Mats Lindberg tycker jag att Centerns och\r\nFolkpartiets roll i detta sammanhang är mycket\r\nmärklig.</pre><pre>De åtgärder som har föreslagits när det gäller\r\nsmåföretagsutveckling och framför allt\r\nkapitalförsörjning är i första hand centraliserings-\r\noch byråkratiseringsåtgärder. Det gäller förslaget\r\nom Industri- och nyföretagarfonden och de\r\nförändringar i utvecklingsfonderna som behandlas\r\ni detta betänkande. Här finns förslag till ändrad\r\norganisationsform. Det är egentligen det enda av\r\nsubstans som föreslås i betänkandet. Och det är\r\nnågonting som inte motiveras sakligt. Det\r\nmotiveras inte i utredningen. I ett yttrande från vd\r\nför Utvecklingsfonden i Malmöhus län finns en\r\nmarkering till förmån för den nuvarande formen,\r\nstiftelseformen. Där sägs att det i utredningens\r\nmaterial inte framkommer någonting som skulle\r\nvisa att aktiebolagsformen är nödvändig eller\r\nmotiverad av de brister som man har kommit fram\r\ntill.</pre><pre>Jag tycker inte heller att man i utredningen och\r\npropositionen redovisar sakskäl för de förändringar\r\ni övrigt som man föreslår. I stället verkar det som\r\nom utvecklingsfonderna i stort fungerar väl. De\r\nförändringar som behövs kan ske fortlöpande,\r\ngenom att styrelserna ger sina vd stöd för ett\r\nkontinuerligt förändringsarbete, ett effektivare\r\narbete. De signaler som regeringen sänder ut -- och\r\nsom riksdagen kommer att sända ut, om detta\r\nbetänkande antas -- är en ökad centralstyrning,\r\nmindre hänsynstagande till den regionala\r\nkunskapen och återigen en okänslighet för\r\npersonalen och personalens behov. Det som\r\nföreslås är i princip att man säger upp alla anställda\r\nför att sedan kunna återanställa. Man säger att de\r\nallra flesta troligen kommer att återanställas. Detta\r\när ett dåligt sätt att hantera organisationer där man\r\nvill tillvarata och utveckla kompetens. Risken är\r\noerhört stor att de anställda, framför allt de mest\r\nkompetenta, börjar söka sig nya anställningar och\r\nlämnar organisationen. Då får vi i stället en mindre\r\nslagkraftig organisation än den vi har i dag, som kan\r\nfungera bättre om den trimmas.</pre><pre>Fru talman! Med detta vill jag yrka bifall till\r\nmeningsyttringen i detta betänkande. Den går ut på\r\navslag på propositionen i dess helhet och ett\r\nuttalande om en småföretagarpolitik som bygger på\r\nsamförstånd, inte konfrontation.</pre><pre>Anf. 29  Näringsminister PER WESTERBERG\r\n(m):</pre><pre>Fru talman! Jag vill notera att Rolf L Nilson kanske\r\ninte riktigt har förstått alla de förändringar som\r\ngörs i utvecklingsfonderna. Att vi går över till\r\nbolagsformen beror på den nya stiftelselagen. Vi\r\ngör det så smidigt och effektivt som möjligt, med\r\nfull insyn för personalrepresentanterna.</pre><pre>Vi noterar att utvecklingsfondernas lånefond bara\r\ntill hälften är utlånad till företagen. Resten står på\r\nbankinlåning. Vi vill att pengarna skall komma ut i\r\nföretagen och arbeta. Det är därför vi gör\r\nförändringar i denna del.</pre><pre>Vi stoppar det gamla riksdagsbeslutet från\r\nföregående mandatperiod om indragningar och\r\nminskningar av lånefonden. Vi stärker\r\nkopplingarna till riskkapitalstrukturen, till\r\nIndustri- och nyföretagarfonden, till\r\nteknikbrostiftelserna runt universitet och\r\nhögskolor, för att därmed skapa bättre fungerande\r\nnätverk. Vi skapar dessutom en möjlighet att\r\nhjälpa fonder som fått problem. Sådant händer litet\r\nvarstans från tid till annan i alla organisationer.</pre><pre>Jag vill gärna hålla med Rolf L Nilson om att hans\r\nparti, Vänsterpartiet, faktiskt har röstat ja till\r\nförbättringar för småföretagen i större utsträckning\r\nän Socialdemokraterna. Rolf L Nilson talar om\r\nkonfrontation. Det kan möjligen stämma i den\r\ndelen att vi vill ha lika bra regler för småföretag som\r\nman har i andra länder. Vi tror inte att våra svenska\r\nsmåföretagare är några övermänniskor, som kan\r\njobba i hård internationell konkurrens med sämre\r\nregler i Sverige än utomlands. Det är det vi rättar\r\ntill och därmed tar tillbaka det som har förlorats i\r\nSverige under så många år.</pre><pre>Jag delar också uppfattningen att småföretag inte\r\nbara är företagare. Det är därför vi har gjort en\r\nmycket stor omläggning av\r\narbetsmarknadspolitiken, mot\r\nkompetensutveckling och förstärkning av\r\npersonalens relativa förmåga att konkurrera och\r\nbära upp svenska löner, jämfört med många\r\nlåglöneländer. Det är därför vi också satsar på\r\nutveckling av nya produkter, nya företag och mer\r\navancerad utbildning av personalen, för att undvika\r\natt Sverige konkurrerar med låga löner och därmed\r\nlåga priser. I stället skall vi konkurrera med\r\navancerade produkter och välutbildad personal\r\nsom orkar bära upp bra löner. Det är därför jag\r\ngång på gång betonar att jag inte vill att Sverige\r\nskall bli ett låglöneland. Det är därför jag syftar till\r\nstrukturella förändringar, förstärkningar och\r\nutveckling av svenskt företagande mot mer\r\navancerade produkter och mer kompetent\r\npersonal.</pre><pre>Anf. 30  ROLF L NILSON (v) replik:</pre><pre>Fru talman! Det har aldrig fallit näringsministern in\r\natt en anledning till att det finns pengar kvar i\r\nutvecklingsfonderna som inte lånas ut kan vara den\r\nlåga efterfrågan i den svenska ekonomin?\r\nRegeringen har varit en effektiv broms när det\r\ngäller förslag från Socialdemokraterna eller\r\nVänsterpartiet för att öka efterfrågan.</pre><pre>En annan faktor som vi diskuterar mycket är när\r\nlånemedel konkurrerar med bidragsmedel. Det är\r\ninte så att småföretagaren avvisar bidrag och i\r\nstället arbetar hårt för att tjäna pengar eller lånar\r\ndem för att sedan betala tillbaka. Man får ibland\r\nintrycket att Per Westerberg tror det. Företagarna\r\när givetvis kloka och väljer bidrag före lån.</pre><pre>Det är riktigt att det i förslaget ingår att\r\nindragningarna av lånemedel skall stoppas. Det\r\nborde jag ha sagt. Det är någonting som\r\nVänsterpartiet har drivit redan på den gamla\r\nregeringens tid. Det är trevligt att nu få genomslag\r\nför en sådan idé.</pre><pre>När det gäller anknytningen till Industri- och\r\nnyföretagarfonden föreslog Vänsterpartiet, när\r\nomstruktureringen av Industrifonden var uppe till\r\nbehandling, att man skulle decentralisera och lägga\r\nut nyföretagarlånen med beslut och administration\r\npå utvecklingsfonderna. Jag tror att det hade varit\r\nen bra lösning. Nu får man signaler om krångel och\r\ntidsförluster beroende på dubbel hantering.</pre><pre></pre><pre>Jag tycker att det är svårt att föra ett samtal med\r\nnäringsministern när han gång på gång måste\r\nunderstryka att Sverige behöver lönsamma företag\r\noch företagare som tjänar pengar. Motsättningarna\r\ni den näringspolitiska debatten finns inte just där --\r\ndet var länge sedan. Det är ingen i Sveriges riksdag\r\nsom inbillar sig att det är bättre med företag som\r\nhar dålig lönsamhet eller med företagare som lever\r\npå svältgränsen.</pre><pre>Anf. 31  Näringsminister PER WESTERBERG\r\n(m):</pre><pre>Fru talman! Det var först för två och ett halvt år\r\nsedan som någon började tala om lönsamheten i\r\nnäringslivet, att det också där behövdes ett starkt\r\nägarkapital för att man skulle kunna klara\r\nlågkonjunkturen. Det har varit mycket tal om\r\nlönsamma företag, men ändå har ganska många --\r\nom än en minoritet av riksdagen -- röstat emot alla\r\nförslag om att jämställa reglerna för svenskt\r\nföretagande med de regler som gäller utomlands.\r\nSvenska mindre och medelstora företag har ungefär\r\nhälften så stort eget kapital som deras konkurrenter\r\nutomlands har. Det lider de av nu. Det är bl.a. det\r\nvi försöker rätta till.</pre><pre>När det gäller efterfrågan på krediter vågar jag nog\r\nsäga att det finns en icke oväsentlig sådan. Det finns\r\nefterfrågan på olika former av krediter. Jag vågar\r\nsäga att utvecklingsfonderna har ungefär hälften av\r\nsina lånefonder på bankinlåning i stället för ute i\r\nföretagen. Det beror knappast på brist på\r\nkreditefterfrågan. Det kan nog gälla mer\r\nkommersiella krediter från affärsbankerna, men\r\nknappast utvecklingsfonderna, som tar litet större\r\nrisker och litet mindre betalt.</pre><pre>Däremot delar jag gärna Rolf L Nilsons\r\nuppfattning att lånen ibland konkurrerar, inte minst\r\nmed det regionalpolitiska stödet, men det\r\nmotiverar ytterligare vårt krav på att det skall\r\nfinnas möjligheter att omfördela\r\nutvecklingsbolagens lånefonder mellan länen, så att\r\npengarna verkligen går ut i och arbetar i företagen,\r\nskapar nya produkter och nya arbetstillfällen och\r\ndärmed bidrar till välfärdsökningen.</pre><pre>Industri- och nyföretagarfonden är en del av en\r\nstruktur, som jag tror är viktig. Den skall besitta\r\nbetydande teknisk kompetens för att kunna\r\nbedöma nya produkter. Den skall besitta\r\nkompetens för att utvärdera snabbväxande större,\r\nmedelstora och mindre företag.\r\nUtvecklingsfonderna är däremot med i\r\nberedningen och kan gå in själva, i stället för\r\nIndustri- och nyföretagarfonden, när det är fråga\r\nom mindre kapital. Det är en arbetsfördelning,\r\nmen det är också en pluralism, en mångfald, som är\r\nviktiga för mindre och medelstora företag, där det\r\nfinns expertfunktioner och en regional\r\norganisation, ett uppfångningsnät för universitet\r\noch högskolor och riskkapitalbolag som är privata\r\neller privatdominerade och jobbar över hela\r\nmarknaden. Då skapar vi det nätverk som just\r\nmindre och medelstora svenska företag under så\r\nlång tid saknat.</pre><pre>Anf. 32  ROLF L NILSON (v) replik:</pre><pre>Herr talman! När man besöker företag och talar\r\nmed företagare tar de sällan upp skatter och regler\r\nförst. Det är andra problem, som har att göra med\r\nproduktionen, bristen på teknisk kompetens och\r\nliknande. Från större företag får man ofta höra\r\nmycket positiva omdömen om näringspolitiska\r\nsatsningar som har gjorts tidigare. Jag kan som\r\nexempel ta den s.k. VT-delegationen, som utförde\r\nett konkret arbete bland underleverantörer till\r\nbilindustrin för att få fram vattenbaserade färger.\r\nDet var någonting som företagen knappast hade\r\norkat med vart och ett för sig.</pre><pre>Det är då trist att konstatera att den typen av\r\nnäringspolitiska åtgärder, som var väl beprövade,\r\nvar något av det första som den nya regeringen rev\r\nupp -- för att sedan backa igen.</pre><pre>När det gäller krediterna är det många faktorer som\r\nsamspelar. Men en faktor är viktig, och det är\r\nbankernas medverkan. De krediter som\r\nutvecklingsfonderna ställer upp med behöver ofta\r\nkompletteras med bankkrediter. Det finns tyvärr en\r\nrädsla i banksystemet -- som är välgrundad,\r\nberoende på erfarenheterna under 80-talet och\r\nfinanskrisen.</pre><pre>Jag vill återigen uppmana regeringsföreträdare att\r\nutnyttja ställningen som bankägare för att skapa ett\r\nmer normalt klimat, en mera normal stämning, ute\r\ni bankerna, så att de verkligen lånar ut pengar till\r\nvettiga affärer och vettiga projekt, till rimliga\r\nsäkerheter. Bankerna får inte heller medverka till\r\nosunda, konkurrenssnedvridande konkurser, som\r\nockså förekommer.</pre><pre>När det återigen gäller samordningen mellan\r\nnyföretagarlånen och utvecklingsfondernas\r\nverksamhet efterlyser Per Westerberg högre\r\nteknisk kompetens. Det är sådant som\r\nutvecklingsfonderna köper in i sitt\r\nberedningsarbete. De köper konsulttjänster på\r\nmarknaden. Den kritik man hör är att företagaren\r\nhar redovisat sin affärsidé och sina projekt inför\r\nutvecklingsfonderna i beredningen, men att\r\nbesluten sedan fattas på en annan nivå, där denne\r\ninte har företräde. Det tar tid, och det är långt\r\nborta.</pre><pre>Anf. 33  Näringsminister PER WESTERBERG\r\n(m):</pre><pre>Herr talman! Jag är väl medveten om att många\r\nmindre och medelstora företag har haft en lång\r\nserie problem under senare år. Jag är också väl\r\nmedveten om att de är för få, till följd av ett mycket\r\nlogiskt skeende, med för hårt skatteuttag, för hårda\r\nregler, just för de mindre företagen i Sverige.</pre><pre>Jag delar gärna Rolf L Nilsons uppfattning att det\r\nbehövs mera teknisk kompetens och\r\nteknikspridning in i de mindre och medelstora\r\nföretagen. Vi ökar nu utbildningen mycket kraftigt\r\npå akademisk nivå, men även på lägre, avancerade\r\nnivåer, för att stärka kompetensen hos svensk\r\narbetskraft. Hela förslaget med\r\nteknikbrostiftelserna syftar åt samma håll, vilket\r\njag tror är viktigt för att försvara vår relativa\r\nvälfärd, vårt löneläge och vår förmåga att\r\nkonkurrera.</pre><pre>När det sedan gäller bankernas medverkan, är det\r\nnaturligtvis så att de är delvis brända av 80-talets\r\nmisslyckanden. Det finns en psykologisk spärr i\r\nutlåningsledet ute på kontoren. Jag tror inte att vi\r\nkan kommendera dem att ändra sig, utan det måste\r\nske en stegvis förändring. Vi måste därmed också\r\ndelvis skapa mera lönsamhet i företagen, som gör\r\nriskerna mindre för själva lånekapitalet.</pre><pre>Vi skall också komma ihåg att de satsningar vi har\r\ngjort på mindre och medelstora företag under de\r\nhär åren har varit kanske de största som har gjorts\r\npå denna grupp i modern tid i Sverige, och jag tror\r\natt det är viktigt för att vi skall få en bra utveckling\r\nunder 90-talet.</pre><pre>Jag noterar dock ånyo att jag är glad att Rolf L\r\nNilson och hans parti ändå har röstat för ett antal\r\nganska väsentliga skatteförändringar för de mindre\r\noch medelstora företagen. Det gäller inte minst\r\nförmögenhetsbeskattningen på arbetande kapital,\r\nsom har tvingat många småföretag att sälja sig och\r\nallvarligt skadat en del av strukturen i svenskt\r\nnäringsliv.</pre><pre>Till sist kan jag nämna att vi i fråga om\r\nbekvämlighetskonkurser och ekobrott har en\r\nsamordningsgrupp, som har jobbat sedan i juni och\r\nsom för några veckor sedan lade fram en delrapport\r\nmed ett åtgärdsprogram, delvis som en följd av\r\nInsolvensutredningen, men även på grund av en del\r\nkompletteringar som har kommit fram på senare\r\ntid. Vi tar detta på yttersta allvar, i och med att det\r\nallvarligt kan snedvrida konkurrensen. Det är ofta\r\nde minsta företagen som träffas hårdast. Detta är\r\nför mig en starkt prioriterad fråga, som jag vill\r\nkunna komma till rätta med.</pre><pre>Anf. 34  KJELL ERICSSON (c):</pre><pre>Herr talman! Under den här mandatperioden har\r\nnäringsutskottet varje år strax före jul debatterat\r\nsmåföretagspolitiken. Det är ett både angeläget\r\noch viktigt ämne.</pre><pre>Vi har nu några mörka och dystra år i ekonomins\r\nSverige bakom oss. Effekterna av 1980-talets\r\nspekulationsekonomi har kastat en mörk skugga\r\növer vårt land. De har skapat problem och obalans\r\ni de offentliga finanserna. De har skapat\r\nkreditförluster i bankerna och krascher på\r\nfastighetsmarknaden. De har också inneburit\r\nutslagning av företag och en hög arbetslöshet.</pre><pre>Dessa problem har den borgerliga regeringen haft\r\natt brottas med. Problemen har varit av en nästan\r\nofattbar omfattning. Men regeringens deklaration\r\natt Sverige skall återupprättas som en företagar-\r\noch tillväxtnation har hela tiden varit en ledstjärna\r\ni arbetet med att räta upp Sveriges ekonomi.</pre><pre>Spjutspetsen i denna kamp har varit satsningen på\r\nsmåföretagen. Den satsningen har varit\r\nmålmedveten och långsiktig. Just detta att\r\nföretagen får långsiktiga spelregler är av\r\nutomordentligt stor betydelse.</pre><pre>Man har följt det småföretagspolitiska program\r\nsom riksdagen beslutade om 1991. Det innebar\r\nbl.a. en bättre riskkapitalförsörjning, sänkta\r\nskatter och avgifter, förenkling av regelverk och\r\nunderlättande av nyetablering och\r\nEuropakontakter.</pre><pre>Varför är detta med småföretagen så viktigt? Jo,\r\ndärför att småföretagen har en mycket stor\r\nbetydelse för dynamiken och tillväxten i svensk\r\nekonomi. Detta håller numera de flesta med om.\r\nTillskapandet av nya arbetsplatser kommer främst\r\natt ske i det privata näringslivet. Småföretagen har\r\nde största möjligheterna att skapa nya jobb under\r\nde närmaste åren. Därför är det viktigt att vi ger\r\nsmåföretag möjlighet att födas, överleva och växa.\r\nVi måste därför skapa goda villkor för\r\nsmåföretagande och entreprenörskap i vårt land.\r\nDärför har regeringen vidtagit många åtgärder för\r\natt underlätta företagandet.</pre><pre>Riskkapitalförsörjningen har i och med\r\nfinanskrisen varit ett utomordentligt stort\r\nbekymmer. Därför har riksdagen beslutat om olika\r\nåtgärder. Det berättade näringsministern om\r\ntidigare. Man har bl.a. beslutat om\r\nriskkapitalbolag, och för ett år sedan beslutade\r\nriksdagen om Industri- och nyföretagarfondens\r\nverksamhet. Detta har inneburit klara förbättringar\r\nnär det gäller nyetablering.</pre><pre>Under de två senaste åren har det skett omfattande\r\nskattesänkningar. Detta har klart förbättrat\r\nkonkurrenskraften för näringslivet.\r\nArbetsgivaravgifter har sänkts.\r\nFörmögenhetsskatten på arbetande kapital har\r\navskaffats. Skogsvårdsavgiften har slopats. Även\r\nmånga andra skatter har sänkts eller slopats. För\r\nsmåföretagen har detta inneburit ett tillskott på ca\r\n12--14 miljarder. Den här veckan kommer vi\r\ndessutom att besluta om ytterligare sänkningar av\r\nskatter, bl.a. för egenföretagare och fåmansbolag.\r\nVi kommer också att besluta om ett återinförande\r\nav kvittningsrätten.</pre><pre>Arbetet med småföretagsutvecklingen har också\r\ninneburit ett intensifierat arbete för nyetablering\r\noch Europakontakter. Alla dessa åtgärder har givit\r\nresultat. Det kan man klart avläsa genom att\r\nindustriproduktionen ökar.</pre><pre>Många företag kan vittna om en kraftigt förbättrad\r\norderingång. Lönsamheten i näringslivet\r\nförbättras, och konkurserna blir färre. I många\r\nföretag tas också det första spadtaget för nya\r\ninvesteringar. Antalet varsel minskar. Antalet\r\nlediga platser ökar. Det jobbas övertid\r\nmotsvarande ungefär 80 000 jobb. Räntan har\r\nsjunkit. Hushållen börjar tro på framtiden. Dessa\r\nljuspunkter -- och många fler -- talar sitt tydliga\r\nspråk.</pre><pre>Allt detta har också bäring på dagens betänkande\r\nsom handlar om en reformering av\r\nutvecklingsfonderna. Utvecklingsfonderna har\r\nspelat en mycket stor roll under årens lopp för att\r\nhjälpa både nya och befintliga företag med såväl\r\nråd som stöd och finansiering. Därför är det viktigt\r\natt dessa regionala organ finns kvar i framtiden. De\r\nkan utgöra en spjutspets för att hjälpa de små och\r\nmedelstora företagen i regionen.</pre><pre>Propositionen har föregåtts av en utredning.\r\nUtredningen föreslog en ganska kraftig förändring\r\nav dagens fonder. Bl.a. ville man att antalet fonder\r\nskulle bli mindre. Därefter har det skett en\r\njustering. Nu tycker jag att det är en bra utformning\r\nav förslaget, dvs. att fonderna i framtiden skall\r\nomvandlas till bolag.</pre><pre>Dessa nya bolag uppfyller fyra viktiga kriterier.</pre><pre>För det första kommer de att finnas i varje län. Det\r\när mycket angeläget, inte minst med tanke på\r\nbehovet av närhet mellan det regionala organet och\r\nde företag som skall betjänas.</pre><pre>För det andra kommer målgruppen inte att\r\nbegränsas. Den kommer i stället att bygga på en\r\nstor regional flexibilitet.</pre><pre>För det tredje kommer finansieringskapitalet att\r\nfinnas kvar.</pre><pre>För det fjärde kommer landstingen att vara kvar\r\nsom en viktig huvudägare av de regionala bolagen.</pre><pre>Dessa bolag skall vara organ för rådgivning och\r\nfinansiering. Det övergripande målet är att stödja\r\nutvecklingen av ett konkurrenskraftigt näringsliv\r\noch att stödja nyföretagandet. De regionala\r\nutvecklingsbolagen bör i stort ha samma\r\nverksamhetsinriktning som de regionala\r\nutvecklingsfonderna har haft.</pre><pre>Vi har från utskottsmajoritetens sida anfört att de\r\nregionala bolagen skall precisera innehållet i\r\nverksamheten. Det är de som har bäst kunskap om\r\nvilka åtgärder som krävs för att åstadkomma en\r\nutveckling av den regionala näringslivsstrukturen.\r\nUtskottsmajoriteten anser därför att de regionala\r\nbolagen själva skall göra de prioriteringar som\r\nbehövs. Staten skall inte detaljstyra verksamheten.</pre><pre>Kvinnligt företagande är också ett viktigt område.\r\nI propositionen anger regeringen att kvinnor är en\r\nstor grupp vars potential för nyföretagande är\r\nbetydande. Det är därför angeläget att främja ett\r\nökat företagande bland kvinnor. Insatser riktade till\r\nkvinnor som står i begrepp att starta, eller nyligen\r\nhar startat, företag bör ingå som en naturlig del av\r\nde regionala bolagens insatser som är riktade till\r\nnyföretagare. Jag tycker att Socialdemokraterna på\r\ndet här området slår in öppna dörrar med sin\r\nreservation om verksamhetens inriktning.</pre><pre>Det är viktigt att de regionala organen är\r\nlokaliserade nära målgruppsföretagen och har ett\r\nförgrenat kontorsnät. De skall också ha en god\r\nförankring hos berörda företag och deras\r\nföreträdare, och de skall vara mycket flexibla.</pre><pre>Moderbolaget, som skall vara en liten enhet, skall\r\nge de regionala bolagen central service och fullgöra\r\nvissa samordningsfunktioner. Det skall ge\r\nrådgivnings- och utbildningsstöd. Det skall förvalta\r\nstaligt kapital för finansieringsverksamhet. Det\r\nskall äga och förvalta vissa aktier i\r\nförvaltningsaktiebolagen Atle och Bure. Det skall\r\nockså utse de statliga representanterna i de\r\nregionala styrelserna.</pre><pre>Det är viktigt att slå fast att de regionala bolagen\r\nfår ett avgörande inflytande på verksamheten.\r\nBeträffande styrelserepresentationen kan jag säga\r\natt staten utser hälften av representanterna och\r\nlandstingen den andra hälften. Både ordförande\r\noch ledamöter skall vara väl förankrade i regionen\r\noch dess näringsliv. Detta borgar för ett stort\r\nregionalt inflytande.</pre><pre>Herr talman! Jag vill också gärna beröra\r\nfinansieringsverksamheten, som är av synnerligen\r\nstor vikt för både befintliga och nya företag.</pre><pre>Den tidigare regeringen beslutade om indragning\r\nav medel från utvecklingsfonderna. Jag hävdade då\r\natt det var fel. Därför är jag nu desto tacksammare\r\nnär den indragna miljarden har återförts till\r\nfinansieringskapitalet.</pre><pre>Det är viktigt att de nya utvecklingsbolagen kan\r\nvara med och ge både råd och stöd, men de skall\r\nockså kunna ge finansiell hjälp. Situationen på\r\nfinansmarknaden, med alla finans- och bankkriser,\r\nhar minst sagt varit turbulent. Därför är det vikigt\r\natt staten på olika sätt kan bidra med\r\nriskfinansiering.</pre><pre>Jag har sett många projekt som företagarna själva\r\ninte har klarat av att finansiera enbart med\r\nbanklån, men genom att utvecklingsfonderna har\r\nkunnat gå in med vissa medel har projekten kunnat\r\nstartas. Den hävstångseffekt som\r\nutvecklingsbolagens låneresurser utgör är en icke\r\nobetydlig tillgång för de små och medelstora\r\nföretagen.</pre><pre>De ca 2,5 miljarder som kommer att finnas i en\r\ncentral fond, till vilken de regionala fonderna har\r\ndragningsrätt, är därför en viktig resurs.\r\nSocialdemokraterna vill plussa på med ytterligare\r\n500 miljoner genom försäljning av aktier i Atle och\r\nBure. Jag tycker först och främst att det är en\r\nframgång att utvecklingsbolagen kan börja\r\nanvända den ytterligare miljard som tidigare var\r\nindragen. När det gäller aktierna i Atle och Bure\r\nkommer 10 % av avkastningen att tillföras\r\nverksamheten i alla fall.</pre><pre>När det gäller finansieringen och\r\nkapitalförsörjningen är det aboslut viktigaste,\r\nvilket flera har sagt tidigare i dag, att bankerna\r\ntillfrisknar och kan fungera på ett normalt sätt. När\r\ndet gäller det allmänna bankväsendet vill jag säga\r\natt det känns bra att olika banker nu har kunnat\r\nlämna bankakuten. Ju förr normala relationer\r\nmellan bank och företag kan uppstå desto bättre är\r\ndet.</pre><pre>Jag vill också beröra Nordbankens förvärv av\r\nGOTA. Jag vill uttrycka den förhoppningen att\r\nNordbanken visar sitt ansvar och bedriver\r\nverksamheten i en provinsbanksmodell, ungefär på\r\nsamma vis som gällde före kraschen. Flera banker,\r\nbl.a. Wermlandsbanken och Skaraborgsbanken,\r\nfungerade mycket bra både för enskilda och\r\nföretag. Därför hoppas jag att de enskilda\r\nbankerna, t.ex. Wermlandsbanken, får ett stort\r\ndecentraliserat ansvar. Det är också viktigt att ta till\r\nvara den stora kunskap och kompetens som finns\r\nhos personalen i dessa banker.</pre><pre>I det här betänkandet omnämns även frågan om\r\nuppfinnare och innovatörer. Det är angeläget att\r\ninnovationsprocessen får en god utveckling. Som\r\nhar angivits i betänkandet kommer det en\r\nproposition under våren i detta ärende. Därför får\r\nvi då återkomma till den frågan.</pre><pre>Herr talman! Det är viktigt att de nya\r\nutvecklingsbolagen får en bra start och att\r\norganisationskommittén ser till att\r\nutvecklingsfonderna omvandlas på ett bra och\r\nomdömesgillt sätt också för personalen.</pre><pre>Med detta yrkar jag bifall till utskottets hemställan\r\noch avslag på reservationerna och\r\nmeningsyttringen.</pre><pre>Anf. 35  MATS LINDBERG (s) replik:</pre><pre>Herr talman! Jag skulle vilja fråga Kjell Ericsson\r\nhur han ser på det förhållande som\r\nnäringsministern redogjorde för i kammaren. Nu\r\nhar man, som näringsministern säger, prickat av de\r\nkrav som SAF har ställt. Har det också varit\r\nCenterpartiets och Kjell Ericssons prioritering när\r\ndet gäller målsättningen med företagsfrågorna?</pre><pre>I sitt anförande påstod Kjell Ericsson att\r\nlandstinget blir kvar. Det föranleder mig att ställa\r\nen fråga. Landstingsförbundet har uppvaktat\r\nutskottet. I mycket stor enighet har man gått emot\r\nregeringens förslag. Hur kan man då, som Kjell\r\nEricsson gör, påstå att Landstingsförbundet och\r\nlandstinget blir kvar i regionerna?</pre><pre>Anf. 36  KJELL ERICSSON (c) replik:</pre><pre>Herr talman! De krav som ställdes av Företagarnas\r\nriksorganisation före valet tror jag är krav som\r\nmånga av oss ställer upp på. Det var sådana krav\r\nsom gynnar småföretagarna och småföretagen. En\r\ndel av kraven gällde sänkta skatter och avgifter. Det\r\nvar bl.a. fråga om sådana skatter och avgifter som\r\nvar orättvisa -- av den typ som vi tar bort nu som\r\ngäller egenföretagare och fåmansbolag. Det gäller\r\nockså att stärka konkurrenskraften. Det viktigaste\r\när ändock att man får konkurrenskraftiga företag\r\nsom kan konkurrera.</pre><pre>Man har vidtagit åtgärder när det gäller sänkta\r\nskatter och avgifter, riskkapitalförsörjning och inte\r\nminst sänkt ränta. Till följd av detta har\r\nsmåföretagens konkurrenskraft stärkts kraftigt. Jag\r\nhar dagligen kontakt med småföretagare som säger\r\natt nu är det faktiskt roligt att sätta i gång och jobba\r\nigen. Senast i söndags träffade jag ett antal\r\nsmåföretagare som håller på att investera i ny\r\nutveckling och nya produkter. Tack vare den\r\nstärkta konkurrenskraften har de fått nya\r\nmarknader att gå in på.</pre><pre>Jag tror inte ens att Mats Lindberg egentligen har\r\nså mycket emot det program som Småföretagarnas\r\nriksorganisation föreslog. Det förvånar mig om han\r\när det. Programmet innehåller sådant som gynnar\r\noss alla, inte minst småföretagarna. I dag sjunger\r\nalla småföretagarnas lov. Varför ställer man inte\r\nupp då? Vi behöver inte ha någon konfrontation i\r\ndet här fallet. Det är sådana åtgärder som är riktiga\r\noch som gynnar utvecklingen i vårt samhälle.</pre><pre>Så till frågan om landstingens medverkan i de\r\nframtida utvecklingsbolagen. Under hela\r\nutredningen har jag krävt att landstingen skall vara\r\nkvar. Jag har sett det som en naturlig del av den\r\nregionala utvecklingen. De har nu varit aktiva\r\nägare i utvecklingsfonderna, och det har fungerat\r\nbra. Jag tycker att de skall vara det i fortsättningen\r\nockså. Jag har haft många kontakter med olika\r\nlandsting. De har haft vissa synpunkter på\r\nutredningen och propositionen. Vi har gjort\r\nförändringar. Nu finns en balans. Staten och\r\nlandstinget står för varsin hälft. Jag har fått respons\r\nfrån de landstingsråd jag har varit i kontakt med i\r\ndet här fallet. De jag har varit i kontakt med säger\r\natt landstingen skall vara med i utvecklingsbolagen.\r\nJag hoppas att det blir ett sådant klimat i\r\norganisationskommittén så att man tar till vara de\r\nregionala resurserna. Landstinget utgör en stor\r\nresurs.</pre><pre>Anf. 37  MATS LINDBERG (s) replik:</pre><pre>Herr talman! Jag tackar Kjell Ericsson för svaren.\r\nHan verkar ha samma upfattning som\r\nnäringsministern när det gäller prioriteringen av\r\ninsatserna. Jag tackar för det svaret.</pre><pre>Jag hoppas också att Kjell Ericsson har rätt\r\nbeträffande landstingens engagemang i\r\nutvecklingsfonderna. Landstinget går in med ca 120\r\nmiljoner kronor i utvecklingsfonderna. Det är till\r\nmycket stor hjälp vid utvecklingen av\r\nsmåföretagen.</pre><pre>Kjell Ericsson påstår att vi socialdemokrater slår in\r\nöppna dörrar när det gäller kvinnligt företagande.\r\nPå den punkten har väl inget av de borgerliga\r\npartierna, Kjell Ericsson, på något sätt visat att\r\nman vill göra något rejält. Jag tycker att vi\r\nsocialdemokrater kan erkänna att vi inte har varit\r\nframgångsrika på den här punkten. Vi har inte\r\nheller varit framsynta. Därför tycker jag att det inte\r\när uppmärksamt av Kjell Ericsson att påstå att vi\r\nslår in öppna dörrar. Jag undrar vem som har\r\nöppnat de dörrarna före oss.</pre><pre>När det gäller utvecklingsfonderna, finansieringen\r\nav dessa och den tilltro som finns i småföretagen\r\nmåste jag säga att det är inte är fråga om att de\r\nåtgärder med skattelättnader som regeringen har\r\nvidtagit på det här området under den här tiden på\r\nnågot sätt påverkar företagen i dag. Så är inte fallet.\r\nDäremot delar jag Kjell Ericssons uppfattning att\r\ndet har funnits felaktigheter i skattelagstiftningen\r\nbl.a. när det gäller egenföretagarna. Vi har\r\nmotionerat om att man skall ta bort vissa delar.</pre><pre>Anf. 38  KJELL ERICSSON (c) replik:</pre><pre>Herr talman! När det gäller prioriteringen tycker\r\njag att det är naturligt att vi ser till att småföretagen\r\nfår ett bra klimat att verka i. Jag har inte hört att\r\nMats Lindberg skulle ha sagt emot mig. Vilken\r\npunkt gäller det? Handlar det om att man har sänkt\r\nskatterna för småföretagarna? Tycker Mats\r\nLindberg illa om det? Tycker Mats Lindberg över\r\nhuvud taget illa om de åtgärder som har vidtagits\r\nför att främja småföretagarna? Jag förstår inte hans\r\nfråga riktigt. Just det här är någonting som jag tror\r\när mycket angeläget.</pre><pre>Socialdemokraterna har också pratat om detta. Ni\r\nhade själva en småföretagarkonferens i somras då\r\nni tog upp dessa frågor. Ni sade exakt samma saker\r\nsom vi säger, nämligen att man skall hjälpa\r\nsmåföretagen på olika sätt. Det gäller inte minst att\r\ninföra rättvisa skatter och avgifter och att stärka\r\nkonkurrenskraften.</pre><pre>Jag håller med Mats Lindberg om att vi säkert har\r\nhandlat fel och inte gjort tillräckligt stora insatser\r\nför kvinnligt företagande. Det som står i\r\npropositionen är dock detsamma som står i Mats\r\nLindbergs reservation, nämligen att man nu skall\r\nsatsa mer på kvinnligt företagande. Regeringen har\r\ntryckt på via NUTEK när det gäller kvinnligt\r\nföretagande bl.a. i skogslänen, i stödområdet, med\r\n20 miljoner kronor. Detta arbete kommer att\r\nfortsätta. Jag tror att det finns mycket att göra i det\r\nhär avseendet för att stimulera kvinnligt\r\nföretagande.</pre><pre>Jag håller helt med Mats Lindberg om att\r\nlandstingets resurser är nödvändiga. Vi klarar inte\r\nverksamheten om de inte är med på det här. Därför\r\nhar jag och många med mig slagits för att\r\nlandstingen skall vara kvar i utvecklingsbolagen.\r\nAlla signaler jag nu har fått säger att de är kvar. De\r\nfår ett inflytande över hälften, vilket jag tycker är\r\nriktigt.</pre><pre>Anf. 39  ROLF L NILSON (v) replik:</pre><pre>Herr talman! Jag skulle vilja fråga Kjell Ericsson\r\nom han verkligen anser att det är nödvändigt att\r\ngöra den här genomgripande\r\norganisationsförändringen och införa ett\r\nmoderbolag. Syftet är en centralisering och en\r\nstarkare statlig styrning av verksamheten än den vi\r\nhar i dag. Det bygger faktiskt på uppgifter som\r\nSIND publicerade 1981, då man sade att fonderna\r\nhar svårt att prioritera de nationella\r\nnäringspolitiska målen utan ägnar sig mer åt lokala\r\nfrågor.</pre><pre>Jag anser för det första att det är tveksamt om man\r\nkan använda uppgifter som SIND publicerade 1981\r\nför att genomföra förändringar i en organisation\r\n1993. För det andra förvånar det mig om\r\nCenterpartiet -- som tillsammans med\r\nVänsterpartiet tidigare har hållit emot strävan att\r\ncentralisera verksamheten -- nu skulle ändra\r\nuppfattning.</pre><pre>Vi har också frågan om näringslivets inflytande och\r\nutvecklingsfondernas näringslivsförankring. Man\r\nrefererar här till Industriförbundets uppfattning i\r\nfrågan. Industriförbundets uppfattning om\r\nföretagen och utvecklingsfonderna publicerades\r\nockså 1981. Man bygger således på tolv år gamla\r\nuppgifter. Jag undrar om Kjell Ericsson, som har\r\nsuttit med i referensgruppen, tycker att man har ett\r\nbra och aktuellt beslutsunderlag för propositionen\r\noch de förändringar av styrelsernas\r\nsammansättning, eventuell ägarstruktur m.m. som\r\nvi nu håller på att gå till beslut om.</pre><pre>Anf. 40  KJELL ERICSSON (c) replik:</pre><pre>Herr talman! Rolf L Nilson frågar om det skall vara\r\nnödvändigt med den här genomgripande\r\nförändringen. Jag ser det här som att man vässar ett\r\nredan bra organ så att det blir ändå bättre. Man ger\r\ndet möjligheten att kunna agera kraftfullare i\r\nframtiden.</pre><pre>Det har nämnts tidigare att den nya stiftelselagen\r\ngör det litet svårare att vara kvar. För mig\r\npersonligen har associationsformen inte varit någon\r\nhjärtefråga. Det viktiga är att man har ett regionalt\r\norgan som kan hjälpa de små och medelstora\r\nföretagen på bästa möjliga sätt. Detta är ingen\r\ncentralisering. Jag ser det här som en\r\neffektivisering. Man ger de regionala organen\r\nmöjlighet att fungera på ett bra sätt.</pre><pre>Vi kan titta på lånefonderna som varje\r\nutvecklingsfond hittills har brukat, men kanske inte\r\nspeciellt effektivt. Man har haft likvida medel på\r\nmellan 30 och 80 % på banken. Väldigt mycket\r\nmedel har alltså inte brukats, och det i en tid då det\r\nkanske behövts mer pengar än någonsin.</pre><pre>Genom att man har pengarna i en central fond tror\r\njag man kan utnyttja dem mycket mera effektivt än\r\ntidigare. Dessutom får man nu en miljard extra.\r\nMan får alltså större möjligheter att hjälpa de små\r\noch medelstora företagen med finansieringen.</pre><pre>När det gäller näringlivets påverkan i de nya\r\nbolagen tror jag det är bra med en balans mellan\r\nnäringslivsföreträdare och politiker. Då får man\r\ntillgång till kunskap från näringslivet, som också får\r\nmöjlighet att utifrån sin utgångspunkt berätta hur\r\ndet ser ut. Men politikerna är också med. De får\r\ngod anknytning till det regionala näringslivet och\r\nfår god kunskap om det. Jag tror det är mycket\r\nviktigt med samspelet mellan näringliv och\r\nsamhälle. Det får man fram med den blandning i\r\nstyrelserna som här blir aktuell.</pre><pre>Jag tror vi har gjort en lagom avvägning. Det är\r\nockså bra att näringlivet accepterar den. Jag har\r\nvarit med i referensgruppen till den utredning som\r\ngjorts. Många olika aspekter har framförts, från\r\nföretagarna och ifrån andra. Man har då låtit förstå\r\natt man gärna vill ha ett större inflytande från\r\nnäringslivet. Det har framförts många synpunkter\r\noch gjorts många utfrågningar i utredningen. Till\r\nslut har man kommit fram till vad jag tycker är en\r\nbra kombination av samspel mellan näringsliv och\r\nsamhälle.</pre><pre>Anf. 41  ROLF L NILSON (v) replik:</pre><pre>Herr talman! Jag vill upprepa att jag tycker att de\r\nförändringar man gör, framför allt bytet av\r\norganisationsform, är mer våld än nöden kräver.\r\nMan tar mycket stora risker. Både utredningen och\r\nframför allt propositionen säger att den verksamhet\r\nsom bedrivs i utvecklingsfondernas regi fungerar i\r\nstort sett bra och skall drivas vidare av de nya\r\nbolagen.</pre><pre>Både Kjell Ericsson och Per Westerberg har sagt att\r\nman vässar organisationen. Men vi har dels risken\r\nför förlust av kompetens genom den osäkerhet som\r\nskapas när personalen sägs upp. Dessutom har vi\r\nrisken för tempoförlust i och med byte av personal\r\noch organisationsform. Detta tycker jag man måste\r\nräkna på minussidan.</pre><pre>Kjell Ericsson är väl medveten om att det finns ett\r\nväldigt bra informellt samarbete mellan de\r\nnuvarande fonderna, bl.a. i deras vd-råd. Det finns\r\nen arbetsfördelning som åtiminstone utifrån verkar\r\neffektiv. Det finns möjligtvis en chans att rädda\r\nkvar detta när man ändrar organisationen. Jag\r\nmenar att denna typ av informellt samarbete, detta\r\nnätverk mellan fonderna, riskeras när man byter\r\norganisationsform.</pre><pre>Jag är mycket större anhängare av en utvecklad\r\nregional förankring och de här spontant, efter\r\nbehoven, utvecklade samarbetsformer som vi har i\r\ndag än av den typen av byråkratiska konstruktioner\r\nsom bygger på en utredning vars syfte egentligen\r\nvar någonting annat, nämligen att privatisera, dvs.\r\nlägga ned fonderna helt och göra privata bolag av\r\ndem.</pre><pre>Anf. 42  KJELL ERICSSON (c) replik:</pre><pre>Herr talman! Utredningen och propositionen säger\r\natt verksamheten skall bedrivas i stort sett på\r\nsamma sätt som hittills. Vi vill bara effektivisera\r\nverksamheten. Både utredningen och regeringen\r\nfastslår att fonderna varit mycket bra organ, som\r\nvarit viktiga för utvecklingen av de små och\r\nmedelstora företagen. Det skall de fortsätta att\r\nvara. Man skall göra dem ändå effektivare.</pre><pre>När det gäller den eventuella förlusten av\r\nkompetens tror jag det är viktigt att\r\norganisationskommittén snabbt kommer i gång och\r\nser till att genomföra sitt arbete så fort som möjligt.\r\nDet är ingen avveckling, det är en omvandling från\r\nstiftelse till bolag. Man bör ta till vara kompetensen\r\npå ett sätt som också är acceptabel för personalen.</pre><pre>Jag håller med om att det har varit ett bra nätverk\r\nmellan fonderna och i vd-rådet. Jag har haft många\r\nkontakter med dem. Men ingenting säger att det\r\nskall försvinna i och med den här förändringen.\r\nTvärtom hoppas vi på en större\r\nnätverksverksamhet, inte minst via moderbolaget,\r\nsom har en samordnande funktion och kan hjälpa\r\ntill.</pre><pre>Jag tror alltså att man rent av kan förbättra detta.\r\nMan skall inte slå sönder det som fungerar, man\r\nskall förbättra det. Jag tror att de regionala\r\nutvecklingsbolagen kommer att få en mycket stor\r\nbetydelse i fortsättningen.</pre><pre>Nu måste vi alla hjälpas åt att göra någonting\r\npositivt av det här. Det tror jag är viktigt.</pre><pre>Anf. 43  JAN BACKMAN (m):</pre><pre>Herr talman! Utskottsmajoritetens hantering av\r\ndet betänkande som vi nu diskuterar präglas av\r\nmånga konstruktiva kompromisser. Slutresultatet\r\ntillgodoser därför på ett balanserat sätt synpunkter\r\nsom härstammar från många intressenter.\r\nYtterligare en del av det reformarbete som skall\r\nleda fram till en vitalisering av små och medelstora\r\nföretag är slutförd. Utvärderingen av slutresultatet\r\nbör anstå, men redan nu kan man se att de\r\nregionala utvecklingsbolagen passar väl in i\r\nnätverket av marknadskompletterande organ för\r\nrådgivning och finansiering. Förslaget präglas av en\r\naktiv näringspolitik med inriktning på tillväxt,\r\nteknikutveckling och stärkt internationell\r\nkonkurrenskraft. Ett effektivare utnyttjande av\r\ntillgängliga ekonomiska och personella resurser och\r\nett naturligt etablerat samband mellan centrala och\r\nlokala krafter kommer att bli resultatet av det\r\nframlagda förslaget.</pre><pre>På en punkt vill jag skicka med en önskan till den\r\norganisationskommitté som regeringen skall\r\ntillsätta för att förbereda och genomföra\r\nombildningen: Låt inte de regionala\r\nutvecklingsbolagen dra upp alltför snäva\r\ngeografiska gränser kring sina\r\nverksamhetsområden. Det måste vara den enskilde\r\nföretagaren som avgör vilket regionalt bolag han\r\neller hon har störst förtroende för. Att självständigt\r\nkunna söka lösningar på de problem företaget står\r\ninför är en viktig företagaregenskap. Då skall inte\r\nden organisatoriska strukturen hos en möjlig stöd-\r\noch samarbetspartner ta över.</pre><pre>Man kan jämföra med de nya teknikbrostiftelserna\r\nsom skall knytas till sju universitet och högskolor,\r\nmen där det är klart utsagt att forskare och\r\nföretagare från hela landet fritt kan välja att söka\r\nsamarbete med vilken som helst av stiftelserna.</pre><pre>Inte heller riskkapitalbolagen tillämpar någon\r\nstrikt regional indelning.</pre><pre>Herr talman! Jag yrkar bifall till hemställan i\r\nutskottets betänkande.</pre><pre>Anf. 44  Näringsminister PER WESTERBERG\r\n(m):</pre><pre>Herr talman! Mycket kort vill jag kommentera den\r\nfråga som direkt ställdes här. Jag avser att försöka\r\nlåta utvecklingsbolagen jobba till att börja med i\r\nlänet. Men sedan skall de själva, underifrån, kunna\r\navgöra om man vill ha andra gränser. Det skall\r\nkomma underifrån.</pre><pre>Självfallet vill vi gärna att företagen skall kunna\r\nvälja utvecklingsbolag. Den rent subventionerade\r\nverksamheten blir litet mer bunden, men det finns\r\nju också betydande kommersiella bitar i\r\nutvecklingsbolagen.</pre><pre>Anf. 45  GUDRUN NORBERG (fp):</pre><pre>Herr talman! Det är utomordentligt glädjande att\r\nriksdagen nu i dag fattar beslut om att de gamla\r\nutvecklingsfonderna omvandlas till regionala\r\nutvecklingsbolag. Detta är inte för själva\r\nbolagiseringens skull. Den är av underordnad\r\nbetydelse och är mer av praktisk natur i dagens\r\nkapitalhantering. Nej, det glädjande är att en\r\nordentlig genomlysning av utvecklingsfonderna,\r\nderas verksamhet och betydelse för småföretagen\r\noch nyföretagandet äntligen är genomförd. Från\r\nFolkpartiets sida har vi under flera år föreslagit att\r\nutvecklingsfonderna skall utredas.</pre><pre>Det är naturligt att detta nu skett efter 15 års\r\nverksamhet. Det är nyttigt att pröva om arbetet\r\nsker på rätt sätt, om det får önskad effekt och\r\nmaximal utdelning och om verksamheten är\r\nbefogad.</pre><pre>Utredningens allmänna slutsats blev att fondernas\r\nverksamhet fyller ett viktigt behov och att fortsatta\r\nregionala aktiviteter för näringslivsutveckling\r\nbehövs. Utredningen gav intressanta\r\nutgångspunkter för nya organisationsformer som\r\ntill stor del tillsammans med synpunkter från\r\nsakkunniggruppen i utredningen nu ligger som\r\nunderlag för dagens beslut.</pre><pre>Det är ingen hemlighet att vi från Folkpartiets sida\r\nhyste tvivel till fondernas kreditgivning i en tid då\r\nmarknaden var överhettad och utlåningen från\r\nbankerna var generös. De mycket höga\r\nfastighetsvärdena utgjorde goda möjligheter att\r\nerbjuda de säkerheter som begärdes.</pre><pre>Den extraordinära situationen på den svenska\r\nkapitalmarknaden som sedan inträtt har skapat ett\r\nläge där möjligheten till kommersiell\r\nbankfinansiering för småföretag är starkt\r\nbegränsad. I det läget skulle det ha varit dumt att\r\navveckla fondernas kreditgivning.\r\nFinansmarknaden av i dag ger inte utrymme för en\r\nminskning av statliga insatser vad avser\r\nsmåföretagens kapitalförsörjning.</pre><pre>Som vi ser det finns det i svenskt näringsliv två\r\nviktiga behov som de nya utvecklingbolagen har att\r\narbeta med. Det ena är behovet av att utveckla\r\nbefintliga småföretag som i alltför stor utsträckning\r\nstannar i växten. Vi behöver fler företag som\r\nutvecklas vidare, som växer till kraftiga medelstora\r\nföretag. Det är trösklar och problem på vägen, t.ex.\r\nspråkproblem, kapitalproblem, kontakter som\r\nbehöver skapas, nya projekt och krav på ny\r\nproduktutveckling. Här har de nya\r\nutvecklingsbolagen en betydande uppgift.</pre><pre>Det andra är behovet av ett ökat nyföretagande.\r\nDär behövs hjälp och stöd från ett tidigt skede. Vi\r\när i Sverige alldeles för dåliga på att ta till vara\r\nuppfinningar. Nya produkter föds som en idé. Men\r\nom idégivarna har svårt att få idéerna omsatta i\r\nkonkreta produkter, stannar de endera på ritbordet\r\neller vandrar vidare till en utländsk intressent.</pre><pre>Det är självklart att inte alla idéer har den bärkraft\r\noch är så lysande som uppfinnaren tycker, men det\r\när farligt att avfärda eller förringa förslag på lösa\r\ngrunder. Sverige har under sekel varit\r\nframgångsrikt vad gäller produkter som kommit att\r\nfå världsomfattande betydelse och spridning. Det\r\nfinns ingen anledning att tro att det slutat födas\r\ngeniala idéer i huvudet på svenskar.</pre><pre>Att främja nyföretagande och ny\r\nproduktutveckling är en svår och grannlaga\r\nuppgift -- men oerhört viktig. Vi behöver ett ökat\r\nflöde av nya småföretag som fyller på underifrån\r\noch varur en del kommer att expandera till riktiga\r\nguldägg.</pre><pre>Det är självklart att dessa båda viktiga\r\nprioriteringar som jag nämnt, dvs. tillväxt i\r\nbefintliga företag och ökat nyföretagande, har en\r\nviktig betydelse också för sysselsättningen. Dagens\r\narbetslöshet kan inte få fortsätta, och jag ser ingen\r\nannan lösning än betydelsfull produktion av varor\r\noch tjänster.</pre><pre>Storföretagen kommer säkert att anställa folk när\r\nkonjunkturen börjar sätta fart. Men man kan inte\r\ntro att den överhettning på arbetsmarknaden som\r\nrådde före konjunkturfallet skall återkomma. En\r\növerhettning är heller inte önskvärd, men\r\nexempelvis inom byggbranschen kommer det att\r\ndröja mycket länge innan samma volym som i slutet\r\nav 80-talet är tänkbar.</pre><pre>Nej, det är nog små och medelstora företag som är\r\nsvaret på arbetslöshetsfrågan.</pre><pre>Herr talman! De nya utvecklingsbolagens\r\nfinansieringsverksamhet får i samband med detta\r\nbeslut mer resurser än utvecklingsfonderna skulle\r\nha haft. Det är mycket glädjande att indragningen\r\ntill statskassan från fonderna nu upphör.\r\nDärigenom blir det gemensamma disponibla\r\nkapitalet betydligt större. Det är en stor förbättring\r\nsom därigenom skett. Detta visar också regeringens\r\npositiva inställning till näringslivet och i det här\r\nfallet särskilt till småföretagen.</pre><pre>Slutligen vill jag uttrycka tillfredsställelse med att\r\ndet finns en mycket bred majoritet här i riksdagen\r\nför denna reformering av utvecklingsfonderna. Jag\r\ntycker att motsättningarna är litet uppförstorade i\r\ndebatten. De reservationer som finns tar upp\r\ndetaljer i frågan. Det går väl att ha litet olika\r\nuppfattningar. Men den grundläggande\r\nutformningen av bolagen råder det praktiskt taget\r\npolitisk enighet om. Det är ett gott tecken till\r\naktörerna på marknaden.</pre><pre>Min förhoppning är att ombildningen skall ske så\r\nsnart som möjligt, att organisationen ''slimmas'' där\r\nså behövs, att bolagen får tillgång till en lånefond\r\nsom får anses ha hygglig kapitalstorlek och att\r\nbolagen berikas på kompetens genom näringslivets\r\ninträde. Nu bör de snarast få komma i gång i sin nya\r\norganisationsform, och därefter bör de få arbetsro.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 46  ROLF L NILSON (v) replik:</pre><pre>Herr talman! Det är kanske konstruktivt att låta de\r\nnya bolagen få arbetsro och att de skall störas så\r\nlitet som möjligt i sin utveckling. Som jag har sagt\r\ntidigare tycker jag att det är onödigt att byta\r\norganisationsform. Men jag inser att jag befinner\r\nmig i minoritet i denna fråga.</pre><pre>Gudrun Norberg började med att säga att hon var\r\nglad för att utvecklingsfonderna har blivit\r\nordentligt utredda och genomlysta. Hade det varit\r\nså hade jag delat hennes glädje. Jag menar att det\r\nhade varit motiverat med en ordentlig genomgång\r\ndär det hade getts god tid att genomlysa\r\nutvecklingsfondernas goda och svaga sidor. Av\r\nutredningen framgår det angående uppläggningen\r\nav arbetet att utredningsarbetet har bedrivits under\r\nvåren och sommaren 1993. På grund av den korta\r\nutredningstiden har utredningen inte haft\r\nmöjligheter att genomföra mer omfattande egna\r\nundersökningar. I stället har den i allt väsentligt\r\nvarit hänvisad till tidigare gjorda studier och\r\nsamarbete med externa experter.</pre><pre>Jag tycker att detta skall genomföras som en\r\nordentlig parlamentarisk utredning som skall få de\r\ntvå år på sig som är den normala tidsgränsen för en\r\nutredning.</pre><pre>Gudrun Norberg tar också upp något annat som är\r\nviktigt, nämligen frågan om vägen från idé till\r\nprodukt. Jag instämmer i mycket av det som\r\nGudrun Norberg säger, men jag tror att det finns en\r\nfara i ett alltför nationalistiskt tänkande. Vi talar\r\nom svenska idéer som uppstår i svenska hjärnor och\r\nsom skall utvecklas i svenska företag. Ja visst, det\r\när bra om en stor del av idéerna uppstår i svenska\r\nhjärnor varefter de utvecklas i svenska företag.\r\nMen vad är det för fel på export och import av\r\nidéer? T.ex har idéen om den platta bildskärmen\r\nexporterats -- som ingen kunde utveckla här. Vad\r\när det för fel på utlänningars idéer? Det är alldeles\r\nför liten import av idéer utifrån för att vitalisera det\r\nsvenska näringslivet och den svenska\r\nproduktionen.</pre><pre>Anf. 47  GUDRUN NORBERG (fp) replik:</pre><pre>Herr talman! Först tar Rolf L Nilson upp frågan om\r\ntiden för genomlysningen. Naturligtvis är allting\r\nrelativt. Det går att göra en utredning väldigt\r\nomfattande, och det går att göra den mindre\r\nomfattande och snabb. Men jag tror inte att\r\nutvecklingsfonderna hade varit betjänta av en\r\ntvåårig utredning eller kanske ännu längre. Det är\r\nju nu som kapitalförsörjningen i småföretagen har\r\nett så stort behov av reformering. På så sätt kan det\r\nbli mer tillgång till kapital. Den indragning av\r\nkapital som har pågått från utvecklingsfonderna till\r\nstatskassan avbryts nu. Det sker också med hjälp av\r\ndetta beslut.</pre><pre>Jag tycker att det är viktigt att beslutet inte skjuts\r\nlängre fram i tiden. Jag tycker att den utredning\r\nsom har gjorts ändå har varit ganska grundlig och\r\natt den har klart slagit fast vilka behov som finns\r\nbland småföretagen i Sverige. Jag tror att\r\nbalansgången har skötts bra. Jag är glad att beslutet\r\nkommer tidigt för att jag tror inte att den osäkerhet\r\nsom nu råder kan ge en bra utveckling. En sådan\r\nväntan är inte bra, inte minst med tanke på frågan\r\nom personalen, som Rolf L Nilson tog upp.\r\nPersonalen sägs upp i det gamla bolaget och\r\nåteranställs i det nya, med den osäkerhet som det\r\ninnebär.</pre><pre>Jag tror inte att den osäkerhetsfaktorn blir så stor\r\nnu, som den skulle ha blivit om man väntar med att\r\nta ställning. Man hade då kanske bara känt till att\r\nen förändring skulle ske, men man hade inte känt\r\ntill av vilket slag, avveckling eller bolagisering. Det\r\nskulle ha inneburit en osäkerhet som gjort att\r\nmånga anställda i utvecklingsfonderna sökt sig\r\ndärifrån. Då skulle verkligen en stor del av den\r\nkompetens som finns där nu gått förlorad.</pre><pre>Det är väldigt sällsynt att en liberal blir beskylld för\r\natt vara för nationalistisk. Självfallet är det viktigt\r\nmed såväl export och import som idéer och\r\nprodukter. Det instämmer jag gärna i. Vi har nog\r\ninte olika uppfattning i den frågan, Rolf L Nilson.\r\nMen nu är det svenska företag och svenskt\r\nnäringsliv som vi skall fatta beslut om här i\r\nkammaren. Då vill vi i Folkpartiet självfallet främja\r\noch ta vara på den idéutveckling och\r\nuppfinnarförmåga som finns i Sverige. Om vi i\r\nSverige inte exporterar alla idéer till utlandet utan\r\nförverkligar dem i Sverige och därmed skapar\r\nsysselsättning, är det positivt.</pre><pre>Anf. 48  MATS LINDBERG (s) replik:</pre><pre>Herr talman! Gudrun Norbergs lycka över de nya\r\nutvecklingsfonderna glädjer även mig. Det glädjer\r\nmig också att Gudrun Norberg har bytt fot i denna\r\nfråga. Men det som Gudrun Norberg säger,\r\nnämligen att frågan om utvecklingsfonderna nu\r\nutretts, är däremot fel. Det finns ingen organisation\r\nsom har utretts så mycket som\r\nutvecklingsfonderna. Från utgångspunkten att det\r\ntog så lång tid innan Gudrun Norberg upptäckte det\r\nsom var bra med utvecklingsfonderna, är den sista\r\nutredningen extra värdefull.</pre><pre>Gudrun Norberg! Näringsministern har i\r\nkammaren talat om vikten av att man har samma\r\nregler i Sverige som i övriga Europa. Jag delar\r\nuppfattningen att det är viktigt med samma regler.\r\nMen delar Gudrun Norberg näringsministerns\r\nuppfattning att man inte kan ha samma regler i\r\nSverige som i övriga Europa vad gäller stöd av olika\r\nslag? Det kan gälla stöd från Vetedelegationen och\r\nannat branschstöd. Vi vet att nästan alla de länder\r\nsom Sverige konkurrerar med får branschstöd. Av\r\nvilken anledning tycker Gudrun Norberg att man\r\nbör säga nej till det?</pre><pre>Anf. 49  GUDRUN NORBERG (fp) replik:</pre><pre>Herr talman! Jag tyckte att jag i mitt\r\nhuvudanförande ganska ordentligt redogjorde för\r\nhur vi i Folkpartiet ser på utvecklingsfondernas\r\nmöjlighet att bidra till kapitalförsörjningen i\r\nsmåföretagen. Jag sade också att vi tidigare ansett\r\natt kreditgivningen från utvecklingfondernas sida\r\nvar tvivelaktig; detta under den tid då det var\r\nmycket lätt att få låna i bank. Det vittnar också\r\nföretagen om. Det var minst lika lätt att få låna i\r\nbank som ur Utvecklingsfonden. I\r\nUtvecklingsfonden tog man inga större risker än\r\nbankerna.</pre><pre>Läget är nu inte detsamma. Naturligtvis måste man\r\nanpassa sig till hur situation och marknad ser ut,\r\noch det gör vi. När det är mycket besvärligt med\r\nkapitalförsörjningen, är läget inte lämpligt att ta\r\nbort den försörjning som gives från statlig sida. Det\r\när man i den grupp av sakkunniga som satt med i\r\nutredningen helt överens om, både från\r\nSocialdemokraternas och de andra partiernas sida.</pre><pre>Mats Lindberg vet, precis som alla andra här i\r\nkammaren, att svenskt näringsliv inte skall leva på\r\nstatligt stöd och statliga subventioner. De skall man\r\neftersträva att få bort. Men i många andra länder\r\nhar man inte kommit lika långt som i Sverige. Det\r\när jag medveten om.</pre><pre>Det är också viktigt att kunna arbeta på samma\r\nvillkor, och här föreligger ett arbete att driva i bl.a.\r\nGATT- och EG-förhandlingar.</pre><pre>Mats Lindberg har varit med och drivit\r\nutvecklingen åt egentligen samma håll vad gäller\r\nbranschstöd. Hur var det t.ex. med tekostödet? Det\r\nstödet togs ju bort under den socialdemokratiska\r\nregeringens tid.</pre><pre>Anf. 50  MATS LINDBERG (s) replik:</pre><pre>Herr talman! Om man drar slutsatsen av det som\r\nGudrun Norberg säger om stöd av olika slag,\r\nkommer man fram till konsekvensen att vi i Sverige\r\nskall gå före alla andra länder. Jag kan då inte tolka\r\nGudrun Norberg på annat sätt än att vi i Sverige av\r\nideologiska skäl är beredda att offra en stor del av\r\nsvenskt näringsliv; ideologiska skäl som innebär att\r\nvi inte är beredda att ha samma regler som i övriga\r\nEuropa. Gudrun Norberg, är min tolkning rätt eller\r\nfel?</pre><pre>Anf. 51  GUDRUN NORBERG (fp) replik:</pre><pre>Herr talman! Mats Lindberg tolkar mig fel, om han\r\nmenar att jag av någon ideologisk anledning vill\r\nutplåna svenskt näringsliv. Självfallet är det inte så.\r\nFolkpartiets ideologiska inställning är absolut inte\r\natt såra svenskt näringsliv utan att försöka få ett\r\nlivskraftigt sådant. Mats Lindberg vet precis lika\r\nbra som jag att man försöker nedbringa och\r\navveckla subventioner till olika branscher och\r\nnäringar för att få jämförliga villkor. Natt och dag\r\npågår sådana förhandlingar ute i Europa. Man gör\r\ndetta för att kunna komma till skott i exempelvis\r\nGATT-sammanhang.</pre><pre>Anf. 52  MATS LINDBERG (s) replik:</pre><pre>Herr talman! Det är ju just problemet. Om Sverige\r\ninte har samma regler som andra länder, kommer\r\nkonsekvensen att bli just den som jag här har sagt.\r\nDärför måste Sverige, för att inte hamna i en\r\nfullständigt omöjlig situation, diskutera detta.\r\nGudrun Norberg säger nu egentligen samma sak\r\nsom jag alltid har sagt, nämligen att Sverige inte\r\nskall avveckla sina regler före något annat land.\r\nFolkpartiet är inte berett att ställa upp på någon av\r\nde punkter som Gudrun Norberg talade om.</pre><pre>Anf. 53  GUDRUN NORBERG (fp) replik:</pre><pre>Herr talman! Mats Lindberg söker utan anledning\r\nkonfrontation. Det här hör knappast till det ämne\r\nsom vi nu debatterar. Jag ser ingen reservation som\r\ninnebär att socialdemokraterna vill ge mer pengar,\r\njämfört med det framlagda förslaget.</pre><pre>Det slås nu tvärtom vakt om en institution som man\r\nmed allmänna medel kan stödja näringslivet i\r\nSverige. Det är vi överens om, Mats Lindberg.\r\nFörsök inte med några finter.</pre><pre>Anf. 54  ROLAND LÉBEN (kds):</pre><pre>Herr talman! Låt mig börja med att yrka bifall till\r\nutskottets hemställan.</pre><pre>Det är obestridligt att regeringens strategi att satsa\r\npå de små och medelstora företagen svarar upp mot\r\nett mycket stort och uppdämt behov. Det är enormt\r\nviktigt. Vi börjar också se visst resultat. Principen\r\natt skapa bra generella villkor är alldeles riktig.</pre><pre>Jag har ett minne från när jag var sju år. Jag och\r\nmin bror följde med mor och far till skoaffären.\r\nMin äldre bror provade skor. Ni vet hur det brukar\r\nvara med pojkar; de vill helst ha ett nummer större.\r\nMin mor ville att han skulle köpa de skor som\r\npassade mer exakt. Jag hör då min far säga: Äh, ge\r\npojken skor att växa i. Det är precis det som vi\r\nockså i politiken försöker med.</pre><pre>Tanken att tyngdpunkten bör ligga på målgruppen\r\nmindre än 50 anställda är helt rätt. I den gruppen\r\nfinns en stor tillväxtpotential. Det är mycket viktigt\r\nmed information och rådgivning till alla.\r\nMorgondagens vinnare i företagsvärlden kan\r\nfortfarande komma att visa sig vara en\r\növerraskning för de flesta av oss.</pre><pre>Det är inte politikerna uppgift att vara siare om\r\nolika branschers utvecklingspotentialer. Vi\r\npolitiker skall skapa företagen möjligheter. Vi skall\r\nge skor att växa i.</pre><pre>Jag uppfattar situationen så, att\r\nsocialdemokraterna vill fortsätta i den stil som de i\r\nvissa avseenden visat prov på. Så måste nämligen\r\nreservationen om ytterligare preciseringar tolkas.\r\nSpåren från den sortens politisk styrning\r\nförskräcker. Vi kan bara se vad gäller Stålverk 80,\r\nSaab i Malmö och Volvo i Uddevalla hur politiker\r\nlockar företagsstyrelser att fatta sådana beslut som\r\nde förmodligen inte skulle ha fattat om inte\r\npolitikerna hade lockat med pengar.</pre><pre></pre><pre>Det är svårt att vara företagare i en värld av snabb\r\nutveckling och förändring. Det blir ännu svårare\r\nom vi politiker är alltför klåfingriga och tror oss\r\nveta bättre än de som bedriver verksamheterna.</pre><pre>Herr talman! Samhället skall sätta gränser och sätta\r\nupp ramar, men därinom skall vi låta kreativiteten\r\nväxa.</pre><pre>Företagsutvecklingen är ett gemensamt intresse för\r\nstaten och näringslivet. Staten har naturligtvis ett\r\nspeciellt ansvar, och det ansvaret axlar vi på ett\r\nkonstruktivt sätt i det förslag som nu läggs fram av\r\nutskottets majoritet. Näringslivet med sina\r\nimpulser kommer på ett bättre sätt in i den här\r\nviktiga verksamheten.</pre><pre>Jag tror att omställningen till den nya\r\nverksamhetsformen skall kunna ske med stor\r\nomsorg. Jag hoppas att vi kan undvika en skadlig\r\nkompetensflykt. Därtill bidrar det relativt snabba\r\nutredandet och den snabba handläggningen. Tack.</pre><pre>Anf. 55  BO G JENEVALL (nyd):</pre><pre>Herr talman! Det är med stor tillfredsställelse som\r\nvi senare i dag går till beslut i den här mycket\r\nviktiga frågan. Jag ser det som en mer eller mindre\r\ndirekt förlängning av den finansieringskedja där vi\r\nunder de här åren har knutit samman länkarna. Det\r\när den näst sista länken i denna viktiga kedja. Den\r\nsista är det som kommer att föreslås i\r\npropositionen, nämligen pengar till det som\r\nInnovationsutredningen resulterar i.</pre><pre>Jag tycker att Bengt Wittbom som utredare har\r\ngjort ett bra jobb. Han har lagt grunderna för det\r\nbeslut som vi fattar i dag. Det är huvuddragen i\r\nutredningen, som också läggs fast i betänkandet.\r\nSedan finns det detaljer, men där tycker jag att\r\nNäringsdepartementet följt upp frågan på ett\r\nföredömligt snabbt och bra sätt. Det har inte varit\r\nen lätt sak att sammanjämka de olika partiernas\r\nståndpunkter i denna mycket viktiga fråga, som\r\nkanske engagerar fler riksdagsmän än ett ärende\r\nnormalt gör.</pre><pre>Jag tycker att man har kommit fram till ett väldigt\r\nbra förslag. Det har inte heller, tycker jag, varit\r\nnågra större oppositioner i ärendet i dag.\r\nSocialdemokraterna har en något annorlunda\r\nnyansering, vill jag kalla det. Detsamma gäller\r\nVänsterpartiet. Jag tror faktiskt det här är ett beslut\r\nsom kan ligga fast under lång tid.</pre><pre>Jag vill passa på tillfället att litet grand berömma\r\nnäringsministern. Det är inte alltid han får beröm.\r\nJag tycker att näringsministern i det tysta faktiskt\r\nför en av de mest konsekventa politiska linjer som\r\nnågon av våra statsråd i regeringen gör. Han får\r\nkanske inte alltid kredit för sitt synsätt, men jag tror\r\natt det behövs för att vi i förlängningen verkligen\r\nskall kunna få ordning på vårt företagande. Det har\r\nvarit väldigt svåra villkor för företagarna under\r\nväldigt lång tid. Det arbete som nu lagts ner\r\nkommer definitivt att förändra hela situationen för\r\nsvenskt näringsliv. Det gäller att i det avseendet\r\nhålla ut.</pre><pre>Den vidare behandlingen av ärendet, efter det att\r\nvi klubbat det i riksdagen, är en mycket viktig fas:\r\nen organisationskommitté skall tillsättas. Det är\r\noändligt viktigt att se till att det blir rätt\r\nsammansättning i kommittén och att de olika\r\ninblandade parterna blir representerade. Jag ser\r\nfram emot förslaget till kommittésammansättning\r\noch hoppas att det kommer att vara lika konsekvent\r\nsom behandlingen har varit hittills.</pre><pre>Jag vill särskilt poängtera en sak. Jag utgår från och\r\nhoppas att NUTEK blir representerat i kommittén.\r\nNUTEK har ett stort kunnande om hela\r\nproblematiken och kan på ett starkt sätt bidra till\r\natt det blir ett bra resultat.</pre><pre>Ett av de stora problemen kan faktiskt bli att få\r\nnäringslivet att ta sitt rätta ansvar. Inom\r\nnäringslivet är man dålig på att ta ansvar i egen sak.\r\nMan ställer många krav och vill ha fördelaktiga\r\nbeslut. Man vill att staten avsätter mycket pengar.\r\nMen när det i slutändan gäller att själv medverka --\r\noch man dessutom blir inbjuden på ett så bra sätt\r\nsom det kan sägas att beslutet i dag kommer att\r\ninnebära -- då har näringslivet alltid haft en tendens\r\natt backa. Så fort det skall betalas en krona är det\r\ninte längre roligt.</pre><pre>När organisationskommittén nu skall börja arbeta\r\ntycker jag att det är väldigt viktigt att den verkligen\r\nbemödar sig om att sätta litet tryck på näringslivet\r\natt verkligen göra rätt för sig för det som\r\nnäringslivet i förlängningen sedan skall få nytta av.</pre><pre>Det jag tycker är särskilt tillfredsställande är att en\r\nstörre del av de kvarvarande aktierna nu har\r\nfördelats dels på moderbolaget med 10 %, dels på\r\nIndustri- och nyföretagarfonden, som har gjort ett\r\nfantastiskt arbete och verkligen fått i gång\r\nnyföretagarlånen på ett mycket konsekvent och bra\r\nsätt. Jag tror att placeringen av aktierna hos\r\nIndustri- och nyföretagarfonden är lycklig. Man får\r\nen likartad bedömning av alla ärenden. Det är\r\nviktigt för dem som skall söka lån. Kvaliteten på de\r\nnuvarande utvecklingsfondernas bedömning har\r\nfaktiskt inte alltid varit särskilt bra.</pre><pre>En viktig sak är också kopplingen till\r\nTeknikbrostiftelserna, som verkligen har möjlighet\r\natt ytterligare förenkla för och förbättra\r\nkommunikationen mellan näringslivet och\r\nuniversiteten.</pre><pre>Nu återstår 7 % att placera som ligger kvar hos\r\nstaten. Jag har i varje fall idéer om hur dessa 7 %\r\nskall placeras, men detta får vi återkomma till\r\nsenare.</pre><pre>En annan fråga som är viktig för oss är\r\nproduktrådens fortsatta verksamhet. Vi har tagit\r\nupp det i en särskild motion och kunnat glädja oss\r\nåt att vi har fått ett enigt utskott bakom motionen,\r\nså tankegångarna i den finns inskrivna i\r\nbetänkandet. Såvitt jag förstår kommer det också\r\natt beslysas i budgetpropositionen, där\r\nInnovationsutredningens olika förslag kommer att\r\npresenteras. Det ser vi fram emot.</pre><pre>Vi utgår från att det beslut som vi snart skall fatta\r\ngenomförs på ett sådant sätt att slutresultatet blir\r\ndet åsyftade. Det har tyvärr varit tillfällen där de\r\nbeslut som fattats av Sveriges riksdag i den\r\npraktiska utformningen kommit att se ut inte riktigt\r\nsom man har tänkt sig. Fru talmannen har tidigare\r\ntagit upp frågan och efterlyst ett större engagemang\r\nfrån ledamöternas sida för att följa upp besluten\r\nefter det att de är fattade i kammaren. Det tycker\r\njag att det finns all anledning för oss att ta till oss.</pre><pre>Herr talman! Med detta yrkar jag bifall till\r\nutskottets hemställan och avslag på reservationerna\r\noch meningsyttringen.</pre><pre>Överläggningen var härmed avslutad.</pre><pre>(Beslut fattades efter 8 §.)</pre><pre>7 §  Ändringar i lagstiftningen för\r\nvärdepappersfonder</pre><pre>Föredrogs</pre><pre>näringsutskottets betänkande</pre><pre>1993/94:NU12 Ändringar i lagstiftningen för\r\nvärdepappersfonder (prop. 1993/94:84).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut fattades efter 8 §.)</pre><pre>8 §  Ny läroplan för grundskolan m.m.</pre><pre>Föredrogs</pre><pre>utbildningsutskottets betänkande</pre><pre>1993/94:UbU1 Ny läroplan för grundskolan m.m\r\n(prop. 1992/93:220).</pre><pre>Anf. 56  FÖRSTE VICE TALMANNEN:</pre><pre>Jag vill erinra om att många talare har anmält sig\r\nför 15 minuter. Talmannen har i dag på morgonen\r\nuppmanat ledamöterna att endast tala 10 minuter.\r\nDärför noterar vi 10 minuter för alla dem som\r\nanmält sig för längre tid.</pre><pre>Anf. 57  LENA HJELM-WALLÉN (s):</pre><pre>Herr talman! Skolan utgör landets största\r\narbetsplats. Det beslut som i dag skall fattas berör\r\ndirekt 1,5 miljoner människor och deras dagliga\r\nverksamhet. Enbart härigenom har dagens beslut\r\nen utomordentlig räckvidd. Men det är naturligtvis\r\nviktigare än så.</pre><pre>I läroplaner skriver vi, den vuxna generationen, in\r\nvåra ambitioner och förväntningar för den\r\nkommande. Det gäller den livskompetens som vi\r\nönskar skolan skall ge, de kunskaper och\r\nfärdigheter som vi anser de unga bör ha med sig\r\nlivet ut, de grundläggande värderingar vi önskar att\r\nskolan skall bibringa eleverna, men också hur\r\nskolan skall arbeta och vara en bra uppväxtmiljö\r\nunder ett stort antal år för de unga under deras\r\nbarndoms- och ungdomsår.</pre><pre>Dagens läroplan, Lgr 80, är en bra läroplan,\r\nfortfarande med mål och riktlinjer som långt ifrån\r\när uttjänta. Ändå är det dags för en ny läroplan,\r\nsom nu skall omfatta alla skolformer.</pre><pre>Den socialdemokratiska regeringen tillkallade 1991\r\nen kommitté för att arbeta fram ett nytt förslag. Det\r\növergripande skälet var den nyligen beslutade mål-\r\noch resursorienterade styrningen av skolan genom\r\ndet fulla kommunala huvudmannaskapet.</pre><pre>Naturligtvis finns det också kunskapsområden som\r\nstarkare måste lyftas fram: den tekniska\r\nutvecklingen, miljöfrågorna, internationalisering\r\ninbegripet behov av ökat språkkunnande. Hela\r\nsamhällsutvecklingen ställer andra krav på\r\narbetssätt, samarbetsformer och inflytande, vilket\r\nockså måste innebära förändringar i skolan.</pre><pre>Lgr 80 tillkom i stor politisk enighet. Huvuddragen\r\nstod Folkpartiet, Centern och Socialdemokraterna\r\nbakom. Föredragande statsrådet, Birgit Rohde,\r\nkunde i riksdagsdebatten i juni 1979 konstatera att\r\n''den traditionella politiska enigheten i allt\r\nväsentligt kommer att gälla också den här\r\nläroplanen''. Hon framhöll vidare: ''Politiska\r\npartier och fackliga organisationer kommer att stå\r\nbakom den nya läroplanen när den skall omsättas i\r\npraktiken.''</pre><pre>När dagens läroplansbeslut skall fattas, kan det inte\r\nföljas av sådana lyckobringande ord. Dagens\r\nskolminister tillhör ett parti som aldrig ingått i den\r\ntraditionella enigheten kring skolan. Hennes parti\r\nhar inte haft vare sig önskemål eller vana att\r\nkomma fram till ett beslut av det slag folkpartisten\r\nBirgit Rohde talade om 1979.</pre><pre>Regeringen misskötte samrådsförfarandet med\r\nriksdagens samtliga partier inför\r\npropositionsarbetet, trots att ett enigt\r\nutbildningsutskott vid två tillfällen uttalat sig för\r\n''behovet av parlamentarisk förankring''.</pre><pre>De ansträngningar till överenskommelser som\r\ngjordes inom utskottet satte Moderaterna käppar i\r\nhjulet för vad gäller betygen, och i frågan om\r\nskolans värdegrund fick Moderaterna hjälp av kds\r\natt sätta stoppa för den utarbetade kompromissen.</pre><pre>Herr talman! Med rätta har vi högt ställda\r\nförväntningar på skolan. Skolan skall vara en\r\nkunskapsrik uppväxtmiljö som bidrar till elevens\r\nharmoniska utveckling, och den skall lägg grund för\r\nfortsatt lärande i ett livslångt perspektiv.</pre><pre>En fråga av alldeles särskild betydelse i dag är att\r\nskolan på alla sätt skall motverka främlingsrädsla\r\noch rasism. Jag hoppas därför att alla med\r\nanknytning till skolan uppmärksammar hur\r\nriksdagens utbildningsutskott med kraft slår fast\r\nskolans förpliktelse i detta avseende. Jag citerar:\r\n''Det måste vara en av skolans viktigaste uppgifter\r\natt medverka i kampen mot främlingsfientlighet\r\noch rasism, då dessa företeelser hotar\r\ngrundlägande värden i vår demokrati och därmed\r\nstarkt strider mot skolans mål.''</pre><pre>Också på flera andra områden som har med skolans\r\nvärdegrund att göra har utskottet kunnat samla sig\r\ntill gemensamma ställningstaganden där förslag\r\nfrån den socialdemokratiska partimotionen har\r\ntagits till vara. Det gäller t.ex. förslag om\r\ninternationell förståelse, miljöfrågornas\r\növergripande betydelse, skolans kulturmål samt\r\nelevers och föräldrars inflytande.</pre><pre>Så mycket mer trist är det då att den fullständiga\r\nlåsningen som hela tiden har funnits också finns\r\nkring betänkandet när det gäller ''kristen etik och\r\nvästerländsk humanism''. Detta är ett slagord som\r\nkds har fört in i debatten, och detta slagord skall nu\r\nskolan drabbas av. Det är självklart att det svenska\r\nkulturarvet innehåller mycket som har sitt ursprung\r\ni kristendom och kristna värderingar. Detta skall\r\nockså på ett korrekt sätt speglas i svensk skola.\r\nDäremot får det inte skapas osäkerhet om skolans\r\nvärdegrund. Det är vad kds nu har tvingat fram,\r\neftersom de andra borgerliga partierna trots sin\r\nolust inte har kunnat stå emot.</pre><pre>Att i politisk splittring fastställa det som skall\r\nutgöra skolans värdegrund är ett klart brott mot\r\nsvensk skoltradition. Kds partipolitiserande kring\r\nskolans värdegrund skadar skolan på ett olyckligt\r\nsätt. Jag vädjar till insiktsfulla folkpartister och\r\ncenterpartister att inte spela med i det här tarvliga\r\nspelet.</pre><pre>Trots moderaternas bristande intresse när det gäller\r\nskolpolitisk enighet finns det likväl mycket i\r\nläroplanen som vi är överens om. Viktigast är\r\nkanske att stadieindelningen av grundskolan nu\r\nförsvinner. Jag hoppas att detta skall innebära stora\r\nmöjligheter för de lärare som har genomgått den\r\nsammanhållna lärarutbildningen.</pre><pre>Det finns sedan en lång rad punkter där vi\r\nsocialdemokrater hade önskat andra lösningar,\r\nvilket också kommer att utvecklas av olika\r\nsocialdemokratiska talare. Sammanfattningsvis vill\r\njag nämna några områden.</pre><pre>De praktisk-estetiska ämnena är misshandlade av\r\nde borgerliga partierna, som inte har förstått att\r\nuppskatta deras betydelse i skolarbetet och för\r\nelevens utveckling. Detta gäller särskilt det av\r\neleverna mycket uppskattade slöjdämnet och det\r\nför folkhälsan så betydelsefulla idrottsämnet.</pre><pre>Inte heller praktisk yrkeslivsorientering har\r\nuppskattats något vidare av den borgerliga sidan.\r\nMan ger inte något timutrymme till prao, vilket\r\nkommer att försämra skolans möjligheter att ha\r\nkontakt med arbetslivet.</pre><pre>Vi kan inte acceptera en minskning av det utrymme\r\nsom propositionen har givit åt de\r\nnaturvetenskapliga ämnena. Det är en eftergift som\r\nden borgerliga sidan har gjort åt kampanjen för\r\nreligionskunskap. Vi anser att NO-ämnena i stället\r\nborde stärkas ytterligare.</pre><pre>De ökningar som vi anser behövs inom dessa\r\nviktiga områden kan enligt vår mening tas från\r\ntimantalet för det individuella valet, som ändå blir\r\nväl tillgodosett.</pre><pre>En kanske än större förändring kommer i och med\r\ndagens beslut att äga rum i gymnasieskolan.\r\nÅterigen serveras vi begrepp som det har gått troll\r\ni. ''Mer kursutformning'' är nu slagordet. Man säger\r\nsig önska valfrihet, men resultatet blir en våldsam\r\ncentralstyrning. Detta är ytterligare ett exempel på\r\nden bristande insikten om att det behövs\r\nsamverkan för en långsiktig skolutveckling, inte\r\nbara moderatkonfrontation i varje läge.</pre><pre>När det gäller betygssystemet har moderaterna\r\ntilltvingat sig ett ytterst olyckligt beslut som\r\nmöjliggör att betygsliknande skriftliga omdömen\r\nskall kunna lämnas redan om den lilla 6--7-åringen\r\nunder det första skolåret. Detta skulle komma att\r\nsnedvrida skolarbetet mot sådant som är lätt att\r\nmäta i stället för att utveckla barnens hela\r\npersonlighet, kunskapsmässigt och socialt. Det är\r\nupprörande att driva igenom ett sådant förslag mot\r\nden samlade lärarkårens invändningar. Om\r\ninförandet av detta betygssystem i dag blir\r\nriksdagens beslut, kommer vi socialdemokrater att\r\narbeta för att med en annan riksdagsmajoritet riva\r\nupp detta beslut snarast möjligt.</pre><pre>Herr talman! De systemförändringar av vårt\r\nskolväsende som nu pågår har främst sin\r\nutgångspunkt i ekonomiska omprioriteringar av\r\nborgerlig modell, snarare än i den nya läroplanen.\r\nAllvarligast är i dag tendenserna till ökad\r\nsegregation, som blir allt tydligare.</pre><pre>Skolan har i de flesta kommuner fått vidkännas\r\nnedskärningar. Det har i första hand gått ut över\r\nden elevvårdande personalen. Vidare skärs antalet\r\ngrupptimmar ner och klasstorlekarna ökar. Skolans\r\nmöjligheter att stödja barn och ungdomar med\r\nsärskilda behov av extra personalstöd har minskat.</pre><pre>Det är upprörande att se hur regeringen blundar för\r\ndetta, samtidigt som den genom överkompensation\r\ntill de privata skolorna aktivt medverkar till ett\r\nsegregerat skolsystem.</pre><pre>Vi socialdemokrater anser att skolresurserna måste\r\nfördelas utifrån de verkliga behoven i skolorna. Det\r\ngår då inte att tillämpa en enkel per capita-modell,\r\ndvs. s.k. skolpeng. Detta strider mot den likvärdiga\r\nskolan. Det är och förblir oacceptabelt för oss\r\nsocialdemokrater.</pre><pre>Detta innebär ingen inskränkning i föräldrars rätt\r\natt välja skola för sina barn. Men vi kommer aldrig\r\natt acceptera att föräldrar skall tvingas att välja bort\r\nden närmaste skolan, därför att den inte har en med\r\nandra skolor likvärdig kvalitet. För oss är det av\r\nutomordentligt värde att Sverige också\r\nfortsättningsvis har en skola för alla, en skola som --\r\nmed barnkonventionens ord -- ''ska förbereda\r\nbarnet för ett ansvarsfullt liv i ett fritt samhälle i en\r\nanda av förståelse, fred, tolerans, jämställdhet\r\nmellan könen och vänskap mellan alla folk, etniska,\r\nnationella och religiösa grupper och personer som\r\ntillhör urbefolkningar''.</pre><pre>Det är av utomordentligt värde att vi har en bra\r\nskola som möjliggör ett aktivt kunskapssökande för\r\nalla barn.</pre><pre>Herr talman! De särskilda yrkandena återkommer\r\nandra socialdemokratiska talare senare till.</pre><pre>Anf. 58  STEFAN KIHLBERG (nyd):</pre><pre>Herr talman! I en OECD-rapport från förra veckan\r\nbekräftades ånyo vad som redan tidigare var känt\r\nbland utbildningspolitiker, nämligen att Sverige har\r\nvärldens dyraste skola. Dess värre har vi inte den\r\nbästa. Samma dag -- ironiskt nog, eller var det\r\nmöjligen planerat? -- anordnade Sveriges elever,\r\nivrigt understödda av en av lärarnas fackliga\r\norganisationer, en stor demonstration där det\r\ngenomgående temat var Stoppa nedskärningarna.\r\nMan skulle kunna instämma i det som stod som\r\nrubrik för en artikel som en berömd och mera\r\nerkänd samhällsdebattör skrev, nämligen att ösa\r\npengar över skolan löser inte dess problem.</pre><pre>Redan i vår motion skrev jag att vi välkomnar\r\nregeringens proposition om ny läroplan för\r\ngrundskolan. Jag gav den beröm som jag gärna\r\nupprepar. Vi tycker i grunden att den är bra och att\r\nden är ett positivt steg mot en friare, mera\r\nvariationsrik och kvalitetsinriktad skola. Det är\r\nmed nöje som jag ger statsrådet Ask beröm på den\r\npunkten.</pre><pre>Det hindrar dock inte att vi tycker att det saknas en\r\ndel. Propositionen är ett väsentligt steg, men på\r\nnågot sätt saknar vi ändå tunga bitar för att man\r\nverkligen skall kunna skapa Europas bästa skola.\r\nDenne samhällsdebattör som jag nyss talade om\r\nskrev också att byggnaderna i ett samhälle visar hur\r\nvi värderar verksamheten. Han tog Rosenbad och\r\nRiksdagshuset som exempel. På de byggnaderna\r\nser man att vi värderar den politiska verksamheten\r\nutomordentligt högt. I den skola där jag fick större\r\ndelen av min utbildning fanns det också en högt\r\nvärderad verksamhet. Den är en av de mer\r\nmonumentalt pampiga byggnaderna i Malmö. Den\r\när fortfarande en skola. Men att döma av hur de\r\nskolor som mina barn går i ser ut, verkar det som\r\nom samhället inte bryr sig om kunskap och bildning\r\nsärskilt mycket. Jag tror dess värre att den\r\nsymboliken är riktig.</pre><pre>I dag är det snarare förfall och dåliga arbetsmiljöer\r\nsom kännetecknar skolbyggnaderna rent fysiskt,\r\näven om det har skett en förbättring på senare tid.</pre><pre>Läraryrkets status är en annan utmärkt vägvisare.\r\nDet var ett högstatusyrke men är i dag nästan ett\r\nlågstatusyrke. Vad annat kan det bli när en\r\nlågstadielärare i princip har nästan samma slutlön\r\nsom en lektor?</pre><pre>Lärare har i dag blivit motståndare till\r\nförändringar. Det är i och för sig logiskt med tanke\r\npå hur lärare under decennier har lurats och\r\nmisshandlats av skolpolitiker. Ännu längre tillbaka\r\nvar lärarna tvärtom spjutspetsar som stod för\r\nbildning, drev utvecklingen och verkligen stod i\r\nfrontlinjen. Vi önskar att det skulle bli så igen.</pre><pre>Jag tycker att betänkandet också litet grand speglar\r\natt vi politiker lätt förlorar oss i detaljer och\r\nglömmer helheten. En är en helhet som dess värre\r\ninte ens behandlas i betänkandet -- och som jag\r\nlärde mig att det knappt ens går att diskutera --\r\ngäller förlängningen av skolår och därmed\r\nåtföljande undervisningsskyldighet för lärarna.</pre><pre>Jag fick i förtroende beteckningen att jag var modig\r\nsom vågade ta upp frågan över huvud taget -- så\r\nladdad är den. Ändå konstaterar regeringen i\r\npropositionen att Sverige har det kortaste skolåret\r\noch därmed den minsta undervisningsskyldigheten,\r\nden minsta läxläsningen och de kortaste\r\nskoldagarna bland jämförbara länder. För mig är\r\ndet en omöjlig kombination i ett längre perspektiv,\r\nsåvitt vi inte tror att svenska elever är så mycket\r\nsmartare, så mycket mer receptiva eller\r\nintelligentare än andra länders elever. Man kan\r\nönska sig att så är fallet, men jag tror inte det.\r\nDärför tycker jag att det är en väsentlig fråga, det\r\när inte en avtalsfråga. Att förlänga skolåret är en\r\npolitisk fråga.</pre><pre>Jag kan inte låta bli att konstatera det ironiska i att\r\njag som beskylls för att tillhöra ett populistiskt parti\r\nkallas modig när jag driver en föga populistisk\r\nfråga. Men det kan vara litet nöjsamt för det.</pre><pre>Lärarna är en annan nyckelfaktor som man inte\r\nheller får diskutera. Visst är lärarkvalitet och\r\nkarriärvägar i mycket en facklig fråga, men också\r\nen politisk fråga. Det enda sättet för skickliga lärare\r\natt göra karriär är att sluta vara lärare.</pre><pre>Inte minst mot bakgrund av att intagningspoängen\r\nhar varit så låga, vet vi att problemen existerar. Det\r\nfinns ett problem med bristande kvalitet. Vi tar inte\r\nitu med det, även om förutsättningarna nu ändras\r\nså att det på det lokala planet blir möjligt att ta itu\r\nmed det i större utsträckning.</pre><pre>En reflektion som jag inte kan undvika: Är\r\npolitikerna rädda för lärarfacken? Jag sade tidigare\r\natt jag tycker det är förståeligt att lärarna känner\r\nsig misshandlade. De har en ganska bister\r\nerfarenhet. Det är viktigt för oss politiker att\r\nverkligen med kraft driva frågan, om vi vill ha\r\nEuropas bästa skola.</pre><pre>Från dessa mer övergripande och väsentliga\r\nhelheter vill jag nu gå över till de skolpolitiska\r\ndetaljerna. Skolans värdegrund har blivit en\r\nmärklig fråga. Kristen etik och västerländsk\r\nhumanism har helt plötsligt blivit värdeladdade\r\nord.</pre><pre>Herr talman! Jag har ärligen lagt ned mycket energi\r\npå att försöka förstå debatten, men jag förstår den\r\nfortfarande inte. Den blir inte mer begriplig efter\r\nLena Hjelm-Walléns och tidigare talares inlägg i\r\ndebatten.</pre><pre>Jag får tvärtom en känsla av att det finns en vilja att\r\nmissförstå. Det finns en vilja att hälla grus i det här\r\nmaskineriet. Diskussionen i utskottet visar att vi är\r\nfullständigt överens. Det har vi sagt många gånger.\r\nMen så fort ordet ''kristen'' dyker upp går en del\r\nledamöter fullständigt i spinn. Man får inte\r\nanvända det ordet. Det är värdeladdat och utlöser\r\nuppenbarligen mer eller mindre traumatiska\r\nupplevelser hos en del politiska företrädare. Jag\r\nförstår inte det.</pre><pre>Jag tycker att debatten har litet grand av pigdebatt\r\növer sig. Det är en fullständig vulgärdebatt, som\r\ninte alls handlar om vad det egentligen är fråga om.\r\nMan sade att pigdebatten var en semestersväng för\r\nvikarierande journalister som inte förstod vad det\r\nhandlade om. Man avskrev den ända tills några\r\nseriösa personer sade: ''Snacka om att chikanera\r\nhederligt arbete!''</pre><pre>Det är något av samma sak med kristen etik och\r\nvästerländsk humanism. Att förneka att vårt\r\nsamhälle står på detta fundament är att tilltro något\r\nslags stalinistisk historieskrivning. Man förnekar\r\nnågonting som är uppenbart självklart, därför att\r\nman inte vill att det skall vara så. För mig är det\r\nobegripligt hur vuxna, tänkande människor kan\r\ngöra det.</pre><pre>Jag skall för säkerhets skull förklara att jag på intet\r\nvis är utskickad av kds, om någon nu tror det. Jag\r\nbetraktar mig som mycket kristen. Hela min fostran\r\noch hela mitt värdesystem vilar på den kristna\r\netiken och på den västerländska humanismen. Men\r\njag har fått en konfessionslös\r\nkristendomsundervisning, fastän ämnet hette\r\nkristendom. Läraren var redan på den tiden\r\ndefinitivt kapabel att se ämnet som\r\nreligionskunskap.</pre><pre>Jag är inte medlem i något som helst samfund, inte\r\nens i svenska statskyrkan, men jag betraktar mig\r\nicke desto mindre som kristen i ordets verkliga\r\nmening. Det är jag faktiskt stolt över.</pre><pre>På den punkten är vi fullständigt överens med\r\nmajoriteten. Vår reservation när det gäller\r\nvärdegrunden har en annan bakgrund. Vi delar som\r\nsagt till 95 % utskottets bedömningar. Men på en\r\nväsentlig punkt saknar vi ett resonemang. Det\r\ngäller målkonflikten i att välkomna ett\r\nmångkulturellt samhälle och att samtidigt göra\r\nklart att skolan inte får vara värdeneutral utan skall\r\nvärna kristen etik och västerländsk humanism. Vi\r\nmenar att det finns en uppenbar målkonflikt i detta,\r\ni all synnerhet som man inte definierar vad som\r\nmenas med ett mångkulturellt samhälle. Med den\r\nallmänna betydelse som människor i allmänhet\r\nlägger in i uttrycket finns det en målkonflikt. Vi\r\ntycker det är synd att inte utskottet heller vill föra\r\nen djupare diskussion om det.</pre><pre>Att målkonflikten finns, åtminstone i Stockholms\r\nskolor, är alldeles uppenbart. Varför går annars\r\nrektorerna i Stockholm till skolförvaltningen för att\r\nfå vägledning om hur man skall hantera\r\nvärdekonflikter som dyker upp i skolorna? Jag\r\ntycker att det är synd att man på den punkten inte\r\nkan finna vägledning i utskottets betänkande. Det\r\nhade besparat skolorna många problem.</pre><pre>En annan liten klassiker -- skulle jag vilja påstå --\r\när hemspråksundervisningen, där vi har en\r\nreservation. Jag skall inte utveckla resonemanget\r\nlängre, utan vill bara konstatera att den här\r\ndebatten dess värre är svårt känsloladdad. Jag vill\r\nockså igen ge uttryck för en ärlig förvåning över att\r\nman fortfarande driver denna fråga med så stort\r\nkänslomässigt engagemang, när det uppenbart inte\r\nfinns några som helst belägg, som uppfyller\r\nvetenskapliga krav, för att man når de mål man vill.</pre><pre>Låt mig också för säkerhets skull understryka att\r\ndet är uppläggningen av hemspråksundervisningen\r\nsom vi är kritiska mot, inte\r\nhemspråksundervisningen som sådan. Den får\r\nhjärtans gärna öka eller minska, det har vi inga\r\nsynpunkter på. Men den får inte, som den är i dag,\r\nvara knuten till skolan och påverka den negativt.</pre><pre>Vi har också understrukit, men inte fått gehör för,\r\nvikten av att en sund själ skall finnas i en sund\r\nkropp. Vi menar att undervisningen i idrott och\r\nhälsa måste utvecklas väsentligt i skolan. Vi har\r\nföreslagit att den skall utgöra ett dagligt inslag. Det\r\nfinns länder som har lyckats med det, men\r\nmajoriteten vill uppenbarligen inte att vi skall\r\nlyckas med det i Sverige.</pre><pre>Vi lyckades inte heller övertyga utskottet om det\r\nviktiga i att införa det övergripande ämne som vi\r\nkallar för vardagskunskap eller social kompetens.\r\nUnder det ämnet skulle man förmedla många av de\r\nkunskaper som inte är ämnesrelaterade. Inte heller\r\npå den punkten lyckades vi övertyga någon annan.\r\nDärför blir tyvärr effekten att mycket av det som är\r\nbra i dag i t.ex. barn- och ungdomskunskapsämnet\r\nförsvinner.</pre><pre>Timplanen har blivit en kompromiss. Jag tycker att\r\nden är bra som den ser ut, även om vi hellre hade\r\nsett att man hade haft en garanterad minimitid i\r\nsamtliga ämnen som något slags golv, för att på\r\nlängre sikt avveckla den helt. Vi anser emellertid\r\natt man inte bör göra det förrän man har skarpa\r\nstyr- och uppföljningsinstrument. Sådana finns inte\r\ni skolorna, och vi vill undvika ett kattrakande\r\nmellan olika lärargrupper. Bristen på ledarskap gör\r\natt man får problem i skolorna där man inte borde\r\nha det.</pre><pre>Jag skall inte starta en betygsdiskussion. Jag har\r\nsuttit i Betygsberedningen och lärt mig att om\r\nnågonting är typiskt svenskt, så är det att man\r\nifrågasätter att det skall finnas betyg i skolorna. Det\r\nfinns inget annat land i världen där man ifrågasätter\r\nbetygen. Det är så självklart att man bör få en\r\nfeedback på sina prestationer, även när man är\r\nganska liten. Men i Sverige har man lyckats ladda\r\nden här frågan politiskt. Jag kan inte finna någon\r\nannan orsak till det än att det är något slags\r\nrudiment av en jantelags- och\r\njämställdhetsdiskussion, som går ut på att\r\nmänniskor blir lika långa, lika tjocka och lika\r\ndumma, om man inte mäter längden och vikten på\r\ndem. Något intellektuellt hederligt resonemang\r\nbakom idén att inte ge eleverna återkoppling finns\r\ninte.</pre><pre>Vi har ett eget förslag i betygsfrågan, men vi\r\nkommer att stödja utskottsmajoritetens förslag,\r\neftersom vi tycker att det ligger så nära vårt --\r\nspeciellt sedan utskottet har justerat\r\npropositionsförslaget.</pre><pre>Herr talman! Jag yrkar bifall till reservationerna 2,\r\n12 och 24 samt till motion 1993/94:Ub14, yrkande 7\r\nunder moment 66.</pre><pre>Anf. 59  LENA HJELM-WALLÉN (s)\r\nreplik:</pre><pre>Herr talman! Jag vill bara göra ett klarläggande i en\r\nav de frågor som Stefan Kihlberg tog upp. Han sade\r\nsig vara bekymrad över att Sverige satsar så mycket\r\npengar på skolan. Detta var inte korrekt uttryckt --\r\n''satsade'' borde han ha sagt. Siffrorna är nämligen\r\nframräknade till 1991. Därefter kan Stefan\r\nKihlberg vara lugn, eftersom det sedan dess har\r\nskett stora nedskärningar. Det är detta som elever,\r\nlärare och många här i riksdagen protesterar emot.</pre><pre>För övrigt skulle jag vilja säga till Stefan Kihlberg\r\natt även om han betraktar sig som kristen, så\r\nbehöver inte skolans värdegrund etiketteras som\r\nkristen etik.</pre><pre>Anf. 60  STEFAN KIHLBERG (nyd) replik:</pre><pre>Herr talman! Jag är inte bekymrad över att det\r\nsatsas så mycket pengar på skolan. Däremot är jag\r\nbekymrad över att vi relativt sett får så litet valuta\r\nför pengarna. När vi satsar så mycket borde vi ha\r\nen betydligt mycket bättre skola. Det är detta som\r\nbekymrar mig. Jag tycker att det i skolan finns en\r\nbrist på effektivitet och kvalitet, något som jag inte\r\ntycker att man kan försvara. Jag anser inte att vi\r\nskall minska investeringarna i utbildning, utan jag\r\nanser att vi skall öka utbytet av dem.</pre><pre>Det är så, Lena Hjelm-Wallén, att skolan och hela\r\nvårt samhälle vilar på kristen etik och västerländsk\r\nhumanism. Även de ord som Lena Hjelm-Wallén\r\nvill ersätta detta med är just exemplifieringar av\r\nkristen etik och västerländsk humanism, något som\r\nför mycket få människor är slagord. Jag förstår inte\r\nhur man kan uppfatta detta som slagord. Det är ju\r\nfundamentet för hela vårt samhälle, och självfallet\r\nskall detta fundament finnas kvar.</pre><pre>Jag är i varje fall inte revolutionär.</pre><pre>Anf. 61  BJÖRN SAMUELSON (v):</pre><pre>Herr talman! Vänsterpartiet ställer sig bakom hela\r\nden meningsyttring som jag har fogat till\r\nbetänkandet, men jag nöjer mig med att yrka bifall\r\ntill hemställan i min meningsyttring under\r\nmomenten 1, 32, 57, 69 och 74.</pre><pre>Det har lagts ned mycket arbete på de betänkanden\r\nvi i dag skall behandla i kammaren, och jag vill\r\npassa på att rikta ett tack till utbildningsutskottets\r\nkansli för det enorma arbete som där har lagts ned.</pre><pre>Herr talman! Egentligen borde inte riksdagen fatta\r\nde beslut om läroplan för grundskolan, betyg m.m.\r\nsom utbildningsutskottet nu föreslår riksdagen att\r\nfatta. Jag skall här inte föreslå det, även om det\r\nvore lockande. Riksdagen skulle kunna anföra\r\ngoda argument för att inte fatta dessa beslut. Jag\r\nskall anföra några av dessa argument.</pre><pre>Vi har för närvarande en läroplan för\r\ngrundskolan -- Lgr 80 -- som är väldigt bra men som\r\nkanske aldrig har fått fungera fullt ut i skolan. Den\r\nkanske aldrig helt slog igenom eller\r\nimplementerades, som det också kallas. Det är inte\r\nalldeles främmande för mig att dra en sådan\r\nslutsats, och jag gör det efter många besök som jag\r\nhar gjort i svenska skolor.</pre><pre>Vi har nog egentligen aldrig haft en skola som fullt\r\nut verkat enligt de intentioner riksdagen hade när\r\nbeslutet om Lgr 80 fattades. Det beslut som\r\nriksdagen då fattade skiljer sig också kvalitativt på\r\nett markant sätt från det beslut som i dag kommer\r\natt fattas. Dagens beslut kan sägas innebära ett\r\ntrendbrott inom svensk utbildningspolitik i så\r\nmåtto att nu genomdrivs både grundläggande\r\ntexter i läroplanen och ett betygssystem med minsta\r\nmöjliga politiska majoritet. Det förra\r\nläroplansbeslutet byggde på en bred politisk\r\nkompromiss.</pre><pre>I Vänsterpartiet beklagar vi detta, eftersom vi inte\r\ntror att skolan är betjänt av bräckliga politiska\r\nbeslut. Utbildningspolitiken måste vila på hyggligt\r\nstabila politiska majoriteter. Fram till\r\nregeringsskiftet 1991 hade vi en sådan tradition\r\ninom svensk utbildningspolitik.</pre><pre>Den politiska konstellationen under 1980-talet och\r\nen bit in på 1990-talet bestod ofta av\r\nSocialdemokraterna, mitt parti, Centern och\r\nFolkpartiet. Det är bara att konstatera att i\r\nnuvarande läge låter sig både Centern och\r\nFolkpartiet köras över av Moderaterna och kds när\r\ndet gäller såväl betygsfrågan som det som kallas\r\nskolans värdegrund, nämligen kristen etik och\r\nvästerländsk humanism. -- Jag återkommer strax\r\ntill det senare.</pre><pre>I betygsfrågan har utskottet visserligen gjort\r\njusteringar i regeringens förslag, men så här i\r\neftertankens tid inställer sig ändå frågan om\r\nutskottets förslag inte blir sämre än regeringens.</pre><pre>Vi var från Vänsterpartiets sida beredda att också\r\ni denna fråga gå långt för att åstadkomma en bred\r\nkompromiss. Det är inte obekant att vi vill ha en\r\nbetygsfri skola, men vi hade kunnat tänka oss att ta\r\nBetygsberedningens förslag som grund för en\r\nkompromiss i betygsfrågan. Men när man i\r\nutskottet inte ens är beredd att diskutera den\r\nutredning som vi föreslagit om villkoren,\r\nmöjligheterna och förutsättningarna för en helt\r\nbetygsfri skola, må man bara konstatera att\r\nberedskapen till förhandlingar och, för all del,\r\nnytänkande inte är särskilt väl utvecklad -- för att\r\nuttrycka det milt.</pre><pre>Kanske just betygsfrågan kan utgöra något av ett\r\nsignum för den skolpolitik som nu temporärt slås\r\nfast. Det talas i propositionen om valmöjligheter,\r\ninflytande, lokala val, osv. Det förefaller med\r\nandra ord vid en första anblick som om denna\r\nskolpolitik skulle vara något av ett\r\ndecentraliserande verk. Men studerar man\r\nregeringsförslaget och den borgerliga\r\nutskottsmajoritens förslag i dess helhet, så växer\r\nbilden av en mer detaljstyrd skola fram.</pre><pre>I förslaget till beslut sägs visserligen att skolans\r\nstadieindelning tas bort, men samtidigt införs en\r\nrad olika ''kontroller'' vid olika tidpunkter, något\r\nsom helt klart kommer att direkt eller indirekt\r\nskapa nya stadieindelningar i grundskolan. Vi har\r\naldrig varit anhängare av stadieindelning, och\r\nfrågan är om vi i stället för en skola indelad i tre\r\nstadier löper stor risk att få en skola som är indelad i\r\nfyra till nio stadier, allt beroende på vilken styrande\r\neffekt betygssättande och provverksamhet kommer\r\natt ha. Vad som kommer att gälla framöver tror jag\r\nberor på vilket av de borgerliga partierna man\r\nställer frågan till. Så här splittrat ser det ut.</pre><pre>Det bör också noteras att vad som nu föreslås när\r\ndet gäller betygen kraftigt strider mot vad båda\r\nlärarförbunden pläderade för vid sin uppvaktning\r\nav utbildningsutskottet. Det är aldrig bra att gå\r\nemot en samlad lärarkår -- fråga mig, jag vet!</pre><pre>En annan fråga som med rätta väckt ganska stor\r\nuppmärksamhet är det som i regeringens förslag\r\nkallas skolans värdegrund, särskilt då det slås fast\r\natt denna skall vara förankrad i kristen etik och\r\nvästerländsk humanism samt att skolan skall hävda\r\ndessa värden. Det har väckt farhågan att skolan kan\r\nkomma att ge upp sin neutralitet i grundläggande\r\nlivsåskådningsfrågor.</pre><pre>Vi i Vänsterpartiet anser att bruket av sådana här\r\nformuleringar, litet slarvigt påhängda, kan få ytterst\r\nallvarliga konsekvenser. Detta är allvarligt just\r\ndärför att sådana formuleringar reser frågor om och\r\nfarhågor för deras faktiska inverkan på skolans\r\nbehandling av moralfrågor och etiska\r\nståndpunkter. Särskilt i dessa dagar då vi befinner\r\noss i en brytningstid historiskt, kulturellt, socialt\r\noch politiskt är det viktigt att inte slå fast den enes\r\neller andres monopol på olika moralläror.</pre><pre>Såsom dessa begrepp används i betänkandet blir de\r\nockså rent degenererande ur bildningsaspekter. Ett\r\naktivt sanningssökande kan inte ha sin\r\nutgångspunkt i någonting som hävdas av en\r\ninstitution som har en myndighetsutövande\r\nfunktion. Det är orimligt.</pre><pre>Ett aktivt sanningssökande kan inte ha sin\r\nutgångspunkt i en hävdelse, eftersom varken moral\r\neller etik är givna en gång för alla tider. En debatt\r\nom den västerländska humanismens rimlighet blir\r\nomöjlig om det är skolans uppgift att hävda denna.\r\nI varje fall stimulerar det inte till diskussion och\r\nsökande. Än mer urvattnat blir det då vi är många\r\nsom vet att vad som kan kallas kristen etik också\r\nåterfinns exempelvis i både judendomen och islam.\r\nMen ändå skall alltså just den kristna etiken\r\nhävdas. Det blir på det sättet liksom litet begränsat.</pre><pre>Vi får inte slarvigt slänga in etiketter på det som\r\nskall uppfattas som skolans värdegrund. I\r\nnyhetssändningar i går sades att dessa\r\nformuleringar togs med därför att kds hotade med\r\natt lämna regeringen. Om detta är sant, ökar detta\r\ninte respekten för utskottets beredning av ärendet\r\ni det här avseendet.</pre><pre>Vi lever i en brytningstid. Barn utsätts också för\r\nsamhället utanför skolan, bl.a. arbetslösheten,\r\nkraftiga nedskärningar inom den offentliga\r\nsektorn, stora förändringar inom familjen och\r\nannat. Det ställs ökade krav på föräldraskapet. Vi\r\nborde därför ha en läroplan som hade sina\r\nutgångspunkt i brytningstidens problem och i den\r\nnya tid som vi står inför. Det har inte detta förslag\r\ntill läroplan. Det är gamla metoder man försöker\r\ntillämpa på den förväntade samhällsutvecklingen.</pre><pre>Sammantaget kan väl sägas när det gäller frågan om\r\nbetyg och skolans värdegrund att detta inte är något\r\nfall framåt. Det handlar inte om någon förnyelse\r\neller om någon strävan eller förmåga att möta\r\nframtiden med något så när uppdaterade metoder.\r\nDetta är snarare ett försök med gamla metoder. Vi\r\nfår hoppas att skolledarna och den svenska\r\nlärarkåren är så pass professionella och att vi snart\r\nkan bilda en annan majoritet i denna kammare, så\r\natt det inte framöver blir rektor, betyg och religiös\r\nintolerans som bildar treenigheten i den svenska\r\ngrundskolan.</pre><pre>Det finns mycket att säga i denna fråga, och jag\r\nåterkommer i repliker.</pre><pre>Anf. 62  CHRISTER LINDBLOM (fp):</pre><pre>Herr talman! Nya läroplaner är alltid att betrakta\r\nsom någon form av milstolpar i\r\nutbildningshistorien. Den nuvarande -- Lgr 80 --\r\nhar, som Lena Hjelm-Wallén var inne på,\r\nfortfarande mycket gott i sig, men har blivit\r\ninaktuell på grund av de förändringar av skolans\r\nstyrning och annat som har skett till följd av de\r\nsenaste årens riksdagsbeslut. Det är framför allt två\r\npropositioner, dels den som kallas Skolans\r\nutveckling och styrning, från 1988/89, dels\r\nAnsvaret för skolan, som på sätt och vis påbörjar\r\nden process som vi nu är inne i. Kommunen blev\r\nhuvudman och ett par år senare försvann dessutom\r\ndet tidigare sektorsbidraget, som har ersatts med\r\nett kommunalt utjämningsbidrag. Mål- och\r\nresultatstyrning ersatte en central detaljstyrning.\r\nDen läroplanskommitté som den förra regeringen\r\ntillsatte har med sitt betänkande lagt grund för det\r\nförslag som vi i dag diskuterar.</pre><pre>Regeringen har i propositionen dragit ett par\r\nkonsekvenser av de tidigare fattade besluten; dels\r\natt tona ned de centrala timplanernas betydelse\r\nsom styrinstrument, dels att ge slutbetyg när målet\r\nnåtts, dvs. efter hela grundskolans slut, i nian.</pre><pre>För första gången får vi en gemensam läroplan för\r\nhela den obligatoriska skolan: grundskolan,\r\nsärskolan, specialskolan och sameskolan. Inte\r\nminst föräldrarna till barn i särskolan vet jag har\r\nhaft ett stort och varmt önskemål om att det skulle\r\nbli en gemensam läroplan. Dessutom får vi\r\nsamtidigt en gemensam läroplan för de frivilliga\r\nskolformerna. Regeringen betonar i propositionen\r\n1--12-perspektivet, där man ser hela skolgången\r\nfrån årskurs ett i grundskolan till årskurs tre i\r\ngymnasiet som en sammanhängande utbildning.\r\nMan brukar ibland kalla den en sömlös utbildning.</pre><pre>Jag tror att det finns olikheter mellan\r\nregeringspartierna och Socialdemokraterna i synen\r\npå vad läroplanen skall innehålla. En del\r\nreservationer pekar på det, t.ex. reservation 3 om\r\ndemokratisk fostran och reservation 5 om det\r\nkommunalpolitiska ansvaret och rektors ansvar.\r\nDet finns ingen oenighet i sak i dessa frågor, men vi\r\ntycker att det av vissa skäl är viktigt att hålla nere\r\nomfattningen på det här läroplansdokumentet.\r\nMålet är att läroplanen skall läsas av alla i skolan.\r\nDen borde om ett tag ligga sönderläst på varje\r\nnattduksbord i varje lärarhem. Jag tror mig veta att\r\nmånga i skolan i dag faktiskt inte har läst Lgr 80,\r\neller läst den mycket fragmentariskt, på grund av\r\ndet omfång den faktiskt har. Det som finns i lagar,\r\nförordningar, kursplaner och i andra styrdokument\r\nmåste inte nödvändigtvis stå i\r\nläroplansdokumentet.</pre><pre>Allt som står i läroplanen är självfallet viktigt, men\r\nviktiga ting finns alltså även i andra dokument.\r\nTimplanen tonas ned, som jag har sagt tidigare.\r\nFörut var hela medelstilldelningen uppbyggd på ett\r\nantal timmar som skulle ges i olika årskurser.\r\nPropositionen föreslog endast en rekommenderad\r\ntimplan utom i svenska, matte, språkval och\r\nelevens fria val. Därmed skulle möjligheten för\r\nlokala och individuella val öka. De förändringar\r\nsom vi har gjort i utskottet genom att lägga egna\r\ntimtal på de s.k. praktisk-estetiska ämnena\r\nförändrar inte de möjligheterna på något\r\navgörande sätt. Ämnesövergripande undervisning\r\noch temastudier är ett självklart inslag i en modern\r\nskola.</pre><pre>Kursplanen blir viktigare än timplanen i ett\r\nmålstyrt system. Tydliga, utvärderingsbara mål för\r\nårskurs 5 och årskurs 9 samt betygskriterier skall\r\nalltså finnas i varje kursplan.</pre><pre>Vi har nått en stor och glädjande enighet i många\r\nfrågor och jag vill här passa på tillfället att ge en\r\neloge, främst till Lena Hjelm-Wallén och Ewa\r\nHedkvist Petersen, som har varit med och\r\ndiskuterat och förhandlat om en del saker. Den\r\ngemensamma utgångspunkten har varit strävan\r\nefter att ge så entydiga signaler till skolan som\r\nmöjligt. Vi har haft många konstruktiva\r\ndiskussioner och funnit gemensamma skrivningar.\r\nNaturligt nog skiljer vi oss åt i ett antal frågor,\r\neftersom olikheterna i politisk grundsyn gör att vi\r\ngår åt olika håll.</pre><pre>Tyvärr kvarstår oenighet i ett par viktiga frågor,\r\ndels om skolans värdegrund, som närmare kommer\r\natt behandlas av Marianne Jönsson senare i\r\ndebatten, och i betygsfrågan, som kommer att tas\r\nupp av Hans Nyhage. Därför kommer jag inte att\r\nnämna mer om det.</pre><pre>Oenigheten i sig är inte konstig i frågor av\r\nideologisk art. Det som är dubbelt beklagligt är att\r\ndet faktiskt rådde enighet före oenigheten. Jag\r\ntycker att man lätt fick den uppfattningen när Lena\r\nHjelm-Wallén stod i talarstolen tidigare, att vi aldrig\r\nhade varit eniga. Men vi var faktiskt det under en\r\nkort tid. Det skulle ha gått att komma överens om\r\nprofileringsivern och partitaktiken lagts åt sidan i\r\nde här två frågorna. Jag är mycket kritisk till sättet\r\npå vilket de mer än preliminära\r\növerenskommelserna spräcktes. Enstaka ord och\r\nmeningar får inte användas som murbräckor mot\r\nenigheten i viktiga, långsiktiga politiska frågor. Jag\r\nundrar för mig själv om vi verkligen har passerat\r\nsista punkten för att komma överens i de här\r\nfrågorna.</pre><pre>Vi har nått en gemensam syn på miljöfrågornas\r\nbetydelse och internationaliseringsfrågorna. De\r\nkommer att markeras som särskilda\r\nkunskapsområden i läroplanen. Likaså har vi enats\r\nom offensiva skrivningar om barn med behov av\r\nsärskilt stöd och mot rasism och\r\nfrämlingsfientlighet, som Lena Hjelm-Wallén var\r\ninne på. Vi är också överens om att tydligt markera\r\nskolans kulturmål. Opposition och majoritet har\r\näven en bred samsyn vad gäller sex- och\r\nsamlevnadsundervisning samt ANT-frågornas vikt i\r\nundervisningen.</pre><pre>Elevers och föräldrars inflytande i skolan och\r\nformerna för detta har tagits upp både i\r\npropositionen och i några motioner. Runt om i\r\nSverige förekommer i dag olika slag av\r\nskolenhetsstyrelser, skolkonferenser och andra mer\r\nformaliserade samverkansformer mellan hem och\r\nskola, där föräldrar och elever har ett stort\r\ninflytande. Skol- och kommunallag lägger vissa\r\nhinder i vägen för att ge ett fullt ansvar till sådana\r\norgan. Utskottet begär därför hos regeringen att en\r\nkartläggning av de här samverkansformerna skall\r\nske, att de juridiska begränsningarna skall\r\nklarläggas och att regeringen därpå skall\r\nåterkomma med ett förslag till riksdagen om hur\r\nman skall kunna utveckla de här\r\ninflytandeformerna.</pre><pre>Utskottsmajoriteten har valt att inte förorda egna\r\nkursplaner för barn- och ungdomskunskap\r\nrespektive svenska som andraspråk. Detta har inte\r\npå något sätt att göra med att ämnena skulle vara\r\noviktiga, snarare tvärtom, även om det kan låta\r\nparadoxalt. Jag skall kort ge skälen till vårt\r\nställningstagande, först vad gäller barn- och\r\nungdomskunskap.</pre><pre>Det hittillsvarande ämnet barnkunskap har haft ett\r\nrelativt litet timomfång. Bristen på behöriga lärare\r\nhar varit bekymmersam på många ställen. Många\r\nskolor har därför inte kunnat ge en bra\r\nundervisning i de mycket viktiga frågor som tas upp\r\ni nuvarande kursplan. Lärarbristen kommer att\r\nförbli stor under överskådlig tid. Behöriga\r\nbarnkunskapslärare lämnar nu också grundskolan\r\nför att undervisa i barn- och fritidsprogrammet.</pre><pre>Sammantaget anser utskottsmajoriteten att de\r\noerhört viktiga frågorna om barns behov,\r\nrelationer, droger, sex och samlevnad m.m. kan få\r\nen bättre belysning om de arbetas in i andra\r\nkursplaner och behandlas i temaundervisning.\r\nSamtidigt är det viktigt att poängtera att de\r\nbehöriga lärare som ändå finns tas till vara och\r\nanvänds för viktiga avsnitt inom dessa\r\nämnesområden och för planering av teman.</pre><pre>Svenska som andraspråk är ett mycket speciellt\r\nämne. Målet med undervisningen är att lära sig\r\nsvenska, att tala, kunna använda språket som\r\ninstrument eller verktyg och att få en svensk\r\nkulturkompetens. Den konstruktion på\r\nkursplanerna som jag förut beskrivit är svår att\r\napplicera på detta ämne. Få ämnen är så\r\nindividualiserade, och det är omöjligt att ange vilka\r\nmål som eleven skall nå upp till vare sig i årskurs\r\n5 eller i årskurs 9, eftersom förutsättningarna är så\r\nskiftande, t.ex. vid vilken ålder man startar sin\r\nsvenskutbildning som invandrarbarn.</pre><pre>Företrädare för ämnet har hävdat att det måste\r\nfinnas en av riksdagen beslutad, reguljär kursplan\r\nför att ämnets status skall bevaras och utbildning\r\noch undervisning tryggas. Majoriteten anser att det\r\ngår att skydda det alltmer viktiga ämnet på annat\r\nsätt. Jag vill i sammanhanget passa på att slå fast att\r\ndet finns en total uppslutning kring det mycket\r\nviktiga ämnet svenska som andraspråk. Vad vi\r\ndiskuterar är egentligen ett tekniskt problem,\r\nnämligen formerna för hur vi skall hantera\r\nkursplanefrågan. Beskrivningen av svenska som\r\nandraspråk, dess syfte och karaktär, kommer att\r\narbetas in i kursplanen för ämnet svenska.\r\nSkolverket kommer dessutom att få i uppdrag att\r\nutforma ett kommentarmaterial, eller en\r\n''skuggkursplan'' om man så vill, i samverkan med\r\nlärarutbildningen i ämnet. Elevernas rätt till\r\nundervisning är sedan tidigare och alltfort fastlagd\r\ni grundskoleförordningen.</pre><pre></pre><pre>Det får inte finnas några som helst tvivelsmål om\r\nden stora och ökande vikten av både\r\nlärarutbildning och undervisning i svenska som\r\nandra språk. I ett alltmer mångkulturellt och\r\nmultietniskt samhälle har lärarna i svenska som\r\nandra språk, vid sidan av sin egentliga lärarroll, en\r\nmycket viktig uppgift i att vara ett stöd för sina ofta\r\nrotlösa och hårt drabbade elever och en länk mellan\r\nskolan och invandrarbarnens föräldrar.</pre><pre>Främst utifrån argument om religionsämnets allt\r\nviktigare roll i ett multikulturellt samhälle har\r\nsamhällsvetenskapliga ämnesgruppen tillförts 40\r\ntimmar från den naturvetenskapliga gruppen. Den\r\ntid som tillförs skall kanske främst ses som\r\nytterligare tid för diskussioner och reflexioner över\r\nviktiga frågor om etik, moral och demokrati, vilka\r\när viktiga inslag i samhällskunskap,\r\nreligionskunskap och historia. Jag vill också\r\npoängtera att Na-gruppen trots minskningen ändå\r\nfår en kraftig timförstärkning.</pre><pre>Slutligen en kort kommentar om ämnet teknik, som\r\nåterfinns i Na-gruppen. Jag ser teknik som ett eget\r\nkunskapsområde. Det är både ett\r\nnaturvetenskapligt och samhällsvetenskapligt\r\nämne. Det är viktigt att teknik introduceras tidigt\r\nunder grundskolan och ges erforderliga\r\ntimresurser, inte minst för att överbrygga det\r\nfrämlingsskap som många flickor känner inför\r\nämnet teknik. Ett ämne med så kort tradition som\r\nteknik har färre försvarare i skolan än andra\r\nämnen, och därför vill jag fästa uppmärksamheten\r\npå behovet av att det nya teknikämnet får ett starkt\r\nstöd både i lärarutbildning och fortbildning.</pre><pre>Jag vill också peka på det mycket kraftfulla sätt på\r\nvilket problemet med mobbning i skolan tas upp i\r\nbåde propositionen och betänkandet. Vi betonar\r\nt.o.m. genom lagstiftning att alla som verkar i\r\nskolan måste ge akt på mobbningstendenser och\r\naktivt motverka dem.</pre><pre>Herr talman! Det är många talare anmälda till\r\ndebatten, och jag utgår ifrån att många av de\r\nviktiga frågor som jag inte hunnit ta upp i mitt\r\nanförande kommer att aktualiseras av mina\r\nmeddebattanter. Jag får då möjlighet att i repliker\r\nge utskottmajoritetens syn på dessa frågor.</pre><pre>Med detta yrkar jag bifall till utskottets hemställan\r\ni sin helhet och yrkar samtidigt avslag på samtliga\r\nreservationer och meningsyttringen.</pre><pre>Anf. 63  BJÖRN SAMUELSON (v) replik:</pre><pre>Herr talman! Det var en bra genomgång som\r\nChrister Lindblom gjorde. Han har varit något av\r\nen läroplanskoordinator under hösten.</pre><pre>Jag vill ställa några frågor till Christer Lindblom.\r\nHan tog upp frågan om skolans värdegrund. Är det\r\nsant att ni tvingades föra in begreppen kristen etik\r\noch värsterländsk humanism för att inte råka ut för\r\nen regeringskris på grund av läroplansbeslutet? Det\r\nsades så i ett nyhetsinslag i TV i går kväll.</pre><pre>Christer Lindblom säger att orsaken till att många\r\nlärare inte har läst Lgr 80 beror på dess omfång.\r\nMed en sådan utgångspunkt vet vi inte vilken\r\npolitik som skall föras och vilken satsning Christer\r\nLindblom är beredd att göra framöver när det gäller\r\nfortbildning. Det kan hända att lärarna t.o.m. får\r\nläsa tjockare böcker om de skall fortbildas på\r\nhögskola.</pre><pre>Orsaken till att majoriteten inte kunde gå\r\nVänsterpartiet och Socialdemokraterna till mötes\r\nnär det gäller att göra barn- och\r\nungdomskunskapen till ett särskilt ämne säger\r\nChrister Lindblom vara bristen på behöriga lärare.\r\nAnvänder ni samma resonemang när det gäller\r\nreligionsvetenskap borde ni ju skära ner på det\r\nämnet i stället för att öka på. Resonemanget håller\r\ninte.</pre><pre>Vi kan inte backa om vi anser att ett ämne är\r\nviktigt, och barn- och ungdomskunskapen är viktig.\r\nDen kan i dag sägas vara grundskolans\r\nfilosofiämne. Om det inte finns lärare bör det i det\r\nläget ankomma på riksdagen att se till att det\r\nutbildas fler lärare. Endera anser vi att ämnet är\r\nviktigt, och då skall det finnas och ges rimliga\r\nförutsättningar, eller också säger vi att det inte\r\nbehövs. Det finns andra lärare som kan betraktas\r\nsom ''behöriga'' och som i dag finns ute på skolorna.\r\nDe skulle kunna klara av den här undervisningen\r\ninom ramen för andra ämnen.</pre><pre>Christer Lindblom kommenterar heller inte ämnet\r\nidrott och hälsa. Det tycker jag är synd mot\r\nbakgrund av vad som t.ex. läkarstämman uttalade.\r\nMan gick ganska långt när man beskrev vikten av\r\ngod undervisning och rimliga möjligheter till ämnet\r\nidrott och hälsa i skolan. Jag har i dag fått ett brev\r\nfrån Riksidrottsförbundet där man beklagar att\r\nmajoriteten inte kunde gå Vänsterpartiet och\r\nSocialdemokraterna till mötes.</pre><pre>Christer Lindblom säger att han inte vill ha en egen\r\nkursplan för svenska 2, eftersom det skulle vara ett\r\ntekniskt problem. Vi är överens om att ämnet är\r\nviktigt och att eleverna behöver känna en egen\r\nidentitet, osv. Christer Lindblom borde veta att i\r\nkänslan av egen identitet och säkerhet ligger också\r\nen rimlig språkutveckling. Det gäller också svenska\r\n2-ämnet, och det tyckte jag att Christer Lindblom\r\nvar inne på här. Jag förstår därför inte att det skulle\r\nfinnas tekniska problem att ge ämnet en egen\r\nkursplan.</pre><pre>Jag ber att få återkomma när det gäller matematik,\r\nnaturorientering och religion.</pre><pre>Anf. 64  CHRISTER LINDBLOM (fp)\r\nreplik:</pre><pre>Herr talman! Det var många frågor som Björn\r\nSamuelson berörde. Jag hoppas att jag har hunnit\r\nanteckna alla.</pre><pre>Vad gäller skrivningarna i detta betänkande om en\r\nvärdegrund i form av kristen etik och västerländsk\r\nhumanism återfinns de formuleringarna i\r\npropositionen, och det var inte någon\r\ntvångssituation för att få in dem där. Jag vill\r\ndessutom påpeka, som jag tidigare sade i mitt\r\nanförande, att det fanns en bred samsyn kring dessa\r\nfrågor och de tillägg och de tillkännagivanden som\r\nnu görs.</pre><pre>Vad gäller läroplanens tjocklek menade jag\r\nnaturligtvis inte att det enda skälet till att göra en\r\nliten läroplan var att den skulle läsas. Men om den\r\nsamlade värdegrunden och de samlade\r\növergripande synpunkterna finns i läroplanen och\r\nde kompletterande dokumenten runtomkring i\r\nform av kursplaner och annat, menar jag att\r\nmöjligheten är större att läroplanen blir läst av alla\r\noch blir en bestseller. Även om lärare är en\r\nyrkesgrupp som läser mycket och som betar av\r\nmycket text kan jag förstå att vissa delar av sådana\r\ndokument kan vara något tröttande.</pre><pre>Björn Samuelson jämför ämnet barn- och\r\nungdomskunskap med religionsämnet. Jag tycker\r\natt det är en något haltande jämförelse så till vida\r\natt barn- och ungdomskunskapen med de förslag\r\nsom har lagts fram från V och S skulle fortsatt vara\r\nett ganska litet ämne. Religionsämnet är ett ganska\r\nomfattande ämne i det samhällsvetenskapliga\r\nblocket. Det är nyckeln till en stor del av de\r\nkunskaper man behöver ha i ett multikulturellt och\r\nmultietniskt samhälle. Barn- och\r\nungdomskunskapen har inslag som finns i andra\r\nämnen. De finns i samhällskunskap och biologi,\r\noch det finns möjlighet att lägga in dem i andra\r\nämnen.</pre><pre>Jag kan inte riktigt tolka vad jag har skrivit på\r\npapperet. Det är möjligt att Björn Samuelson kan\r\nkomma tillbaka om jag har glömt något.</pre><pre>Det finns timanslag för idrott och hälsa. Det finns\r\nockså en kursplan, och kursplanen skall i större\r\nutsträckning styra. Dessutom finns möjlighet att\r\nskolan aktivt ser till att eleverna rör sig under raster\r\noch även använder den tiden till den mycket viktiga\r\nrörelsen.</pre><pre>Jag får återkomma till det ytterligare som Björn\r\nSamuelson har frågat om.</pre><pre>Anf. 65  BJÖRN SAMUELSON (v) replik:</pre><pre>Herr talman! Vad jag ville veta var om kds hotade\r\natt lämna regeringen om det inte fick inskrivet det\r\nsom står om kristen etik och västerländsk\r\nhumanism, som hade förhandlats bort i\r\nkompromissen. Jag får kanske återkomma med\r\nfrågan till kds, eller så får jag inte något svar alls\r\nunder den här debatten.</pre><pre>Orsaken till min jämförelse mellan barn- och\r\nungdomskunskap och religionsämnet var det skäl\r\nsom Christer Lindblom angav. Ni kunde inte tänka\r\ner att barn- och ungdomskunskap skulle få vara ett\r\neget ämne, eftersom det var så svårt att få behöriga\r\nlärare. Vi har precis samma problem när det gäller\r\nreligionskunskapen. Men vi anser det vara ett\r\nviktigt ämne, och där backar vi inte, utan ser till att\r\nvi får behöriga lärare. Jag anser att riksdagen och\r\nutbildningsutskottet skall behandla varje ämne\r\ninom skolan som anses vara viktigt på samma sätt.</pre><pre>Det är bra att vi nu får reda på att omfördelningen\r\ntill religionsämnets fördel handlar om en\r\nförstärkning av det ämnet. Det gör mig ännu mer\r\nbrydd när det gäller utgångspunkterna för det här\r\ntimpåslaget. Jag trodde att det eventuellt skulle\r\nkunna ha fördelats på ett bättre sätt på de\r\nsamhällsorienterande ämnena.</pre><pre>Jag blir än mer brydd och konfunderad när vi som\r\nsärskild punkt på en agenda i utskottet tar upp\r\nfrågorna om matematikens och de\r\nnaturorienterande ämnenas ställning. Det gäller\r\nmatematikkunskaperna och att vi får så få\r\nsökande -- speciellt flickor -- till de\r\nnaturorienterande och tekniska utbildningarna på\r\ngymnasiet. Vi borde kanske i stället förstärka de\r\nämnena. Om man anser att religionskunskapen är\r\nviktig kunde man i stället ha tagit timmar från\r\nelevens val och lagt där. Jag och Vänsterpartiet\r\ntycker inte att det stämmer riktigt i diskussionen om\r\nbalansen och framtiden när det gäller de\r\nsamhällsorienterande och naturorienterande\r\nämnena.</pre><pre>Anf. 66  CHRISTER LINDBLOM (fp)\r\nreplik:</pre><pre>Herr talman! Jag har inte tillgång till någon aktuell\r\nstatistik när det gäller i vilken utsträckning\r\nreligionsämnet har behöriga lärare och i vilken\r\nutsträckning barnkunskapsämnet har det. Jag har\r\nändå den känslan att det finns fler behöriga lärare\r\ninom ämnet religion än vad det finns inom ämnet\r\nbarnkunskap. Det har varit en relativt liten\r\nutbildningsvolym i framför allt Göteborg och Umeå\r\noch även i Uppsala.</pre><pre>När det gäller överföringen av timmarna från den\r\nnaturvetenskapliga gruppen till den\r\nsamhällsvetenskapliga sade jag i mitt anförande att\r\ndet främst sker utifrån argument om\r\nreligionsämnets allt viktigare roll i ett\r\nmultikulturellt samhälle. Jag sade också att dessa\r\ntimmar framför allt skall användas för diskussioner\r\noch reflexioner över viktiga frågor som är viktiga\r\ninslag i både samhällskunskap, religionskunskap\r\noch historia.</pre><pre>NO-ämnena är förstärkta även med den här\r\nrelativa försvagningen om man jämför med\r\ntidigare. Jag menar att vi kommer att få en mycket\r\nstörre tyngd i dessa ämnen med den här\r\ntimfördelningen. Teknikämnet lyfts också in som\r\ndet nya ämne det är.</pre><pre>Samtidigt måste vi poängtera att vi i den här\r\ntimplanen har möjligheter till förstärkningar dels\r\nutifrån elevens fria val, dels utifrån skolans sätt att\r\nfördela dessa timmar. Vi har angett att det finns en\r\nmöjlighet att reducera timantalet i många av de här\r\nämnena och ämnesgrupperna med upp till 15 % för\r\natt förstärka andra. Den möjligheten finns\r\nnaturligtvis för alla dessa ämnen. Den skall\r\nnaturligtvis också räknas in i detta.</pre><pre>Detta är en ny typ av timplan såtillvida att det är en\r\nminimitimplan. Det är en rekommenderad timplan\r\nrättare sagt. Minimitimplanen gäller när man har\r\nreducerat timantalet i en del ämnen med 15 % och\r\nlagt de timmarna någon annanstans. Det statiska\r\nresonemang som man tidigare hade om timplaner\r\nkan man inte föra när det gäller den här timplanen.\r\nDet är också en sak som har förekommit väldigt\r\nmycket i debatten och som har gjort den litet svår\r\natt föra.</pre><pre>Anf. 67  LENA HJELM-WALLÉN (s)\r\nreplik:</pre><pre>Herr talman! Eftersom detta är den sista\r\ndebattrundan med inledningsanföranden från\r\nutskottsföreträdarna vill jag först rikta ett tack till\r\nutskottskansliets personal för det beundransvärda\r\narbete som de har utfört under dessa månader. Det\r\nhar inte alltid varit lätt att fånga upp vad vi\r\nledamöter har sagt vid utskottsbordet eller vid de\r\nmånga samtal som även Christer Lindblom har\r\nvittnat om har ägt rum utanför utskottsbordet. Det\r\nhar de gjort på ett mycket bra sätt, och vi tackar så\r\nmycket för det.</pre><pre>Till Christer Lindblom skulle jag vilja säga att det\r\nvar ett mycket intressant anförande där\r\nfolkpartisterna återinträder i någon slags\r\nsamarbetsingenjörsroll. Det har vi bevittnat under\r\nde månader vi har arbetat. Tyvärr klarade de inte\r\nav detta hela vägen. Det är klart att det blir så när\r\nytterlighetspartier skall få bestämma. Vi hade\r\nkunnat få den breda traditionella skolpolitiska\r\nenigheten den här gången också, men det går inte\r\nnär kds dikterar villkor när det gäller kristen etik\r\noch när det finns moderater som inte vill göra upp\r\ni betygsfrågan, trots att man inleder samtal.</pre><pre>Jag kanske blir litet tjatig här, men jag vill bara\r\nerinra om att frågan om kristen etik inte är ny på\r\nnågot sätt. Den har ju varit med vid tidigare\r\nläroplansbeslut. Då har den samfällt avvisats av\r\nriksdagen, av liberaler som vid den tidpunkten\r\ntilläts vara liberaler. Liberalismen är ju, som Tage\r\nErlander brukade säga, en bräcklig planta. Den tål\r\ninte vilket umgänge som helst. Det ser vi en\r\nkonsekvens av i dag.</pre><pre>Jag har ingen anledning att söka sak med\r\nFolkpartiet. Jag vet att ni kan bättre än detta.\r\nKoalitionsregerandet har ett ganska högt pris. Jag\r\när övertygad om att det kommer att finnas en\r\nbesvikelse i stora kretsar över era\r\nställningstaganden. Men det är väl det pris man får\r\nbetala när man sitter i en koalitionsregering. Jag\r\ntycker helt enkelt att det är synd att ni har hamnat\r\ni dåligt sällskap.</pre><pre>Anf. 68  CHRISTER LINDBLOM (fp)\r\nreplik:</pre><pre>Herr talman! Låt mig sälla mig till det tack till\r\nkansliets personal som Lena Hjelm-Wallén har\r\nuttalat här. Vi har haft, och har alltid, ett fantastiskt\r\nstöd från vårt kansli. Vid dessa två stora frågor har\r\ndet varit ett alldeles utomordentligt bra samarbete.\r\nJag vill gärna instämma här.</pre><pre>Låt mig säga till Lena Hjelm-Wallén, apropå detta\r\nmed kristen etik, att jag tror att den här debatten\r\när tämligen obegriplig utanför utskottsgruppens\r\nled. Jag har fått reaktioner som tyder på det. Det\r\nlåter som om motsättningarna var så kolossalt\r\nstora. Som jag sade tidigare i mitt anförande\r\nsträcker Socialdemokraterna själva fram en hand i\r\nsitt yrkande 2. De säger att de kan acceptera att de\r\nhär begreppen står där om de förses med de tydliga\r\nanvisningar som vi också har skrivit in i\r\ntillkännagivandet, nämligen att skolans syn på\r\nlivsåskådningsfrågor och konfessionaliteten inte\r\nskall förändras. Den skall vara som förut. Med det\r\nskulle Socialdemokraterna låta sig nöja. Så var det\r\nockså fram till dagen innan.</pre><pre>Att den mening som sedan kom till i betänkandet,\r\noch som egentligen inte för ärendet vare sig framåt\r\neller bakåt utan bara står där, skulle förorsaka att\r\ndetta sprack tror jag är mycket svårt att förklara för\r\nen utomstående. Jag vill ändå fastslå att även\r\nsocialdemokraterna var tillräckligt liberala för att\r\nkunna acceptera dessa begrepp med det\r\ntillkännagivande som vi faktiskt har gjort.</pre><pre>Anf. 69  Statsrådet BEATRICE ASK (m):</pre><pre>Herr talman! Utbildningsfrågorna har avgörande\r\nbetydelse för Sveriges möjligheter att utvecklas. I\r\nen värld där kunskaperna ökar och omsätts i en allt\r\nsnabbare takt och där kontakter och samarbete\r\növer nations- och kulturgränser är en nödvändighet\r\nhar vi anledning att lägga stor vikt vid skolans\r\nkvalitet och resultat. Alla barn och ungdomar\r\nmåste få en god grundläggande utbildning.</pre><pre>Det är enkelt att formulera detta krav. Men att\r\nförverkliga det kräver både ödmjukhet och\r\neftertanke. Barn och ungdomar är individer med\r\nolika förutsättningar, intressen och behov. De har,\r\nvågar jag påstå, var och en av dem ett naturligt\r\nintresse av att lära. Nyfikenheten och\r\nupptäckarglädjen finns där. Skolan måste utgå från\r\ndetta och stimulera elevernas sökande efter\r\nkunskap. Det kräver en skola som ger utrymme för\r\noch som uppmuntrar mångfald och flexibilitet.</pre><pre>Skolan skall också förmedla etablerade kunskaper\r\noch erfarenheter i en rad ämnen.\r\nKunskapsutvecklingen är sådan att prioriteringar\r\noch avgränsningar är nödvändiga. Skolan kan inte\r\nklara allt det som vore önskvärt. Vi måste\r\nbestämma oss för vad skolan klarar bättre än andra\r\noch vad den aldrig får misslyckas med.</pre><pre>I arbetet med läroplanen, från de ursprungliga\r\nkommittéernas första möten via en bred och\r\nomfattande remissomgång till den behandling av\r\nregeringens proposition som skett i\r\nutbildningsutskottet, har detta varit utmaningen.\r\nMängden önskemål, synpunkter och kritik visar det\r\nstora engagemang som finns för skolans arbete. Det\r\nhar också givit regeringen värdefullt underlag i\r\nberedningsarbetet.</pre><pre>De förändringar som skolväsendet står inför till\r\nföljd av det beslut som riksdagen fattar i dag är\r\nomfattande. Det handlar nu inte om att ytterligare\r\nreglera detaljer om hur skolarbetet skall\r\norganiseras, utan om att skapa ökat utrymme för\r\nelevers, skolors, lärares och föräldrars\r\nbedömningar.</pre><pre>Vårt förslag bygger på tilltro och övertygelse om att\r\nutvecklingskraften i vår skola finns hos de många\r\nenskilda som verkar där -- i elevernas vilja att lära\r\noch förmåga att ta ansvar, i lärarnas professionella\r\nkunnande, i skolledares förmåga att i samråd med\r\nsina medarbetare och familjerna ge varje barn den\r\nbästa utbildningen.</pre><pre>Med all respekt för den kompetens som finns\r\nsamlad här i riksdagen, i Utbildningsdepartementet\r\noch hos myndigheterna vill jag säga att ett verkligt\r\nkvalitetslyft av svensk skola inför 2000-talet står\r\noch faller med vad som uträttas i skolor och\r\nklassrum. Det är därför de nya läroplanerna är så\r\nbetydelsefulla. De anger målen och klargör\r\nansvarsfördelningen mellan stat, kommuner,\r\nskolor och enskilda.</pre><pre>Jag vågar påstå att regeringens förslag i huvudsak\r\nvunnit stor uppslutning. Det är viktigt. Skolan är en\r\ngemensam angelägehet, och stor enighet måste\r\nvara en målsättning. Jag har också uppfattat att de\r\nflesta stöder ambitionen att med de nya\r\nläroplanerna gå vidare med den decentralisering av\r\nansvaret för skolan som redan påbörjats.</pre><pre>Några förändringar är särskilt viktiga att framhålla.</pre><pre>För det första: Grundskolan skall ge de viktiga, mer\r\nbestående kunskaperna. Att lära eleverna att läsa,\r\nskriva och räkna tillhör alltjämt skolans viktigaste\r\nuppgifter. Men i begreppet ''beständiga kunskaper''\r\nligger också kärnan i övriga ämnen. Historia,\r\nnaturkunskap, teknik och slöjd ger liksom övriga\r\nämnen grunder som var och en behöver.</pre><pre>Viktigt är att språken får mer tid i skolan. Ett\r\ninternationellt samhälle ställer stora krav på goda\r\nkunskaper i språk. Här har svensk skola goda\r\ntraditioner som vi nu bygger vidare på.</pre><pre>För det andra: Skolan skall vara en god miljö för\r\nlärande. Eleverna skall stimuleras till fortsatt\r\nförkovran och bildning. Det förutsätter att eleverna\r\nges tillfällen att utveckla olika anlag --\r\nintellektuella, praktiska, fysiska och konstnärliga.\r\nEleverna måste ges en aktiv roll i skolarbetet.</pre><pre>Ett viktigt inslag är att eleverna också i grundskolan\r\nskall ges rejält utrymme för egna val. I\r\ngymnasiskolan finns denna möjlighet redan, och nu\r\nökar möjligheterna.</pre><pre>För det tredje: Samarbetet mellan hem och skola\r\nskall utvecklas. Skolan är inte den enda plats där\r\nbarn skaffar sig kunskaper och erfarenheter. Lika\r\nmycket -- ibland kanske mer -- sker utanför skolan.\r\nAtt skolans personal och föräldrarna kontinuerligt\r\ninformerar varandra och utbyter erfarenheter om\r\nbarnens utveckling är därför viktigt. Rektor ges\r\nansvar för detta. Jag är positiv till utskottets tydliga\r\nsignal om behovet av ett utvecklingsarbete på detta\r\nområde.</pre><pre>För det fjärde: I konkreta kursplaner klarläggs nu\r\nvad undervisningen strävar efter att uppnå och vad\r\nden definitivt skall klara.</pre><pre>För det femte: Mål- och kunskapsrelaterade betyg\r\ninförs. Från vårterminen i årskurs 7 skall nationellt\r\nreglerade betyg ges. Utskottet har också tydliggjort\r\natt föräldrarna skall kunna begära skriftlig\r\ninformation där detta inte förutsätts. I\r\ngymnasieskolan och i den kommunala\r\nvuxenutbildningen skall betyg ges efter avslutad\r\nkurs.</pre><pre>De nya läroplanerna innebär en naturlig\r\nfortsättning på de förändringar vad gäller ansvaret\r\nför skolan som redan pågår. Det är emellertid\r\nviktigt att understryka att det beslut som riksdagen\r\nkommer att fatta i dag inte innebär att skolan\r\nförändras över en natt. Däremot skapar det, med\r\ndet utrymme som nu ges för skolornas och de\r\nenskildas bedömningar, förutsättningar för\r\nkreativitet och nya lösningar med en bestämd\r\nambition: ännu bättre studieresultat.</pre><pre>De närmaste månaderna kommer departementet\r\noch Skolverket på grundval av det beslut riksdagen\r\nfattar i dag att arbeta med texterna till\r\nläroplansdokument och kursplaner. Därefter följer\r\nett intensivt och viktigt arbete för att sprida\r\ninformation och för fortbildning.</pre><pre>Herr talman! Tiden medger inte att jag i detta\r\nanförande går in på alla de frågor, stora som små,\r\nsom förslagen innebär. Talarlistan är emellertid\r\nlång, och det ger oss goda förutsättningar för att få\r\nförslagen väl genomlysta. Att så sker är väsentligt,\r\ndärför att de nya läroplanerna och betygen kommer\r\natt påverka svenskt skolväsende under många år\r\nframöver.</pre><pre>Vår ambition i arbetet har varit att lägga grunden\r\nför att Sverige under 90-talet skall kunna skapa\r\nEuropas bästa skola.</pre><pre>Anf. 70  BJÖRN SAMUELSON (v) replik:</pre><pre>Herr talman! I sitt anförande räknar statsrådet upp\r\nfem punkter som hon anser är viktiga för skolan.\r\nJag kan skriva under på mycket i de punkterna.\r\nMen jag skulle ändå vilja ställa några frågor till\r\nstatsrådet.</pre><pre>Anser statsrådet att det betygssystem som\r\nutskottsmajoriteten nu föreslår är bättre än det hon\r\nsjälv föreslog i propositionen?</pre><pre>Det talas om internationalisering och om hur\r\nviktiga språken är. De är viktiga. De är också på\r\nmånga sätt viktiga för identifikationsprocessen hos\r\nmänniskor. Varför vill inte regeringen vara med om\r\natt fatta beslut som garanterar tillval av alla de tre\r\nfrämmande språken i grundskolan i enlighet med\r\nvad vi i Vänsterpartiet föreslår? Varför skall\r\nspanskan undantas? Varför skall ett språk undantas\r\növer huvud taget?</pre><pre>Språk är viktigt. Språk är a och o i vardagslivet.\r\nVarför kan då inte svenska 2 få en egen kursplan?\r\nVad skulle hotas om svenska 2 finge en egen\r\nkursplan?</pre><pre>Anf. 71  Statsrådet BEATRICE ASK (m):</pre><pre>Herr talman! Björn Samuelson frågade om jag\r\ntycker att utskottets betygsförslag är bättre än\r\nregeringens. Det är naturligtvis så att vi i regeringen\r\nalltid tycker att våra egna förslag är bäst. Men jag\r\nvill gärna säga att jag inte har något att invända\r\nemot att eleverna får betyg från årskurs 7. Jag\r\ntycker att det är bra att man tydliggör möjligheten\r\nför föräldrar att om de så önskar få skriftlig\r\ninformation. Jag noterade med viss förvåning att\r\nSocialdemokraterna tänker gå till val på att\r\nförbjuda skolorna att skriva till föräldrarna om\r\nföräldrarna så önskar.</pre><pre>(Andre vice talmannen inpass: Replikrätten nu\r\ngäller Björn Samuelson.)</pre><pre>Varför skall spanskan undantas? Det står i\r\npropositionen att kommunen bör vara skyldig att\r\nerbjuda undervisning i minst två av ämnen franska,\r\ntyska och spanska. Där gör man såvitt jag kan\r\nbedöma inget undantag. Det är möjligt att jag inte\r\nriktigt hängde med på frågan. Jag får vänta på ett\r\nförtydligande.</pre><pre>Varför ger man inte svenska 2 en egen kursplan? Vi\r\nargumenterar ju kring denna fråga i propositionen,\r\noch det har förts en ganska intensiv debatt. En del\r\nav de signaler som regeringen ger i propositionen\r\nhar tolkats på ett olyckligt sätt. Det finns de som\r\narbetar med svenska 2 som har uppfattat det som\r\nom ämnet vore mindre viktigt.</pre><pre>Skälet till att regeringen inte har velat utforma en\r\nkursplan enligt den modell för kursplaner som\r\npropositionen förutsätter är att det då skulle kunna\r\nbli skilda målsättningar för undervisningen.\r\nSkolans uppgift måste vara att eleverna så\r\nsmåningom skall nå samma resultat oavsett om de\r\nläser svenska som modersmål eller som främmande\r\nspråk. Av den anledningen kan ämnena inte ha\r\nskilda kursplaner.</pre><pre>Regeringen har däremot hela tiden tydligt angett\r\natt det krävs genomarbetat kommentarmaterial\r\nm.m. för att undervisningen skall få stadga.\r\nUtskottet har utvecklat det resonemanget.</pre><pre>Anf. 72  BJÖRN SAMUELSON (v) replik:</pre><pre>Herr talman! Jag överväger att yrka bifall till\r\npropositionen när det gäller betyg, Beatrice Ask.\r\nJag sitter och funderar på det. Jag kan gå upp och\r\ntala i denna debatt. Om statsrådet så önskar kan jag\r\ntänka mig det.</pre><pre>Jag har studerat majoritetens förslag och jämfört\r\ndet med förslaget i propositionen. Jag lutar åt att\r\npropositionens förslag är bättre än det som nu\r\nföreslås från majoritetens sida.</pre><pre>När det gäller språkvalen frågar jag: Varför skall ett\r\nav språken undantas? Jag tog spanska som\r\nexempel, men det är möjligt att det kan vara\r\nfranska eller tyska. Om man skall kunna göra tre\r\nspråkval i grundskolan -- spanska, franska och\r\ntyska -- anser jag det vara angeläget att det fattas\r\nbeslut om att kommunerna skall garantera eleverna\r\nden möjligheten. Den som byter skola under\r\ngrundskolans gång skall ha möjlighet att fortsätta\r\nsina språkstudier. Jag påpekade också i mitt\r\nhuvudanförande att vi lever i en brytningstid när\r\ndet gäller familjebildning och annat.</pre><pre>Jag förstår inte resonemanget om att om man\r\ngjorde en kursplan för svenska 2 skulle det innebära\r\natt denna fick en annan målsättning. Ja, än sen då?\r\nDet är klart att målsättningen kan bli en annan,\r\nmen det förhindrar ju inte att man upprättar en\r\nkursplan för ämnet i fråga. Har vi den inställningen\r\nkan vi ju framöver inte införa ett enda nytt ämne\r\nsom skulle kunna få en målsättning som ligger litet\r\nvid sidan om målsättningen för andra,\r\nnärbesläktade ämnen. Det var ganska stelbent\r\nresonerat, tycker jag.</pre><pre>Anf. 73  Statsrådet BEATRICE ASK (m):</pre><pre>Herr talman! Vad propositionen föreslår är att\r\nvarje skola skall erbjuda minst två språk. Eleverna\r\nfår alltså välja, och spanska är alltså inte separat\r\nundantaget. Däremot behöver skolorna inte\r\nerbjuda tre språk. Anledningen till att vi inte vill\r\nålägga skolorna detta är ju att resurserna är\r\nbegränsade. Det kan naturligtvis, som Björn\r\nSamuelson påpekar, finnas en del praktiska\r\nproblem vid exempelvis flyttning, men jag tror\r\nändå att de är marginella. Det görs alltså inget\r\nundantag i förhållande till andra språk för just\r\nspanska, men däremot behöver skolorna som sagt\r\ninte erbjuda samtliga tre språk. Det tror jag att man\r\nfår leva med.</pre><pre>Sedan detta med svenska 2. Det är klart att man\r\nkan ha olika kursplaner om man accepterar olika\r\nmål. Men för regeringen har det varit självklart att\r\nvi inte skall ha olika ambition när det gäller\r\nkunskaper i svenska beroende på om barnen är\r\nuppvuxna i Sverige och har svenska föräldrar eller\r\nom de kommer senare till Sverige och har svenska\r\nsom främmande språk. Den svenska grundskolan\r\noch även gymnasiet måste ju givetvis arbeta för att\r\nse till att alla som bor och lever här lär sig svenska\r\nav samma höga kvalitet. Därför vill vi inte ha olika\r\nmål för olika elevgrupper. Däremot måste man\r\nnaturligtvis arbeta på olika sätt, och det är därför\r\npedagogiken skiljer sig mellan svenska som ''vanligt\r\nämne'' och svenska som främmande språk.</pre><pre>Anf. 74  LENA HJELM-WALLÉN (s)\r\nreplik:</pre><pre>Herr talman! Det förvånar mig något att\r\nskolministern hävdar att det finns en allmän\r\nuppslutning kring den här läroplanen. Jag kan\r\nförsäkra Beatrice Ask om att många har hört av sig\r\ntill utbildningsutskottet medan vi har arbetat med\r\nfrågan. Det har gällt nedskärningar, slöjdämnet,\r\nhemkunskapsämnet, idrottsämnet, att\r\nbarnkunskap och svenska som andra språk inte\r\nfinns med som egna ämnen, att praon försvinner,\r\nosv., osv. Har inte Beatrice Ask hört någonting av\r\ndenna opinion, eftersom hon talar om en allmän\r\nuppslutning? Och om man i betygsfrågan talar om\r\nen allmän uppslutning måste man ju vara\r\nfullständigt döv.</pre><pre>Moderaterna har tydligen väldigt svårt att förstå\r\noch ta till sig vad människor utanför de egna\r\ndepartementsrummen säger. Här är lärarkårens\r\nerfarenheter helt entydiga, forskningen likaså. Små\r\nbarn förstår inte omdömen i form av betyg eller\r\nbetygsliknande skriftliga omdömen. De tror att det\r\nhandlar om ett omdöme om dem som personer och\r\ninte deras kunskaper. På det viset drabbar betygen\r\nmånga barn som kanske inte får de högsta betygen.\r\nDet drabbar dem så att det hämmar hela deras\r\nfortsatta skolgång och utveckling. Det här vet\r\nlärarkåren, men Beatrice Ask tycks oförmögen att\r\nta till sig det. Det beklagar jag.</pre><pre>Jag tror att det här hör samman med det som Per\r\nUnckel sade på moderatstämman om hur det skall\r\ngå till när man skall förändra: Man skall förändra\r\nmed en sjusärdeles kraft och med hög fart, så att\r\ninte systemet hinner ifatt, därför att när systemet\r\nkommer, fastnar du alltid i det.</pre><pre>Det här icke-lyssnandet, överrumplingen, har\r\nModeraterna satt i system. Ledningen för\r\nUtbildningsdepartementet visar i dag många prov\r\npå att det är så. Det här är ett odemokratiskt sätt\r\natt förhålla sig till förändring, och det är något som\r\nvi tycker är mycket mycket upprörande.</pre><pre>Anf. 75  Statsrådet BEATRICE ASK (m):</pre><pre>Herr talman! Läroplanspropositionen behandlar\r\ninte frågan om skolans ekonomi, och jag tänker inte\r\nberöra nedskärningarna i det sammanhanget.</pre><pre>Jag vidhåller att det råder stor uppslutning kring\r\nhuvuddragen i propositionen. Jag berörde i mitt\r\ninledningsanförande ett antal sådana frågor. Sedan\r\nfinns ett antal frågor där det finns olika synpunkter\r\nbland olika partier och hos olika remissinstanser.\r\nDet är inget märkligt. Men om man ser till helheten\r\nfår man väl ändå påstå att det råder en ganska bred\r\nsamstämmighet om att mycket i propositionen är\r\nbra.</pre><pre>Socialdemokraterna liksom Lena Hjelm-Wallén i\r\ndetta inlägg koncentrerar sig på att kritisera\r\nformerna för hur vi har arbetat fram de här\r\nförslagen. Jag vill gärna erinra om att den första\r\nkommittén tillsattes redan 1991 av den dåvarande\r\nsocialdemokratiska regeringen. Redan 1990\r\ntillsattes den första gruppen som arbetade med\r\nbetygsfrågan. Sedan gav en ny borgerlig regering\r\nnya direktiv, och sammansättningen blev delvis ny.\r\nVi har haft en bred remissomgång. I enlighet med\r\nutbildningsutskottets önskemål har det funnits en\r\narbetsgrupp med representanter från partierna. I\r\nsomras lade vi fram vår proposition, riksdagens\r\nledamöter hade möjlighet att ta intryck av den\r\ninnan de väckte motioner i höst, och hösten har\r\nägnats åt beredning av ärendet i detta hus.</pre><pre>Det är möjligt att detta inte är tillräckligt, det är\r\nmöjligt att det är så, men jag beklagar ändå att\r\nSocialdemokraterna konsekvent ägnar sig åt att\r\nkritisera oss för att de inte får vara med och att de\r\ninte hinner med. Jag vet att det här är ett\r\nomfattande material, men det vore ju mycket\r\nbättre om vi koncentrerade oss på frågorna. Jag kan\r\ninte tolka den här inställningen som någonting\r\nannat än att Socialdemokraterna saknar\r\nuppfattningar i de viktiga sakfrågorna.</pre><pre>Det är också viktigt att arbeta för att åstadkomma\r\nsamförstånd. Det är möjligt att jag är en dålig\r\nlyssnare, men jag försöker i alla fall arbeta med\r\nsaken -- det kanske andra också borde göra.\r\nAmbitionen att bli överens kan emellertid inte i\r\nvarje läge vara viktigare än sakfrågorna. Jag tror att\r\ndet för de flesta av oss är omöjligt att som\r\nSocialdemokraterna säga att man absolut inte kan\r\ntillåta att föräldrar och skolor kommer överens om\r\natt man vill ge en skriftlig information om elevernas\r\nstudieutveckling. Vi har en större tilltro till\r\nföräldrars och lärares förmåga att fatta sådana\r\nbeslut än vad Socialdemokraterna uppenbarligen\r\nhar, och då är det svårt att komma överens. Det\r\nfinns också andra liknande exempel.</pre><pre>Det jag beklagar är att Socialdemokraterna icke\r\nmed ett ord tar upp frågan om hur vi skall höja\r\nkunskapsnivån och stärka kompetensen i det här\r\nsamhället. Det är ju avgörande för Sveriges framtid\r\natt vi klarar det, och det är det som det här arbetet\r\nmåste handla om.</pre><pre>Anf. 76  LENA HJELM-WALLÉN (s)\r\nreplik:</pre><pre>Herr talman! På slutet tog Beatrice Ask upp det\r\nreflexmässiga, att man måste säga något om att\r\nSocialdemokraterna är emot kunskap. Det kom\r\nhon på på slutet. Gratulerar! Hela vår diskussion i\r\nutbildningsutskottet har ju handlat om just hur vi\r\nskall stärka barns och ungdomars möjligheter att\r\nännu mer aktivt, ännu bättre inhämta kunskap, i\r\nperspektiv av ett livslångt lärande.</pre><pre>Det är inte så att vi saknar uppfattningar i den\r\nfrågan. Om Beatrice Ask arbetar på att lyssna\r\nbättre, tror jag hon har en hel del att göra. Det går\r\nockså bra att läsa in våra uppfattningar i våra\r\nganska många dokument. Vi går ibland i våra\r\nuppfattningar mycket längre än vad som är möjligt\r\nför att man skall kunna hitta en kompromiss. Men\r\nvi är ändå trygga i våra uppfattningar. Jag själv vill\r\nt.ex. helst ha en betygsfri skola, men jag driver inte\r\nden frågan, eftersom jag vet att det just nu är bättre\r\nför skolan med ett beslut, en kompromiss i frågan,\r\nsom kan stå sig långsiktigt. Som parti har vi också\r\nden inställningen.</pre><pre>Att på så sätt kunna ge och ta för att vi skall få för\r\nskolan långsiktigt bra beslut, tycker jag att vi alla\r\nborde vara besjälade av.</pre><pre>Jag var med förra gången, när Lgr 80 arbetades\r\nfram, både i processen innan och när beslutet\r\nfattades i riksdagen 1979. Då kände sig flertalet av\r\nriksdagens partier delaktiga i beslutet. Det var en\r\nsärskild poäng när man sedan skulle genomföra Lgr\r\n80 ute på skolorna. Linnea Hörlén sade någonting\r\nväldigt bra vid det tillfället, nämligen: ''Denna\r\nvärdegemenskap är en utomordentlig tillgång för\r\nskolan. Utan den skulle skolan vara utlämnad till\r\nen ödesdiger ryckighet i planeringen alltefter\r\nskiftande majoriteter i riksdagen.''</pre><pre>Det är en skriande skillnad mellan dagens situation\r\noch den vi hade då. I dag bjuder Moderaterna upp\r\ntill konfrontation och nyttjar sin maktposition till\r\ndet yttersta. Jag beklagar det, för det är främst\r\neleverna och lärarna -- skolan -- som drabbas av\r\ndet.</pre><pre>Anf. 77  Statsrådet BEATRICE ASK (m):</pre><pre>Herr talman! Jag vill erinra om att regeringen\r\nbygger på ett samarbete mellan fyra partier, inte\r\nendast på moderat inflytande.</pre><pre>I sitt inledningsanförande sade Lena Hjelm-Wallén\r\ninte ett ord om vikten av att fler elever lär sig mera,\r\natt kompetensen och kvaliteten på de resultat vi når\r\ni skolan måste bli bättre. Det beklagar jag, och det\r\nvar därför jag tog upp det. Det var ingenting som\r\njag kom på i ett senare skede.</pre><pre>Jag tror säkert att diskussionen i\r\nutbildningsutskottet har handlat mycket om hur\r\nman skall stärka möjligheterna att ge barn och\r\nungdomar kunskap. Efter att ha läst\r\nutskottsprotokollet konstaterar jag att\r\nSocialdemokraterna har dragit slutsatsen att det\r\nbästa sättet att ge eleverna ökade kunskaper är att\r\nse till att deras inflytande och deras möjlighet att\r\npåverka sina studier minskar. Varje gång\r\nSocialdemokraterna har sagt ja till någon\r\nintressegrupp eller någon som har krävt mer tid, är\r\ndet elevernas eget fria val som har fått stryka på\r\nfoten. Det är en markant skillnad mellan utskottets\r\nförslag och den socialdemokratiska reservationen i\r\ndetta fall.</pre><pre>För regeringen, och uppenbarligen för utskottets\r\nmajoritet, har det varit väsentligt att se till att\r\neleverna på ett tidigare stadium får tid då de kan\r\nvälja själva att fördjupa eller bredda sina\r\nkunskaper i något eller några av de ämnen som\r\nskolan ger utrymme för. Men eleverna har inte\r\nsärskilt många som för deras talan. Det måste vi\r\nandra göra, trots att det för varje ämne och varje\r\nannan etablerad intressegrupp finns de som talar\r\nmycket högt. Jag beklagar att Socialdemokraterna\r\ni detta fall inte har kunnat stå emot den kören. Det\r\när eleverna som har förlorat. Detta är en väsentlig\r\npunkt där jag menar att utskottets förslag är ett\r\nklart steg framåt för att ge skolan bättre\r\nförutsättningar för ett kvalitetslyft.</pre><pre>Anf. 78  STEFAN KIHLBERG (nyd) replik:</pre><pre>Herr talman! Jag skulle vilja ställa en fråga till\r\nstatsrådet. Utgångspunkten är avslutningen på\r\nstatsrådets anförande. Hon slår där fast den\r\noförändrade ambitionen att skapa Europas bästa\r\nskola. Det är en målsättning som vi förvisso är\r\növerens om i alla delar. Vad som bekymrar mig är\r\natt vi har mycket tuffa konkurrentländer. De har\r\ninte minskat sina ambitioner. Frågan är då hur vi\r\nskall göra. Måste det till mer pengar? Jag tror att vi\r\när överens om att det inte är det som är problemet.</pre><pre>Det har förvisso kommit ett antal förslag, som vi\r\nhar fattat beslut om i riksdagen, som är steg på\r\nvägen mot detta mål. I den proposition som vi\r\nbehandlar i dag slår statsrådet fast att Sverige i\r\nförhållande till många jämförbara länder har ett\r\nkort skolår, med korta skoldagar och relativt litet\r\nhemarbete. Det bekymrar mig, och det tog jag upp\r\ni mitt huvudanförande. Jag skulle vilja räkna in\r\nstatsrådet i de modigas skara, de som vågar ta upp\r\nen diskussion kring just skolåret, dess längd osv.\r\nDärför är min fråga: Hur ser statsrådet på att\r\nförlänga skolåret och därmed skapa möjligheter att\r\nfå betydligt mer kunskaper och kvalitet i\r\nutbildningssystemet?</pre><pre>Anf. 79  Statsrådet BEATRICE ASK (m):</pre><pre>Herr talman! Jag vill erinra om att det finns en\r\nutredning som diskuterar bl.a. grundskolans längd.\r\nMin grundinställning är att först när jag är\r\növertygad om att vi använder den tid som står till\r\nskolans förfogande i dag på ett mycket effektivt sätt\r\när jag beredd att diskutera förlängningar. Jag\r\nkonstaterar också att läxläsningen för svenska\r\nskolbarn har ökat dramatiskt under de senaste\r\nåren. Det tycker jag är positivt. Jag tror att det är\r\nväsentligt. Det innebär att man hinner med mera.\r\nDet innebär också en annan studieteknik som är\r\nväsentlig för att nå resultat. Det ger föräldrar bättre\r\nmöjligheter att samverka med skolan om elevernas\r\nstudiearbete.</pre><pre>När det gäller de tuffa konkurrentländerna och\r\nkraven vill jag säga att det i de förändringar som nu\r\nföreslås, både vad gäller grundskola och\r\ngymnasieskola, finns mycket som bidrar. Jag vill i\r\ndetta sammanhang gärna nämna kursplanerna,\r\nmed de tydliga kraven på vilka resultat man skall\r\nsträva efter och vad man minst skall uppnå. Jag vill\r\nockså framhålla det faktum att vi föreslår att man\r\nskall ha godkänt i minst svenska, engelska och\r\nmatematik för att gå vidare till studieförberedande\r\nprogram på gymnasiet. Det är en tydlig signal om\r\natt vi måste åstadkomma bättre resultat. Den\r\nkommer att vara viktig för eleverna och för alla\r\ndem som arbetar i skolan.</pre><pre>Låt oss som sagt bli tillräckligt effektiva innan vi\r\ndiskuterar en förlängning. Till hösten kommer en\r\nbra utredning som skall se över bl.a. dessa frågor.\r\nDå kanske vi får ett bättre underlag. Det handlar\r\nom kostnader och en hel del annat innan man tar\r\nställning till en sådan fråga.</pre><pre>Anf. 80  EVA JOHANSSON (s):</pre><pre>Herr talman! Under tiden som vi har arbetat med\r\nläroplanen har det kommit många synpunkter och\r\nönskemål. Elever, föräldrar, lärare och andra har\r\nhört av sig och talat om hur de vill se den nya\r\nläroplanen, och det är välkommet. Genom att\r\nlyssna på många har vi ökat våra kunskaper.</pre><pre>Alla synpunkter har inte sammanfallit, men ett\r\nönskemål har kommit från nästan alla. Det lyder:\r\nFörsök komma överens i de grundläggande\r\nfrågorna. Utsätt inte skolan för den osäkerhet som\r\nen mycket splittrad riksdag innebär. Jag tycker inte\r\natt vi har lyckats så bra som jag hoppades under\r\nutskottsarbetet. Trots det vill jag börja med att kort\r\nnämna några viktiga frågor där vi är eniga.</pre><pre>Det är bra att läroplanen ger utrymme för ett stort\r\nlokalt inflytande över hur undervisningen läggs\r\nupp. Det är bra att stadieindelningen upphör och\r\natt språkprogrammet lyfts fram. Vi är också mycket\r\nglada över att propositionen lyfter fram och\r\ntydliggör skolans ansvar för att ta itu med våld och\r\nmobbning. På samma sätt poängteras skolans\r\nansvar för jämställdhet mellan pojkar och flickor.</pre><pre>Under utskottsbehandlingen har vi dessutom\r\nkunnat enas om många viktiga förbättringar, på\r\nförslag från oss socialdemokrater och andra som\r\nhar motionerat.</pre><pre>På vårt förslag föreslår utskottet att läroplanen\r\nskall beskriva miljöfrågorna som ett eget\r\nkunskapsområde som visserligen har sin hemvist i\r\nflera av timplanens ämnen men som är så viktigt att\r\ndet bör få en särskild behandling. Det innebär att\r\nriksdagen skärper kraven på skolan när det gäller\r\nmiljöundervisningen, och det är en betydligt\r\noffensivare hållning än den som regeringen gav\r\nuttryck för i sitt förslag.</pre><pre>På samma sätt har utskottet enats om att skärpa\r\nkraven på skolans ansvar för undervisning om\r\ninternationella frågor. Propositionen har med rätta\r\nkritiserats för att ha en mycket begränsad syn på\r\nvärlden. Norden och Europa är viktiga för oss, men\r\ngoda kunskaper om detta kompenserar inte dåliga\r\nkunskaper om den övriga världen, om\r\nförhållandena i tredje världen, om fredsarbete, om\r\nförståelse för andras sätt att leva och tro, om vårt\r\ngemensamma ansvar för jordens miljö m.m.\r\nUtskottet har gjort ett bra jobb och förtydligat\r\nskolans ansvar på detta område.</pre><pre>Vi har också flyttat fram positionerna när det gäller\r\ndemokratiseringen av skolan. Utskottet begär,\r\nbl.a. på socialdemokratiskt initiativ, att regeringen\r\ngör en ordentlig kartläggning av olika former för\r\ninflytande för såväl elever som föräldrar och\r\nåterkommer till riksdagen med förslag som stärker\r\nderas ställning.</pre><pre>Utskottet betonar också att läroplanen skall\r\ninnehålla tydliga skrivningar om skolans ansvar för\r\natt tillgodose de elever som har särskilt behov av\r\nstöd innan resurserna används för annat. Detta är\r\ngrunden för skolans möjlighet att ge en likvärdig\r\nutbildning. Bl.a. den utfrågning utskottet hade i\r\nhöstas visade tydligt att många barn med behov av\r\nextra stöd och hjälp inte får det. Därför är den\r\nskärpta skrivningen nödvändig, och det är bra att vi\r\när ense om den.</pre><pre>För oss socialdemokrater framstår det som näst\r\nintill omöjligt att kombinera detta ansvar för en\r\nrättvis fördelning av skolans resurser med ett\r\nskolpengssystem där en mycket stor del av\r\nresurserna fördelas per capita och inte efter behov.</pre><pre>Herr talman! Det som glädjande nog har varit\r\nlättast att komma överens om i utskottet är att\r\ntydliggöra och stärka skolans ansvar för att\r\nmotverka rasism och främlingsfientlighet. Det som\r\nlitet torrt på riksdagssvenska heter att riksdagen\r\nsom sin mening ger regeringen till känna vad\r\nutskottet anfört om åtgärder för att motverka\r\nrasism och främlingsfientlighet, betyder i själva\r\nverket att vi känner stark oro för en odemokratisk\r\nutveckling; en oro för ett samhälle som präglas av\r\nintolerans, rädsla och uppdelning i de och vi. Det\r\ninnehåller också en stark avsky för mycket av det\r\nsom händer i dag. Varje gång en liten kille eller tjej\r\nblir kallad för svartskalle, eller hotas med stryk\r\nbara för sin hudfärgs eller sitt språks skull är det ett\r\növergrepp, inte bara på den killen eller tjejen utan\r\npå hela vårt öppna, demokratiska och humanistiska\r\nsamhälle.</pre><pre>Vi skall inte ett ögonblick tro att skolan ensam kan\r\nsvara för kampen mot rasism och\r\nfrämlingsfientlighet. Det måste vara varje\r\nmänniskas uppgift att alltid och överallt verka för\r\nett öppet och solidariskt samhälle byggt på\r\ngemenskap och tillit. Men skolan skall ta sitt\r\nansvar, och det är bra att vi nu får det tydligt\r\nuttryckt i läroplanen.</pre><pre>Så här långt har vi kunnat enas i utskottet. Men det\r\nfinns en rad punkter där vi inte är överens. Jag vill\r\nkommentera några av dem.</pre><pre>I reservation nr 4 upprepar vi vårt förslag om att\r\nskolan och barnomsorgen borde få ett gemensamt\r\nmåldokument. Samarbetet mellan dessa\r\nverksamheter blir allt tätare och det skulle\r\nytterligare underlättas om verksamheterna fick en\r\ngemensam utgångspunkt.</pre><pre>I reservation nr 5 pekar vi på det faktum att det,\r\ntrots att regeringen berömmer sig av att ha gjort en\r\nmycket tydlig ansvarsfördelning i sitt\r\nläroplansförslag, finns brister på många ställen.\r\nMan skriver att skolan har ansvaret och att skolan\r\nskall besluta. Det är, menar vi, nödvändigt att i\r\nolika avseenden klargöra vem skolan är. Är det den\r\nlokala nämnden som inför kommunfullmäktige\r\nansvarar för skolans verksamhet? Är det\r\nskolledningen? Är det kanske läraren tillsammans\r\nmed eleverna?</pre><pre>Det syns som om regeringen oftast har menat att\r\ndet är rektor. Vi menar att det slutliga ansvaret för\r\nfrågor som har med resurser och inriktning att göra\r\nmåste underställas den politiskt ansvariga\r\nnämnden. Det är den som skall fördela resurser och\r\ninför sina väljare ta ansvar för att kvalitetskraven\r\nuppfylls.</pre><pre>I propositionen betonas på flera ställen att\r\nläroplanen inte skall ge några anvisningar om\r\nskolans arbetssätt. Vi har svårt att förstå tanken\r\nbakom detta. Det är ju inte bara stoffet som\r\ninnehåller kunskaper, utan också det sätt man\r\narbetar på. Den som skall lära sig demokrati och\r\nansvar måste få arbeta demokratiskt och ta ansvar.\r\nDen som skall lära sig att utforska världen måste få\r\nlära sig att arbeta aktivt och söka sina kunskaper.</pre><pre>Vi anser därför att läroplanen klart och tydligt skall\r\nange att skolans arbetssätt är en väsentlig del av\r\nkunskapandet och att undervisningen skall utgå\r\nfrån elevernas egna erfarenheter och frågor. Ett\r\nelevaktivt och undersökande arbetssätt gör det\r\nlättare att förstå och sätta in kunskaper i sitt\r\nsammanhang. Ett demokratiskt arbetssätt ger inte\r\nbara kunskaper för vuxenlivet utan stärker också\r\nelevernas ställning under skoltiden.</pre><pre>Självklart ankommer det på elever och personal att\r\nsjälva utforma undervisningen efter dessa mål.\r\nTydliga skrivningar i läroplanen i detta avseende\r\nkolliderar inte på något sätt med principen om\r\nmålstyrning.</pre><pre>Jag yrkar bifall till vår reservation nr 6.</pre><pre>Så några ord om hur vi ser på skolans ämnen. Vi\r\ninstämmer i stora delar av regeringens förslag till\r\nämnesindelning, men på några punkter vill vi göra\r\nändringar.</pre><pre>Vi anser att det är fel att splittra undervisningen\r\ninom de samhälls- och naturorienterande ämnena\r\npå det sätt som regeringen föreslår. Om man skall\r\nkunna utgå från elevernas egna erfarenheter och\r\nfrågor bör ämnena tvärtom läsas\r\nämnesövergripande. Det finns stöd för detta bl.a. i\r\nSkolverkets utvärdering -- speciellt av de\r\nnaturorienterande ämnena. Därför bör det, som\r\nläroplanskommittén också föreslog, utarbetas\r\nkursplaner i ämnena samhälllsära och naturlära för\r\nde tidigare årskurserna, medan nuvarande\r\nindelning i ämnesblock kan behållas i de högre\r\nårskurserna.</pre><pre>Det rör sig om grundläggande utbildning, och vi\r\nmenar att den akademiska fakultetsindelningen\r\ninte passar de små barnens sätt att lära sig.</pre><pre>Med den ämnessplittring som regeringens förslag\r\ntill kursplaner och betygssystem leder till riskerar\r\nman att öka de problem som Skolverket pekade på,\r\nnämligen att många elever inte förstår det de lär sig.\r\nKunskaper som man inte förstår och inte kan sätta\r\nin i sitt sammanhang, har man föga nytta av. Jag\r\nyrkar bifall till vår reservation nr 7.</pre><pre>Vi vill att barn- och ungdomskunskap skall ingå i\r\ndet samhällsorienterande blockets kursplan som ett\r\nsjälvständigt ämne. Det är viktigt för eleverna att\r\nde i övergången mellan barndom och ungdom får\r\nkunskaper om sig själva och sin utveckling, om vad\r\nsom händer i relationerna till föräldrar, kamrater\r\noch -- inte minst -- det motsatta könet.</pre><pre>I reservation nr 9 kräver vi att svenska som andra\r\nspråk skall få en egen kursplan. Ämnet har sin egen\r\nmetodik som inte kan jämföras med det vanliga\r\nsvenskämnets. En egen kursplan bidrar utan\r\ntvekan till ett aktivt utvecklingsarbete av ett ämne\r\nsom är relativt nytt.</pre><pre>Så till timplanen som, vid sidan av betygssystemet,\r\nhar vållat mest debatt. Det visar, tror jag, vilken\r\nvikt många lägger vid timplanen som styrmedel.\r\nDärför är det viktigt att riksdagen gör rätt\r\nbedömningar. Jag anser inte att\r\nutskottsmajoriteten gör det i alla avseenden.\r\nRegeringens förslag till timplan ger en mer\r\nteoretisk och snuttifierad undervisning. Vi tror inte\r\natt det gagnar vare sig kunskapsinhämtandet eller\r\nelevernas personliga utveckling. Båda delarna\r\nkräver en varierad skoldag.</pre><pre>Vi vill, jämfört med utskottsmajoritetens förslag,\r\nöka utrymmet för slöjd samt idrott och hälsa. Vi\r\nvill, och det har utskottsmajoriteten gått med på,\r\natt ämnena bild, musik, idrott och hälsa,\r\nhemkunskap och slöjd, skall ha egna timtal. Det\r\nfinns inget som motiverar regeringens förslag om en\r\ngemensam timpott.</pre><pre>Det finns mycket som talar för ytterligare tid för\r\nslöjdämnet. Det ger viktiga kunskaper som vi\r\nbehöver ha med oss i vuxenlivet.</pre><pre>Idrottsämnet är det andra ämne där\r\nutskottsmajoriteten gör kraftiga minskningar. Det\r\när obegripligt med tanke på den enorma debatt som\r\nvarit om just behovet av fysisk aktivitet. Stefan\r\nKihlberg beklagade för en stund sedan att\r\ntimantalet minskar. Det är lätt avhjälpt: Stöd vår\r\nreservation så har vi några timmar till.</pre><pre>Det är viktigt att varje människa tidigt får lära sig\r\natt sköta sin kropp. Alla -- och i synnerhet barn --\r\nhar behov av att regelbundet röra på sig. En\r\nstillasittande arbetsdag blir inte bara en tråkig dag\r\nutan också en dag när många riskerar att få svårt att\r\nkoncentrera sig. Vår hjärna är skapad för att\r\nväxelvis arbeta teoretiskt och praktiskt, och vår\r\nkropp är skapad för att röra på sig. Det måste vi ta\r\nhänsyn till när vi komponerar vår skola.</pre><pre>Jag yrkar bifall till reservationerna 20 och 22.</pre><pre>Vi vill också garantera eleverna tid för prao.\r\nKontakter med arbetslivet och det vuxna livets\r\nvillkor är viktiga för tonåringar. Vi är rädda för att\r\nden modell regeringen valt -- att prao-utrymmet\r\nskall tas från de övriga ämnena -- kommer att leda\r\ntill att många elever inte får någon prao. Och om\r\ndet blir någon prao blir det på bekostnad av so-\r\nämnena, främst samhällskunskapen. Det ser vi\r\nallvarligt på, speciellt som regeringen anser att\r\nockså barn- och ungdomskunskapen skall läggas in\r\npå samma sätt i övriga ämnen, och att det är just i\r\nde tidiga tonåren den bör komma. Vi vill garantera\r\n100 timmars prao. Det medför, om regeringen\r\nmenar allvar med sin skrivning, att de övriga\r\nämnena inom so-blocket får motsvarande ökat\r\nutrymme. Vi vill, som jag redan sagt, dessutom föra\r\ndit barn- och ungdomskunskapen och ytterligare 15\r\ntimmar. Jag yrkar bifall till reservationerna 23 och\r\n25.</pre><pre>Att, som majoriteten föreslår, öka so-blockets tid\r\npå bekostnad av no-blocket är, milt uttryckt,\r\nobegripligt. Massor av människor funderar nu på\r\nhur vi skall kunna öka ungdomars intresse för de\r\nnaturorienterande ämnena. Den signal som\r\nutskottet sänder iväg med det här beslutet kan få\r\nbetydligt större konsekvenser än de 40 timmar det\r\nformellt rör sig om.</pre><pre>Vårt förslag innebär att vi minskar tiden för elevens\r\neget val. Det blir trots detta ett ganska rejält\r\nutrymme kvar för de egna valen under de senare\r\nårskurserna. Något stort utrymme för val i de lägre\r\nårskurserna torde det inte finnas något större behov\r\nav.</pre><pre>Jag yrkar bifall till vår reservation nr 18.</pre><pre>Till sist några ord om skolans ansvar för studie- och\r\nyrkesorienteringen. Den är av mycket stor\r\nbetydelse, och det är viktigt att den bedrivs av\r\nkompetent och välutbildad personal. Regeringens\r\nförslag är alltför otydligt. Om det skall fungera som\r\nstyrmedel för att garantera eleverna bra syo-\r\nverksamhet bör läroplanen få en tydligare\r\nutformning.</pre><pre>Herr talman! Jag har avstått från att yrka bifall till\r\nalla de reservationer jag har berört. Det betyder\r\ninte att vi inte står för dem. Det är bara ett sätt att\r\nförsöka bidra till att vi kan hålla tidsramarna. Om\r\njag nu har dragit över någon minut kanske det\r\nkompenseras av att vi inte behöver votera på varje\r\nreservation. Tack!</pre><pre>Anf. 81  CHRISTER LINDBLOM (fp)\r\nreplik:</pre><pre>Herr talman! Jag vill göra ett par kommentarer till\r\nde reservationer som Eva Johansson yrkade bifall\r\ntill, även om man inte hinner med mycket på så få\r\nminuter.</pre><pre>En reservation gäller gemensamt måldokument för\r\nförskola och skola. Det är en klassisk kommunal\r\nfråga. I kommunerna har man greppet över\r\nsamarbetsformerna och integrationen mellan\r\nförskola och skola i olika modeller. I avvaktan på\r\nutredningen om längre grundskola och tidigare\r\nskolstart har vi sagt att vi vill vänta med att centralt\r\nta ställning i frågan.</pre><pre>En annan reservation gäller det kommunalpolitiska\r\nansvaret och rektors ansvar. Det framgår tydligt av\r\nde lagar och de delar av den läroplan som vi har\r\npresenterat hur ansvaret skall fördelas. Dessutom\r\nkommer det i förordningstexten i övrigt att\r\nklargöras hur ansvaret skall vara fördelat mellan\r\nrektor, den politiska nämnden, skolenhet och\r\nlärare. I flera av de beslut som vi skall fatta har\r\nansvaret redan fördelats på olika nivåer. Jag kan\r\nt.ex. nämna det som tidigare har varit uppe till\r\ndiskussion, dvs. föräldrarnas möjligheter att\r\ntillsammans med lärare avgöra hur informationen\r\nskall se ut.</pre><pre>Vad gäller arbetssätt och arbetsformer i skolan\r\nfinns detta uttryckt dels i värdegrund, dels i\r\nkursplaner i olika ämnen. Det beskriver det som jag\r\nvar inne på i mitt huvudanförande, nämligen\r\nregeringens och oppositionens olika synsätt i fråga\r\nom vad som finns med i det egentliga\r\nläroplansdokumentet.</pre><pre>Jag kan i och för sig ha förståelse för kravet på\r\nkursplaner i samhällslära och naturlära. Men det\r\nfinns i dag en kader av lågstadielärare och\r\nmellanstadielärare samt en ny, framväxande kader\r\nav lärare i årskurs 1--7, för vilka det är naturligt att\r\nundervisa på ett ämnesövergripande sätt och att\r\nintegrera ämnen. Jag ser lärarna som en garant för\r\natt utbildningen kommer att ske just i de former\r\nsom Socialdemokraterna efterlyser i reservation 7.</pre><pre>Reservation 8 handlar om barn- och\r\nungdomskunskap, som vi har diskuterat tidigare.\r\nDet gäller även reservation 9 om svenska som\r\nandraspråk.</pre><pre>I fråga om kommentarerna till timplanerna över\r\nhuvud taget måste det finnas med i betänkandet att\r\nskolan har en möjlighet att jämka och att eleven\r\nkan använda en stor del av det totala timantalet för\r\neget fritt val. Det måste finnas med när man\r\ndiskuterar den typ av timplan som vi har\r\nkonstruerat.</pre><pre>Anf. 82  EVA JOHANSSON (s) replik:</pre><pre>Herr talman! Christer Lindblom säger, som så\r\nmånga andra, att skolan har möjligheter att jämka\r\noch att eleven kan göra sina egna val. Visst är det\r\npå det sättet. Men om ni nu inte känner riktigt att\r\nni vill ta ansvar för den produkt som är framtagen,\r\nvarför gör ni det då? Varför hänvisar ni varje gång\r\ntill att man kan ändra det här där ute? Ni säger att\r\nni har god förståelse för alla de synpunkter som har\r\nkommit fram.</pre><pre>Den här timplanen gör ju att många elever får för\r\ndåliga kunskaper i flera ämnen. Det som är fastlagt\r\nsom det minsta gemensamma är faktiskt inte det\r\nminsta, utan det finns ett stort jämkningsutrymme.\r\nNi vill dessutom koncentrera detta till de praktisk-\r\nestetiska ämnena och NO--SO-ämnena. Det skall\r\ninte vara möjligt att ta timmar från något annat\r\nämne för jämkning. Om man vill använda hela\r\njämkningsutrymmet innebär det mycket kraftiga\r\ningrepp i de praktisk-estetiska ämnena och i NO--\r\nSO-ämnena. Jag är rädd för att man då inte\r\nkommer att hinna med de här kursplanerna.</pre><pre>Får jag sedan gå över till NO- och SO-ämnenas\r\nuppläggning. Christer Lindblom säger att han litar\r\npå att de nya lärarna, dvs. i årskurs 1--7 och 4--9,\r\nskall klara det här. Men varför skall en läroplan\r\ninföras som inte hänger med den nya, moderna\r\nlärarutbildningen, som uttrycker någonting annat\r\nän det som de nya lärarna utbildas för? När de nya\r\nlärarna kommer ut och förhoppningsvis läser det\r\nhär dokumentet -- hur många sidor det än blir -- vet\r\nde inte vad som menas. De har fått utbildning för\r\nen sak, och de förväntas undervisa på ett helt annat\r\nsätt. De kommer att ha mycket svårt att förstå det.\r\nOm man vill att undervisningen skall fungera på det\r\nsätt som de har utbildat sig för skall man skriva det\r\ni läroplan och i timplan. Då kommer det att bli\r\nmycket enklare för dem.</pre><pre>Christer Lindblom nämnde det gemensamma\r\nmåldokumentet och sade att det kan komma i\r\nsamband med att vi beslutar om tidigare skolstart.\r\nJa, det är bra. Jag tycker i och för sig -- vi har\r\nframfört den uppfattningen -- att det hade varit\r\nnaturligt att klara den frågan i samband med\r\nbeslutet om en läroplan. Såvitt jag kan förstå\r\nkommer förslaget inom kort, och det känns litet\r\nmärkligt att fatta beslut om en läroplan för nio år\r\noch veta att det alldeles strax kommer ett förslag\r\nom att lägga på ytterligare ett år -- och då skall\r\njobbet börja om. Christer Lindblom kanske kan\r\nutveckla hur det är tänkt.</pre><pre>Anf. 83  CHRISTER LINDBLOM (fp)\r\nreplik:</pre><pre>Herr talman! Det är många frågor att svara på. Jag\r\ntar fasta på det som Eva Johansson sade, dvs. att vi\r\nmåste ta ansvar för den läroplan och den timplan\r\nsom vi presenterar och inte lämpa över ansvaret på\r\nde lokala skolorna. Det är ju vår centrala idé, att vi\r\ntar hänsyn till att det i dag finns en målstyrning.\r\nAnsvaret för hur arbetet skall bedrivas ligger alltså\r\ndels på kommunen som huvudman, dels på de\r\nprofessionella. Det är därför vi vill ge dem\r\nmöjligheter att inom de ramar som vi sätter upp\r\nutforma och fördela både tid och resurser.</pre><pre>Eva Johansson talade om ''ingreppen'' när man tar\r\ntimmar från olika ämnen. Detta måste hela tiden\r\nbalanseras mot de mycket distinkta målen i varje\r\nkursplan. Man kan inte med berått mod på\r\nkommunal nivå eller på skolenhetsnivå göra\r\ningrepp i ämnen i den omfattningen att målen inte\r\nuppfylls, som ju är mycket tydligt angivna för både\r\nårskurs 5 och årskurs 9.</pre><pre>Våra skilda synsätt speglar mycket av vad vi tror\r\npedagogerna, de professionella, om och hur man\r\nute på skolorna på grundval av\r\ntimplanedokumentet skulle kunna föra mycket\r\nkreativa diskussioner om hur man bäst skapar den\r\nundervisning som skall vara ämnesövergripande, i\r\ntemaform och annat. Vi får på intet sätt i vår\r\nskrivning signalera att vi vill ha en\r\nämnesuppdelning från årskurs 1 i grundskolan,\r\nutan vi bara fördelar timmarna. Sedan skall man i\r\nen kreativ och professionell diskussion ute på fältet\r\nbestämma hur detta skall användas.</pre><pre>När det gäller det gemensamma måldokumentet är\r\ndet naturligtvis väldigt bra att man har samma\r\nsynsätt. Men det gemensamma måldokumentet för\r\nlängre än så. I dag rapporterar Skolverket om\r\nbekymmer med att barn finns i skolverksamheten\r\nutan att man egentligen vet om de har börjat skolan\r\neller inte. Det är ganska väsentligt, eftersom vi har\r\nen lagstiftning, dels i form av sociallagen, som\r\nskyddar barnet på ett visst sätt, dels i form av\r\nskollagen, som ger barnet rättigheter och vissa\r\nskyldigheter. Därför får vi avvakta tills vi vet vad\r\nutredningen kommer fram till i sitt slutbetänkande.</pre><pre>Anf. 84  EVA JOHANSSON (s) replik:</pre><pre>Herr talman! Christer Lindblom säger att man inte\r\npå något sätt skall ge signaler om att\r\nundervisningen skall vara splittrad i NO- och SO-\r\nämnena. Men just dessa signaler har gått ut i stor\r\nomfattning.</pre><pre>Både timplanen och betygssystemet är ingenting\r\nannat än signaler om att undervisningen skall delas\r\nupp i mer fakultetsanknutna ämnen som faktiskt\r\ninte hänger ihop med små barns vardag.</pre><pre>Om Christer Lindblom inte vill sända ut sådana\r\nsignaler är det bäst att han mycket snabbt\r\norienterar om sig i den här frågan och att han ser\r\ntill att samla ihop folkpartisterna så att de yrkar\r\nbifall till vår reservation i det avseendet. Då\r\nundviker han att sända ut dessa signaler.</pre><pre>Jag skall nu gå över till frågan om ansvaret för\r\nläroplanen och frågan om vad målstyrningen\r\ninnebär. Det finns ingen anledning att tvivla på att\r\ndessa kursplaner tydligt skall ange vad skolan skall\r\ngöra. Jag undrar om det kommer att vara möjligt\r\nför skolorna och eleverna att gå ifrån något slags\r\ninformell normaltimplan och ändå kunna uppnå\r\ndessa mål. Kommer kursplanerna att vara\r\nanpassade till någon normaltimplan? Skall man\r\njämka i förhållande till kursplanerna? Det är viktigt\r\natt ta reda på detta. Annars kan talet om\r\njämkningsutrymmet och skolornas och den\r\nenskilde elevens frihet att göra egna val bli ett spel\r\nför gallerierna. Det är i så fall inget bra argument\r\nför att ha en mycket lös tim- och läroplan. Tala om\r\nvad ni är ute efter!</pre><pre>Jag skall ta idrottsämnet som exempel. Det har\r\ndiskuterats mycket. Vad är, enligt Christer\r\nLindblom, normal tid för att uppnå målen med\r\nkursplanen -- det är ännu inte klart vilka målen är --\r\noch för att ge eleverna den idrott och hälsa som de\r\nbehöver? Det är viktigt att få reda på detta. Nu\r\nskjuter man ju ansvaret framför sig för dessa ämnen\r\noch för hur kurs- och timplaner skall konstrueras.</pre><pre>Anf. 85  STEFAN KIHLBERG (nyd) replik:</pre><pre>Herr talman! Eva Johansson noterade att jag i mitt\r\nhuvudanförande uttryckte min oro när det gäller\r\nämnet idrott och hälsa. Hon tyckte att mitt problem\r\nskulle kunna lösas genom att jag skulle stödja\r\nSocialdemokraternas reservation.</pre><pre>Dess värre löser inte det problemet, Eva\r\nJohansson. Reservationen innebär en radikal\r\nminskning av elevernas frihet att själva påverka\r\nskolsituationen. Det vill jag definitivt inte\r\nmedverka till. Min oro kvarstår.</pre><pre>Eva Johansson ger uttryck för en falskhet när hon\r\nlåtsas bry sig om elevernas fysiska hälsa och ämnet\r\nidrott och hälsa.</pre><pre>Det finns ett annat förslag. Det är jag själv pappa\r\ntill. Det innebär att ämnet skall stoppas in varje\r\ndag. Vi är överens om att ämnet är mycket viktigt,\r\nmen Ny demokrati vill också visa det i handling.\r\nVårt förslag ger avsevärt mer än de 500 timmar som\r\nEva Johansson vill ha.</pre><pre>I vanlig ordning, skulle jag vilja tillstå, var\r\nsocialdemokarterna naturligtvis fullständigt\r\nointresserade av att diskutera problemet. Man sade\r\ninte ett ord i utskottet eller i något annat\r\nsammanhang. Det kan jag inte tolka på mer än ett\r\nsätt. Socialdemokraterna är fullständigt\r\nointresserade av att hitta en bra lösning på\r\nproblemet, om inte lösningen är lika med ett\r\nsocialdemokratiskt förslag.</pre><pre>Anf. 86  EVA JOHANSSON (s) replik:</pre><pre>Herr talman! Även om Stefan Kihlberg inte får alla\r\nsina önskemål uppfyllda genom att bifalla vår\r\nreservation skulle han komma en bra bit på vägen.\r\nYtterligare 40 timmar idrott är inte fy skam.</pre><pre>Vi har dessutom i vår reservation, som jag\r\nanbefaller till läsning, skrivit att det ankommer på\r\nlärare och annan personal som planerar skoldagen\r\natt göra det på ett sådant sätt att elevernas\r\nrörelsebehov beaktas. Det finns nog en hel del\r\ngemensamma tankegångar om vikten av fysisk\r\naktivitet, Stefan Kihlberg.</pre><pre>Uttalandet om att jag bara skulle låtsas ha något\r\nintresse för ämnet idrott och hälsa får Stefan\r\nKihlberg själv stå för. Jag vet vilket intresse jag har.\r\nJag ägnar en mycket stor del av mitt liv just åt att\r\nintressera unga människor för fysisk aktivitet på\r\nderas egna villkor utan den hets och kommerisalism\r\nsom många ungdomar i dag upplever finns inom\r\ntävlingsidrotten. Man kan faktiskt vara fysiskt aktiv\r\npå andra villkor.</pre><pre>Som sagt: Stefan Kihlberg skulle komma en god bit\r\npå väg om han läste vår reservation och funderade\r\nen vända till på vilken knapp han så småningom\r\nskall trycka på.</pre><pre>Anf. 87  STEFAN KIHLBERG (nyd) replik:</pre><pre>Herr talman! Jag har läst reservationen mer än en\r\ngång, Eva Johansson. Jag tillstår att jag allvarligt\r\nhar övervägt att stödja den. Jag konstaterade dock\r\natt ämnet idrott och hälsa visserligen skulle utökas\r\nmed 40 timmar, men det skulle också innebära en\r\nminskning av elevernas egna val med 200 timmar.\r\nDet är ju en del av hela s-förslaget. Det går inte\r\nbara att utöka ämnet idrott och hälsa. Det handlar\r\nom en helhet.</pre><pre>T.o.m. jag känner ansvar för att det skall vara en\r\nbra helhet. Därför kan jag inte stödja detta förslag.</pre><pre>Det viktiga i sammanhanget är att förslaget innebär\r\nen minskning med 200 timmar av elevernas egna\r\nval. Jag betvivlar faktiskt att Eva Johansson har\r\nallvarliga ambitioner när det gäller idrott och hälsa.\r\nDet finns ju ett förslag som hon inte ens är beredd\r\natt diskutera.</pre><pre>Det finns modeller i andra länder som innebär att\r\nman har idrott och hälsa varje dag. Där har man\r\ninte den svenska modellen som innebär att elever\r\nkommer inspringande till nästa lektion eftersvettiga\r\neller stinkande beroende på att de inte hann\r\nduscha. Den svenska modellen innebär också att\r\nelever hoppar över idrott och hälsa just för att det\r\nämnet ligger inklämt på ett 45-minuterspass mellan\r\ntvå teorilektioner. Att låta det vara så här är inte att\r\nbry sig om elevernas fysiska hälsa. Det är bara att\r\npliktskyldigast göra det man måste enligt en viss\r\ntim- eller läroplan.</pre><pre>Man kan däremot utveckla ämnet, precis i linje\r\nmed det vi har föreslagit i vår motion. Om man inte\r\nens är beredd att diskutera det förslaget tror jag\r\ninte att man blir tagen på allvar när man säger att\r\nman verkligen vill elevernas väl.</pre><pre>Anf. 88  EVA JOHANSSON (s) replik:</pre><pre>Herr talman! Jag tycker att vi skall överlåta åt\r\nlärare och elever att komma överens om hur\r\nmodellen skall utformas i det praktiska skolarbetet.\r\nDet skall riksdagen inte besluta om. Vi skall se till\r\natt ett visst utrymme garanteras för lärare och\r\nelever att faktiskt ägna sig åt ämnet idrott och\r\nhälsa.</pre><pre>Stefan Kihlberg måste bestämma sig för vilket ben\r\nhan skall stå på. Är elevernas hälsa och behov av\r\nfysiska aktiviteter det viktigaste? Eller är det\r\nviktigare att också de små barnen i de lägsta\r\nårskurserna i skolan skall ha stort utrymme för att\r\ngöra egna val? Vi måste vara överens om att det\r\nhandlar om barn i en ålder då de flesta faktiskt\r\nsaknar förutsättningar för att göra dessa val. Andra\r\ngör valen för dem. Det är bara att bestämma sig för\r\nvad som är viktigast.</pre><pre>Anf. 89  HANS NYHAGE (m):</pre><pre>Herr talman! Givetvis är det också för mig\r\nangeläget att rikta ett varmt tack till samtliga på\r\nutbildningsutskottets kansli för det utomordentliga\r\narbetet i samband med läroplansförslagen.</pre><pre>Jag har redan tidigare uttalat ett tack vid ett\r\nutskottssammanträde. Jag gör det mer än gärna\r\nockså här.</pre><pre>Herr talman! Det ankommer på mig att föra\r\nutskottets talan i betygsfrågan. Innan jag gör detta\r\nvill jag ge några kommentarer rörande\r\nläroplansarbetet som helhet.</pre><pre>De beslut som riksdagen i dag fattar kommer att\r\nvara av stor betydelse för vårt skolväsende och för\r\nskolarbetet under år framöver. Med dagens beslut\r\nskapas goda förutsättningar för att ytterligare\r\nutveckla vår svenska skola till Europas bästa, vilket\r\när en ambitiös och nog så viktig och vällovlig\r\nmålsättning.</pre><pre>Med tillfredsställelse kan jag konstatera att det i\r\nutbildningsutskottet varit möjligt att i betydande\r\nomfattning uppnå samstämmighet bakom\r\nutformningen av läroplanen. I det sammanhanget\r\nvill jag gärna uttala den uppskattning jag känner av\r\nden öppenhet och strävan till samförstånd som\r\npräglat mycket av arbetet i utskottet. På en rad\r\nområden har vi skrivit oss samman för att\r\nytterligare understryka och markera vad vi ansett\r\nvara väsentligt. Detta gäller t.ex. det\r\ninternationella perspektivet, miljöfrågorna och\r\nskolans ansvar att med kraft motverka\r\nfrämlingsfientlighet och rasism, där vi gör\r\ntillkännagivanden. Det gäller också skolans\r\nåtgärder för elever med särskilda behov och ett\r\nklart positivt uttalande beträffande skolans\r\nkulturmål. Visst finns det ett antal reservationer\r\nfogade till betänkandet, men det stora flertalet av\r\ndem är antingen närmast en upprepning av vad som\r\nredan står i propositionen eller rena\r\nföljdreservationer rörande precisering av timmar\r\npå det praktiskt-estetiska området.</pre><pre>De reservationer som däremot verkligen anger en\r\nhelt annan färdriktning än den som markeras i\r\nregeringens proposition är av ett begränsat antal.\r\nDe lyser snarare med sin frånvaro. Dock framgår\r\nklart att Socialdemokraterna, till skillnad från\r\nregeringspartierna, vill att läroplanen skall vara\r\nstyrande för såväl undervisningens uppläggning och\r\norganisation som skolans arbetsformer. De\r\nmarkerar därmed en bristande tilltro till\r\nskolpersonalens förmåga och kunnighet när det\r\ngäller att välja och utveckla arbetssätt och\r\narbetsmetoder. Därmed har de också missat\r\nväsentligheter när det gäller intentionerna bakom\r\noch strävan till förnyelse och positiv\r\nkunskapsutveckling genom en ny och bättre\r\nläroplan och nya kursplaner. Tyvärr visar\r\nSocialdemokraterna här en konservativ blockering,\r\nsom föga gagnar skolans utvecklingsarbete. I\r\nnärmast alla avseenden och i allt väsentligt har\r\nalltså utskottet ställt sig bakom förslagen i\r\nregeringens proposition om en ny läroplan för\r\ngrundskolan för vars utformning skolministern bär\r\nhuvudansvaret.</pre><pre>Herr talman! I viktiga avseenden anser jag att vi har\r\nmisslyckats med att nå breda\r\nsamförståndslösningar i utskottsarbetet, trots att vi\r\nverkligen gjorde betydande ansträngningar för att\r\nuppnå detta. Det gäller dels frågan om skolans\r\nvärdegrund, dels betygsfrågan. I båda fallen hade\r\ndet varit av betydande och bestående värde att\r\nmanifestera enighet.</pre><pre>Marianne Jönsson kommer senare att föra\r\nutskottets talan i frågan om skolans värdegrund.\r\nFör egen del nöjer jag mig därför med att markera\r\natt jag anser att ett tungt ansvar åvilar dem som i\r\nslutskedet spräckte den gemensamma skrivningen,\r\ndär vi uttalade att kristendomen har en särställning\r\nför att kunna ge grunden till förståelse för svensk\r\noch västerländsk kultur och samhällsutveckling. Vi\r\nmarkerade särskilt att kristen etik utgör en del av\r\ndet nationella kulturarvet. Sammanfattningsvis\r\nanförde vi att det av läroplanstexten bör framgå\r\ntydligt att formuleringen om skolans värdegrund\r\nsåsom förankrad i kristen etik och västerländsk\r\nhumanism inte skall tolkas som att skolan skall\r\növerge sin tidigare hållning i livsåskådningsfrågor.\r\nVi var överens om att ge regeringen till känna att\r\nskolan också i fortsättningen skall vara icke-\r\nkonfessionell. Kan det verkligen råda någon tvekan\r\nom innebörden av detta, herr talman? Och likväl\r\nframtvingades en splittring av enigheten. Detta är\r\nbeklagligt.</pre><pre>Så till betygsfrågan. Frågan gäller i grunden skolans\r\ninformation till föräldrarna angående elevernas\r\nställning kunskapsmässigt och socialt. Detta\r\nförutsätter ett nära och förtroendefullt samarbete\r\nmellan hem och skola med ömsesidigt utbyte\r\nrörande kunskaper, erfarenheter och kännedom\r\nom eleverna. Informationen från skolans sida kan\r\nske på två sätt, dels genom muntliga kontakter, dels\r\ngenom skriftliga meddelanden.</pre><pre>Ett enhälligt utskott markerar vikten av den\r\nmuntliga informationen och uttalar att denna skall\r\nske i form av utvecklingssamtal, som är en\r\nutbyggnad av de nuvarande kvartssamtalen.\r\nUtvecklingssamtalen skall äga rum minst en gång\r\nper termin och är inte utbytbara. Samtalen skall ge\r\nföräldrarna en allsidig belysning av elevens\r\nsituation och förhållanden på skolan.</pre><pre>Den skriftliga informationen skall enligt\r\nutskottsmajoriteten utgå i form av nationellt\r\nreglerade betyg terminsvis fr.o.m. vårterminen i\r\nårskurs 7. Utomordentligt viktigt i detta\r\nsammanhang är att vi nu frångår det relativa\r\nbetygssystemet med dess brister och inför ett mål-\r\noch kursrelaterat betygssystem. Bedömningen av\r\nelevernas kunskaper skall ske med utgångspunkt i\r\nkursplanernas mål. Betygen skall relateras till\r\nkursplanernas krav och de kunskapsnivåer som\r\nuppnås.</pre><pre>Den skriftliga informationen skall vidare utgå i\r\nform av obligatoriska skriftliga meddelanden\r\nterminsvis fr.o.m. vårterminen i årskurs 5 och skall\r\ndärtill -- om målsman så begär -- kunna utgå redan\r\nfr.o.m. årskurs 1. Ansvaret för utformningen av de\r\nskriftliga meddelandena åvilar den lokala skolan\r\noch skall kunna ges i de former som föräldrar,\r\nelever och lärare anser bäst uppfyller kraven på\r\ninformation.</pre><pre>Under slutet av det femte läsåret skall en nationellt\r\nutformad avstämning äga rum för att mäta om\r\neleverna nått upp till de kunskapsmål som getts för\r\ndenna årskurs. I de fall detta inte skett är\r\nkommunen skyldig att sätta in lämpliga\r\nstödåtgärder. Det är därför naturligt med en\r\nskriftlig resultatuppföljning till alla elver och\r\nmålsmän i samband med denna avstämning. Lika\r\nnaturligt är att skriftlig information därefter utgår\r\nterminsvis i enlighet med vad jag redan har nämnt.</pre><pre>Genom denna kombination av utvecklingssamtal\r\noch skriftlig information skapas utomordentligt\r\ngoda förutsättningar för att föräldrarna verkligen\r\nfår den kunskap om sina barns skolsituation som\r\ndet är skolans absoluta skyldighet att ge dem. I\r\nsammanhanget vill jag nogsamt markera att skolan\r\nfaktiskt inte är till för lärarna utan för elverna och\r\natt det är föräldrarna som bär huvudansvaret för\r\nsina barn. Helt avgörande i betygsfrågan är således\r\nelevernas och föräldrarnas rätt till betyg och\r\nskriftlig information och inte lärarnas eventuella\r\nvilja eller motvilja att utfärda dessa handlingar.</pre><pre>Socialdemokraterna vill tyvärr inte medverka till\r\natt föräldrar och elever skall kunna erhålla denna\r\ngrundliga information. De vill att betyg skall kunna\r\nsättas först i årskurs 8 och motsätter sig skriftlig\r\ninformation dessförinnan. De nonchalerar därmed\r\nden markanta uppslutning bakom betyg från\r\nföräldrarnas och elevernas sida som kommit till\r\nuttryck i en rad undersökningar. De\r\nomyndigförklarar lärarna när det gäller deras\r\nkompetens att ge skriftliga omdömen. Detta är\r\ndjupt beklagligt, men är helt i överensstämmelse\r\nmed partiets synsätt om central styrning på\r\nskolområdet. Detta står i klar motsats till att visa\r\nförtroende för och tilltro till dem som arbetar lokalt\r\nmed frågorna och som har ansvaret för att skolan\r\nutvecklas på ett ansvarsfullt och positivt sätt till\r\ngagn för dem skolan angår, nämligen eleverna.</pre><pre>Herr talman! Vi var mycket nära en brett förankrad\r\nuppgörelse även i betygsfrågan. Tyvärr sprack den\r\npå att socialdemokraterna inte ansåg sig kunna\r\nmedverka till att det sattes på pränt -- det som de\r\nmuntligt sagt sig förstå --, nämligen att den\r\nskriftliga informationen skulle kunna antaga\r\nbetygsliknande former. Socialdemokraterna valde\r\natt reservera sig på sina motionsyrkanden, medan\r\nregeringspartierna vidhöll betydande delar av\r\nförslaget till uppgörelse, som vi kompletterar med\r\natt skriftlig information skall bli obligatorisk fr.o.m.\r\nvårterminen i årskurs 5. Vi anser att vi därmed har\r\nåstadkommit ett bra informations- och\r\nbetygssystem. Jag vill verkligen uttrycka den\r\nförhoppningen att socialdemokraterna kommer till\r\ninsikt om att hotet om att riva upp beslutet vid ett\r\neventuellt regimskifte uteslutande är till skada för\r\nskolarbetet.</pre><pre>Vad slutligen gäller antalet betygssteg finner\r\nutskottsmajoriteten inte minsta anledning föreligga\r\natt frångå vad som föreslagits i propositionen.\r\nNågra sakskäl för att begränsa antalet steg\r\nytterligare, vilket Socialdemokraterna yrkar,\r\nföreligger inte. Snarare torde skäl kunna åberopas\r\nför att man skall införa ännu fler betygssteg.</pre><pre>Herr talman! Med det anförda yrkar jag bifall till\r\nvad utskottet anfört.</pre><pre>Anf. 90  EVA JOHANSSON (s) replik:</pre><pre>Herr talman! Hans Nyhage säger med anklagande\r\nröst att socialdemokraterna vill att läroplanen skall\r\nvara styrande för skolans arbete och innehåll. Ja\r\nvisst skall den vara det! Vad skall vi annars ha den\r\ntill? Varför har Hans Nyhage ägnat veckor och\r\nmånader och år åt att diskutera ett beslut i\r\nriksdagen om det inte skall ha någon styrande\r\neffekt på verkligheten ute i skolan?</pre><pre>Nu har den ene efter den andre från\r\nutskottsmajoriteten beklagat att vi inte kommit\r\növerens om värdegrunden och betygen. Jag vill\r\npåminna om att vi faktiskt var överens. De citat\r\nsom Hans Nyhage läste upp -- om jag lyssnade\r\nrätt -- hade vi inga bekymmer att vara överens om.\r\nMycket av det är självklarheter. Men sista dagen i\r\nutskottet, när vi slutligen skulle justera texterna, då\r\nfördes till en mening om att vi också skulle ställa\r\nupp på allt det regeringen har skrivit i\r\npropositionen om värdegrunden. När det kravet\r\nställdes för att vi skulle komma överens, då sprack\r\nenigheten. Det var inte vi som kom med det kravet.\r\nDet kom från andra sidan bordet. Hans Nyhage vet\r\nförmodligen mer om varifrån det kom. De sista\r\ndagarna här har förlåten lättats i media. Björn\r\nSamuelsons fråga här tidigare om det var sant att\r\nkds skulle hoppa ur regeringen ifall man inte fick\r\nmed det, den tycker jag kräver ett svar.</pre><pre>Det var alltså inte vi som spräckte enigheten om\r\nvärdegrunden. På samma sätt var det med betygen.\r\nDär var det snarare Hans Nyhages egna\r\npartivänner som kom med en mening -- också det\r\nsista dagen -- om vilken ni visste att det inte gick att\r\nfå någon enighet. Ni måste ha varit mycket\r\nmedvetna om att ni skulle spräcka den\r\növerenskommelse som faktiskt fanns.</pre><pre>Ansvaret vilar alltså tungt på utskottsmajoriteten\r\noch regeringspartierna. Vi har inte tolkat det på\r\nnågot annat sätt än att ni faktiskt ville spräcka\r\nenigheten. Vi begriper inte varför, men det kanske\r\nvi kan få någon förklaring till.</pre><pre>Anf. 91  HANS NYHAGE (m) replik:</pre><pre>Herr talman! Läroplanen skall givetvis vara\r\nstyrande när det gäller målen för skolans arbete.\r\nKursplanerna skall utforma vilka kunskapsmål som\r\nskall uppnås.</pre><pre>Vad jag avsåg -- och jag beklagar om jag uttryckte\r\nmig otydligt i sammanhanget -- var att hur man\r\narbetar i skolan, vägen till målet, vägen att uppnå\r\nvad kursplanerna föreskriver måste vi med\r\nförtroende överlåta åt skolorna att ansvara för. Det\r\nvar vad jag avsåg. Har det missförståtts beklagar\r\njag detta.</pre><pre>När det sedan gäller värdegrunden har jag redan,\r\ntror jag, tämligen tydligt uttalat vad jag anser i den\r\nfrågan.</pre><pre>Anf. 92  EVA JOHANSSON (s) replik:</pre><pre>Herr talman! Frågan om det är sant som sagts i\r\nmedia, att hänsynen till kds gjorde att ni andra\r\nmycket motvilligt, som jag kan förstå, gick med på\r\ndet här, trots att ni visste att enigheten skulle\r\nspräckas, den frågan kräver ett svar.</pre><pre>Anf. 93  BJÖRN SAMUELSON (v) replik:</pre><pre>Herr talman! Jag tycker inte att det är alldeles\r\nsolklart hur majoritetstexten skall tolkas när det\r\ngäller frågan om betyg i grundskolan.</pre><pre>Det är helt klart att ni inte är villiga att biträda\r\nVänsterpartiets förslag om att blicka framåt och\r\nutreda villkoren och möjligheterna för en betygsfri\r\nskola och se vad det skulle innebära när det gäller\r\narbetssätt och kunskapssökande, forskande\r\narbetsmetod och annat. Men när uppgörelsen\r\nsprack väljer ni att också frångå propositionens\r\nförslag. Varför, Hans Nyhage? Vad är dåligt i\r\nregeringsförslaget?</pre><pre>En annan fråga: Kan en skola nu välja att använda\r\nbetygsstegen A-F redan från årskurs 1 i\r\ninformationen till hemmen?</pre><pre>Anf. 94  HANS NYHAGE (m) replik:</pre><pre>Herr talman! Björn Samuelson uppfattar alldeles\r\nkorrekt när han konstaterar att vi inte har samma\r\nuppfattning i betygsfrågan.</pre><pre>I det förslag utskottsmajoriteten samlades i ansåg vi\r\natt det var av utomordentligt stort värde att få\r\nnationellt reglerade betyg redan från årskurs 7.\r\nDetta fanns också med i förslaget till uppgörelse.</pre><pre>Vi vidgade nu förslagets inställning i den frågan.</pre><pre>När det gäller möjligheterna att utforma\r\ninformationen från och med årskurs 1 ankommer\r\ndet totalt på berörd lärare, föräldrar och elever att\r\nansvara för hur den skall se ut. Om de kommer\r\növerens om att ge betygsliknande omdömen, skall\r\nde ha rätt att göra det. Jag kan för mitt liv inte\r\nbegripa vad som är allvarligt och besvärligt med\r\ndetta.</pre><pre>Anf. 95  BJÖRN SAMUELSON (v) replik:</pre><pre>Herr talman! Det besvärande med detta är att båda\r\nlärarförbunden, för första gången i enighet,\r\nuppvaktade utbildningsutskottet och framförde\r\nsina synpunkter om att man skulle ha en ganska\r\nprecis reglering runt användandet av de olika\r\nbetygsstegen i en eventuell betygsskala. Man skulle\r\nalltså inte sätta betyg på olika sätt i olika skolor och\r\nolika årskurser.</pre><pre>Man har definierat en betygsskala om vilken man\r\nsäger att den skall vara nationellt reglerad från\r\nårskurs 7. Men man säger också att den skall kunna\r\nanvändas från årskurs 1. I så fall har man egentligen\r\ninget nationellt reglerat betygssystem.</pre><pre>Jag uppfattade inte riktigt substansen i det som\r\nsades vara dåligt i propositionen när det gäller\r\nbetygen.</pre><pre>Anf. 96  HANS NYHAGE (m) replik:</pre><pre>Herr talman! Det som inte är lika med det förslag\r\nutskottsmajoriteten har kommit till i betygsfrågan\r\nskulle alltså vara dåligt i regeringsförslaget, menar\r\nBjörn Samuelson. Det var en nog så underlig\r\nslutsats. En sak kan vara bra, men ändå kunna bli\r\nbättre.</pre><pre>Det är faktiskt föräldrarna som har huvudansvaret\r\nför sina barn. Jag har nogsamt markerat att\r\nutformningen av den skriftliga informationen i\r\nårskurs 1 skall ske i samråd mellan föräldrar, elever\r\noch lärare.</pre><pre>I det avseendet är lärarna faktiskt skyldiga att följa\r\nföräldrarnas önskemål, om föräldrarna vill ha en\r\nskriftlig information. Kan det sägas tydligare?</pre><pre>Anf. 97 EWA HEDKVIST PETERSEN\r\n(s):</pre><pre>Herr talman! Vi skall i dag besluta om ett nytt\r\nbetygssystem för grundskolan. Tyvärr blir det inte i\r\nhuvudsak ett beslut med bred förankring i Sveriges\r\nriksdag. Tvärtom tas det med minsta möjliga\r\nborgerliga majoritet.</pre><pre>Det är nu allmänt känt och vi har diskuterat en del\r\nredan om hur vi har försökt hitta en kompromiss i\r\nutskottet kring betygen. Nu föll kompromissen på\r\natt regeringspartierna i skön förening med Ny\r\ndemokrati inte ville släppa tanken att\r\nbetygsliknande skriftliga omdömen skall kunna ges\r\ni årskurs 1 i grundskolan. Det vill inte vi\r\nsocialdemokrater medverka till. Det var alltså inte\r\nsom Hans Nyhage påstod i sitt anförande att det var\r\nsocialdemokraterna som spräckte den uppgörelse\r\nvi var på väg att få. Det var moderaterna som i\r\nefterhand inte kunde gå ifrån en skrivning som\r\nfanns där men som vi inte hade kommit överens om\r\ntidigare.</pre><pre>Under behandlingen i utskottet yrkade\r\noppositionen att betygsförslaget skulle\r\nremissbehandlas. Skälet var att det var ett helt nytt\r\nbetygsförslag som förelades i propositionen. Det\r\nfanns inte med i Betygsberedningens betänkande,\r\nutan det kom från regeringen. Vi i oppositionen\r\nville att förslaget skulle gå ut på remiss för att få in\r\nsynpunkter från organisationer och instanser.\r\nUtskottsmajoriteten vägrade oss detta. Det sades\r\nvara av tidsskäl. Om majoriteten hade velat, hade\r\ndet funnits tid att skicka ut förslaget på remiss. Det\r\nverkliga skälet var, förmodligen, att majoriteten\r\nvar i stort sett ensam om att tycka att detta är ett\r\nbra förslag. Vi ser nu här i kammaren att det är så.\r\nVi har också fått veta detta under hanteringen i\r\nutskottet.</pre><pre>Utskottet har nu förfallit till stora delar av Beatrice\r\nAsks mycket hårt kritiserade betygsförslag.\r\nBetygsliknande skriftliga omdömen skall kunna ges\r\nfrån ettan, skriftlig information -- som kan vara\r\nlokala betyg -- skall ges från femman och betyg\r\nenligt en fastställd sexgradig skala skall ges från\r\nsjuan. Det är i sanning inte ett lättförståeligt och\r\nenkelt betygssystem som de borgerliga\r\nregeringspartierna nu tar ansvar för.</pre><pre>Men utskottet har dessutom, vilket vi naturligtvis\r\ntycker är bra, anammat det socialdemokratiska\r\nförslaget om utvecklingssamtal. Här gör utskottet\r\nsamfällt ett mycket viktigt tillkännagivande till\r\nregeringen. Utskottet har här tagit initiativ till ett\r\nstort steg framåt för att förbättra barnens och\r\nungdomarnas situation i skolan och\r\nkontaktformerna mellan hem och skola.</pre><pre>Det har diskuterats här vad skälet är att\r\nregeringspartierna inte kan släppa tanken på betyg\r\ntidigt i skolan. Förklaringen är att en moderat\r\nskolminister inte kan låta bli att driva igenom\r\nförslaget när hon har chansen. Vi vet att\r\nModeraterna alltid har velat ha betyg tidigt i\r\nskolan. Men en stor del av förklaringen är att en\r\nmängd regeringsbröder lägger sig som käglor inför\r\nModeraternas betygslinje.</pre><pre>Jag har litet svårt att lyssna när bl.a. Folkpartiets\r\nrepresentant ställer sig vid sidan om och betraktar\r\nskeendet i stället för att försöka ta ansvar. När det\r\nfinns två linjer i en fråga måste man välja sida. I\r\ndenna fråga försöker Folkpartiet undkomma\r\nansvaret att välja sida. Det kan jag inte acceptera.\r\nHade Folkpartiet velat, hade Folkpartiet kunnat\r\nhindra denna betygslinje. Folkpartiet hade kunnat\r\nställa upp på den ursprungliga kompromissen. Jag\r\ntycker att det är väldigt tråkigt att Folkpartiet inte\r\ngjorde det.</pre><pre>Herr talman! Jag skall nu övergå till att redogöra\r\nför det socialdemokratiska förslaget till nytt\r\nbetygssystem i grundskolan -- som vi har reserverat\r\noss för.</pre><pre>Framtidens arbetsmarknad ställer ökade krav på\r\nutbildning. Det är därför viktigt att skolans arbete\r\nkan genomföras så att elevernas nyfikenhet och lust\r\natt lära ständigt stimuleras. Det förutsätter ett gott\r\noch nära samarbete mellan hem och skola.</pre><pre>Vi vet att många föräldrar av olika skäl känner sig\r\nfrämmande för skolan. Därför måste vi finna\r\nkontaktformer som känns naturliga och\r\nmeningsfulla för både föräldrar, elever och lärare.\r\nVi socialdemokrater vill betona\r\nutvecklingssamtalet som den lämpligaste formen\r\nför kontakt under hela grundskolan.</pre><pre>I ett utvecklingssamtal -- som måste vara djupare\r\nän det nuvarande kvartssamtalet, många föräldrar\r\noch lärare är missnöjda -- skall lärare, föräldrar och\r\nelever förtroendefullt diskutera hur arbetet i skolan\r\ngenomförs, om framsteg och svårigheter. Jag är\r\növertygad om att lärarna kommer att få mycket\r\ntillbaka i skolarbetet för de insatser de gör i dessa\r\nsamtal.</pre><pre>För de föräldrar som inte tycker att\r\nutvecklingssamtalen ger dem en tillräckligt bra bild\r\nanser vi att samtalen kan kompletteras med skriftlig\r\ninformation om vad som har förevarit men också\r\navhandla överenskommelser mellan lärare och\r\nföräldrar. Hur informationen skall utformas skall\r\nläraren, föräldrarna och eleven bestämma\r\ntillsammans. Det kan t.ex. handla om att skriva ner\r\nvad var och en skall göra för att situationen skall\r\nförbättras.</pre><pre>Enligt vår socialdemokratiska modell är det viktigt\r\natt den skriftliga informationen är att betrakta som\r\nett arbetsmaterial. Den skall inte utformas på ett\r\nbetygsliknande sätt. Då blir det en offentlig\r\nhandling och får en helt annan dignitet än att vara\r\nett arbetsmaterial mellan lärare, föräldrar och\r\nelever. Detta har enligt vår mening mycket stor\r\nbetydelse för det fortsatta samarbetet mellan hem\r\noch skola.</pre><pre>Herr talman! Skolans viktigaste ansvar är att alla\r\nelever i årskurs 9 kan lämna skolan med kunskaper\r\ni alla ämnen som motsvarar godkänd nivå. Insatser\r\nför att motverka svårigheter och reparera brister får\r\ninte vänta till slutet av grundskoletiden utan måste\r\nsättas in tidigt.</pre><pre>Vi har accepterat regeringens förslag om\r\nämnesprov i årskurs 5 och 9 och diagnostiska prov.\r\nMen vi accepterar inte att ämnesproven i femman\r\nobligatoriskt skall användas för skriftlig\r\ninformation till hemmet. Vi vill tona ner femman\r\nsom kontrollstation för den enskilde.</pre><pre>Först på höstterminen i åttan, som det är i dag, skall\r\ndet enligt vårt förslag vara möjligt att sätta mål- och\r\nkursrelaterade betyg. Vi håller med\r\nBetygsberedningen när det gäller att barn först i\r\ntonåren förstår vad betyg innebär och kan använda\r\ndem för att främja sin egen skolgång. Yngre barn\r\ntror lätt att betyg är ett omdöme om dem som\r\nmänniskor. Det skulle kunna vara till skada i\r\nskolarbetet. Det vill vi inte medverka till.</pre><pre>Vår betygsskala har fyra steg, och vi kan inte tänka\r\noss att sätta betyget otillräckliga kunskaper på\r\nelever i den obligatoriska skolan. Vi kan inte förstå\r\nvarför regeringspartierna envisas med fler\r\nbetygssteg i grundskolan än gymnasieskolan.</pre><pre>Vi föreslår att elever som inte kommer upp till\r\nnivån godkänd skall få ett kryss följt av ett omdöme\r\nsom säger hur långt eleven kommit i ämnet och vad\r\nsom krävs -- det är viktigt -- för att eleven skall bli\r\ngodkänd. Detta innebär att skyldigheten kvarstår\r\nför skolhuvudmannen att erbjuda eleven förnyade\r\npedagogiska insatser och ytterligare studier.</pre><pre>Herr talman! Det borgerliga betygssystemet\r\ninnebär, enligt vår mening, en tillbakagång för den\r\nsvenska skolan på flera punkter.</pre><pre>För det första. Mot bakgrund av uppgörelsen om\r\nutvecklingssamtalen är vi bestörta över att den\r\nborgerliga majoriteten öppnar möjligheten att ge\r\nbetygsliknande omdömen på små barn. Det rimmar\r\nilla med utvecklingssamtalens framåtsyftande\r\nmålsättning att samtidigt uppmuntra betygsättning\r\nsom ser bakåt och mäter det som varit.</pre><pre>Vi vet också att betygsättning styr skolarbetet mot\r\nmätbara kunskaper, försvårar individualisering av\r\nskolarbetet och att yngre barn har svårt att se\r\nbetygens mening. Jag vill därför fråga de borgerliga\r\nrepresentanterna här i debatten följande. På vilket\r\nsätt främjar betyg eller betygsliknande omdömen i\r\nde lägre årskurserna skolarbetet?</pre><pre>Varför på detta sätt gå i konfrontation med Sveriges\r\nlärare, föräldrar och elever? Det är inte så som\r\nHans Nyhage sade, nämligen att alla föräldrar,\r\nlärare och elever längtar efter betyg tidigt i skolan.\r\nUtskottet har fått ta emot uppvaktningar och brev\r\nsom säger att det är precis tvärtom. Lärar- och\r\nföräldraorganisationer vill inte ha betyg före sjuan\r\noch de vill inte ha lokal betygsättning.</pre><pre>För det andra. Skriftlig information, som kan vara\r\nlokala betyg, skall i fortsättningen ges från femte\r\nårskursen. Efter ämnesproven i femman skall\r\nföräldrarna skriftligt meddelas resultaten på\r\nproven.</pre><pre>Talet om att betyg skall börja ges från sjuan är\r\negentligen bara en chimär. Då träder visserligen\r\nden sexgradiga skalan in, men dessförinnan blir det\r\nlokala betyg redan i femman. Läraren skall ju själv\r\nutforma den skriftliga informationen fr.o.m. den\r\nårskursen, och det sägs också att det av denna skall\r\nframgå om eleven uppnått kravnivån eller ej. Detta\r\nkan inte tolkas på annat sätt att det kan bli lokala\r\nbetyg från femman. Jag vill gärna ha en kommentar\r\nfrån majoriteten på detta.</pre><pre>Herr talman! En annan effekt av detta nya\r\nbetygssystem är att alla lärare som i dag inte sätter\r\nbetyg, måste nu sätta sig in i hela betygssystemet.\r\nNågon förälder kan ju vilja få tillgång till det, och\r\nfrån femman blir det mer och mer vanligt. Det\r\nförutsätter utskottet.</pre><pre>Är det verkligen klokt att lägga resurser på sådant\r\ni dag, då klasserna blir större och skolans problem\r\när att det inte finns resurser till elever med särskilda\r\nbehov? Jag tycker inte det. Jag tycker att lärarna\r\noch skolan skall få ägna tid och kraft åt att förbättra\r\nskolvardagen för eleverna i stället för att börja\r\nfortbilda sig i att sätta betyg.</pre><pre>Herr talman! Till sist skulle jag vilja fråga\r\nutskottsmajoriteten varför det inte är lika\r\nintressant att veta hur de fristående skolorna sköter\r\nsitt uppdrag att förmedla kunskaper som hur de\r\nkommunala skolorna gör det? Jag syftar på att\r\nmajoriteten inte vill inlemma de fristående\r\nskolorna fullt ut i det nationella provsystemet.</pre><pre>Jag yrkar bifall till de socialdemokratiska\r\nreservationerna 11, 13 och 14.</pre><pre>Anf. 98  HANS NYHAGE (m) replik:</pre><pre>Herr talman! Enligt min bestämda uppfattning\r\nskall en remiss vara brett upplagd för att kunna ge\r\nen ordentlig fingervisning om hur ett förslag\r\nuppfattas. Det tar sin tid. Det är ingen mening med\r\natt gå ut med en remiss på mycket begränsad tid i\r\nen så viktig fråga. Vi gjorde också bedömningen att\r\nen fråga som redan förut hade varit föremål för ett\r\nomfattande remissförfarande inte behövde gå ut på\r\nremiss en gång till. Det är skälet till att vi sade nej\r\ntill en remiss.</pre><pre>Ewa Hedkvist Petersen frågade hur skriftlig\r\ninformation främjar skolarbetet. Den skriftliga\r\ninformationen från årskurs 5 kommer att ge elever\r\noch föräldrar betydande information om hur eleven\r\nligger till i skolarbetet, vilka resultat eleven har\r\nuppnått och vilken elevens situation och ställning\r\när. Detta anser vi vara av stor betydelse för\r\nskolarbetet. Det främjar verkligen skolarbetet i\r\nordets bästa bemärkelse.</pre><pre>När det gäller den skriftliga informationen fr.o.m.\r\nårskurs 1 t.o.m. årskurs 5 har jag ett par gånger\r\ntidigare sagt -- men jag upprepar det gärna -- att den\r\nskall tillkomma om föräldrarna så önskar och att\r\nden skall tillkomma efter samråd mellan målsmän,\r\nelever och lärare. Den skall också utformas i\r\nsamråd mellan dessa.</pre><pre>Om det nu är så som Ewa Hedkvist Petersen\r\npåstår -- att föräldrarna inte vill ha den skriftliga\r\ninformationen -- begriper jag inte vad hon oroar sig\r\nför. Då lär de väl inte heller begära att få den av\r\nskolan. Men varför skall man förmena de målsmän\r\nsom verkligen vill ha skriftlig information möjlighet\r\natt få det? Varför skall man tvinga läraren att säga\r\ntill den målsman som vill ha skriftlig information:\r\nNej, det får du inte -- det har Socialdemokraterna\r\nförbjudit oss att ge. Varför litar man inte på\r\nföräldrarnas och lärarnas omdöme när det gäller att\r\nge sådan skriftlig information?</pre><pre>Sedan vill jag bra gärna fråga: Vad är skillnaden\r\nmellan ett kryss och ett F? Varför skulle eleverna\r\nuppleva det som positivt att få ett kryss men\r\nnegativt att få ett F? Det skulle jag väldigt gärna\r\nvilja ha utvecklat.</pre><pre>Slutligen: Jag grundar min uppfattning om\r\ninställningen till betygen på en rad undersökningar\r\nsom gjorts. Enligt dem har majoriteten av målsmän\r\noch elever sagt sig vilja ha betyg, och därtill på ett\r\ntidigt stadium.</pre><pre>Anf. 99  EWA HEDKVIST PETERSEN (s)\r\nreplik:</pre><pre>Herr talman! Först till vår begäran i utskottet om\r\nremiss. Det är mycket möjligt att remisstiden inte\r\nkunde ha blivit speciellt lång, men vi vet att det\r\nfanns en beredskap hos olika intressenter att\r\nframföra sina synpunkter -- diskussionen hade\r\nredan kommit i gång ute i samhället. Jag tror att\r\näven de synpunkter som vi hade kunnat få in under\r\nen kort remisstid hade varit mycket värdefulla för\r\nutskottets handläggning, inte minst för att skapa\r\nden enighet som vi alla egentligen hade velat ha\r\nmen inte lyckades få till stånd i slutändan.</pre><pre>När det gäller den skriftliga informationen i\r\nfemman tycker vi helt enkelt att det är bättre med\r\nsamtal än med skriftlig information. Det är därför\r\nvi vill utveckla utvecklingssamtalet.</pre><pre>Anledningen till att uppgörelsen spräcktes var att\r\nmajoriteten inte kunde avstå från att påpeka att den\r\nskriftliga informationen skulle kunna vara\r\nbetygsliknande i årskurs 1--5. Jag kan fortfarande\r\ninte förstå varför utskottet skall skriva den svenska\r\nskolan på näsan att informationen kan vara\r\nbetygsliknande, när man samtidigt säger att den\r\nskall utformas i samråd mellan föräldrar, elever och\r\nlärare. Det stämmer inte alls. Detta speglar\r\negentligen bara Moderaternas vilja att få ned\r\nbetygen långt ned i åldrarna.</pre><pre>Skillnaden mellan kryss och F är en mycket viktig\r\nsak för oss. Jag rekommenderar vårt alternativ till\r\nstudium. Ett F enligt majoritetens nu kommande\r\nbeslut betyder: Du har otillräckliga kunskaper --\r\npunkt och slut. Det innebär: Du kommer inte in på\r\nett nationellt program i gymnasieskolan, om du har\r\ndet i svenska, engelska eller matte. Ett kryss enligt\r\nvårt förslag skall följas av ett omdöme, där läraren\r\nskall skriva vad eleven har uppnått i ämnet och vad\r\nsom krävs för att uppnå godkänt. Det blir alltså en\r\narbetsanvisning för den skola eller de lärare som\r\nkommer att ta emot eleven i fortsättningen. Det är\r\nnågonting helt annat än att sätta ett F och ingenting\r\nmer.</pre><pre>Jag skulle vilja återkomma till den fråga om lokala\r\nbetyg som jag ställde i mitt inledningsanförande.\r\nJag skulle vilja höra av Hans Nyhage om han håller\r\nmed om att det som kommer att ske i femman\r\ninnebär att man inför lokala betyg. Det står ju\r\nfaktiskt i propositionen -- och det håller\r\nutskottsmajoriteten med om -- att det är läraren\r\nsom skall bestämma i vilken form omdöme skall ges\r\nefter femman.</pre><pre>Anf. 100  HANS NYHAGE (m) replik:</pre><pre>Herr talman! Jag upprepar vad jag sade tidigare om\r\nremisstiden. Skall det vara någon mening med ett\r\nremissförfarande skall det vara brett upplagt, och\r\ndå krävs det tid. Det var skälet till att vi sade nej.</pre><pre>Jag tillåter mig att tillägga: Finns det någon fråga\r\nsom har varit föremål för så många betänkanden,\r\nså många remissomgångar, så många utlåtanden\r\noch så många diskussioner av skilda slag som\r\nbetygsfrågan? Någonstans måste vi väl ändå kunna\r\nsätta en gräns för detta.</pre><pre>Jag delar Ewa Hedkvist Petersens uppskattning av\r\nutvecklingssamtalen, och jag vågar påstå att jag\r\nhävdade den uppfattningen mycket kraftfullt i mitt\r\nanförande nyss. Den står alldeles otvetydigt\r\nformulerad i betänkandet. Men jag vidhåller att\r\nutvecklingssamtalen skall kunna kompletteras med\r\nen skriftlig information. Ansvaret för den\r\ninformationen ankommer på skolan, lärarna,\r\nmålsmännen och eleverna. Den skall vara\r\nobligatorisk från årskurs 5 -- jag upprepar det. Men\r\nutformningen av den skriftliga informationen är\r\nalltså en huvuduppgift för skolan.</pre><pre>När det gäller det krav som finns i betänkandets\r\nskrivning på betygsliknande omdömen är\r\nsanningen den att vi vid upprepade tillfällen vid\r\nvåra överläggningar och samtal kom in på frågan,\r\nom den skriftliga informationen skulle kunna\r\ninnebära ett betygsliknande omdöme eller inte. Vi\r\nvar såvitt jag kan bedöma det överens om att det\r\nnaturligtvis skulle kunna hända att det fick den\r\nutformningen. Men när vi så ville omsätta det vi\r\nsagt i praktisk handling -- i skrift -- reagerade\r\nSocialdemokraterna och ville inte vara med. Det är\r\nsjälvklart att vi då insåg vad det var fråga om, och\r\ndå kunde vi inte stryka även den delen av det vi\r\nenligt min mening hade varit överens om.</pre><pre>Slutligen: Det är väl självklart att ett F enligt\r\nmajoritetens betygsskala kommer att beledsagas av\r\nen skriftlig förklaring eller skriftliga omdömen. På\r\nden punkten finns det ingen skillnad. Jag frågar\r\ndärför återigen: Vad är då skillnaden mellan ett\r\nkryss och ett F?</pre><pre>Anf. 101  EWA HEDKVIST PETERSEN (s)\r\nreplik:</pre><pre>Herr talman! Åter till remisstiden! Hans Nyhage\r\nsade att det var tidsskäl som gjorde att man vägrade\r\noss remiss. Det är mycket möjligt att det var ett av\r\nskälen. Men jag tror att det också fanns ett annat\r\nskäl, och det var att man visste att man skulle kunna\r\nfå in många kritiska synpunkter. Vi hörde i\r\ndebatten att det var så. Det var viktigt att det kom\r\ntill utskottes kännedom genom en remissomgång.\r\nVi ville ha en remissomgång, därför att det förslag\r\nvi fick faktiskt var helt nytt, inte enligt\r\nBetygsberedningens förslag. Därför behövde det\r\nän en gång diskuteras ordentligt. Det här är ett\r\nmycket viktigt beslut för den svenska skolan och för\r\nalla svenska barn och ungdomar. Vi hade haft tid\r\nmed en remissomgång.</pre><pre>I frågan om utvecklingssamtal är vi överens, och det\r\när jag väldigt glad över. Vi hoppas att metoden\r\nutvecklingssamtal skall utvecklas i skolan och att de\r\nskall bli någonting bra för alla lärare, föräldrar och\r\nelever. Det kommer att krävas ett omfattande\r\narbete lokalt för att det här skall bli bra.</pre><pre>I uppgörelsen om den skriftliga infomationen fanns\r\ndet inte något som helst om att den informationen\r\nskulle kunna vara betygsliknande, tvärtom. Därför\r\nvar vi väldigt förvånade när majoriteten inte ville\r\nta bort den delen av texten i den sista upplagan av\r\nbetänkandet, innan vi fastställde det hela. Vi kan\r\nfortfarande inte förstå varför majoriteten så att\r\nsäga måste skriva skolorna på näsan om att\r\ninformationen kan vara betygsliknande.</pre><pre>I mitt inledningsanförande sade jag att det är viktigt\r\natt den skriftliga infomationen inte blir\r\nbetygsliknande, därför att den då blir en offentlig\r\nhandling och kan användas som betyg. Så vill vi inte\r\nha det. Därför skriver vi i vår reservation att det är\r\nviktigt att den skriftilga informationen får formen\r\nav ett arbetsmaterial för den enskilda eleven,\r\nföräldrar och lärare. Så fungerar den bäst, då\r\nanvänds den inte som ett betyg utan som ett\r\narbetsredskap för att den enskilda eleven skall få en\r\nbra skolsituation. Däri ligger skillnaden mellan vår\r\noch majoritetens syn på skriftlig information.</pre><pre>Anf. 102  CHRISTER LINDBLOM (fp)\r\nreplik:</pre><pre>Herr talman! Ewa Hedkvist Petersen vände sig\r\ndirekt till mig och hävdade att jag med all kraft\r\nförsöker undkomma det ansvar som åligger mig och\r\nställer mig vid sidan om. Jag har själv inte riktigt\r\nden bilden av mitt eget agerande, måste jag säga.</pre><pre>Det vi diskuterar är för den utomstående egentligen\r\nlika obegripligt som delar av den\r\nvärdegrundsdiskussion som vi hade tidigare. Det\r\nhandlar egentligen om ett avsnitt i en neutral\r\nkanslitext, som inte på något sätt är politiskt\r\ninitierad, där utskottet beskriver vad olika typer av\r\ninformation kan innehålla. När vi då konfronteras\r\nmed det uppstår den här diskussionen. Jag har\r\nväldigt svårt att förstå hur jag, som fungerade som\r\nnågon form av medlare, skall bestämma var\r\ngränsen går för s respektive m i det här fallet. Det\r\nfår ni faktiskt avgöra själva. Om det kallas för att\r\nställa sig vid sidan om, ställer jag mig vid sidan om\r\nav alldeles fri vilja. Jag kan inte avgöra var gränsen\r\ngår för er. Uppenbarligen gick\r\nSocialdemokraternas gräns vid att man inte fick\r\nnämna det otäcka vid dess rätta namn.</pre><pre>Jag tycker inte att små barn skall få nationellt\r\nreglerade betyg. Men om en förälder begär att få\r\nbetygsliknande omdömen redan före årskurs 5, kan\r\ninte jag i min liberala själa hitta på någon rimlig\r\nanledning att förbjuda detta. Om lärare och\r\nföräldrar -- eller hela Sverige, som Ewa Hedkvist\r\nPetersen var inne på i sitt anförande -- är emot\r\nbetyg tidigt i skolan, då är saken oproblematisk. Då\r\nligger ansvaret på den primära nivån, nämligen hos\r\nföräldrar och lärare.</pre><pre>Anf. 103  EWA HEDKVIST PETERSEN (s)\r\nreplik:</pre><pre>Herr talman! Christer Lindblom spelade verkligen\r\nen mycket aktiv roll under förhandlingarna, det är\r\noomtvistat. Vi försökte verkligen komma överens\r\nmed hjälp av Christer Lindblom och Folkpartiet,\r\noch det var en nyttig upplevelse. Vad jag reagerat\r\nemot är att Folkpartiets representant ställer sig vid\r\nsidan om så här i efterskott och säger att det var\r\nsynd att vi inte kom överens, att vi fortfarande inte\r\nhar färdigdiskuterat frågan.</pre><pre>När vi går till beslut måste man ta ställning. Här\r\nfinns två olika förslag redovisade: ett i\r\nmajoritetstexten, ett i en reservation. Jag tycker att\r\ndet är synd att Moderaterna här har fått driva sin\r\nskolpolitik, och de andra regeringspartierna har\r\nfogat sig. Det ville jag belysa. Nu har vi den\r\nmajoritet som vi har: Ny demokrati ställer upp. När\r\nuppgörelsen inte höll, kommer den borgerliga\r\nmajoriteten att driva igenom sitt förslag om ett\r\nbetygssystem som det inte finns en bred\r\nuppslutning kring.</pre><pre>Fortfarande tycker jag att varje parti, oavsett om\r\nman är i regeringsställning eller inte, måste välja.\r\nNär det är två förslag väljer man det ena eller det\r\nandra.</pre><pre>Anf. 104  CHRISTER LINDBLOM (fp)\r\nreplik:</pre><pre>Herr talman! Det är precis det jag säger: Jag väljer\r\nden modell som innebär att föräldrarna har ett\r\navgörande inflytande. När moderater och\r\nsocialdemokrater tvistar om en av kansliet initierad\r\nmening, som inte på något sätt är politiskt laddad\r\nutan en del av en beskrivning av informationen\r\nmellan skola och hem, kan inte jag för er räkning\r\nbestämma om ni har fel eller rätt. Jag måste faktiskt\r\nha rätt att ställa mig vid sidan om. Det är den enkla\r\nsammanfattningen av min reaktion.</pre><pre>Anf. 105 EWA HEDKVIST PETERSEN (s)\r\nreplik:</pre><pre>Herr talman! Folkpartiet har ställt sig vid sidan om\r\ni efterskott i debatten, men man har inte ställt sig\r\nvid sidan om i voteringen i utskottet och kommer\r\ninte heller att göra det i den kommande voteringen\r\ni kammaren. Där väljer man sida. Men jag\r\nreagerade mot att ni ställer er vid sidan om i\r\ndebatten och försöker se på det hela utifrån.</pre><pre>Jag har fortfarande väldigt svårt att förstå varför\r\nutskottsmajoriteten måste skriva att den skriftliga\r\ninformationen skall kunna ta betygsliknande\r\nformer. Vad Sveriges riksdag skriver har betydelse.</pre><pre>Vi har i vår reservation skrivit att vi tycker att\r\ninformationen skall utformas så att det blir ett\r\narbetsmaterial. Skillnaden är den att den inte blir\r\nen offentlig handling och inte kan användas så som\r\ninformation i betygsliknande form. Skriftlig\r\ninformation i betygsliknande form är en offentlig\r\nhandling och används alltså på ett helt annat sätt.\r\nDet är en väsentlig skillnad. Där gick gränsen för\r\noss också i utskottet.</pre><pre>Anf. 106  MARIANNE JÖNSSON (c):</pre><pre>Herr talman! En läroplan är ett av de viktigaste\r\nkulturdokumenten i samhället. Läroplanen skall\r\nstyra skolans verksamhet och ange utbildningens\r\nvärdegrund och dess mål, den bildning och\r\nutbildning som samhället skall svara för. Skolan\r\nskall ge eleverna kunskaper om vårt kulturarv och\r\nom hur detta vuxit fram.</pre><pre>Sverige står i dag inför stora förändringar. En allt\r\nstarkare internationalisering och integrering ger oss\r\nimpulser och ställer oss inför nya sammanhang.\r\nGenom studier av vår historia och vårt kulturarv får\r\nvi en ökad självkänsla och en stärkt identitet. Det\r\nger oss en grund att stå på inför mötet med andra.\r\nDet blir som en spegel där vi kan spegla andra\r\nländers värderingsmönster och kulturella mönster.</pre><pre>I propositionen om en ny läroplan för grundskolan\r\nunder rubriken ''En skola med goda värden'' citerar\r\nregeringen 1 kap. 2 § skollagen. Där står det bl.a.:\r\n''Verksamheten i skolan skall utformas i\r\növerensstämmelse med grundläggande\r\ndemokratiska värderingar. Var och en som verkar\r\ninom skolan skall främja aktning för varje\r\nmänniskas egenvärde och respekt för vår\r\ngemensamma miljö.'' I detta ligger de\r\ngrundläggande värderingar som skall gälla för\r\nskolan. Dessa värden anses gälla under alla\r\nomständigheter. Sådana värden kallar vi för\r\noförytterliga. De normer som skolans verksamhet\r\nskall bygga på -- respekt för människans värdighet,\r\nindividens frihet och integritet, jämställdhet mellan\r\nmän och kvinnor, omsorgen om dem som har det\r\nsvårt, det personliga ansvaret -- har en djup\r\nförankring i vårt land och i vår kultur. De har djupa\r\nrötter i den historiska utvecklingen.</pre><pre>Utskottet delar dessa värderingar, liksom att\r\nskolans värdegrund är förankrad i kristen etik och\r\nvästerländsk humanism. Om detta råder det tyvärr\r\ninte enighet i utskottet. Socialdemokraterna och\r\nvänstern anser att det är olyckligt och onödigt att\r\nskriva in dessa ord, kristen etik och västerländsk\r\nhumanism, i läroplanen. Ny demokrati reserverar\r\nsig också och anser att det finns en målkonflikt i att\r\nvälkomna ett mångkulturellt samhälle och\r\nsamtidigt slå vakt om vårt kulturarv, grundat på\r\nkristen etik och västerländsk humanism. Det är att\r\nbeklaga att vi inte kunde bli eniga i utskottet om\r\nnågot så viktigt som skolans värdegrund. Det hade\r\nvarit en kraftfull signal ut till landets skolor.</pre><pre>Jag vill rikta mig till Socialdemokraterna och\r\npåminna, som flera talare före mig har gjort i\r\ntalarstolen, om hur nära vi var en samsyn i den\r\nviktiga fråga som skolans värdegrund utgör. Vid det\r\nhär laget är passusen om skolans värdegrund\r\nförankrad i kristen etik och västerländsk humanism\r\nkänd och mycket citerad i dagens debatt. Det skall\r\ninte tolkas så att skolan skall överge sin tidigare\r\nhållning i livsåskådningsfrågor. Undervisningen\r\nskall även i fortsättningen vara icke-konfessionell.</pre><pre>Som kristen nation skall vi erkänna att de värden\r\noch de normer som vårt samhälle bygger på har sin\r\ngrund i kristen etik och västerländsk humanism.\r\nDet skall inte tolkas på något annat sätt än att den\r\ngrundslagsfästa religionsfriheten är orubbad och att\r\nden svenska skolan är öppen för alla, oavsett\r\ntrosinriktning och religion. Svenska och andra\r\nföräldrar kan med glädje och förtröstan skicka sina\r\nbarn till skolan i den fasta förvissningen om att de\r\ninte skall bli utsatta för tvång eller påtvingade\r\nnågon viss trosinriktning.</pre><pre>Till Ny demokrati vill jag säga: Sverige är ett i\r\nmånga avseenden mångkulturellt land. Det skall vi\r\nta till oss i positiv anda och inte bygga barriärer\r\nmellan folkgrupper. Alla skall känna sig välkomna\r\noch delaktiga i en miljö präglad av mångfald i stället\r\nför likriktning, enfald och brist på respekt. Jag kan\r\ninte se, Stefan Kihlberg, att det mångkulturella\r\nsamhället står i motsatsställning till kristen etik.\r\nTvärtom är det snarare avsaknaden av kristen etik\r\noch humanism som får människor att vända sig mot\r\nmänniskor. Snarare är det väl så att kristen etik och\r\nhumanism är en förutsättning för att vi skall komma\r\ntill rätta med yttringar av främlingsfientlighet och\r\nrasism. Då behöver skolan en etisk kompass, som\r\nman så fint skriver i ingressen till läroplanen,\r\nuppbyggd på kristen etik och västerländsk\r\nhumanism. Detta är en av skolans allra viktigaste\r\nmedel då olika företeelse hotar grundslagsfästa\r\nvärden i vår demokrati och står i strid med skolans\r\nmål att skolan skall vara en skola för alla med\r\ndemokratiska värderingar där alla skall respekteras\r\nsom individer.</pre><pre>Så till några andra områden i läroplanen där\r\nutskottet i enighet -- Eva Johansson framhöll det\r\ntidigare -- lägger fram förslag till riksdagen att i dag\r\nbesluta om.</pre><pre>Först om miljöfrågorna och deras betydelse. Här\r\nlämnar vi ett förslag om det skall bli ett\r\ntillkännagivande till regeringen. Utskottet anser att\r\nmiljöfrågorna är så viktiga för framtiden och i\r\nskolans undervisning, att de skall ha karaktären av\r\nett eget övergripande kunskapsområde. Eleverna\r\nskall lära sig att ta ansvar för sitt eget liv, för de egna\r\nkonsumtions- och levnadsvanorna. Efter att ha\r\nbörjat med det lilla kan de gå vidare till mera\r\növergripande och globala frågor. Eleverna skall\r\nlära sig att de genom sitt sätt att leva, arbeta, bruka\r\nmarken och de förnyelsebara resurserna kan\r\npåverka samhället i miljövänlig riktning på lång\r\nsikt.</pre><pre>Vi skriver att de delar som berör\r\nutbildningsområdet i Agenda 21,\r\növerenskommelsen från Rio, skall komma in som\r\nrekommendationer i det fortsatta arbetet.</pre><pre>Också Skolverket skall ta itu med dessa frågor. Man\r\nskall i sina kommentarer och i sitt referensmaterial\r\nföreslå att miljöfrågorna skall behandlas\r\nstrukturerat. Man skall vidare föreslå\r\nsamordningar mellan olika ämnesgrupper,\r\nteoretiska, faktiska -- alla skall ta upp\r\nmiljöfrågorna i sina kursplaner och på sina\r\ndagordningar.</pre><pre>Som det tidigare här har sagts råder det\r\nsamstämmighet kring de internationella frågorna.\r\nSom utskottet skriver är det synnerligen viktigt att\r\nden internationella förståelsen lärs ut i skolan och\r\natt eleverna får lära sig att förstå de globala\r\nsammanhangen. Eleverna måste lära sig att inse\r\nhur beroende vi är av varandra i världen. De\r\nglobala frågorna kan tyckas avlägsna och inte så\r\nangelägna, men genom att verka i det lilla -- precis\r\nsom när det gäller miljöfrågorna -- kan eleverna\r\nlära sig att på lång sikt förbättra världen genom att\r\nändra sin egen livsföring, sina egna konsumtions-\r\noch levnadsvanor -- tänka globalt och handla lokalt.\r\nÄven detta är ett tillkännagivande till regeringen,\r\nvilket är mycket glädjande.</pre><pre>Centern har alltid slagit vakt om en god och\r\nlikvärdig utbildning i hela landet. Därför ser jag det\r\nnu som mycket värdefullt att vi också är eniga när\r\ndet gäller stöd till elever med särskilda behov.\r\nDetta blir nu inskrivet i läroplanen. Det\r\nförekommer redan i både skollag och\r\ngrundskoleförordning, men det är mycket viktigt\r\natt vi gör denna markering om att det tydligt skall\r\nframgå också i läroplanen. Det är skolans ansvar att\r\ndessa elever får sina behov tillgodosedda.</pre><pre>Under beredningsarbetets gång har vi fått många\r\nuttryck för hur människor reagerar på de förslag\r\nsom vi i utbildningsutskottet har haft att behandla,\r\noch det är glädjande.</pre><pre>Ett ämne som har föranlett uppvaktningar och\r\nblivit föremål för brev och reaktioner är svenska 2.\r\nJag ser här majoritetsskrivningen som en mycket\r\nviktig markering av att svenska 2 även i framtiden\r\nkommer att ha stor betydelse för skolan. Ämnet\r\nkommer att bli väl så viktigt som det är i dag.\r\nFarhågorna gäller att ämnet inte skall få en egen\r\nkursplan. Men detta hänger samman med\r\nkursplanernas nya struktur och det sätt på vilket\r\nman uttrycker att skolans mål skall uppnås.</pre><pre>Jag vill också med tillfredsställelse framhålla att\r\nämnet hemkunskap har fått utökad timtid, något\r\nsom vi från Centern framfört i många\r\nriksdagsmotioner under årens lopp. Hemkunskap\r\när det enda ämne som är obligatoriskt även sedan\r\nman har slutat skolan är en devis som jag nyligen\r\nläste i en Blekingeskola. Jag hälsar med\r\ntillfredsställelse att ämnet nu får utökad timtid.</pre><pre>Till sist några ord om brukarinflytandet, där det\r\nockså blir ett tillkännagivande till regeringen. Det\r\när ett krav som vi från Centern har drivit sedan\r\nmånga år tillbaka. Föräldrar och elever måste ha ett\r\nreellt inflytande över skolans planering,\r\norganisation och arbetsformer. Detta skall nu efter\r\nriksdagens önskemål utredas. Regeringen skall\r\nkomma tillbaka med förslag om hur det hela skall\r\ngå till. Elevernas inflytande är ju lagfäst, medan\r\ndäremot föräldrainflytandet inte finns inkrivet i\r\nlagparagrafer. Ändå är det svårt att få gehör för\r\nelevinflytandet, och enligt en undersökning som\r\nMaktutredningen har gjort är skolan det område\r\ndär föräldrarna och medborgarna har allra minst\r\nmöjlighet att göra sin röst hörd och sitt inflytande\r\ngällande.</pre><pre>Jag har nu använt den tid som jag har till mitt\r\nförfogande. Jag hade velat säga några ord om\r\nbetygen, men jag kan kanske återkomma till dessa\r\ni någon av mina repliker.</pre><pre>Herr talman! Med det anförda vill jag yrka bifall till\r\nutskottets förslag.</pre><pre>Anf. 107  BJÖRN SAMUELSON (v) replik:</pre><pre>Herr talman! Till detta betänkande har Marianne\r\nJönsson fogat ett särskilt yttrande, där hon bl.a.\r\nsäger att begreppet kristen etik och västerländsk\r\nhumanism skall tolkas i relation till värdegrunden\r\noch att det skulle kunna råda en oklarhet om detta.\r\nVidare säger Marianne Jönsson att begreppet skall\r\ntolkas så, att den grundlagsfästa religionsfriheten är\r\norubbad. Men döm om min förvåning när jag\r\nlyssnade till Marianne Jönssons anförande! Detta\r\nvar vad hon skrev i sitt särskilda yttrande, men i\r\ndenna talarstol står hon och säger att vi är en kristen\r\nnation, om jag inte hörde alldeles fel. En nation\r\nkan inte vara kristen, ett parti kan inte vara kristet,\r\nmänniskor kan vara kristna. Det finns inget stöd för\r\nett sådant resonemang, inte ens i Bibeln. Jag tycker\r\natt det vore på sin plats att Marianne Jönsson\r\nförklarade sig litet tydligare. Står hon för det\r\nsärskilda yttrandet, eller står hon för det som sade\r\ni denna talarstol?</pre><pre>Som jag sade i mitt anförande tycker jag att\r\nbegreppet kristen etik och västerländsk humanism\r\nanvänds litet slarvigt. Jag vill då ställa frågan till\r\nMarianne Jönsson: Var det så att ni tvingades att\r\nföra in dessa begrepp återigen i betänkandet under\r\nhot om att kds skulle lämna regeringen -- ja eller\r\nnej? Ingen av de borgerliga företrädarna har hittills\r\ngivit mig ett rakt svar på den frågan.</pre><pre>Jag tycker att det är viktigt att diskutera olika etiska\r\nfrågor och moralläror, men den möjligheten måste\r\nju också skolan och eleverna ha. Då kan man inte\r\nhävda en trosläras monopol. Det är orimligt om\r\nman skall ha ett elevinflytande, om man inte vill\r\nhämma debatten eller om man inte vill lyfta in ett\r\nmoment om att eleven inte får ifrågasätta så\r\nmycket, för då riskerar han att få ett sämre betyg,\r\ndärför att han inte riktigt har förstått just den\r\nskolans värdegrund. Etik och moral är inte en gång\r\nför alla tider och rum givna.</pre><pre>Hur var det, Marianne Jönsson, var det under hot\r\nom en regeringskris som ni lyfte in dessa begrepp?</pre><pre>Anf. 108  MARIANNE JÖNSSON (c)\r\nreplik:</pre><pre>Herr talman! När jag lyssnade på Björn\r\nSamuelsons huvudanförande, gjorde jag en\r\nreflexion. Skäms Björn Samuelson för att vi är\r\nkristna? Vi är inte muslimer, vi är inte judar, vi är\r\ninte hinduer. Vi talar ju om muslimska länder.\r\nMotsatsen till en kristnad nation är ju en avkristnad\r\nnation. Detta måste tydligt slås fast.</pre><pre>Genom vårt särskilda yttrande ville jag bemöta den\r\nosäkerhet som kan uppstå ute i skolorna, vilket vi\r\ndjupt beklagar. Måhända kan vi lugna de lärare\r\nsom får signalen att utskottet är oenigt. I fråga om\r\nde stora övergripande frågorna råder det ju\r\nsamstämmighet. Vi var ju så otroligt nära en\r\nsamsyn. Det var detta byråkratiska mening som\r\nstjälpte det hela. Jag såg det som en nödvändighet\r\natt avge detta särskilda yttrande just för att ta\r\nudden av den oro som kan uppstå ute i landet.</pre><pre>Anf. 109  BJÖRN SAMUELSON (v) replik:</pre><pre>Herr talman! Marianne Jönsson svarade inte på\r\nmin fråga. Var det riktigt det som sades i ett\r\nnyhetsinslag i TV i går kväll, att det var under hot\r\nom att kds skulle lämna regeringen som den -- för\r\natt citera Marianne Jönsson -- ''byråkratiska\r\nmeningen'' återinfördes. Jag undrar vad kds tycker\r\nom det epitetet.</pre><pre>Jag skäms inte över kristendomen, inte jämt, men\r\nibland när jag ser hur den tillämpas. Jag skäms inte\r\növer grundläggande värderingar, som jag delar med\r\nanhängare av såväl kristendomen som islam och\r\njudendomen. Det har inte med saken att göra. Och\r\nvems kristendom skall jag skämmas respektive vara\r\nstolt över? Livets ords? Nej, det gillar jag inte.\r\nSvenska kyrkans? Ja. Befrielseteologernas\r\nkristendom? Ja.</pre><pre>Det är därför som man inte kan hävda att en nation\r\när kristen. Det vore bra om Marianne Jönsson\r\nmedgav att det var en felsägning i hastigheten. Då\r\nskulle det särskilda yttrandet stämma litet bättre.</pre><pre>Anf. 110  MARIANNE JÖNSSON (c)\r\nreplik:</pre><pre>Herr talman! Den fråga som Björn Samuelson\r\nställer till mig har han ställt till många av\r\nmeddebattörerna här i dag. Svaret är kds var\r\nväldigt tydligt på den här punkten. Man ville ha\r\ndetta begrepp inskrivet. Det var en mycket viktig\r\nfråga för kds, och vi sitter i en\r\nregeringskonstellation tillsammans med kds. Det är\r\nmycket riktigt. Om det hela tvingades fram eller\r\ninte kan jag inte riktigt säga, utan det beror på hur\r\nman uppfattar det. Nu har jag svarat på den fråga\r\nsom Björn Samuelson har ställt många gånger här i\r\ndag.</pre><pre>Anf. 111  EVA JOHANSSON (s) replik:</pre><pre>Herr talman! Marianne Jönsson var den tredje\r\nutskottsföreträdaren som beklagade att vi inte är\r\nense om värdegrunden. Men varför kommer alla\r\ndessa beklaganden nu, när utskottets arbete är\r\navslutat och bara besluten återstår? I och för sig är\r\ndet inte för sent att göra någonting åt saken, men\r\ndet är i elfte timmen.</pre><pre>Det låter mest som om det vore krokodiltårar över\r\nert eget beslut att låta kds snäva partiintressen gå\r\nföre det starka kravet på att vi skulle komma\r\növerens, som vi kände att vi hade på oss från många\r\nhåll. Som så många här har sagt var vi ju så nära.\r\nVi var beredda att gå längre än halva vägen. Det\r\nhade varit bra om samma vilja hade väglett\r\nutskottsmajoriteten.</pre><pre>Marianne Jönsson riktade sig speciellt till\r\nsocialdemokraterna i sitt huvudanförande. Det\r\nförstår jag inte riktigt. Jag tror att adressaten finns\r\npå betydligt närmare håll. Adressaten heter\r\negentligen kds, och det kan också vem som helst\r\navläsa ur det särskilda yttrandet av Marianne\r\nJönsson och Christer Lindblom, som finns fogat till\r\nbetänkandet. Men vrid inte till debatten!</pre><pre>Frågan om vad det egentligen var som hände den\r\ndär dagen vid utskottsmajoritetens möte och om\r\nvilka krav som ställdes från kds sida vore nog\r\nintressant för många att få svar på. På vilket sätt har\r\nman handskats med det som är så viktigt som\r\nskolans värdegrund? Det är faktiskt en värdegrund\r\nsom skall kunna fungera, inte bara för Marianne\r\nJönsson, som tycker att vi väl kan vara kristna\r\nallihop, utan också för den som inte bekänner sig\r\ntill den kristna tron. Det handlar om skolans\r\nvärdegrund, inte vars och ens värdegrund. Denna\r\nskolans värdegrund uttrycks bäst genom att man\r\nanger vad det handlar om utan att man sätter den\r\nhär typen av etikett på den. Det är etiketten som vi\r\när oense om.</pre><pre>Anf. 112  MARIANNE JÖNSSON (c)\r\nreplik:</pre><pre>Herr talman! Vi är överens om de grundläggande\r\nvärderingarna så när som när det gäller denna\r\nformulering om kristen etik och västerländsk\r\nhumanism. Vi var mycket nära en samsyn i fråga\r\nom socialdemokraternas yrkanden 1 och 2. Det\r\nhade jag och många med mig hälsat med\r\ntillfredsställelse.</pre><pre>Nu har jag också fått frågan från Eva Johansson om\r\nvad som förevarit inom lyckta dörrar. Det brukar\r\ninte vara så vanligt att man utförligt beskriver hur\r\nkompromisser kommer till och hur man har\r\ndiskuterat frågorna innan man slutligen kommer\r\nfram till ett majoritetsbeslut. Men jag tycker att\r\nEva Johansson skall rikta den frågan till den av kds\r\nrepresentanter som kommer efter mig i debatten.</pre><pre>Anf. 113  STEFAN KIHLBERG (nyd)\r\nreplik:</pre><pre>Herr talman! Jag vill bara komma med ett\r\nklargörande för den händelse att Marianne Jönsson\r\ninte har tagit del av vår motion. Det gäller vår\r\nreservation i den delen. Jag sade i utskottet att vi är\r\növerens till 98 %, och det är viktigt. Det är på en\r\npunkt som vi inte är överens. Vi hävdar att det\r\nligger en målkonflikt i detta. Det håller de flesta\r\nicke-politiker med oss om. Det ligger en\r\nmålkonflikt i att hävda det önskvärda i att Sverige\r\nskall vara mångkulturellt och samtidigt värna och\r\nslå vakt om den kristna etiken och den\r\nvästerländska humanismen.</pre><pre>Jag vill understryka att man inte löser problemet\r\ngenom att förneka målkonflikten. Vi är fullständigt\r\növerens om att tolerans, förståelse och respekt för\r\nmedmänniskor är grundläggande fundament. Det\r\när alldeles klart. Vad vi är kritiska emot är att denna\r\nmålkonflikt inte behandlas och diskuteras just för\r\natt man skall ge skolorna en etisk kompass när det\r\ngäller dessa väldigt svåra frågor. Ute i skolorna vet\r\nman att problemet existerar. Där ser man\r\nmålkonflikten.</pre><pre>Ett konkret exempel tog jag upp i mitt anförande,\r\nnämligen att ett antal rektorer i Stockholm har vänt\r\nsig till skolförvaltningen för att de inte vet hur de\r\nskall hantera den situation som har uppstått just\r\nsom ett resultat av denna målkonflikt. Inte ens\r\nrektorn klarar av att hantera situationen! Jag tror\r\ninte rektorerna är dåliga eller inkompetenta, men\r\ndet finns ingen vägledning i styrdokumenten, dvs. i\r\nläroplanen.</pre><pre>Ett annat exempel som skrämmer mig, eftersom jag\r\nvärnar vår demokrati, är när skolbibliotekarier\r\nstoppar undan och gömmer böcker som är skrivna\r\nav Salman Rushdie därför att de är rädda. Det\r\ntycker inte jag är att visa civilkurage eller att värna\r\nvår kristna etik och västerländska humanism. Det\r\när att krypa undan för kulturella inslag som jag inte\r\ntycker att samhället skall tolerera.</pre><pre>Vi tycker att det är viktigt att de här sakerna\r\nmarkeras i detta viktiga styrdokument. Men då får\r\ndet inte bara bli allmänt välmenande verbala\r\nluftmaränger, utan det måste framgå tydligt och\r\nklart vad det är som vi inte tolererar, just för att vi\r\nskall kunna skydda det som vi alla vill värna.</pre><pre>Anf. 114  MARIANNE JÖNSSON (c)\r\nreplik:</pre><pre>Herr talman! Det som gjorde mig orolig i Stefan\r\nKihlbergs reservation är det som står om att Sverige\r\nbör slå vakt om den kulturella homogeniteten som\r\nhar kännetecknat vårt land, och som delvis är en\r\nförklaring till att vi har levt i ett relativt harmoniskt\r\ntillstånd.</pre><pre>Vi måste se sanningen som den är: Vi lever i ett\r\nmångkulturellt samhälle. Många människor\r\nkommer till oss med en helt annan bakgrund och en\r\nhelt annan föreställning både om religion och\r\nkultur. Därför är det mycket viktigt att skolan, vars\r\nuppgift vi diskuterar, ger eleverna en identitet och\r\nen trygghet, så att de inte behöver känna rädsla och\r\nfiendskap gentemot det nya och främmande som\r\nkommer till oss.</pre><pre>Man bör förankra det kulturarv som vuxit fram i\r\nvårt land i undervisningen, så att eleverna verkligen\r\nkan spegla sig i vårt förflutna och se vad vi har att se\r\nfram emot. Först då kan motsättningen, som Stefan\r\nKihlberg beskrev, göras mindre och\r\nförhoppningsvis också fås att försvinna från våra\r\nsvenska skolor.</pre><pre>Anf. 115  STEFAN KIHLBERG (nyd)\r\nreplik:</pre><pre>Herr talman! Marianne Jönsson sade att Sverige\r\nredan är mångkulturellt. Jag vet inte om det är så.\r\nEn del av vår kritik går ju ut på att man inte ens har\r\ndefinierat vad ett mångkulturellt samhälle är.\r\nChrister Lindblom talade om ett multikulturellt\r\nsamhälle. Är det samma sak? Om Sverige är ett\r\nmångkulturellt samhälle, är USA också det?</pre><pre>Jag skulle vilja citera en mycket framträdande\r\nvänsterpartist som i ett officiellt sammanhang för\r\nnågra veckor sedan sade: Jag tror inte ett ögonblick\r\npå ett mångkulturellt samhälle. Det samhälle som\r\nsatsar på att bli det går under. Det var alltså en\r\nvänsterpartist som sade detta, och en mycket\r\nframträdande sådan.</pre><pre>Det är självklart att man skall respektera allas\r\ngrundläggande mänskliga rättigheter oavsett\r\nkulturell bakgrund. Det behöver vi inte diskutera;\r\nsamtliga i denna kammare är överens. Men vi\r\nmenar att man måste tydliggöra de problem som\r\nredan finns och inte sopa dem under mattan, för då\r\nblir det stora problem.</pre><pre>Diskutera öppet och tydligt: Vad är okej? Vad är\r\ninte okej? Vad tolererar och respekterar vi? Vad\r\ntolererar vi inte? Det måste vi göra just för att värna\r\ndet samhälle som vi alla vill behålla.</pre><pre>Anf. 116  MARIANNE JÖNSSON (c)\r\nreplik:</pre><pre>Herr talman! Det är inte meningen att detta skall\r\nbli en invandrar- och flyktingdebatt. Vi skall\r\ndiskutera skolpolitiken och hur vi i skolan skall\r\nförhålla oss till det vi möter i form av olika\r\nfrämmande inslag och olika förhållningssätt till\r\nreligion och kultur.</pre><pre>Vi skall ge våra elever en trygghet i den egna\r\nidentiteten, så att de med förtröstan och utan rädsla\r\nkan möta allt det nya som kommer till oss.</pre><pre>Vi kan inte stänga våra gränser. Vi är ett\r\ninternationellt land. Om landet är mångkulturellt\r\nfullt ut eller om det håller på att bli det kan jag inte\r\nsäga här i dag. Men detta är inte en utveckling som\r\nvi kan stoppa. Därför måste vi göra oss beredda att\r\nmöta detta i den svenska skolan. Skall vi ha som\r\ngrund att varje människas egenvärde skall\r\nrespekteras, är detta ett av skolans allra viktigaste\r\nmål. Annars hotas demokratin.</pre><pre>Anf. 117  BERIT LÖFSTEDT (s):</pre><pre>Herr talman! Kristendomen har på en rad olika sätt\r\nbetytt mycket för vårt lands utveckling. Det råder\r\ninget tvivel eller oenighet om det. Det är ett\r\nhistoriskt faktum.</pre><pre>Kristendomen betyder också mycket för dagens\r\nsvenska samhälle, liksom den säkert kommer att\r\ngöra det också i framtiden.</pre><pre>På grund av kristendomens centrala roll och starka\r\ninflytande över vårt kulturarv, skall den självfallet\r\nges ett mycket stort utrymme inom ramen för\r\nämnet religion i vår gemensamma grundskola.</pre><pre>Men det har också under lång tid funnits judar i vårt\r\nland, och de har ockå påverkat vårt kulturarv och\r\nvår identitet.</pre><pre>Jag har inledningsvis velat slå fast detta för att\r\nslippa möta påståenden om motsatsen i debatten.\r\nVi socialdemokrater är inte historielösa, och vi vill\r\nabsolut inte att skolan skall vara det. Vi vill inte\r\nheller att skolan skall vara värdeneutral. Skolan\r\nskall fostra barnen, så att de blir toleranta och\r\nvidsynta, så att de får lära sig att känna solidaritet\r\nmed svaga och utsatta och så att de får respekt för\r\nmänniskolivet och lär sig inse att ingen är förmer än\r\nnågon annan. Om barnen skall växa upp med en\r\nverklig känsla för jämställdhet, behöver de träna på\r\ndet redan i skolan.</pre><pre>Vi menar att det är ett bjudande åliggande för\r\nskolan att undervisa om demokrati men även att ge\r\nbarnen en chans genom det dagliga livet i skolan\r\nlära sig hur man arbetar demokratiskt.</pre><pre>Vad är det då vi är oeniga om? Oenigheten om\r\nskolans värdegrund är kanske inte alldeles\r\nlättfångad. Det kanske också finns skiftningar inom\r\nmajoriteten i synen på denna fråga.</pre><pre>Det finns, som många har sagt, en lång tradition\r\nmed enighet när det gäller läroplaner och synen på\r\nskolans värdegrund. Nu har någonting nytt\r\ntillstött -- detta som har betecknats som kristen\r\netik. Vi socialdemokrater har av flera skäl vänt oss\r\nmot att detta begrepp skulle införas i läroplanen.</pre><pre>Begreppet ''kristen etik'' är långt ifrån entydigt\r\ndefinierat. Kristna människor handlar i samma\r\ngivna situation på mycket olika sätt. Det är, om\r\nuttrycket tillåtes, en himmelsvid skillnad mellan\r\nframgångsteologer och befrielseteologer.</pre><pre>Genom att införa begreppet ''kristen etik'' i\r\nläroplanstexten kan man ge ett intryck av att den\r\nsvenska skolan skall ta ställning för kristendomen\r\nframför andra regligioner -- att skolan skall bli\r\nkristen.</pre><pre>Nu har vi på någt sätt enats om ett tillkännagivande\r\ntill regeringen innebärande att det klart skall\r\nframgå att skolan inte skall vara konfessionell. Till\r\ndetta skall jag återkomma.</pre><pre>Vi lever i ett pluralistiskt och mångkulturellt\r\nsamhälle. Religionsfriheten är fastslagen i vår\r\ngrundlag. Religionsfriheten garanterar människor\r\nrätt att tro eller inte tro, alltefter personlig\r\növertygelse. Staten får inte blanda sig i det. Många\r\ni andra länder eftersträvar den situation som vi har.\r\nVi socialdemokrater vill slå vakt om\r\nreligionsfriheten.</pre><pre>Ingen enda förälder skall behöva känna tveksamhet\r\nmot att skicka sina barn till den svenska\r\ngemensamma grundskolan. Om man är djupt\r\ntroende kristen, aktiv muslin, ortodox jude,\r\nagnostiker eller ateist, skall man ändå med fullt\r\nförtroende kunna låta barnen gå i den allmänna\r\ngrundskolan. Det finns i dag tecken på att\r\nmänniskor inte vågar göra det.</pre><pre>Barn från olika hem -- hem med olika religiös och\r\nkulturell bakgrund -- behöver få gå i skolan\r\ntillsammans. De skall leva ett vuxenliv tillsammans,\r\narbeta tillsammans, skapa kultur tillsammans och\r\nbo tillsammans. Då behöver de också gå i skolan\r\ntillsammans.</pre><pre>Nu säger främst kds att det är vi socialdemokrater\r\nsom har skapat oro i skolorna och bland föräldrar\r\ngenom att diskutera huruvida begreppet ''kristen\r\netik'' skall införas i läroplanen. Jag vill hävda att det\r\när den borgerliga majoriteten och främst kds som\r\nskapat denna osäkerhet.</pre><pre>Vi socialdemokrater anser att det finns ett\r\negenvärde i att man kommer överens om\r\nvärdegrunden. Därför har vi ansträngt oss till det\r\nyttersta. Vi var t.o.m. beredda att släppa det första\r\nyrkandet i vår partimotion för att riksdagen skulle\r\nkunna bli enig om ett tillkännagivande. Men kds --\r\njag förstår det så -- ville inte att vi skulle uppnå\r\nenighet. Man kan inte tolka formuleringarna på\r\nnågot annat sätt. Jag förstår nu att man i det\r\nnärmaste har hotat sig till att slippa bli enig med oss\r\nsocialdemokrater.</pre><pre>Jag är själv bekännande kristen. För mig betyder\r\nkristendomen någonting. Jag vill inte att man skall\r\nanvända begrepp som ''kristen etik'' som politiska\r\nslagord. Jag vill inte att man skall nedgradera\r\nkristendomen till att bli ett slagord i den aktuella\r\npolitiska debatten. Det är därför jag känner att vi\r\nmåste ha en gemensam värdegrund och att vi måste\r\nlåta bli att slå varandra i huvudet med sådana här\r\nbegrepp.</pre><pre>Vi vill slå vakt om en skola för alla och om\r\nreligionsfrihet. Vi vill också slå vakt om en samsyn,\r\nmen vi vill inte att ett begrepp som ''kristen etik''\r\nskall föras in i läroplanen. Det vore bara ägnat att\r\nskapa osäkerhet och motsättningar. ed detta,\r\nherr talman, yrkar jag bifall till reservation nr 1.</pre><pre>Anf. 118  INGRID NÄSLUND (kds):</pre><pre>Herr talman! Man kan inte låta bli att fråga sig\r\nvilket inflytande läroplanen har på skolans\r\nutveckling och på det dagliga livet i skolan. Om jag\r\nskall vara personlig måste jag erkänna att jag aldrig\r\nstuderat läroplanen med samma intresse för\r\ndetaljer som jag nu ägnat åt förberedelserna för den\r\nnya -- detta trots 30 år i skolan. Jag har kommit på\r\natt när jag själv gick i skolan fanns det inte någon\r\nläroplan alls, utan vi hade Undervisningsplan 1919.\r\nDet betyder ändå inte jag är så lastgammal att jag\r\ngick i skolan 1919, utan jag gick i skolan på 1940-\r\noch 1950-talen.</pre><pre>Den likvärdiga skolan är en mycket\r\neftersträvansvärd princip, som jag helt ställer upp\r\npå. Men tyvärr har den ibland ganska litet med\r\nverkligheten att göra, trots att vi skriver om den i\r\nläroplaner. Man behöver bara ha två egna barn för\r\natt uppleva hur olika skolan kan te sig för de båda,\r\näven om de har ganska likartade förutsättningar\r\noch utgångspunkter från början när det gäller både\r\nbegåvning och miljö. Skillnaderna kan bestå av\r\ntusen olika ting, alltifrån atmosfären och trivseln i\r\nskolan, som kan vara svår att beskriva, trots att alla\r\nvet att den finns där, till det faktum att det i en klass\r\nfinns ett bra klimat för lärande och\r\nkunskapsutveckling, medan det i en annan klass\r\ninte är någonting som vill sig. Detta kan faktiskt\r\nvara samma lärares erfarenhet. I en klass är det\r\nnästan alltid en bra arbetsmiljö och en positiv\r\ninställning till undervisningen. I en annan klass\r\nupptas varje klassmöte av frågan hur det skall\r\nkunna bli tyst på det allmänna småpratet, som är så\r\nstörande. Alla i klassen är faktiskt jättetrevliga och\r\ntrivs så bra ihop. Ingen känner sig utanför, och de\r\ngillar sina lärare. Det var faktiskt likadant på\r\nmellanstadiet, där de av olika skäl bytte lärare ett\r\notal gånger. Kanske har det en hel del med oron att\r\ngöra.</pre><pre>Allt detta ser vi väldigt litet av i läroplanen, men\r\nalla som arbetar inom skolan vet att detta är ett\r\nmycket aktuellt problem.</pre><pre>När detta är sagt vill jag ändå framhålla vikten av\r\nläroplanen när det gäller att ge övergripande mål\r\noch riktlinjer, att förmedla balansen mellan skolans\r\nkunskapsförmedlande och fostrande roll, att ge\r\ndem som är verksamma i skolan -- rektor, lärare och\r\nannan personal -- men också dem som skolan är till\r\nför, elever och föräldrar, en uppfattning om vad\r\nregering och riksdag vill åstadkomma och om det\r\nansvar och det inflytande som var och en kan\r\nförväntas ha i skolan och i bästa fall även ge visioner\r\noch inspiration.</pre><pre>När det gäller läroplanens struktur och inriktning\r\nsamt värdegrund ansluter sig kds till propositionens\r\nförslag.</pre><pre>Kunskapsmängden har ökat, och det blir en alltmer\r\ngrannlaga uppgift för skolan att sovra bland\r\nkunskaper som kan betecknas som tidsbundna och\r\nflyktiga till skillnad från andra, mer tidlösa och\r\nbeständiga. Jag vill instämma i vad som i\r\npropositionen sägs om vikten av att kunna se\r\nperspektiv, samband och helheter.</pre><pre>Regeringen pekar på tre mycket betydelsefulla\r\nperspektiv, som skall prägla hela skolans arbete --\r\ndet etiska och det internationella perspektivet samt\r\nmiljöperspektivet. Alla tre är utomordentligt\r\nväsentliga.</pre><pre>Det etiska perspektivet har enligt kds sätt att se en\r\ngrundläggande betydelse även för ett\r\ninternationellt orienterat samhälle och för\r\nmiljöfrågorna.</pre><pre>Herr talman! Vi har från kds sida vid flera tillfällen\r\nframhävt betydelsen av de grundläggande\r\nkunskaperna -- att läsa, skriva och räkna. De tas\r\nofta som självklara, men inte minst när det gäller\r\nden oundgängliga läsfärdigheten måste vi tyvärr\r\nkonstatera att åtminstone 10 % av eleverna har\r\nstora svårigheter långt upp i klasserna och inte så få\r\nända upp i vuxen ålder. Vilket hinder detta utgör\r\nför drabbade elever i den fortsatta skolgången och\r\näven senare i livet borde det inte vara svårt att\r\nföreställa sig. Skall vi få en skola med hög kvalitet,\r\nmåste vi komma till rätta med detta problem på ett\r\nhelt annat sätt än vi hittills gjort. Både skolledning,\r\nlärare och föräldrar måste göras medvetna om\r\nproblemen med läsutvecklingen. En tidig upptäckt,\r\nhelst redan före skolstarten, av den som riskerar att\r\nfå grava problem samt tidig och adekvat hjälp bör\r\nvara varje elevs rättighet.</pre><pre>Jag vill lyfta fram propositionen i detta\r\nsammanhang. Den pekar entydigt på att det är\r\nskolans ansvar att varje elev lämnar skolan med en\r\ngodkänd kunskaps- och kompetensnivå. Skolan\r\nmåste ''erbjuda de elever som så behöver ett\r\nflexibelt, individuellt avpassat stöd vid just den\r\ntidpunkt eleverna behöver det''. Detta lägger också\r\nett mycket stort ansvar på kommunerna, som enligt\r\nskollagen har ansvaret för att sätta in lämpliga\r\nstödåtgärder. Enligt vår mening behöver\r\nkommunerna på många håll omprioritera i sin\r\nverksamhet. Jag tillåter mig att säga det, även om\r\nvi inte kan bestämma om detta. Skolan har alltför\r\nlänge fått vara strykpojken i den kommunala\r\nekonomin.</pre><pre>Jag vill här passa på att understryka det Christer\r\nLindblom sade om svenska 2-ämnet och dess stora\r\nbetydelse. Jag upptar inte tiden med annat än att\r\ninstämma med Christer Lindblom.</pre><pre>Synen på lärarnas roll kommer in när det gäller att\r\nförverkliga läroplanen. Vi måste ha lärarna med oss\r\nför att det skall bli möjligt att förverkliga\r\nläroplanen i skolorna. Därför är det illavarslande\r\natt en del kommuner tycks tro att skolans\r\nresursproblem kan lösas genom att lägga mer\r\nundervisningstid på lärarna. Det är minsann inte\r\nden bästa utgångspunkten när den nya läroplanen\r\nskall sjösättas.</pre><pre>Herr talman! Jag har genom ett särskilt yttrande\r\ngjort klart att jag anser att det skulle ha varit en stor\r\nfördel för samtliga ämnen med ett eget timtal med\r\nen garanterad minimitid. Detta gäller både de\r\npraktiskt-estetiska ämnena, där nu så skett till vår\r\nglädje, och de samhällsvetenskapliga och\r\nnaturvetenskapliga ämnena. Detta skulle ge en\r\nstörre frihet att samverka med alla andra ämnen.\r\nDet har konstaterats att särskilt vissa ämnen har\r\nkommit kläm. Det gäller inte minst\r\nreligionskunskapen. Jag betraktar därför den\r\nkvarvarande låsningen till en grupp som förlegad.\r\nDet skulle ha varit mer framåtsyftande om också de\r\ngamla SO- och NO-ämnena hade fått sin\r\nfullständiga frihet. Inte minst från\r\nreligionskunskapens sida har man påpekat att man\r\ninte alls känner sig som ett med den grupp där man\r\när placerad, utan man skulle i stället kunna\r\nsamverka med idrott och hälsa, musik, svenska,\r\nbild och en del andra ämnen.</pre><pre>Vad beträffar religionskunskapen anser utskottet\r\natt behovet av undervisning i ämnet ökar i ett\r\nmångkulturellt samhälle. Jag menar också att\r\nämnet har fått en ny viktig uppgift med tanke på\r\nden betydelse som man i den nya läroplanen\r\ntillmäter det etiska perspektivet. Det behövs mer\r\ntid än tidigare för samtal och tankeutbyte med\r\neleverna. Detta ämne lämpar sig, som vi hört\r\ntidigare i dag, utmärkt för den sortens samtal. Jag\r\nanser att det hade varit befogat med ett garanterat\r\ntimtal på den nivå som ämnet har enligt Lgr 80. Vi\r\nvet att det ganska mycket överstiger det timtal som\r\nkan bli tänkbart i dagens läge.</pre><pre>Detta har det tyvärr inte varit möjligt att få stöd för\r\nhos de övriga partierna. Jag har valt att inte\r\nreservera mig, eftersom utskottet återfört 40\r\ntimmar från den naturvetenskapliga till den\r\nsamhällsvetenskapliga gruppen med hänvisning till\r\ndet ökande behovet av religionskunskap och det\r\nfaktum att ämnet får stå tillbaka för andra ämnen\r\ninom SO-blocket. Vi konstaterar att på detta sätt\r\nhar humaniora förstärkts.</pre><pre>Utskottet utgår dessutom ifrån att Skolverket ägnar\r\nspeciell uppmärksamhet inte minst åt\r\nreligionsämnet i sin uppföljning. Jag tror också att\r\ndet är betydelsefullt att utskottet poängterar vikten\r\nav att det finns behöriga lärare i ämnet. Det har\r\nfaktiskt varit så att ca 60 % av lärarna i\r\nreligionsämnet inte har varit behöriga. Den ökade\r\nuppmärksamheten på den etiska dimensionen\r\ninnebär också ett fortbildningsbehov, påpekar\r\nutskottet, framför allt när det gäller\r\nreligionsämnet.</pre><pre>För allt detta har kds arbetat mycket hårt, och vi vill\r\ndärför uttrycka vår tillfredsställelse för det som vi\r\nhar uppnått, även om jag hade velat se ett betydligt\r\nhögre timtal för religionsämnet. Detta gäller även\r\nämnet histora. Dessa båda ämnen kräver enligt vårt\r\nförmenande mer tid än geografi och\r\nsamhällskunskap på grund av den mer djuplodande\r\nkaraktär som religion och historia har.</pre><pre>Om betygen vill jag säga att jag är mycket nöjd med\r\natt det nu blir nationella betyg från årskurs 7. Jag\r\ntycker också att det är bra att blir skriftliga\r\nmeddelanden från årskurs 5. Jag tycker att det är\r\nfint att vi kunnat komma överens så långt.</pre><pre>Anf. 119  BERIT LÖFSTEDT (s) replik:</pre><pre>Herr talman! Ingrid Näslund snuddade i stort sett\r\nbara vid frågan om värdegrunden och tog annars\r\nupp sådana saker som vi är alldeles överens om; att\r\ndet behövs perspektiv, samband, enhet,\r\ndiskussioner om etiska frågor, miljö,\r\ninternationella frågor, m.m. Men jag har märkt att\r\nkds med viss frenesi har drivit att just begreppet\r\nkristen etik måste finnas med i skolan. Då vill jag\r\nfråga vad det etiska kommer att innebära.</pre><pre>Skall det innebära någonting nytt för skolan? Vad\r\nskall lärarna göra? Skall de göra någonting annat än\r\nvad de har gjort tidigare? Missar skolan när det\r\ngäller att fostra och överföra värderingar? Jag\r\nundrar litet grand över om det här begreppet skall\r\nha någon praktisk betydelse eller vad det egentligen\r\när.</pre><pre>Jag ser i ett tidningsurklipp en kds-politiker som\r\ntycker att det nu skall bli ändring på läromedel,\r\nlärarutbildning och undervisning, för de skall\r\nbaseras på kristen etik. Jag skulle vilja veta vad det\r\nbetyder. Vad är det för skillnad jämfört med\r\ntidigare? Vad skall lärarna göra i skolan som de inte\r\nhar gjort förut?</pre><pre>Anf. 120  INGRID NÄSLUND (kds) replik:</pre><pre>Herr talman! Min kollega Tuve Skånberg och jag\r\nhar delat upp frågan så att Tuve Skånberg\r\nhuvudsakligen kommer att tala om det här ämnet.</pre><pre>Jag kan beträffande lärarutbildningen säga att det\r\nnaturligtvis är viktigt -- och det har också påpekats\r\nav utskottet -- att det blir fortbildning när det gäller\r\nden etiska dimensionen. Det är en fortbildning som\r\ninte bara behövs för religionskunskapslärare, utan\r\nför lärare i allmänhet, eftersom detta är ett av de tre\r\nviktiga perspektiv som nu skall lyftas fram i skolan.</pre><pre>Anf. 121  BERIT LÖFSTEDT (s) replik:</pre><pre>Herr talman! Det är nog bra. Men frågan om ökat\r\nutrymme för etiska diskussioner och för etiska\r\növerväganden i skolan är inte särskilt ny. Den fanns\r\nmed redan under vår tid i regeringsställning. Det är\r\ninte riktigt det vi pratar om.</pre><pre>Skall lärarna nu få särskild fortbildning i kristen\r\netik? I så fall, vad är det för sort? Är det\r\nframgångsteologi de skall lära sig eller är det\r\nbefrielseteologi? Vad skall man grunda den här\r\nfortbildningen på, om det inte är på ''vanlig'' etik?</pre><pre>Anf. 122  INGRID NÄSLUND (kds) replik:</pre><pre>Herr talman! Jag skall begränsa mig till att bara\r\nsäga att när Berit Löfstedt kommer in på om det är\r\nden ena eller den andra teologin man skall ha som\r\ngrund, är hon inne på konfessioner. Vi har i det\r\nfallet sagt att skolan skall vara icke-konfessionell.</pre><pre>Jag tror att Tuve Skånberg kommer att klargöra vad\r\nsom menas med kristen etik. Det tror jag är ganska\r\nentydigt.</pre><pre>Anf. 123  BJÖRN SAMUELSON (v) replik:</pre><pre>Herr talman! Jag respekterar och accepterar i sann\r\nkristen och zenbuddistisk anda att kds har delat upp\r\nde här områdena sinsemellan, så jag skall inte ta\r\nupp allt det jag tänkte säga. Men jag måste ändå\r\nställa frågan till Ingrid Näslund: Var det fråga om\r\nregeringskris eller inte?</pre><pre>Anf. 124  INGRID NÄSLUND (kds) replik:</pre><pre>Herr talman! Jag har ingen kommentar på den\r\npunkten.</pre><pre>Anf. 125  MARGITTA EDGREN (fp):</pre><pre>Herr talman! Jag skulle vilja ta upp två delar i det\r\nhär betänkandet, dels några ord om etik och\r\nvärdegrund, dels om betyg.</pre><pre>För mig som liberal är människovärde och\r\nhumanistisk människosyn begrepp som utgör\r\nnormen för vårt samhälle och grunden för vår\r\ndemokrati. Demokratin bygger ju på principen om\r\nalla människors lika värde. En man, en röst. Lika\r\nvärde för det utvecklingsstörda barnet i rullstol som\r\nför den jämnårige fotbollsspelaren eller den vuxne\r\ndataspecialisten.</pre><pre>Humanistisk människosyn innebär att människan i\r\nsig är ett subjekt, ett jag, som har frihet, ansvar och\r\nmänsklig värdighet. Det förutsätter att människan\r\nkan välja mellan olika alternativ på basis av sina\r\negna etiska överväganden. Människan bär inom sig\r\nett medvetande och skapande krafter. Hon är en\r\nsocial varelse, beroende av sin miljö och sina\r\nmänskliga relationer.</pre><pre>Dessa begrepp, människovärde och humanistisk\r\nmänniskosyn, kan inte förklaras vetenskapligt.\r\nDeras giltighet kan heller inte bevisas. De är\r\npersonliga och existentiella. Men, och det är\r\nviktigt, i Sverige har vi inte ensamrätt på de\r\nbegreppen. De härleds ur och förklaras av judisk\r\nkristen etik och grekisk filosofi. Sambandet mellan\r\nvåra grundläggande värden om humanistisk\r\nmänniskosyn och människovärde är viktigt, och det\r\när viktigt att våra barn och ungdomar känner till\r\nhur det har vuxit fram ur grekisk filosofi och judisk\r\nkristen etik. Detta utesluter inte att dessa\r\ntankegångar finns i andra religioner.</pre><pre>Självfallet skall skolan möta alla barn och\r\nungdomar med respekt för deras integritet och\r\nmänniskovärde. Det lärarna säger på lektionen\r\nmåste följas upp av hur skolans elever, lärare och\r\npersonal bemöter varandra och andra. Innehållet i\r\nlektioner, på raster, på friluftsdagar måste bygga på\r\nde här gemensamma värderingarna om tolerans,\r\nhumanism, respekt för medmänniskor, respekt för\r\nolika trosuppfattningar, personligt ansvar,\r\njämställdhet mellan män och kvinnor samt omsorg\r\nom dem som har det svårt. Det är värden som har\r\ndjupa rötter i vår kultur och i vår historiska\r\nutveckling.</pre><pre>Den viktigaste uppgiften i detta sammanhang är att\r\nhävda dessa värden och förklara omigen hur de har\r\nvuxit fram och förankrats hos oss. Unga människor\r\nmåste få skolans hjälp och föräldrarnas att utveckla\r\nett eget personligt förhållningssätt till begreppen\r\noch till den grund de vilar på och få sådana\r\nkunskaper att de medvetet kan ta personlig\r\nställning i frågorna.</pre><pre>Samtidigt måste skolan aktivt motarbeta åsikter\r\noch uttrycksformer som strider mot de\r\ngrundläggande människovärdesprinciperna.\r\nDessutom skall skolan samtidigt vara allsidig och\r\nneutral i livsåskådningsfrågor. Allt skall tas upp;\r\njudendom, kristendom, islam, buddhism och\r\nateism.</pre><pre>Men den här allsidigheten, toleransen och\r\nåsiktsmässiga neutraliteten får inte bli likgiltighet,\r\nför då sviker vi de unga. Den etiska och moraliska\r\nvilsenhet som många unga människor uttrycker\r\nvisar att vi hittills inte har lyckats särskilt väl.</pre><pre>Det här kulturarvet och historien ger våra\r\nungdomar anknytning bakåt och en förankring som\r\ngör dem mindre mottagliga för irrläror och budskap\r\nsom kan leda till främlingsfientlighet.\r\nHistorielöshet är farlig för samhället och\r\nmedborgaren. Särskilt viktigt är detta för de\r\nungdomar som inte får grunderna hemifrån.</pre><pre></pre><pre>Jag anser att utskottet är tydligt på denna punkt.\r\nDet finns inte någon anledning att ifrågasätta och\r\nmisstänkliggöra. Skolan är även i fortsättningen till\r\nför alla barn, oavsett den religion eller icke-religion\r\nde har med sig hemifrån.</pre><pre>Skolan är fortfarande tydligt icke-konfessionell. Vi\r\növerger inte vår öppna och pluralistiska hållning i\r\nlivsåskådningsfrågor när vi säger att skolan skall\r\nförklara för våra barn att våra grundvärderingar\r\noch den männskosyn som Sveriges demokrati\r\nbygger på har vuxit fram judisk-kristen etik och\r\nvästerländsk humanism.</pre><pre>Kristendom är en viktig del av vårt kulturarv men\r\nsjälvfallet inte någon påbjuden trosuppfattning i\r\nden svenska skolan. Jag vill högst personligt\r\ndefiniera att vara kristen som att ha en personlig\r\nrelation till Jesus Kristus. Därmed kan det heller\r\nicke vara kollektiv process.</pre><pre>Med detta som utgångspunkt kan jag trots vad vi i\r\nutskottet nu skriver att vi är överens om och den\r\ndiskussion som har förts här i dag icke yttra mig om\r\nhur det har gått till i diskussionerna i utskottet eller\r\ni beredningsgruppen eftersom jag inte har varit\r\nmed. Men jag blir mycket konfunderad när jag\r\nläser ett pressmeddelande från Kds daterat den 2\r\ndecember som säger att Kds har nått stora\r\nframgångar i utskottet bl.a. när det gäller skolans\r\nvärdegrund förankrad i kristen etik.</pre><pre>Detta är vi överens om. Det är inte vad vi strider\r\nom här i dag. Det är betydligt mindre saker. Det är\r\nfråga om jag inte tycker att detta pressmeddelande\r\när en högst oetisk handling från det parti i riksdagen\r\nsom vill gå i bräschen för etiken.</pre><pre>Jag vill sedan gå över till frågan om betygen och\r\nsäga några ord om dem. Jag ingick i den\r\nbetygsberedning som först tillsattes av Göran\r\nPersson och sedan fick nya direktiv av Beatrice\r\nAsk. Vi hade under resans gång en rad ordförande.\r\nI dag är det väl bara Stefan Kihlberg och jag som\r\nden gången satt i riksdagen som fortfarande är med.</pre><pre>Jag undrar om Beatrice Ask egentligen inte något\r\nbeklagar att departementet inte tog tillvara\r\nBetygsberedningens förslag bättre än vad man\r\ngjorde. Vi hade då sluppit mycket av diskussionen\r\nhär i dag. Kanske departementet inte heller förstod\r\nbetygsfrågans sprängkraft.</pre><pre>Det vi i utredningen förde fram var att betygen styr\r\nmycket mer än vad man är medveten om. Vårt\r\nförslag var att betygen i första hand skulle vara ett\r\npedagogiskt verktyg i skolan som skulle\r\nkonkretisera målen för skolarbetet. Man skulle tala\r\nom för eleverna vad de strävar mot, och därmed\r\nskulle betygen bli en positiv kraft och inte ett\r\nverktyg för att rangordna elever.</pre><pre>Det var elevernas faktiska prestationer som skulle\r\nbedömas. Man skulle identifiera kunskaper och\r\nerfarenheter som innebar att eleverna hade förstått\r\nvad de hade lärt sig i skolan och utanför skolan.\r\nMan skulle också indentifiera att eleverna hade\r\nkunnat se samband och sammanhang och att de\r\nkunde använda sina kunskaper.</pre><pre>Vi var överens om att kunskapsutvecklingen är en\r\nprocess som är individuell. Det tar olika tid för\r\nolika barn i olika ämnen. Vi var också överens om\r\natt inget lärande sker i ett vakuum, utan all kunskap\r\nblir till ett sammanhang; kunskap i skolan, kunskap\r\nbland kompisar, kunskap i föräldrahemmet och på\r\nandra håll.</pre><pre>Vi var också överens om att gränsen godkänd skulle\r\nvara ett tydligt resultatansvar för grundskolan. Det\r\nskulle ingå i lärarens profession, kompetens och\r\nläraransvaret att löpande diagnostisera så att man\r\ninte en dag skulle upptäcka att eleverna inte hängde\r\nmed.</pre><pre>Vi föreslog betyg från hösten i årskurs 7. Kraven för\r\nde olika betygen skulle redovisas för eleverna och\r\nderas föräldrar på förhand, och man skulle ge betyg\r\ni sex steg. Vi ville inte ha betyg i ordning och\r\nuppförande. Däremot föreslog vi väl strukturerade\r\noch formaliserade utvecklingssamtal som i skriftlig\r\nform också skulle kunna delas ut i hemmen.</pre><pre>Vi sade också eleverna med detta bakomliggande\r\nresonemang i princip skall vara godkända från\r\ngrundkolan för att komma vidare till gymnasiet.\r\nEleverna skulle inte lämna grundskolan förrän de\r\nvar godkända.</pre><pre>I dagens beslut finns mycket av detta:\r\nkunskapssynen, utvecklingssamtalen,\r\ngodkändgräns till gymnasiet i vissa ämnen och\r\nställningstagandet till betyg i uppförande och\r\nordning. Men som jag ser det är det inte förenligt\r\nmed Betygsberedningens grundläggande\r\nkunskapssyn att t.ex. ha betyg i årskurs 5 för alla\r\nelever.</pre><pre>Tror man på att inlärning är en individuell process\r\ngår det inte att mäta alla på samma gång. Däremot\r\nkan man mycket väl säga att man skall mäta\r\nkunskapen upp till årskurs 5, så att man får in\r\nprocessen i sitt tänkande. Jag utgår också ifrån att\r\nlokala liberala skolpolitiker inte driver på föräldrar\r\natt begära information i betygsliknande former.</pre><pre>Jag anser det förödande att ge betyg i olika ämnen\r\ntill småbarn, helt i enlighet med vad\r\nBetygsberedningen kom fram till. Däremot är\r\nWaldorfskolornas och Montessoriskolornas väl\r\nstrukturerade utvecklingssamtal och omdömen\r\nbra. Jag instämmer i det Christer Lindblom tidigare\r\nsagt om att vi har gjort ett val. Jag utgår ifrån att\r\nföräldrarna har denna insikt.</pre><pre>När det sedan gäller det betygssystem som nu\r\nkommer att införas har ingen här tagit upp den\r\nrevolution det innebär i skolan att gå från ett\r\nrelativt system där man mäter och jämför eleverna\r\nmot varandra till ett system där man hela tiden\r\njämförs och mäts mot sig själv och sin egen\r\nkunskapsutveckling. Det krävs en total\r\nomläggning, och det kräver också en väl\r\ngenomtänkt vidareutbildning av lärarna. Den delen\r\nmåste vi ägna oss mycket mer åt än vad vi hitintills\r\nhar gjort.</pre><pre>Anf. 126  BJÖRN SAMUELSON (v) replik:</pre><pre>Herr talman! Det var mycket i Margitta Edgrens\r\nanförande som också jag kan instämma i.\r\nVänsterpartiet vill liksom Folkpartiet, förmodar\r\njag, ha en skola som ger ökad kännedom om\r\ninternationaliseringens villkor och möjligheter och\r\nom vad begreppen solidaritet och ett riktigt\r\nmiljöansvar innebär.</pre><pre>Därutöver vill vi från Vänsterpartiet gå vidare och\r\nförorda undersökande arbetssätt, en\r\nforskningsinriktad skola som tar upp många\r\nexistensiella frågor. Det skall i sig vara en\r\nexistensiell skola där bildningen får ha ett eget\r\nvärde.</pre><pre>Vänsterpartiet har också föreslagit -- och även\r\nSocialdemokraterna har i något sammanhang fört\r\nfram samma förslag -- att de fristående skolorna\r\nskulle ingå i en kommunal skolplan. Det förslaget\r\nhar avvisats av bl.a. Folkpartiet.</pre><pre>Nu skrivs det in i läroplanen att kristen etik och\r\nvästerländsk humanism skall utgöra en värdegrund.\r\nMin fråga till Margitta Edgren blir då: Hur kommer\r\nframöver olika fristående skolor att kunna etablera\r\nsig i det fall de inte hävdar kristen etik och\r\nvästerländsk humanism? Detta står i\r\npropositionen. Jag tror att det är på s. 19. Jag tog\r\ninte med den eftersom jag nu läst den så många\r\ngånger att jag är trött på den. Kan det tas till intäkt\r\nför att säga nej till etablerandet av fristående skolor\r\nom de t.ex har zenbuddistisk eller islamisk\r\ninriktning?</pre><pre>Det är sant att den kristna etiken och västerländska\r\nhumanismen har påverkat vårt samhälle på en rad\r\nområden som man räknar upp. Men det finns ju en\r\ndel undantag, t.ex. rättsväsendet där vi har stora\r\nromerska inslag. Detta var bara ett litet\r\nmeningsutbyte i debatten.</pre><pre>Hur kommer det ställa sig framöver när det gäller\r\netablerandet av fristående skolor i relation till\r\nhävdandet av denna värdegrund?</pre><pre>Anf. 127  MARGITTA EDGREN (fp)\r\nreplik:</pre><pre>Herr talman! Låt mig säga till Björn Samuelson att\r\nhan skall läsa detta en gång till. Det står ingenting\r\nom det. Det står: ''Utskottet anser\r\nsammanfattningsvis mot bakgrund av det anförda\r\natt det tydligt bör framgå av läroplanstexten att\r\nformuleringen om skolans värdegrund såsom\r\nförankrad i kristen etik och västerländsk humanism\r\ninte skall tolkas som att skolan skall överge sin\r\ntidigare hållning i livsåskådningsfrågor.\r\nUndervisningen i skolan skall även framdeles vara\r\nicke-konfessionell.''</pre><pre>Jag vill påstå att Björn Samuelson läser helt fel. Här\r\nstår ingenting om att hävda. Här står att man skall\r\ntala om för eleverna ur vilket samband dagens\r\ndemokrati har vuxit och var dagens\r\nställningstagande till förmån för människors lika\r\nvärde, för en humanistisk människosyn och\r\nmänskliga rättigheter har kommit ifrån. Det har\r\ninte dumpit ner uppifrån. Det finns en historisk\r\nförklaring till, en beskrivning av, hur vi har tagit oss\r\ntill det stadium vi är i dag som svenskar i samhället.\r\nDet utesluter inte att det finns liknande\r\ntankegångar i andra religioner.</pre><pre>Det nya med kristendomen var ju att Jesus Kristus\r\nförklarade hur man skulle leva med den här etiken\r\nnär han var på jorden. Han förklarade vilka\r\nmotiven var. Han lyfte in dem i den enskilda\r\nmänniskan. Han internaliserade begreppen.\r\nAnsvaret för ett etiskt förhållningssätt blev ditt. Vi\r\nvill lyfta fram hur den processen vuxit fram.</pre><pre>Anf. 128  BJÖRN SAMUELSON (v) replik:</pre><pre>Herr talman! Jag väntade på den här repliken. Jag\r\nhåller med om vad Margitta Edgren säger om det\r\npersonliga förhållningssättet. Jag reagerade mot att\r\nen talare tidigare i debatten hävdade Sverige som\r\nkristen nation.</pre><pre>Jag fick inte svar på min fråga om hur det kommer\r\natt ställa sig framöver när det gäller etablerandet av\r\nfristående skolor.</pre><pre>Däremot menar tydligen Margitta Edgren att man\r\nhar frångått propositionens text. Det är inte skolans\r\nsak att hävda dessa ståndpunkter.</pre><pre>Anf. 129  MARGITTA EDGREN (fp)\r\nreplik:</pre><pre>Herr talman! Vi har inte alls frångått texten,\r\neftersom det inte står att man skall hävda. Där står\r\natt man skall förankra. Jag tycker att det är en\r\nväldig skillnad. Vi lägger tydligen helt olika\r\nbetydelse i detta. Skolan skall även i fortsättningen\r\nvara icke-konfessionell.</pre><pre>Man skall förklara för eleverna hur detta med\r\nkristendom, människovärde, etik och västerländsk\r\nhumanism har vuxit fram. Det är vad vi för in. Det\r\när vad jag kallar förankrad i kristen etik och\r\nvästerländsk humanism. Det utesluter inte andra\r\nsynsätt. Vi skall förklara detta.</pre><pre>Jag tycker att Björn Samuelson helt enkelt är ute\r\nefter att bråka. Han kan läsa detta likaväl som jag.\r\nJag håller med den talare som tidigare sade att den\r\nhär diskussionen faktiskt är ganska obegriplig för\r\nmänniskor utanför den här kammaren. Vi är\r\növerens om att vi är en nation som har vissa värden.\r\nAtt vi då skall förklara hur dessa värden har vuxit\r\nfram kan inte vara så märkvärdigt. Björn\r\nSamuelson ifrågasätter detta.</pre><pre>Anf. 130  BERIT LÖFSTEDT (s) replik:</pre><pre>Herr talman! När jag lyssnade till den första halvan\r\nav Margitta Edgrens anförande som handlade om\r\nvärdegrunden kände jag nästan för att resa mig upp\r\noch instämma i det mesta av det Margitta Edgren\r\nsade. Jag förstår att det blir väldigt förvirrande för\r\ndem som inte finns här i lokalen eller har följt\r\nfrågan ordentligt. Vad är det egentligen de har\r\nslagits om i utbildningsutskottet?</pre><pre>När jag lyssnar till Margitta Edgren förstår jag\r\nockså att oenigheten inte ser ut på det sätt som\r\nframgår av reservationerna. Gränsen går inte\r\nriktigt där. Den går i hur man faktiskt tolkar\r\nbegreppet kristen etik. Jag sade i mitt anförande att\r\nvi inte är oense om historien och om hur vårt\r\nsamhälle har byggts upp. Jag förstår att gränserna\r\nför hur man skall tolka detta och vad det skall\r\nbetyda för skolan i framtiden går inom regeringen.\r\nDärför var det litet synd att man kröp ur enigheten.\r\nVi hade ju nått en överenskommelse om hur vi\r\negentligen såg på dessa texter.</pre><pre>För övrigt kan vi kanske diskutera det här med\r\nhävdandet. Det står så läroplanen. Det är precis\r\ndetta det handlar om. Det står att skolan har en\r\nviktig uppgift i att hävda dessa värden. Då undrar\r\nman vad det är. Hävda är ett ganska aktivt verb.\r\nDet kan förmodligen tolkas ganska olika mellan\r\nregeringspartierna. För vår del är det just detta att\r\nman ställer upp på allt vad regeringen säger i sin\r\nsluttext som gör att det blir litet besvärligt. Annars\r\nvill jag säga att vi verkligen har eftersträvat enighet\r\noch inte velat krångla och gräla i den här frågan.</pre><pre>Avslutningsvis, och icke med något samband till\r\ndetta, vill jag yrka bifall till reservation 27.</pre><pre>Anf. 131  STEFAN KIHLBERG (nyd)\r\nreplik:</pre><pre>Herr talman! Jag hade inte tänkt att förlänga\r\ndebatten, men jag vill kort protestera mot den i mitt\r\ntycke alltför idylliserade bild av\r\nBetygsberedningens arbete som Margitta Edgren\r\nger. Jag satt, som hon påpekade, med i\r\nBetygsberedningen och var den enda reservanten.</pre><pre>Margitta Edgren undrar om statsrådet Beatrice\r\nAsk ångrar att hon inte antog Betygsberedningens\r\nförslag. Nej, det tror jag inte en sekund att hon gör,\r\noch tur är väl det. Om så hade skett, och utskottet\r\nhade antagit förslaget, hade skolorna fått\r\nbekymmer. Betygsberedningen lyckades med\r\nkonststycket att skapa nära nog fullständig\r\nparlamentarisk enighet kring ett förslag som\r\npraktiskt taget samtliga remissinstanser sedan\r\navfärdade fullständigt som oklart, motsägelsefullt\r\noch obegripligt. Därför är det ett mycket gott betyg\r\natt regeringen inte tar upp det.</pre><pre>Vi var överens om kunskapssynen, men den var så\r\nsjälvklar att jag hade svårt att förstå varför man satt\r\noch diskuterade den.</pre><pre>Betygsberedningens majoritet har fortsatt att\r\nkänna sig missförstådd och konstaterar att ingen\r\nförstod dem. Alla andra var antingen dumma eller\r\noförstående. Det är bättre att konstatera att\r\nBetygsberedningen var ett präktigt fiasko. Det var\r\ninte en dikeskörning. Man körde rakt in i väggen,\r\ntrots varningssignaler. Det fanns mycket av\r\nuppvisning i politisk prestige. Man försökte göra\r\nvetenskap av personligt tyckande. Det bästa vi kan\r\ngöra är att låta förslaget vila i frid, för dött var det\r\nredan när det presenterades.</pre><pre>Anf. 132  MARGITTA EDGREN (fp)\r\nreplik:</pre><pre>Herr talman! Jag blev glad över att Stefan Kihlberg\r\nreagerade. Jag väntade nästan på det. Det tillhör\r\nskollivets skrönor att Betygsberedningens förslag\r\när ett fiasko och att utredningen har kört av vägen\r\noch ned i diket.</pre><pre>Vi ledamöter i Betygsberedningen var själva\r\nväldigt ödmjuka och sade att vi haft för kort tid på\r\noss och att det fanns delar av betänkandet som man\r\nmåste arbeta vidare med. Vi presenterade några\r\ngrundtankar.</pre><pre>Remissinstanserna har hoppat på två eller tre av de\r\n12--15 grundtankar som vi lämnade ifrån oss. De\r\nkan inte förstå dem och inte acceptera dem. I\r\nödmjukheten ingår ju inställningen att det går att\r\narbeta om förslagen. Det största problemet var\r\nfrågan om progressionen, dvs. att det skulle finnas\r\nen möjlighet att identifiera en utveckling av\r\nkunskaperna.</pre><pre>Det vi framför allt gjorde, Stefan Kihlberg, var att\r\nvisa tilltro till lärarnas kompetens och profession.\r\nDet hade vi faktiskt underlag för efter de försök vi\r\nsjälva gjorde ute i skolorna. Det förslag vi nu\r\nkommer att anta genomsyras inte på samma sätt av\r\ntilltro till lärarna.</pre><pre>Departementet och Beatrice Ask har godtagit stora\r\ndelar av förslaget. Utskottet bidrar med ytterligare\r\nen del -- den om utvecklingssamtal. Jag tror nog att\r\nBetygsberedningen till stor del har fått en sen\r\nupprättelse efter remissdebatten.</pre><pre>Jag håller fast vid det jag sade i mitt anförande. Jag\r\ntycker nog att man hade kunnat använda och\r\nutveckla fler delar av Betygsberedningens arbete.\r\nMen något fiasko var det inte! Om det hade varit\r\ndet skulle vi helt ta avstånd från det förslag som vi\r\nkommer att acceptera i dag. Grundsynen i det\r\nförslaget är ju densamma som den\r\nBetygsberedningen förde fram.</pre><pre>Anf. 133  STEFAN KIHLBERG (nyd)\r\nreplik:</pre><pre>Herr talman! Jag missunnar i och för sig inte\r\nMargitta Edgren hennes vilja att leva i en\r\nsagovärld. Jag skall inte förlänga diskussionen\r\ngenom att gå igenom hur det faktiskt förhöll sig.\r\nDet jag säger är ingen skröna. Det är lätt för var\r\noch en som vill att läsa Betygsberedningens\r\nbetänkande, inklusive min reservation, och framför\r\nallt remissvaren.</pre><pre>Vi som har gjort det, och gjort det utan en vilja att\r\ntolka Betygsberedningens förslag som det enda\r\nmöjliga, kan verifiera att det riktades en\r\nförkrossande kritik mot förslaget på just de punkter\r\njag indikerade. Man försöker t.ex. göra vetenskap\r\nav personliga tyckanden.</pre><pre>Det är lätt att konstatera att psykologerna skulle\r\nkalla Margitta Edgrens beskrivning av hur\r\nregeringen och utskottet har antagit huvuddelen av\r\nförslaget för förträngning. Den är ett fullständigt\r\nfalsifikat. Jag förstår att det är jobbigt att vidkännas\r\nett så präktigt misslyckande.</pre><pre>Betygsberedningens förslag är dött och begravet.\r\nLåt det vila i frid!</pre><pre>Anf. 134  MARGITTA EDGREN (fp)\r\nreplik:</pre><pre>Herr talman! Nej, Stefan Kihlberg, förslaget är\r\nfaktiskt inte dött. Men låt oss inte gräla om det.</pre><pre>Stefan Kihlberg tar i sitt elva-\r\nellertjugopunktsförslag upp frågan om\r\nvetenskaplighet. Jag vill bara säga att vi hittills trots\r\nall vetenskap inte har haft något bra betygssystem.\r\nÄr det då inte någon vits med att försöka komma\r\nfram på något annat sätt? Det var det vi gjorde. Vi\r\nbyggde förslaget på erfarna lärares bedömningar.</pre><pre>Jag tycker att det faktum att vi enats om att lägga\r\nfram ett förslag för denna kammare förtjänar en\r\nviss upprättelse. Utgångspunkten var att vissa\r\npartier inte ville ge eleverna några betyg alls och att\r\nandra ville ge betyg från första klass och i elva steg.\r\nOm man då i en process kan komma fram till ett\r\nförslag, skall detta förslag användas på ett eller\r\nannat sätt.</pre><pre>Anf. 135  TUVE SKÅNBERG (kds):</pre><pre>Herr talman! Det är en säregen upplevelse att bli\r\napostroferad i fem timmar och inte kunna svara. Nu\r\nkan jag svara. Något säger mig att jag kommer att\r\nfå tillfälle att svara väl för mig.</pre><pre>Frågan om det interna utskottsarbetet har ställts\r\nom och om igen. Jag är själv osäker på vad som kan\r\nbedömas vara offentligt och inte offentligt. Jag\r\ntänker på Inger Davidsons ''bortslarvade''\r\nhandväska som ett TV-bolag hittade.</pre><pre>Om jag får frågan om vad som föregick i utskottet\r\nsvarar jag. Den som ställer frågan får ta på sig\r\nansvaret för att uttalandet kan bli prejudicerande\r\noch att det kan bli svårt för utskottet att jobba i\r\nfortsättningen. Det är inte mitt ansvar.</pre><pre>Jag har fått förtroendet att precisera kds\r\nställningstagande när det gäller skolans\r\nvärdegrund. Om något är oklart efter det hoppas\r\njag att jag får tillfälle att svara. Jag tänker vara\r\nutförlig nu och hoppas, herr talman, på tillgift om\r\njag drar över någon minut. Ämnet har\r\napostroferats, och vi i kds har anmodats att ta till\r\norda.</pre><pre>Jag erbjuder mig att stryka mig från talarlistan för\r\ndebatten om utbildningsutskottets betänkande 2.\r\nJag har anmält att jag vill tala i sex minuter om det\r\nämne jag skall tala om nu. Man kan spara tid genom\r\natt tala om grundskolans och de frivilliga skolornas\r\nvärdegrund samtidigt. De båda propositionernas\r\nformuleringar om dessa skolformer sammanfaller,\r\nliksom utskottets anslutning till dem.</pre><pre>I den tidigare läroplanen, Lgr 80, sades visserligen\r\natt skolan skulle stå för demokratiska värden, men\r\ndet angavs att skolan annars inte skulle påverka\r\nelevernas värderingar, moral och människosyn.\r\nSkolan var alltså i praktiken värdeneutral.</pre><pre>Det råder i dag enighet mellan alla partier om att\r\nskolan skall hävda vissa värden och förklara hur de\r\nvuxit fram. Jag citerar ur betänkandet , UbU1, sid\r\n23:</pre><pre>''Under rubriken En skola med goda värden -- -- --\r\nciterar regeringen till att börja med bestämmelsen\r\ni 1 kap. 2 § tredje stycket skollagen -- -- --. Där\r\nföreskrivs att `verksamheten i skolan skall utformas\r\ni överenstämmelse med grundläggande\r\ndemokratiska värderingar. Var och en som verkar\r\ninom skolan skall främja aktning för varje\r\nmänniskas egenvärde och respekt för vår\r\ngemensamma miljö.` Denna bestämmelse anger,\r\nframhåller regeringen, de grundläggande värden\r\nsom gäller för skolan och som är oförytterliga.\r\nOförytterliga värden är de som i en given\r\nkulturkrets förutsätts gälla under alla\r\nomständigheter. Regeringen anför att de normer\r\nsom skolans verksamhet skall bygga på -- såsom\r\nrespekt för människans värdighet, individens frihet\r\noch integritet, jämställdhet mellan kvinnor och\r\nmän, omsorgen om den som har det svårt, det\r\npersonliga ansvaret'' -- utskottet lägger också på s.\r\n25 till orden människolivets okränkbarhet och allas\r\nlika värde -- ''har en djup förankring i vårt land och\r\nvår kultur. Normerna har djupa rötter i vår historia.\r\nSom särskilt viktig framstår skolans värdegrund,\r\nförankrad i kristen etik och västerländsk\r\nhumanism. Skolan har enligt regeringen en viktig\r\nuppgift i att hävda dessa värden och förklara hur de\r\nvuxit fram och förankrats.''</pre><pre>Utskottet ansluter sig till den syn på skolans\r\nvärdegrund som regeringen ger uttryck för i\r\npropositionen, dock med klargörandet att ''det\r\ntydligt bör framgå av läroplanstexten att\r\nformuleringen om skolans värdegrund såsom\r\nförankrad i kristen etik och västerländsk humanism\r\ninte skall tolkas som att skolan skall överge sin\r\ntidigare hållning i livsåskådningsfrågor.\r\nUndervisningen i skolan skall även framdeles vara\r\nicke-konfessionell.''</pre><pre>Socialdemokraterna delar enligt sin reservation 1\r\nutskottets syn på vilka värden som skolan skall\r\nbygga sin verksamhet på och överföra till nästa\r\ngeneration, men reserverar sig mot att begreppen\r\n''kristen etik'' och ''västerländsk humanism'' skall\r\nförekomma i läroplanstexten.</pre><pre>Reservationen är djupt olycklig. Oenigheten är\r\ndjupt olycklig. Jag vill instämma i det särskilda\r\nyttrande som Marianne Jönsson från Centerpartiet\r\noch Christer Lindblom från Folkpartiet gjort. De\r\nbeklagar djupt att utskottet inte kunnat samla sig\r\nkring en gemensam värdegrundsskrivning och vill\r\nunderstryka att skrivningarna om skolans\r\nvärdegrund, förankrad i kristen etik och\r\nvästerländsk humanism, inte kan tolkas på annat\r\nsätt än att den grundlagsfästa religionsfriheten är\r\norubbad och att den svenska skolan även framgent\r\när öppen för alla, oavsett trosinriktning och\r\nreligion.</pre><pre>Jag skall kanske flika in att klargörandet att skolan\r\nockså i fortsättningen skall vara icke-konfessionell\r\ngivetvis inte hindrar fristående skolor från att som i\r\ndag välja olika profiler, t.ex. zenbuddistisk, islamsk\r\neller kristen, att religiösa företrädare, t.ex. en\r\npräst, imam eller ateist, medverkar på en lektion,\r\neller att en skolavslutning äger rum i en kyrka eller\r\nen moské om man så önskar. Samma förhållanden\r\nsom råder i dag skall alltså råda i fortsättningen.</pre><pre>Socialdemokraternas reservation ter sig åtminstone\r\nför mig mycket märklig när de bara något stycke\r\ntidigare instämmer i betänkandetexten på s. 25, där\r\ndet sägs att: ''Utskottet instämmer med regeringen\r\natt kristendomen har haft och har stor betydelse i\r\ndet svenska samhället och att dess inflytande\r\nsträcker sig från kultur, värde- och normsystem,\r\nlagstiftning och rättssystem till samhällsmoral,\r\nsedvänjor och tradition. Kristendomen har därför\r\nen särställning för att kunna ge grunden till\r\nförståelse för svensk och västerländsk kultur och\r\nsamhällsutveckling. Kristen etik utgör således en\r\ndel av det nationella kulturarvet.''</pre><pre>Inkonsekvensen är iögonfallande. Hur kan\r\nSocialdemokraterna och Vänstern reservera sig\r\nmot begreppen ''kristen etik'' och ''västerländsk\r\nhumanism'' i läroplanen som förklaring till varifrån\r\nvi fått de grundläggande värden vi alla delar och\r\nsamtidigt hävda att kristendomen har en\r\nsärställning till förståelsen av just detta och att\r\nkristen etik utgör en del av själva det nationella\r\nkulturarvet? Det kan inte bara vara ett förbiseende,\r\neftersom Socialdemokraterna i den gemensamma\r\ntext jag just citerade bidrog med åtminstone ett par\r\nolika formuleringar när texten skrevs.</pre><pre>Min fråga till Socialdemokraterna bli alltså: Hur\r\nskall man å ena sidan kunna undvika begreppen\r\n''kristen etik'' och ''västerländsk humanism'' och å\r\nandra sidan samtidigt påstå att kristendomen har en\r\nsärställning för att kunna ge grunden till förståelse\r\nav svenska och västerländska värde- och\r\nnormsystem, lagstiftning, rättsystem och\r\nsamhällsmoral och att kristen etik är en del av det\r\nnationella kulturarvet?</pre><pre>När det gäller en annan av Socialdemokraternas\r\nreservationer vad gäller skolans värdegrund,\r\nnämligen reservation nr 3 om demokratisk fostran,\r\nskriver vi i majoriteten att vi inte kan finna att det\r\ni frågan om demokratisk fostran föreligger några\r\nmot varandra stridande uppfattningar, och vi anger\r\natt vi har samma åsikt som motionärerna i fråga om\r\nvikten av demokratisk fostran. Trots detta\r\nreserverar sig Socialdemokraterna! Kan det vara så\r\natt Socialdemokraterna när det gäller både etik och\r\ndemokratisk fostran reserverar sig trots varje\r\nklarläggande och instämmande, därför att man vill\r\nmarkera en olikhet, om den också sakligt sett inte\r\nfinns?</pre><pre>Jag vill ta upp tre invändningar mot begreppen\r\n''kristen etik'' och ''västerländsk humanism''.</pre><pre>1. Uttrycken skulle kunna uppfattas som att de\r\ndiskriminerar andra religioner och livsåskådningar.</pre><pre>2. Den som inte är kristen skulle förbjudas vara\r\nlärare eller lärarundervisare.</pre><pre>3. Det är över huvud taget fel att ange en\r\nvärdegrund med någon etik. Människors relationer\r\nskall inte regleras av annat än lagar. Detta är åsikter\r\nframförda av Vänsterpartiets\r\npartistyrelseledamoten Torbjörn Tännsjö i Dagens\r\nNyheter den 22 november 1993.</pre><pre>Låt mig bemöta invändningarna en i sänder.</pre><pre>Jag börjar med invändning nr 1. Utskottets\r\nklargörande, att formuleringen om skolans\r\nvärdegrund såsom förankrad i kristen etik och\r\nvästerländsk humanism inte skall tolkas som att\r\nskolan skall överge sin tidigare hållning i\r\nlivsåskådningsfrågor, kan inte med ord göras\r\ntydligare. I det särskilda yttrandet av Marianne\r\nJönsson och Christer Lindblom, som jag instämmer\r\ni, pekar de ju på att religionsfriheten är\r\ngrundlagsfäst.</pre><pre>När utskottet den 14 oktober 1993 uppvaktades av\r\nföreträdare för olika religioner, som kristendom,\r\nislam, buddism och judendom, bedyrade de alla att\r\nde gärna såg skolans värdegrund förankrad i just\r\nkristen etik. På deras presskonferens efteråt\r\nförtydligade t.o.m. Hüseyin Ayata, Islamiska\r\nrådet, som representerar muslimer i Sverige: ''Jesus\r\när en förebild för hur man ska uppträda i samhället.\r\nOm svenskarna vore mer kristna skulle det\r\nunderlätta också för oss. Det är inget konstigt att\r\ndet talas om kristen etik i skolans läroplan. Mycket\r\nav rasism och främlingsfientlighet bottnar i\r\nosäkerhet. Man är tryggare om man har en gedigen\r\nidentitet.'' Citatet är hämtat ur tidningen Dagen\r\nden 15 oktober 1993. Gruppen sade t.o.m.: ''Det är\r\nförmätet av socialdemokraterna att säga sig föra\r\ninvandrarreligionernas talan och tycka något som\r\nde inte tycker.''</pre><pre>Alla socialdemokrater reagerar naturligtvis inte\r\nnegativt inför uttrycket ''kristen etik''. Mona Sahlin\r\nsade i Dagen den 23 oktober 1993 att hon ville att\r\nskolan skulle bygga på kristen etik, och hon kallade\r\nden kristna etiken ''en del av svensk\r\nvärdegemenskap''.</pre><pre>Problemet ligger i missuppfattningen att kristen\r\netik bara skulle kunna omfattas av kristna, att den\r\nskulle strida mot den religiösa pluralismen. Men\r\nreligiös pluralism är inte detsamma som etisk\r\npluralism. Ett land kan leva och bestå med religiös\r\npluralism -- så är förhållandet i dag -- men inte med\r\netisk pluralism.</pre><pre>Socialdemokraterna befarar att uttalar man att vi\r\nfått våra normer från kristen etik och västerländsk\r\nhumanism, gör man ett religiöst uttalande, som kan\r\nupplevas diskriminerande.</pre><pre>Låt mig ta ett exempel på normer som vuxit fram\r\nmot en viss religiös och historisk bakgrund, men\r\nsom vi använder utan att beteckna dem som\r\nreligiösa.</pre><pre>Om jag nu påstår att det i dag är tisdagen den 14\r\ndecember 1993, dagen efter Luciadagen, gör jag\r\ninget religiöst påstående genom att använda denna\r\ngemensamma tidsnorm. Ändå betyder ju ''tisdag''\r\nasaguden Tyrs dag, och vi har också Odens dag,\r\nTors dag och Frejs dag, ett arv från vår förkristna\r\ntid. Att ange en dag som Luciadagen går tillbaka till\r\nden medeltida, katolska helgonkalendern, där\r\nvarje dag var helgad åt ett helgon, i det här fallet\r\nden kristna jungfrun Lucia i Syrakusa, som år 304\r\nled martyrdöden. Att säga att det är år 1993 innebär\r\natt jag i min tideräkning utgår från Kristi födelse.\r\nTycker kanske Socialdemokraterna att det är\r\ndiskriminerande att säga att det i dag är 1993 och\r\ninte 5753, som judarna, räknat från världens\r\nskapelse, eller 1371, som muslimerna, räknat från\r\nMuhammeds ankomst till Medina?</pre><pre>Av alla tänkbara bokstäver använder vi latinska,\r\noch av alla tänkbara siffror använder vi arabiska.</pre><pre>Allting har sina rötter och sin historiska förankring,\r\nså också de grundläggande normer vi diskuterar\r\noch är överens om i betänkandet. De är nämligen,\r\nrent historiskt och sakligt sett, i vår kulturkrets\r\nframvuxna ur och förankrade i kristen etik och\r\nvästerländsk humanism, som har gett oss tio Guds\r\nbud, gyllene regeln och FN:s deklaration om de\r\nmänskliga rättigheterna. Därmed inte sagt att de\r\ninte i många stycken skulle överensstämma med\r\nden levnadsvisdom som kommer till utryck också i\r\nandra religioner och livsåskådningar.</pre><pre>Är det kanske ett religiöst påstående när vi\r\nrelaterar vår lagstiftning från tio Guds bud?\r\nFörfattaren Stig Claesson, ''Slas'', som inte själv\r\nbenämner sig som kristen, skriver i sin bok De tio\r\nbudorden: ''De tio budorden innehåller i all sin\r\nkorthet människans sen tidernas morgon samlade\r\nerfarenheter hur vi kan leva tillsammans och\r\ngemensamt på detta klot. Vi har stora svårigheter\r\natt respektera varandra då vi ju avsevärt skiljer oss\r\ntill klädsel, till vanor, till uppförande, till utseende,\r\ntill hudfärg och tro. De tio budorden är kanske vårt\r\nviktigaste arv. Om budorden överlämnades till\r\nmänniskorna av en gud eller inte, får var och en tro\r\nsom han vill, men vi kan inte låta bli att tro på De\r\ntio budorden, för budorden finns.''</pre><pre>Även broderskaparna Berndt Ekholm och Berit\r\nLöfstedt, som i Svenska Dagbladet den 28\r\nnovember 1993 tar avstånd från begreppet ''kristen\r\netik'', måste erkänna: ''Men håller vi oss inte,\r\noavsett vilken tro vi har, i huvudsak till de tio\r\nbudorden blir samhället snabbt outhärdligt. Varken\r\nateister eller kristna har tillåtelse att bryta mot `du\r\nskall icke stjäla' eller `du skall icke döda'.''</pre><pre>Den andra invändningen var att den som inte är\r\nkristen skulle förbjudas att vara lärare eller\r\nlärarutbildare. Av det jag nyss sagt framstår detta\r\nnaturligtvis som en helt orimlig tolkning. Skulle\r\ndessa grundläggande värderingar som vi räknat upp\r\ni betänkandet och som i vår kultur faktiskt formats\r\nframför allt genom påverkan av kristendomen och\r\nhumanismen inte kunna omfattas av andra än\r\nkristna? Naturligtvis.</pre><pre>I norska skolans mönsterplan heter det sedan\r\nmånga år: ''Grundskolan skall som helhet bygga på\r\netiska grundvärderingar som är förankrade i\r\nkristendomen och i humanistisk tradition.'' Ingen\r\nhar någonsin rest frågan om icke-kristna lärare\r\nskulle diskrimineras i Norge eller om\r\nreligionsfrihet, muslimska flyktingar eller\r\ninvandrarelever skulle förtrampas i Norge.</pre><pre>Den tredje och sista invändningen är att det över\r\nhuvud taget är fel att ange en etisk värdegrund för\r\nskola och samhälle och att mellanmänskliga\r\nrelationer bara kan regleras av lagregler. Detta har\r\nhävdats av Torbjörn Tännsjö, ledamot av\r\nVänsterpartiets partistyrelse och talesman i etiska\r\nfrågor, i Dagens Nyheter den 22 november 1993.\r\nMed detta tar han avstånd från att det över huvud\r\ntaget skall finnas en värdegrund inskriven i skolans\r\nläroplan. Han frågar sig: ''Hur når vi då fram till en\r\nuppfattning om vilka regler som ska gälla? Jo,\r\ngenom politiska beslut i demokratisk ordning.\r\nMajoritetens vilja blir allas lag. -- -- -- Det är inte\r\nmarxismen-leninismen eller Koranens bud man vill\r\ngöra till statsfilosofi, men väl den kristna etiken och\r\nden västerländska humanismen. Om det är det ena\r\neller det andra kan, tycker jag, kvitta lika.''</pre><pre>I Dagens Nyheter den 13 december skriver\r\nTorbjörn Tännsjö: ''Alternativet är att skolan inte\r\nlär ut någon grundläggande moralisk lära alls.'' Det\r\ngäller alltså alternativet till att lära ut kristen etik.</pre><pre>Alf Svensson skriver i sitt svar till Tännsjö den 9\r\ndecember 1993 i Dagens Nyheter: ''En\r\ndetaljreglering som ska styra ett samhälle utan vissa\r\netiska grunder blir ett lagverk mer omfattande än\r\nNationalencyklopedin och kräver en övervakning\r\nvärre än Stasi och KGB bestod sina samhällen\r\nmed.'' Här slår jag in öppna dörrar, eftersom ingen\r\ni riksdagen har hävdat något annat än att skolan\r\nskall ha en läroplan med en värdegrund.</pre><pre>Jag vill avsluta med att konstatera att\r\npropositionerna vad gäller skolans värdegrund i\r\nläroplanen på ett utmärkt och klargörande sätt följt\r\nupp de intentioner som kom till uttryck i\r\nregeringsförklaringens ord: ''Skolans verksamhet\r\nskall bygga på de normer om tolerans och respekt\r\nför varje människas lika och okränkbara värde som\r\ngrundas i kristen etik och västerländsk humanism\r\noch som har djup förankring i vårt land. Hem och\r\nskola skall ge barn och ungdomar en klar\r\nuppfattning om rätt och orätt''.</pre><pre>Att ersätta behovet av tusentals detaljreglerande\r\nlagparagrafer med att nya generationer får en egen,\r\ninre etisk kompass, en förmåga att skilja på rätt och\r\norätt, på mitt och ditt, kommer att vara ett arbete\r\npå mycket lång sikt, men läroplanens riktlinjer\r\nkommer att bidra till det verksamt. Att denna\r\nfostran förankras i kristen etik gör mig viss om att\r\nvåra barn och ungdomar formas såväl av strävan att\r\ngöra det goda och sanna som av förmågan att\r\nförlåta och själv bli förlåten, när vi misslyckas att\r\ngöra allt det goda vi ville. Ty också den högsta etik,\r\nutan kärlek och förlåtelse, blir till ouppnåeliga\r\nideal, som tynger och dömer, mer än de bär och\r\nbefriar.</pre><pre>Herr talman! Jag vill avsluta med att yrka bifall till\r\nutskottets hemställan i UbU1 och UbU2, särskilt\r\nvad det gäller skolans värdegrund.</pre><pre>Anf. 136  BERIT LÖFSTEDT (s) replik:</pre><pre>Herr talman! För det första väntar jag nu på att\r\nockså Moderaterna skall ansluta sig till det\r\nsärskilda yttrandet. Det innebär att vi skulle bli\r\nganska överens om hur det egentligen skall vara\r\nmed kristen etik. Alla har uttryckt att vi borde vara\r\neniga.</pre><pre>Jag anser bestämt att kristdemokraterna har ett\r\nstort ansvar för att vi faktiskt inte blev eniga. Vi var\r\nberedda att gå mycket långt utifrån vad vi\r\nursprungligen hade skrivit i våra motioner för att\r\nuppnå detta väsentliga, att vi blev överens om\r\nvärdegrunden. Det vet Tuve Skånberg. Det var ni\r\nsom spräckte uppgörelsen vid målsnöret, det var\r\nbaske mig inte vi -- ursäkta franskan.</pre><pre>Tuve Skånberg citerar delar av min artikel i\r\nSvenska Dagbladet och den referens jag gjorde till\r\nde tio budorden. Men de flesta av budorden är\r\nmycket allmänmänskliga. De omfattas av\r\nmänniskor från helt andra religioner. Det är inte\r\ntillåtet att stjäla. Det är i de flesta länder och\r\nkulturer respektabelt att vörda sina föräldrar osv.\r\nFör övrigt vill jag hoppas att jag inte blir ihopsopad\r\nmed Torbjörn Tännsjö. Han har en alldeles egen\r\nsorts argumentation.</pre><pre>Jag vill fråga Tuve Skånberg om det som Ingrid\r\nNäslund inte ville svara på: Vad är det som skall bli\r\nnytt i skolan? Skall lärarna göra någonting annat än\r\nde gjorde tidigare? Vad skall ingå i den fortbildning\r\nsom Ingrid Näslund talade om? Skall de nu lära sig\r\nnågonting som innebär en förändring? Har lärarna\r\ninte överfört värderingar förut? Har ungarna inte\r\nfått lära sig i skolan att de inte får stjäla och vara\r\ndumma mot varandra? Vad är det som är nytt? Det\r\nbehöver jag veta.</pre><pre>Anf. 137  TUVE SKÅNBERG (kds) replik:</pre><pre>Herr talman! Jag ser det som två frågor: Vad är nytt\r\noch vad har försiggått i utskottet? Jag ser det som\r\nett klartecken från Berit Löfstedt att det som har\r\npågått internt i utskottet nu är offentligt och att\r\nman kan samtala om det. Jag ser att Berit Löfstedt\r\nskakar på huvudet. Då har jag gjort en\r\nmissbedömning. Det var alltså inte den fråga som\r\nställdes. Då svarar jag i stället på frågan vad som är\r\nnytt i och med talet om kristen etik och\r\nvästerländsk humanism.</pre><pre>Det nya är att det sägs uttryckligen att skolan skall\r\nhävda grundläggande värderingar. Jag läser\r\ninnantill vilka värderingar det gäller: tolerans och\r\nrespekt för varje människas lika och okränkbara\r\nvärde, respekt för människans värdighet,\r\nindividens frihet och integritet, jämställdhet mellan\r\nkvinnor och män, omsorgen om den som har det\r\nsvårt, det personliga ansvaret, människolivets\r\nokränkbarhet och allas lika värde. Detta är de\r\nvärden vi är överens om. Varifrån har vi då fått\r\ndem? I vår kulturkrets har vi fått dem via den\r\nkristna etiken och den västerländska humanismen.</pre><pre>Jag uppfattar det som att vi är överens om vilka\r\nvärden som skall hävdas. Jag uppfattar det också\r\nsom att vi är överens om varifrån vi har fått dem i\r\nvår kulturkrets, utan att därmed diskriminera\r\nandra religioner. Men vi var inte överens om\r\nvarifrån de hade kommit.</pre><pre>För ett par timmar sedan sade Björn Samuelson: Vi\r\nhade förhandlat bort kristen etik och västerländsk\r\nhumanism. Det var hans uppfattning av det\r\npreliminära ställningstagandet i utskottet. Den\r\nuppfattningen delar inte jag.</pre><pre>Anf. 138  TREDJE VICE TALMANNEN:</pre><pre>Repliken gällde Berit Löfstedt.</pre><pre>Anf. 139  TUVE SKÅNBERG (kds) replik:</pre><pre>Herr talman! Det nya är att vi i dag skall hävda\r\ndessa värden. Det kommer inte att påverka för\r\nnågon lärare. Jag utgår från att alla i Sverige redan\r\ngör så.</pre><pre>Anf. 140  BERIT LÖFSTEDT (s) replik:</pre><pre>Herr talman! Om Tuve Skånberg vill avslöja vilka\r\ndiskussioner man har haft inom den borgerliga\r\ngruppen lägger jag mig inte ett dugg i det. Jag\r\nförstår att diskussionerna har förekommit där och\r\natt det var det som gjorde att man bestämde sig för\r\natt ha en mening i betänkandet som innefattar det\r\nmycket aktiva verb som ''hävda'' är. Det säger\r\nockså Tuve Skånberg nu mycket tydligt. Men det är\r\nnär man sätter likhetstecken mellan de\r\nallmänmänskliga värden som vi alla ställer upp på,\r\ninte bara i den västerländska kulturkretsen, och\r\nkristen etik som det blir tokigt. Det är då man blir\r\npå det klara med att detta är ett politiskt slagord,\r\nnär det måste läggas ovanpå. Det är ungefär som att\r\nModeraterna ofta har skyggat för ordet solidaritet.\r\nHär måste man lägga detta ord ovanpå.</pre><pre>Kristendomen är en utomordentligt väsentlig del av\r\nvårt samhälle. Men säg inte att allting som är gott\r\när kristet. Det är inte riktigt så enkelt.</pre><pre>Anf. 141  TUVE SKÅNBERG (kds) replik:</pre><pre>Herr talman! Jag har inte i denna debatt sagt och\r\nkommer inte att säga att allt som är gott skulle vara\r\nkristet eller för den delen att allt som gäller för att\r\nvara kristet är gott. Det jag har sagt är att de\r\nvärderingar som vårt samhälle bygger på, som vi\r\nvar överens om och som jag med någon möda\r\nhittade i mina röriga papper, dem har har vi, rent\r\nsakligt och historiskt sett, som ett arv från vår\r\nkristna historia sedan 1000-talet eller strax före och\r\nfrån den västerländska humanismen, som framför\r\nallt har yttrat sig i FN:s deklaration om de\r\nmänskliga rättigheterna. Det är frågan om varifrån\r\nvi har fått de normer vi skall hävda. Är vi inte\r\növerens om vilka normer som skall hävdas, Berit\r\nLöfstedt?</pre><pre>Anf. 142  BJÖRN SAMUELSON (v) replik:</pre><pre>Herr talman! Först vill jag säga att Torbjörn\r\nTännsjö inte är talesman i etiska frågor. Tuve\r\nSkånberg får nöja sig med Björn Samuelson just\r\nnu. Torbjörn Tännsjö är visserligen docent i\r\nfilosofi, det är inte så dåligt det heller.</pre><pre>Vad jag sade i mitt anförande var att etik eller\r\nmoral är inte något en gång för alla tider givet.\r\nDärför måste det kunna diskuteras och resoneras i\r\nskolan. Om man säger att skolan skall hävda dessa\r\nvärden hämmar man, anser jag, ifrågasättandet och\r\ndet kritiska analyserandet av dessa värden.\r\nFarhågor för detta har framkommit. Det är viktigt\r\natt man är försiktig med att använda dessa begrepp.</pre><pre>Det är inte så många år sedan det var regel att aga\r\nbarn i hemmen och i skolan. Det var under en tid\r\ndå vi var minst lika kristna som i dag. Det finns väl\r\ningen, åtminstone inte här i kammaren hoppas jag,\r\nsom i dag skulle hävda att det tillhör kristen etik och\r\nhar med våra traditioner och rötter att göra att aga\r\nbarn. Dessa begrepp är alltså inte entydiga över tid\r\noch rum.</pre><pre>Anf. 143  TUVE SKÅNBERG (kds) replik:</pre><pre>Herr talman! Med kristen etik avses framför allt tio\r\nGuds bud och gyllene regeln; jag tar bestämt\r\navstånd från att aga barn.</pre><pre>Vad det gäller uppgiften om Torbjörn Tännsjö hade\r\njag fått den av en av Vänsterpartiets\r\nriksdagsledamöter.</pre><pre>Anf. 144  MONA SAHLIN (s) replik:</pre><pre>Herr talman! Jag hörde mitt namn nämnas av Tuve\r\nSkånberg. Jag väntade nästan på det, med\r\nanledning av intervjun.</pre><pre>Litet ironiskt kan jag ju först säga att har ni inga\r\nbättre argument att komma med än vad\r\nsocialdemokrater uttrycker, har ni problem. Om\r\ndet är så att det är socialdemokrater som ansvar för\r\ndet mesta -- också för den här typen av\r\nargumentation -- är det väl bättre att vi får ta över\r\noch regera.</pre><pre>För mig som inte är religiös innebär värdet av den\r\ns.k. kristna etiken inte någon konflikt, utan\r\nnågonting väldigt viktigt. Det är naturligt att\r\nförsöka förstå vad det är i vår historia och vårt\r\nkulturarv som bygger på kristendomen. Det är\r\nnaturligt att man då får större förståelse för andra\r\ngruppers religion och historia. Detta råder det\r\ningen oenighet om. Detta lärde jag mig under min\r\nskoltid, detta lär sig mina tre barn nu under sin\r\nskoltid. Det är ingenting nytt.</pre><pre>Men ju mer jag hör Tuve Skånberg och andra\r\nmotivera begreppen kristen etik och västerländsk\r\nhumanism desto mer övertygad blir jag om att detta\r\nicke skall stå i någon läroplan. Det skapar bara mer\r\noklarheter. Det har inte minst debatten här i\r\nkammaren i dag visat. Jag undrar om majoriteten\r\nhär är medveten om hur argumentationen låter.\r\nMan säger: Vi är ju kristna. Vi är ju inte judar eller\r\nmuslimer. Vilka vi? Det kan ju t.o.m. finnas någon\r\nhär i kammaren som har en annan tro än\r\nkristendomen. Vilka är vi? Dessutom är det något\r\nslags märklig tävlan här om vem som är mest\r\nhuman, och vem som mest står för etik.</pre><pre>Jag tycker att debatten har klargjort att detta är ett\r\nbegrepp som inte bör stå i vår läroplan. Jag hoppas\r\natt kds kan stå upp för andra etikvärden, som t.ex.\r\nbära varandras bördor, och dra slutsatser av det i\r\növrig politik och inte bara driva en tes utan också\r\nanvända detta i praktisk handling. Jag kommer att\r\nyrka bifall till reservation nr 1.</pre><pre>Anf. 145  TUVE SKÅNBERG (kds) replik:</pre><pre>Herr talman! Jag tackar Mona Sahlin för det\r\nklargörandet, som jag inte har några invändningar\r\nemot. När det talas om ett kristet land, en kristen\r\nbok eller en kristen sång etc., avser jag ett land, en\r\nbok eller en sång som är färgad av kristen tro,\r\nkristna värderingar eller kristen historia. Jag håller\r\nmed om att landet som sådant inte kan vara kristet.\r\nJag håller också med om att ett parti inte kan vara\r\nkristet. Kristdemokraterna är inte något kristet\r\nparti, men vi hävdar värden som har kommit från\r\nkristen tro. I vårt parti finns judar, buddister,\r\nateister, kristna -- i majoritet, förvisso, men inte\r\nenbart -- och muslimer. I mitt eget hemlän\r\nsamarbetar jag med muslimer i kds.</pre><pre>Anf. 146  MONA SAHLIN (s) replik:</pre><pre>Herr talman! Jag undrar om inte Tuve Skånberg\r\nefter den debatt som förts här i dag, och under\r\nmånga veckor tidigare, inser att oklarheterna,\r\notydligheten och bristen på svar om vad begreppet\r\nbetyder i den praktiska hanteringen av läroplanen\r\ninnebär att det för allas skull kanske vore bäst att\r\navstå från att skriva in detta i läroplanen och låta\r\nlärare och elever, precis som under min skoltid och\r\nunder mina barns skoltid, på ett mycket förnuftigt\r\nsätt visa hur kristendomen har spelat en så viktig\r\nroll i vår historia. Förstår inte Tuve Skånberg att\r\ndetta förstör en konstruktiv debatt?</pre><pre>Anf. 147  TUVE SKÅNBERG (kds) replik:</pre><pre>Herr talman! På mitt enkla sätt har jag försökt\r\nbringa reda i vad kds menar med kristen etik. Det\r\när den idébakgrunden som har gett oss de normer\r\nsom vi är överens om.</pre><pre>Anf. 148  BERNDT EKHOLM (s):</pre><pre>Herr talman! Jag tar till orda med anledning av två\r\nmotioner, dels en motion som har väckts med\r\nanledning av grundskolepropositionen där frågan\r\nom kristen etik har tagits upp, dels en motion som\r\nväcktes under den allmänna motionstiden som tar\r\nupp en hel rad frågor. Om tiden medger det tänker\r\njag även säga något om religionskunskapen.</pre><pre>Jag är kristen och socialdemokrat. Ändå tycker jag\r\natt det är fel att föra in kristen etik i skolans\r\nvärdegrund. Jag skall försöka förklara varför. För\r\ndet första vill jag slå vakt om det som är gemensamt\r\ni det svenska samhället eftersom det har så oerhört\r\nstor betydelse för utvecklingen av vårt land. Man\r\nbör försöka undvika att bygga in onödig\r\nkonfrontation i politiken och samhället. Det är en\r\nrent praktisk utgångspunkt.</pre><pre>Jag vill slå vakt om den gemensamma skolan. Jag\r\ntycker att alla föräldrar skall kunna känna att de har\r\nförtroende för skolan. De skall inte behöva känna\r\noro för någon religiös påverkan som de inte kan\r\nställa upp på. Om man för in uttrycket kristen etik\r\ni läroplanen riskerar man att splittra skolan. Att det\r\nfinns många som upplever det på det sättet är\r\ntillräckligt för att man skall undvika att föra in\r\nbegreppet i läroplanen.</pre><pre>Många av dem som känner oro för detta och är\r\nrädda för att den allmänna skolan kan komma att\r\nförändras kommer naturligtvis att söka sig till olika\r\nfriskolor. Starkt fundamentalistiska grupper, som\r\ntillväxer i det svenska samhället -- inte minst i\r\nkristna led -- kommer säkert att kunna utnyttja\r\ndetta. De kommer att säga att, nu står det att vi\r\nskall ha kristen etik i skolan och nu får ni visa att\r\nvi får det. Sedan upptäcker de att det i vissa skolor\r\nkanske inte blir som de tänkt sig, och då kräver de\r\natt det skall finnas kristna skolor.</pre><pre>Jag tycker att den borgerliga regeringen redan har\r\ninlett tillräckliga förändringar som leder till\r\nsplittring av det svenska skolväsendet och skapar\r\nfriskolor. Det torde vara alldeles självklart att om\r\nvi slår sönder det svenska skolsystemet så att vi får\r\nen mängd olika skolor kommer de ungdomar som\r\nlämnar skolan vid 15 års ålder -- vi kan nöja oss med\r\ngrundskolan -- att gå ut i det svenska samhället med\r\nhelt olika värdegrunder. Vilken betydelse kommer\r\ndet att få för splittringen i samhället och för\r\nutvecklingen av åsiktsskillnader som kan leda till\r\nökat våld etc.? Jag tycker att vi skall vara rädda om\r\ndet gemensamma vi haft under så lång tid i det\r\nsvenska samhället och inte ta några risker. Riskerna\r\nkan stå oss dyrt.</pre><pre>Jag menar alltså att vi kan riskera att gå mot en\r\nsegregation när vi så väl behöver integration i det\r\nsvenska samhället.</pre><pre></pre><pre>Varför skall vi slå sönder, när vi behöver\r\nsammanfoga, när vi behöver läka den splittring som\r\nvi redan har i det svenska samhället? Enligt min\r\nmening lever vi i en tid då gemensamhet behöver\r\nprioriteras. Varför skall vi utsätta oss för risken för\r\nen motsatt utveckling?</pre><pre>Begreppet kristen etik upplevs av en del som\r\nharmlöst, men varför skall vi då föra in det? Räcker\r\ninte nuvarande läroplan? Kan vi inte påstå att vi\r\nredan har en allmänmänsklig etik i skolan?</pre><pre>Nu vill framför allt kds göra ett avsteg från den här\r\netiken, genom att sätta etiketten ''kristen etik'' på\r\nen annan form av etik, om jag uppfattar det rätt.\r\nVad motiverar denna förändring? Vad vinner vi?\r\nVad riskerar vi?</pre><pre>Man kan inte undgå att tro att kds har syften med\r\ndet här, att det skall bli litet mer som det var i den\r\ngamla skolan, litet mer kristendom i skolan på det\r\ngamla sättet, om ni förstår vad jag menar.</pre><pre>Jag tycker att vi som kristna också kan visa litet\r\nödmjukhet, att vi när vi blickar framåt kan erkänna\r\natt alla värden inte behöver utgå från\r\nkristendomen. Det finns andra religioner och andra\r\nfilosofiska betraktelsesätt som kan vara väl så\r\nvärdefulla som vår tradition. Vi har ingen\r\nensamrätt på det här området. Tuve Skånberg\r\nnämner Tio Guds bud, och de finns faktiskt i\r\nåtminstone tre religioner. Det säger ju en del om att\r\ndet inte bara är fråga om en förankring i kristen\r\netik. Vi måste tala om förankring i en massa andra\r\netiska grundvalar också.</pre><pre>Kristen etik är inte heller något enhetligt. Ställer\r\nTuve Skånberg upp på att kristen etik är rättvis\r\nfördelning, eller gör han det inte?</pre><pre>Som socialdemokrat vill jag alltså slå vakt om den\r\ngemensamma värdegrunden. Vi har i vår motion\r\nbl.a. nämnt människolivets okränkbarhet,\r\nindividens frihet, solidaritet med svaga och utsatta,\r\nalla människors lika värde. Jag kunde lika väl lägga\r\ntill det jag sade om rättvis fördelning, därför att jag\r\ntycker att det i allra högsta grad hör hemma i\r\nkristen etik, om vi nu skall försöka definiera vad vi\r\nverkligen menar.</pre><pre>Jag tycker att skolan skall bygga på en gemensam\r\nvärdegrund, och vi skall i stället låta kyrkan och\r\nförsamlingen skapa opinion för det som vi vill kalla\r\nkristen etik. Den skall naturligtvis debatteras och\r\nföras ut, och man skall slåss för den. Förmodligen\r\nhar vi inte exakt lika uppfattning om detta, men det\r\när rimligt att olika grupperingar i det svenska\r\nsamhället, även de som kallar sig kristna, försöker\r\nföra ut sina åsikter när det gäller etiken. Det är\r\nviktigt. Men vi skall inte tvinga in andra i detta\r\nsystem.</pre><pre>Vi lever i ett mångkulturellt samhälle, och det är\r\nmycket viktigt att ta hänsyn till det. Det finns olika\r\nreligiösa strömningar, olika filosofiska strömningar\r\noch olika ideologiska uppfattningar. I ett sådant\r\nläge tycker jag att vi skall visa varsamhet.</pre><pre>Jag kan inte förstå vad vi skulle vinna med att nu\r\nföra in begreppet kristen etik och västerländsk\r\nhumanism. Det är uppenbart -- det visar den debatt\r\nvi har fört hittills, som så många har varit\r\nengagerade i -- att det här skapar oro. Jag kan inte\r\nförstå att man skall utsätta sig för den risk som det\r\ninnebär att förändra läroplanen på det här sättet,\r\nvilket kanske medför en negativ utveckling, som\r\njag har försökt beskriva. Man borde ha visat större\r\neftertänksamhet i den här frågan än vad man har\r\ngjort.</pre><pre>Jag vill också säga något om religionskunskapen.\r\nDet är mycket viktigt att vi stryker under\r\nreligionskunskapens roll i den svenska skolan. I det\r\nhär fallet tänker jag framför allt på grundskolan.\r\nDet tas upp i betänkandet, och det föreligger i stort\r\nsett enighet.</pre><pre>I dagens mångkulturella samhälle, med den stora\r\ninvandringen och internationaliseringen, har det på\r\nnågot sätt tillförts en ny dimension, som gör det än\r\nmer angeläget att hävda religionskunskapen. Man\r\nmöter alltför ofta människor som inte begriper sig\r\npå religionskunskap. De lever kvar i den gamla\r\nuppfattningen att det är lika med någon form av\r\nnegativ kristendomsutbildning, som man skall ha\r\nenligt den gamla modellen, där man lärde sig\r\nkatekesen. Det tycks vara omöjligt att förklara att\r\nvi lever i en ny tid nu, med nya behov, där\r\nreligionskunskapen naturligtvis speglar både\r\nkristendomen och andra religioner.</pre><pre>Jag tror att Sverige, för att utvecklas i sina\r\nutrikeskontakter, för att ta något mycket konkret,\r\nmåste lära sig att förstå exempelvis hur muslimer\r\ntänker. Hur skall vi kunna handla med\r\nSaudiarabien eller andra arabiska länder om vi inte\r\nbegriper hur de tänker? Religionen är så integrerad\r\ni samhällslivet där. Därför är det helt enkelt\r\nnödvändigt att många tänker om i den här frågan.\r\nDet är nödvändigt när det gäller livsetik och sättet\r\natt förhålla sig till olika livsproblem.</pre><pre>Därför ser jag det som oerhört värdefullt, när SO--\r\nblocket nu skall omsättas i den svenska skolan, att\r\nman inte glömmer att vi lever i Sverige 1993, inte\r\n1953. Då såg världen annorlunda ut. I dag kräver\r\ninternationaliseringen ett svenskt engagemang,\r\nutanför vårt lands gränser och i Sverige, och att vi\r\nlär oss mer om olika religioner. Slutligen vill jag\r\ndärmed ha sagt att det är nödvändigt att vi får\r\nkompetenta lärare när det gäller både\r\ngrundkunskaper och fortbildning i det här ämnet.</pre><pre>Anf. 149  TUVE SKÅNBERG (kds) replik:</pre><pre>Fru talman! Berndt Ekholm sade att Tio Guds bud\r\nfinns i tre religioner. Jag tror att han avsåg den\r\ngyllene regeln, som säger att allt vad ni vill att\r\nmänniskorna skall göra mot er skall ni göra mot\r\ndem. Rätta mig om jag har fel, men Tio Guds bud\r\nhör nog judendom och kristendom till.</pre><pre>Berndt Ekholm menade att kds syfte bl.a. är att\r\ninföra ''litet mer kristendom''. Jag vill göra\r\nutskottstexten på sidan 25 till kds egen, och jag\r\nläser upp den:</pre><pre>Kristdemokraterna vill betona att det inte är\r\nskolans uppgift att ge en konfessionell\r\nundervisning. Särskilt i frågor där det föreligger\r\nolika uppfattningar skall skolans undervisning vara\r\nsaklig och allsidig. Regeringen -- där\r\nKristdemokraterna ingår -- har inte förutskickat\r\nnågra ändringar i Läroplanskommitténs skrivning i\r\nförslag till läroplan att ''alla föräldrar skall med\r\nsamma förtroende kunna skicka sina barn till\r\nskolan, förvissade om att dessa inte blir ensidigt\r\npåverkade till förmån för den ena eller andra av\r\nmot varandra kämpande åskådningar''.\r\nKristdemokraterna anser att en sådan markering\r\nsjälvfallet skall tas in i läroplanen.</pre><pre>Kristdemokraterna anser sammanfattningsvis mot\r\nbakgrund av det anförda att det tydligt bör framgå\r\nav läroplanstexten att formuleringen om skolans\r\nvärdegrund såsom förankrad i kristen etik och\r\nvästerländsk humanism inte skall tolkas som att\r\nskolan skall överge sin tidigare hållning i\r\nlivsåskådningsfrågor. Undervisningen i skolan skall\r\näven framdeles vara icke-konfessionell.</pre><pre>Med detta klargörande ansluter sig\r\nKristdemokraterna till den syn på skolans\r\nvärdegrund som regeringen ger uttryck för i\r\npropositionen.</pre><pre>Så läser vi utskottets betänkande.</pre><pre>Anf. 150  BERNDT EKHOLM (s) replik:</pre><pre>Fru talman! Jag vill bara göra den kommentaren till\r\nvad Tuve Skånberg här säger -- jag har också läst\r\ndetta avsnitt -- att jag framför allt vill inrikta mig\r\npå att risken med att införa det här begreppet är att\r\nmånga människor upplever att skolan blir mer snäv.\r\nDessutom är risken uppenbar att extrema kristna\r\ngrupperingar -- och även andra grupperingar --\r\nkommer att utnyttja det här för att sätta press på\r\nskolan på ett sådant sätt att det kommer att bli fler\r\nfriskolor. Jag tror att det vore en väldigt olycklig\r\nutveckling för Sverige på lång sikt.</pre><pre>Det borde ha framgått av mitt anförande att\r\nriskerna ligger i hur detta tolkas. Många kommer\r\ninte ens att läsa det särskilda yttrandet från\r\nFolkpartiet och Centern eller texten i\r\nutskottsbetänkandet, utan det är begreppet kristen\r\netik och västerländsk humanism som kommer ut.\r\nDet innehåller ett så stort riskmoment att jag menar\r\natt vi måste värna den gemensamma grundvalen i\r\ndet svenska samhället och i skolan, att det är värt\r\natt avstå från sådana sammanfattande benämningar\r\npå de etiska frågorna som ni vill göra.</pre><pre>Anf. 151  TALMANNEN:</pre><pre>Innan jag ger ordet till nästa talare vill jag vädja till\r\nledamöterna att försöka fatta sig så kort som det\r\növer huvud taget är möjligt, så att detta ärende kan\r\navgöras, tillsammans med de ärenden från förra\r\nveckan som återstår att besluta om.</pre><pre>Anf. 152  INGRID NÄSLUND (kds) replik:</pre><pre>Fru talman! Jag skulle bara vilja replikera när det\r\ngäller religionskunskapen. Jag gick i skolan på 40-\r\noch 50-talet, och redan då var religionskunskapen\r\nförnämlig, även om den kallades\r\nkristendomskunskap.</pre><pre>Jag vågar påstå att jag fick en utförligare\r\nundervisning om såväl buddhism som islam,\r\nhinduism och naturreligionerna än man nu får i\r\nskolan, med den begränsade tid som finns för\r\nreligionskunskapen.</pre><pre>När ämnet kristendom fick beteckningen\r\nreligionskunskap sade man från SÖ:s sida följande:</pre><pre>''Eftersom kristendomen, globalt sett, spelar en\r\nväsentlig roll, och då den kristna religionen i vår\r\nkulturkrets har ett avgörande inflytande på\r\nmänniskors livshållning, måste undervisningen i\r\nreligionskunskap i första hand vara en undervisning\r\nom kristen tro och etik. -- -- -- Bibeln skall ha en\r\ncentral plats vid undervisningen om\r\nkristendomen.''</pre><pre>Att man tar ställning för den kristna etiken är icke\r\nnågot nytt. Det har skett under en\r\nsocialdemokratisk regering.</pre><pre>Anf. 153  ÅKE CARNERÖ (kds):</pre><pre>Fru talman! Skolans huvuduppgift är att ge nästa\r\ngeneration kunskaper och fostran av hög kvalitet.\r\nPå denna stora arbets- och mötesplats knyts\r\nlivslånga vänskapsband, och här sörjs för kulturens\r\nfortbestånd. Betydande delar av de äldres\r\nkunskaper och erfarenheter förs vidare till de\r\nyngre.</pre><pre>Det är därför bra att propositionen utvecklar den\r\nvärdegrund som vårt skolsystem vilar på. Det\r\nhandlar om de grundläggande värden som genom\r\nkristen etik och västerländsk humanism har en djup\r\nförankring i vårt land. Om vår skola inte klart\r\ndeklarerar ett normsystem som ger eleverna en\r\netisk kompass och moralisk kompetens kan\r\nkommersiella och odemokratiska värderingar lätt\r\nta överhanden. Jag hävdar att detta är en av de\r\nviktigaste färdigheter med livslångt värde som\r\nskolan kan ge de unga. Skolan får en i demokratiskt\r\navseende hållbar grund för sin verksamhet.</pre><pre>Fru talman! Utskottet instämmer med regeringen\r\nom att kristendomen har haft och har stor betydelse\r\ni de svenska samhället och att den har en\r\nsärställning för att kunna ge grunden till förståelse\r\nför svensk och västerländsk kultur och\r\nsamhällsutveckling. Kristen etik utgör således en\r\ndel av det nationella kulturarvet.</pre><pre>Utskottet menar att det är viktigt att man utvecklar\r\nmedvetenhet och kunskap om kulturarvet samt en\r\ntrygg identitet tillsammans med förmågan att förstå\r\noch leva sig in i andras villkor och\r\nvärderingsgrunder. I Lgr 62 hävdades bl.a. detta.\r\nDet är bra att det åter betonas inom svenskt\r\nskolväsende.</pre><pre>Fru talman! Separata, konkreta kursplaner i de\r\nolika ämnena, med tydliga krav på vad eleverna\r\nskall lära sig, garanterar att alla ämnen verkligen\r\nblir behandlade under skoltiden. Detta hindrar på\r\nintet sätt ämnesövergripande\r\nundervisningsplanering eller temaarbeten. Jag\r\nbeklagar dock att de separata ämnena i SO och NO\r\ninte får ett garanterat timtal. Jag instämmer därför\r\ni det särskilda yttrande nr 6 som min partikollega\r\nIngrid Näslund har lämnat.</pre><pre>I en motion betonar jag att kristendomen måste få\r\nen mycket central roll i ämnet religionskunskap och\r\natt bibelkunskapen skall stå i centrum i\r\nkristendomsundervisningen. Det är därför\r\nglädjande att utskottet utgår från att eleverna även\r\nfortsättningsvis, som det uttrycks i Lgr 80, skall få\r\nvidgade kunskaper om den kristna religionen med\r\nBibeln i centrum.</pre><pre>Språket är vårt viktigaste medel för att få kontakt\r\nmed andra människor. Med tanke på den\r\ninternationalisering som pågår och den mängd\r\ninformation som formligen sköljer över oss överallt\r\nmåste man i svenskundervisningen betona\r\nbetydelsen av att vårt modersmål vårdas. I många\r\nsammanhang används svordomar, nedvärderande\r\noch vulgära uttryck och ord. Denna utveckling är\r\ninte lätt att vända, men vikten av ett vårdat språk\r\nmåste klart framgå i kursplanen. Jag noterar att\r\nutskottet hänvisar till att man vid arbetet med\r\nkursplanen för svenska särskilt skall\r\nuppmärksamma behovet av språklig säkerhet,\r\nspråkriktighet och god språkbehandling.</pre><pre>Fru talman! Två viktiga ämnesövergripande\r\nkunskapsområden är undervisningen i samlevnad\r\noch undervisningen om droger, dvs. ANT.\r\nSamlevnadsfrågorna förutsätts bli sakligt och\r\nallsidigt belysta. Det är värdefullt att utskottet\r\nmarkerar att frågor om äktenskap, trohet och\r\nföräldraskap har en självklar plats.</pre><pre>Följderna av drogmissbruk kan vi se varje dag i\r\nmassmedias rapportering. För alla oss medborgare\r\när det betydelsefullt att skolans ANT-undervisning\r\nlyfts fram. Regeringen har pekat på tre perspektiv\r\nsom skall prägla skolans arbete. Ett av dessa är\r\nmiljöperspektivet. Alkoholmissbruket, som är vårt\r\nstörsta medicinska och sociala problem, borde ha\r\nbetonats, eftersom det är ett allvarligt\r\nmiljöproblem.</pre><pre>För att ANT-undervisningen skall kunna integreras\r\noch bedrivas under hela grundskolan måste\r\nskolorna åläggas att i den lokala skolplanen\r\nkonkretisera denna undervisning. Rektorerna skall\r\nha ansvaret för detta. Om ANT-undervisningen\r\nanges som ett obligatoriskt moment kan\r\nlärarutbildningen säkerställas. Utskottet menar att\r\ninsatserna mot ANT, för att undervisningen skall\r\nbli saklig och allsidig, bör göras enligt en särskild\r\nhandlingsplan, vilken med fördel kan ingå i\r\nkommunens skolplan eller i de enskilda skolornas\r\narbetsplaner.</pre><pre>Fru talman! Jag välkomnar vår nya läroplan för\r\ngrundskolan, Lgr 93. Särskilt bra är det att den blir\r\nkortare och tydligare än tidigare läroplaner och att\r\ndet finns en klar ansvarsfördelning mellan olika\r\nbefattningshavare. Jag yrkar bifall till hemställan i\r\nUbU1.</pre><pre>Anf. 154  CHRIS HEISTER (m):</pre><pre>Fru talman! I debatten om en ny läroplan för\r\ngrundskolan vill jag i denna sena timma lyfta fram\r\njämställdhetsarbetet.</pre><pre>Är dagens skola bra för flickorna? Är den bra för\r\npojkarna? Ger skolan flickor och pojkar lika\r\nutrymme, villkor och förutsättningar? Vad innebär\r\ndet att skolan skall behandla alla -- oavsett kön --\r\nlika? Hur skall skolan bli bättre anpassad till de\r\ngemensamma och skilda behov som flickor och\r\npojkar har?</pre><pre>Sedan 1970-talet har det bedrivits ett aktivt\r\njämställdhetsarbete i skolorna. Tyngdpunkten har i\r\nförsta hand legat på studie- och yrkesorienteringen.\r\nInsatserna har främst varit inriktade på den\r\nsituation då könsskillnaderna syns allra tydligast,\r\nnämligen då eleverna väljer utbildning och yrke.\r\nOfta har flickornas val setts som problem som har\r\nkrävt speciella insatser och åtgärder.</pre><pre>Ibland har arbetet varit framgångsrikt i den\r\nmeningen att det t.ex. nu är fler flickor på de\r\nstudieförberedande tekniska och\r\nnaturvetenskapliga utbildningarna. Men frågan är\r\nvilka genomgripande och bestående förändringar\r\nsom arbetet har resulterat i.</pre><pre>Jämställdhetsfrågorna har ofta vilat på en\r\nyrkesgrupp i skolan eller på några få kvinnliga\r\neldsjälars axlar. Jämställdhet har definierats som\r\nett problem för flickor och kvinnor och är en fråga\r\nenbart för de kvinnliga lärarna.</pre><pre>Många gånger har arbetet i skolan varit mer inriktat\r\npå att förändra den könsmässiga sammansättningen\r\nbland skolledare, i arbetsgrupper och i lärarkåren\r\nsom helhet. Det är en viktig aspekt av jämställdhet.\r\nMen det är viktigt att jämställdhet också blir en\r\npedagogisk fråga som berör alla och som alla som\r\narbetar inom och med skolan känner ansvar för.</pre><pre>Det är viktigt att vi kommer bort från det\r\nkortsiktiga tänkandet med tonvikt på ''matematisk''\r\njämställdhet. Om pojkar inte väljer att utbilda sig\r\ntill yrken inom vård och omsorg och flickor väljer\r\ntekniska yrken mindre ofta än pojkar beror det inte\r\npå att det är fel på pojkarna eller flickorna. Det\r\nväsentliga är att de djupt bakomliggande orsakerna\r\nblir belysta och att vi får en djupare och bredare\r\nkunskap om dem.</pre><pre>En väg att förnya och blåsa nytt liv i\r\njämställdhetsarbetet är därför att fördjupa\r\nkunskaperna om skillnaderna mellan könen och att\r\nöka medvetenheten om könstillhörighetens\r\nbetydelse för flickors och pojkars villkor och\r\nförutsättningar i skolan.</pre><pre>Detta innebär t.ex. att vi inte får nöja oss med att\r\ndet är för få flickor eller pojkar på en viss utbildning\r\noch försöka ''informera bort'' problemet. Vi måste\r\ni stället fråga oss varför det är så. I sin tur innebär\r\ndetta att vi inte heller skall förneka de\r\nkönsskillnader som finns mellan flickor och pojkar\r\ni olika åldrar.</pre><pre>Vi måste nu på allvar fundera över hur skolan skall\r\norganisera undervisning och inlärning med hänsyn\r\ntill skillnader mellan flickor och pojkar, detta för att\r\nge varje individ -- oavsett kön -- samma möjligheter\r\natt utveckla sina personliga ambitioner, intressen\r\noch talanger.</pre><pre>Arbetsgruppen Kvinnligt och manligt i skolan\r\npresenterade alldeles nyligen en debattantologi\r\nmed titeln Visst är vi olika!. I den medverkar ett\r\ntiotal forskare. De skriver om vad man nu känner\r\ntill om likheter och olikheter mellan flickor och\r\npojkar. Med deras bilder av verkligheten vill vi få i\r\ngång en fördjupad diskussion om dessa viktiga\r\nfrågor.</pre><pre>Forskarna visar, var och en utifrån sina teorier, att\r\nkönstillhörigheten har betydelse för hur elever\r\nbemöts och bedöms i skolan. De visar också att\r\nkönsskillnader konserveras eller t.o.m. förstärks i\r\nskolan.</pre><pre>Men -- och det är glädjande -- de anser alla att det\r\ngår att göra någonting åt det. Arbetet med dessa\r\nfrågor är en viktig del av det reformarbete som nu\r\npågår på skolans område.</pre><pre>Regeringen säger också i propositionen att man vill\r\nlyfta fram jämställdhetsaspekterna på skolans\r\nverksamhet såväl i läroplanen som i kursplanerna\r\noch därigenom lägga en grund för både uppföljning\r\noch utvärdering av hur skolan lever upp till\r\njämställdhetsmålet.</pre><pre>Fru talman! Vi i arbetsgruppen hoppas att\r\ndebattantologin skall intressera såväl lärare,\r\nskolpolitiker, skolledare, lärarutbildare och\r\nlärarkandidater som föräldrar och kanske också\r\nelever. Ökade kunskaper i dessa frågor är viktiga.\r\nOch vi vill ta del av reaktioner, synpunkter och\r\nförslag till åtgärder. Vi vill se debattboken som en\r\nöppen brevlåda.</pre><pre>Till våren har vi för avsikt att återkomma med\r\nförslag till åtgärder som förhoppningsvis skall ge\r\nytterligare underlag för detta viktiga\r\njämställdhetsarbete i skolan.</pre><pre>Anf. 155  KARIN PILSÄTER (fp):</pre><pre>Fru talman! Jag vill verkligen instämma i det viktiga\r\nresonemang som Chris Heister framförde här. Jag\r\nhoppas verkligen att det arbete som arbetsgruppen\r\nkommer fram till kommer att leda till stora\r\nförändringar inom skolan.</pre><pre>I dag har vi dock att diskutera en ny läroplan för\r\ngrundskolan. Den utgör ett mycket stort och\r\nomfattande dokument för skolan och är därmed\r\näven på sitt sätt avgörande för vår framtid. Jag vill\r\ninte på något sätt förringa betydelsen av timplaner,\r\nreligionsundervisning eller ens skolans värdegrund,\r\nmen jag vill ändock ta upp ett par andra saker:</pre><pre>Att bli utsatt för mobbning i skolan är ett av de allra\r\nvärsta övergreppen ett barn kan råka ut för. Många\r\nsom själva har varit utsatta vittnar också om att det\r\nkanske allra värsta är att omgivningen, de andra\r\neleverna men kanske framför allt lärare och övriga\r\nvuxna, ofta väljer att se bort.</pre><pre>Jag är mycket glad över det förslag som regeringen\r\noch utskottet nu har lagt fram om ett tillägg i\r\nskollagens första kapitel, andra stycket om att var\r\noch en skall främja aktning för varje människas\r\negenvärde. Utskottet skriver att detta betyder att\r\nalla som verkar inom skolan skall ''bemöda sig om\r\natt hindra varje försök från elever att utsätta andra\r\nför kränkande behandling''.</pre><pre>Sigge Godin och jag tog upp dessa frågor i motion\r\nUb416 under den allmänna motionstiden. Den\r\nmotionen behandlas här, och jag tycker att vi i\r\nprincip har blivit väl tillgodosedda. Jag vill bara\r\npassa på att framhålla vikten av att de olika\r\nskolorna och kommunerna verkligen upprättar\r\nlokala handlingsplaner och handlingsprogram mot\r\nmobbning i skolan. Så många erfarenheter och\r\nforskningsprojekt visar entydigt att detta är en\r\noerhört bra metod för att i alla fall komma en bra\r\nbit på väg mot en skola där alla elevers värde\r\nrespekteras och där ingen behöver vara rädd för att\r\ngå till skolan.</pre><pre>Fru talman! ''Skolans huvuduppgift är att ge nästa\r\ngeneration kunskaper och fostran av hög kvalitet.''\r\n''De grundläggande värden som vårt samhällsliv\r\nvilar på är inte en gång för alla givna. De måste\r\nförstås, förankras, förklaras, försvaras och\r\nutvecklas. De normer som skolans verksamhet ska\r\nbygga på är -- -- -- respekt för människans\r\nvärdighet, individens frihet och integritet,\r\njämställdhet mellan kvinnor och män -- -- -- ''.</pre><pre>Så skriver regeringen i inledningen till proposition\r\n1992/93:220. Ingenting kan vara mera sant.</pre><pre>En viktig del i skolans huvuduppgift måste då vara\r\natt förmedla kunskap och fostran kring sex- och\r\nsamlevnadsfrågor, och inte bara i en biologisk-\r\nteknisk bemärkelse.</pre><pre>I propositionen anförs att många undersökningar\r\nvisar att ungdomar sätter en egen familj högt, att\r\ntendenser finns till att man bildar familj tidigare och\r\natt ''kvalitativa livsmål'' som att finna någon att dela\r\nlivet med, sexuell och känslomässig trohet osv.\r\nhamnar högre i ungdomars framtidsdrömmar än\r\ntidigare. Om det är fråga om en varaktig förändring\r\ni folks faktiska livsmönster eller ej må vara osagt.\r\nKanske är det t.o.m. så att skolan i någon mån skall\r\nvara med och komplettera dessa drömmar.</pre><pre>Klart är dock att även dessa livsmål kräver en god\r\nundervisning i sex- och samlevnadsfrågor. Skolan\r\nskall icke överföra normer som går ut på att\r\nskuldbelägga eller föra in stora livsfrågor och\r\nlivsproblem i mörka garderober.</pre><pre>För att uppnå de i läroplansförslaget uppställda\r\nmålen krävs att den ämnesövergripande behandling\r\nav sex- och samlevnadsfrågor görs\r\nämnesövergripande, såsom skrivs i\r\nutskottsbetänkandet.</pre><pre>Jag tycker att syftet skall vara att öka elevens\r\nmöjlighet att uppleva sexualiteten som en positiv\r\nkraft och att ge de kunskaper som behövs för att\r\neleven skall kunna skydda sig mot oönskade\r\ngraviditeter och sexuellt överförbara sjukdomar.\r\nMan måste också lära sig att vara rädd om både sig\r\nsjälv och sin partner, om sina egna och andras\r\nkänslor. Det är också viktigt att man lär känna sig\r\nsjälv. Det handlar inte bara om blommor och bin\r\neller om att lära eleverna att varken barn eller\r\nklamydia kommer med storken. Det gäller\r\nnämligen också att ta upp psykologiska, etiska och\r\nsociala aspekter på samlevnad och sexualitet.</pre><pre>Utskottet är mycket tydligt på den här punkten.\r\nDet är desto märkligare att kds representanter i\r\nutskottet i sitt pressmeddelande påpekar, som en\r\nframgång för kds, ''betoningen av äktenskap och\r\ntrohet i undervisningen om sex- och samlevnad''.\r\nJag undrar därför vad övriga utskottsledamöter\r\ntycker om denna tolkning. Jag hoppas verkligen att\r\ndet bara är en produkt av fria fantasier.</pre><pre>Fru talman! Till sist vill jag, när det gäller\r\nbetygssystemet, för min egen del -- inte för mitt\r\npartis del -- ansluta mig till Björn Samuelsons\r\nmeningsyttring. Jag tycker att mycket viktigare än\r\natt hitta på nya betygssystem vore att sträva efter\r\nett system där elevernas egna önskemål när det\r\ngäller antagningen till gymnasieskolan kunde vara\r\nstyrande.</pre><pre>Anf. 156  MARGARETA VIKLUND (kds):</pre><pre>Fru talman! Beträffande det globala perspektivet i\r\npropositionen om ny läroplan för grundskolan\r\nm.m. är jag inte ensam om att anse att det\r\nperspektivet hade tonats ner jämfört med den ännu\r\ngällande läroplanen. Därför är det glädjande att se\r\natt utskottet i det betänkande vi nu diskuterar bl.a.\r\npåpekar att ''Utskottet anser det synnerligen\r\nviktigt, som framhålls i motionerna att skolan\r\nmedverkar till en ökad internationell förståelse och\r\naktivt söker få eleverna att inse de globala\r\nsambanden. Eleverna måste bli medvetna om de\r\nkriser som kan hota världssamhället genom\r\növerbefolkning, fattigdom och vidgade klyftor\r\nmellan länder, liksom om vårt gemensamma\r\nberoende av att visa solidaritet.'' Utskottet anser\r\nockså att det jag nyss citerat måste klart uttryckas i\r\nläroplanen och bifaller bl.a. min motion genom ett\r\ntillkännagivande till regeringen.</pre><pre>Fru talman! Jag är glad över att utskottet så\r\nvälvilligt behandlat min motion när det gäller det\r\nglobala perspektivet i förslaget till läroplan för\r\ngrundskolan. Men samtidigt kan jag inte förstå\r\nvarför inte samma välvilja funnits när det gäller min\r\nnästan likalydande motion beträffande förslaget till\r\nNy läroplan för gymnasieskolan m.m.</pre><pre>Fru talman! Jag kan inte heller förstå att Sveriges\r\ninternationella åtaganden i form av konventioner\r\noch rekommendationer inte föreslås ingå i den nya\r\nläroplanen. Detta tog jag också upp i min motion\r\näven om jag inte formulerade det som ett yrkande\r\neller en hemställan. Det gäller bl.a. FN:s\r\ndeklaration om de mänskliga rättigheterna -- som\r\nalla har talat så varmt för här i dag --, konventionen\r\nom barnets rättigheter, rekommendationen om\r\nutbildning för internationell förståelse, samarbete,\r\nfred, undervisning om de mänskliga rättigheterna\r\noch grundläggande friheterna, deklarationen och\r\nrekommendationerna om undervisning i\r\nmiljöfrågor samt UNESCO:s handlingsplan för\r\nundervisning om mänskliga rättigheter och\r\ndemokrati. De skall inte ens få finnas med som\r\nbilaga på en förteckning då de i så fall, enligt\r\nutskottet, skulle få förordningskaraktär, vilket inte\r\nanses lämpligt.</pre><pre>Fru talman! Jag förstår inte det resonemanget. Det\r\nmåste väl höra till allmänbildningen och andra olika\r\nrättigheter att få reda på och att själv kunna läsa\r\nden text som olika konventioner omfattar. Hur\r\nskall man annars kunna få full förståelse och insikt\r\ni det som kan ses som en bas i det internationella\r\narbetet och samarbetet? Skolans uppgift är ju att\r\nutbilda för livet och till en värld med ökade\r\ninternationella kontakter både mellan länder och\r\nindivider. I undervisningen måste naturligtvis också\r\ningå vad en konvention, deklaration och resolution\r\nstår för och vilken tyngd den har i olika nationella\r\noch internationella sammanhang. Här ges ju i så fall\r\nett ypperligt tillfälle att förklara vad förordningar\r\noch andra bestämmelser står för och sätta det i\r\nrelation till konventioner, deklarationer,\r\nresolutioner m.m.</pre><pre>Jag anser att de internationella konventionerna och\r\nrekommendationerna är så viktiga att de på alla sätt\r\nmåste göras kända, framför allt för dem som i\r\nskolan skall rustas för livet, d.v.s. eleverna. Dessa\r\nkonventioner, resolutioner etc. är så viktiga för det\r\ndirekta internationella samarbetet och förståelsen\r\nför det att de inte bara kan vara utgångspunkt för\r\nläro- och kursplaner och bli kända för dem som\r\narbetar i skolan, som antyds i betänkandet.\r\nEleverna måste också få ta del av dem.</pre><pre>Fru talman! Vår värld krymper mer och mer. Vi blir\r\nmer och mer beroende av varandra oavsett i vilket\r\nland vi bor och verkar. Vårt ansvar för vår\r\nmedmänniska gäller inte bara dem vi dagligen ser\r\nrunt omkring oss och som bor i vårt eget land. Det\r\ngäller också dem som samtidigt med oss lever och\r\nverkar på jorden i olika världsdelar och länder.\r\nAnsvaret gäller också våra barns och barnbarns\r\nframtida liv. Med våra barn och barnbarn menar jag\r\nallas våra barn och barnbarn, och alla, det är vi som\r\nlever på jorden nu.</pre><pre>Sverige som nation avsätter för närvarande\r\nnärmare 1 % av BKI i bistånd för att visa praktisk\r\nsolidaritet med fattiga och utsatta folk i världen.\r\nDet är viktigt att detta på ett kraftfullt sätt kommer\r\ntill uttryck i skolans värdegrund och uppgifter.</pre><pre>Det är också viktigt att skolans undervisning\r\npräglas av internationalisering i ett globalt\r\nperspektiv och inte bara ur en europeisk\r\ndimension. Sveriges bistånds- och\r\nsolidaritetspolitik beträffande bl.a. annat\r\nutvecklingsländerna måste i de sammanhangen ha\r\nen övervägande roll.</pre><pre>Häromdagen, liksom i dag, kunde vi läsa i\r\ndagspressen att intresset för internationella frågor\r\noch frågor om bistånd har ökat i vårt land, särskilt\r\nbland de unga. Det är ju glädjande.</pre><pre>Jag anser, fru talman, att det är viktigt att det\r\nintresset fördjupas, vidareutvecklas och sprider sig.\r\nEn minskad undervisning om tredje världen och det\r\nglobala perspektivet kan på sikt leda till ett minskat\r\nintresse och en minskad förståelse för bistånds- och\r\nsolidaritetsfrågor.</pre><pre>Det talas i dag om främlingsfientlighet, och det görs\r\nockså stora insatser för att motverka den och öka\r\nförståeelsen för de människor som på grund av krig\r\noch förföljelse har kommit till vårt land. En\r\nundervisning om vikten av solidaritet med andra\r\nländer, både i vår egen världsdel och andra delar av\r\nvärlden, om kulturella och andra skillnader anser\r\njag kan motverka främlingsfientligheten, vilket\r\nockså berörs i betänkandet.</pre><pre>I den nu gällande läroplanen anges att ''skolan\r\nmåste göra aktiva insatser för att eleverna skall\r\nförstå utvecklingsländernas problem och vårt\r\nberoende av dessa länder''. Den grundtesen måste\r\nockså gälla i den framtida läroplanen.</pre><pre>Fru talman! Jag yrkar bifall till hemställan i\r\nutskottets betänkande och är särskilt glad att man\r\nhar lyft fram det viktiga globala perspektivet, även\r\nom jag tycker att man kunde ha gått ett ytterligare\r\nfördjupningssteg i den riktningen.</pre><pre>Anf. 157  MARTIN NILSSON (s):</pre><pre>Fru talman! Det är tre olika områden jag tänkte gå\r\nin på. Först vill jag kort än en gång försöka förklara\r\nden otydlighet som jag tror många känner inför\r\nbegreppet kristen etik. Den har diskuterats ganska\r\nlänge här i dag, och jag tror att mina partikamrater\r\nmer principiellt har förklarat skiljelinjen. Men jag\r\nvill berätta att jag i våras hade en debatt med en\r\ntidigare debattör här i dag om abortfrågan. Där\r\nkom begreppen kristen etik och människolivets\r\nokränkbara värde att nämnas i ett sammanhang,\r\nmen vi kom fram till ganska olika slutsatser. Jag tror\r\natt den andre debattören kom fram till en ganska\r\navvikande slutsats utifrån dessa två begrepp i\r\njämförelse med vad den övriga borgerliga\r\nmajoriteten då kom fram till. Det är just denna\r\notydlighet vi bygger in i den nya läroplanen genom\r\nden här formuleringen. Det är en betydande\r\notydlighet som vi inte vet vad den innebär.</pre><pre>Nästa område jag tänkte ta upp gäller betygsfrågan.\r\nDet betygssystem vi nu får är tyvärr en\r\ntillbakagång. Vi får återigen en skola som har det\r\ntidigare betygssystemets alla nackdelar. Det\r\npremierar enbart de mätbara kunskaperna. Det\r\nleder till utslagning i en eller annan form. Dessutom\r\nskapar det en konkurrenssituation mellan olika\r\nelever, på bekostnad av samarbete.</pre><pre>Utöver detta innebär det nya betygssystemet en\r\nomfattande och betydande centralstyrning av\r\nvilken sorts kunskap och vilka kunskaper som skall\r\nläras ut. Man tar bort en betydande del av den\r\nlokala självstyrelse som tidigare har funnits i\r\nskolan. Det är ytterligt negativt.</pre><pre>Nästa punkt handlar om skolans arbetssätt och\r\nskolans syn på omvärlden. Det finns en rad\r\nområden där man drar ner kontakten med\r\nomvärlden och det som ibland brukar kallas\r\nverkligheten. En sak är den praktiska\r\narbetslivsorienteringen, som med majoritetens\r\nförslag inte ges något timutrymme. Det kommer\r\nmed största sannolikhet att innebära att det\r\nminskas eller dras ned eller i värsta fall helt\r\nförsvinner. Det vore djupt olyckligt.</pre><pre>Ett annat sådant område är arbetssättet i skolan.\r\nMajoriteten hävdar i det närmaste att denna fråga\r\när ''upp till skrået'', d.v.s. att lärare och\r\nskolpersonal får forma den. Då måste jag fråga vad\r\nden demokratiska fostran innebär. Med denna\r\nskrivning kommer enligt mitt synsätt den\r\ndemokratiska fostran att innebära att man lär ut\r\nlitet om parlamentarisk demokrati ur en\r\nsamhällskunskapsbok. Det blir inte den aktiva och\r\ndeltagande demokratin, och inte den aktiverande\r\ndemokratin. Jag tycker att skrivningarna antyder\r\natt det tyvärr kommer att bli så.</pre><pre>Ett tredje område är blockundervisningen. Med\r\nskrivningarna kanske det är möjligt att bedriva\r\nsådan också i framtiden, men man gör ingenting för\r\natt stimulera den. Det är synd. Verkligheten är inte\r\nämnesindelad, och det finns ingen anledning att\r\ngöra skolan ämnesindelad. För de låg- och\r\nmellanstadieelever som skall läsa kemi och biologi\r\nter det sig som en ibland ganska konstig indelning.\r\nJag tycker det är synd att man gör en sådan\r\nuppdelning. Det gör att verkligheten i mångt och\r\nmycket blir en pappersprodukt. Det tycker jag är\r\ndjupt beklagligt.</pre><pre>Så tänkte jag nu sluta två minuter tidigare än min\r\nutsatta tid och ger därmed kammaren litet mera tid\r\ntill votering.</pre><pre>Överläggningen var härmed avslutad.</pre><pre>Beslut</pre><pre>JuU11 Grovt rattfylleri m.m.</pre><pre>Mom. 2, 3, 9, 12 och 24 (grovt rattfylleri m.m.)</pre><pre>1. utskottet</pre><pre>2. res. 1, 2, 3, 5 och 7 (s)</pre><pre>Votering:</pre><pre>185 för utskottet</pre><pre>137 för res. 1, 2, 3, 5 och 7</pre><pre>3 avstod</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 25 kds, 23 nyd</pre><pre>För res. 1,2,3,5 och 7: 128 s, 8 v, 1</pre><pre>Avstod:</pre><pre>3 v</pre><pre>Frånvarande:</pre><pre>10 s, 2 m, 4 fp, 1 c, 1 kds, 3 v, 3</pre><pre>Mom. 10 (bildråp)</pre><pre>1. utskottet</pre><pre>2. res. 4 (nyd)</pre><pre>Votering:</pre><pre>299 för utskottet</pre><pre>23 för res. 4</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 78 m, 29 fp, 29 c, 25 kds, 10 v, 1</pre><pre>För res. 4:</pre><pre>23 nyd</pre><pre>Frånvarande:</pre><pre>11 s, 2 m, 4 fp, 2 c, 1 kds, 4 v, 3</pre><pre>Mom. 11 (alkoholutandningsprov)</pre><pre>Yrkanden:</pre><pre>1. utskottet</pre><pre>2. bifall till prop. i denna del samt avslag på mot.\r\nJu13</pre><pre>Votering:</pre><pre>296 för utskottet</pre><pre>23 för yrkandet</pre><pre>6 avstod</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 78 m, 29 fp, 30 c, 25 kds, 5 v, 1</pre><pre>För yrkandet:</pre><pre>23 nyd</pre><pre>Avstod:</pre><pre>6 v</pre><pre>Frånvarande:</pre><pre>10 s, 2 m, 4 fp, 1 c, 1 kds, 3 v, 3</pre><pre>Övriga moment</pre><pre>Kammaren biföll utskottets hemställan.</pre><pre>NU7 Redogörelse för bankstödet och förslag om\r\nbidrag till</pre><pre>Mom. 1 (Gota Bank)</pre><pre>1. utskottet</pre><pre>2. men. (v)</pre><pre>Votering:</pre><pre>311 för utskottet</pre><pre>11 för men.</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 77 m, 29 fp, 30 c, 25 kds, 22 nyd, 1 v</pre><pre>För men.:</pre><pre>10 v, 1</pre><pre>Frånvarande:</pre><pre>11 s, 3 m, 4 fp, 1 c, 1 kds, 1 nyd, 3 v, 3</pre><pre>Övriga moment</pre><pre>Kammaren biföll utskottets hemställan.</pre><pre>NU11 Småföretagsutveckling</pre><pre>Mom. 1 (småföretagspolitiken)</pre><pre>1. utskottets motivering</pre><pre>2. motiveringen i res. 1 i motsvarande del (s)</pre><pre>3. men. i motsvarande del (v)</pre><pre>Förberedande votering:</pre><pre>129 för motiveringen i res. 1</pre><pre>12 för men.</pre><pre>185 avstod</pre><pre>23 frånvarande</pre><pre>Kammaren biträdde res. 1</pre><pre>Huvudvotering:</pre><pre>185 för utskottets motivering</pre><pre>130 för motiveringen i res. 1</pre><pre>11 avstod</pre><pre>23 frånvarande</pre><pre>Kammaren biföll utskottets hemställan.:</pre><pre>78 m, 29 fp, 30 c, 25 kds, 23 nyd</pre><pre>För:</pre><pre>129 s, 1</pre><pre>Avstod:</pre><pre>11 v</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Motiveringen.</pre><pre>Mom. 2 (avslag på propositionen, m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>311 för utskottet</pre><pre>11 för men.</pre><pre>1 avstod</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 78 m, 28 fp, 30 c, 25 kds, 22 nyd, 1</pre><pre>För men.:</pre><pre>11 v</pre><pre>Avstod:</pre><pre>1 s</pre><pre>Frånvarande:</pre><pre>10 s, 2 m, 5 fp, 1 c, 1 kds, 1 nyd, 3 v, 3</pre><pre>Mom. 3--8, 10, 12, 14 och 15\r\n(verksamhetsinriktningen hos de regionala\r\nutvecklingsbolagen, m.m.)</pre><pre>1. utskottet</pre><pre>2. res. 2--11 (s)</pre><pre>Votering:</pre><pre>184 för utskottet</pre><pre>141 för res. 2--11</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 25 kds, 22 nyd</pre><pre>För res. 2--11:</pre><pre>129 s, 11 v, 1</pre><pre>Frånvarande:</pre><pre>9 s, 2 m, 4 fp, 1 c, 1 kds, 1 nyd, 3 v, 3</pre><pre>Övriga moment</pre><pre>Kammaren biföll utskottets hemställan.</pre><pre>NU12 Ändringar i lagstiftningen för\r\nvärdepappersfonder</pre><pre>Kammaren biföll utskottets hemställan.</pre><pre>UBU01 Ny läroplan för grundskolan, m.m.</pre><pre>Mom. 1 (skolans värdegrund såsom förankrad i\r\nkristen etik och västerländsk humanism)</pre><pre>1. utskottet</pre><pre>2. res. 1 (s)</pre><pre>3. res. 2 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>25 för res. 2</pre><pre>18 för men.</pre><pre>282 avstod</pre><pre>24 frånvarande</pre><pre>Kammaren biträdde först res. 2</pre><pre>Förberedande votering 2:</pre><pre>146 för res. 1</pre><pre>24 för res. 2</pre><pre>155 avstod</pre><pre>24 frånvarande</pre><pre>Kammaren biträdde härefter res. 1</pre><pre>Huvudvotering:</pre><pre>158 för utskottet</pre><pre>142 för res. 1</pre><pre>22 avstod</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 76 m, 27 fp, 28 c, 25 kds, 1 nyd</pre><pre>För res. 1:</pre><pre>128 s, 1 m, 1 c, 11 v, 1</pre><pre>Avstod:</pre><pre>1 c, 21 nyd</pre><pre>Frånvarande:</pre><pre>9 s, 3 m, 6 fp, 1 c, 1 kds, 1 nyd, 3 v, 3</pre><pre>Mom. 18 (arbetssätt och arbetsformer inom skolan)</pre><pre>1. utskottet</pre><pre>2. res. 6 (s)</pre><pre>Votering:</pre><pre>185 för utskottet</pre><pre>141 för res. 6</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 25 kds, 23 nyd</pre><pre>För res. 6:</pre><pre>129 s, 11 v, 1</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Mom. 20 (kursplaner i samhällslära och naturlära,\r\nm.m. att riksdagen avslår motionerna 1993/94:Ub1\r\nyrkandena)</pre><pre>1. utskottet</pre><pre>2. res. 7 (s)</pre><pre>Votering:</pre><pre>185 för utskottet</pre><pre>141 för res. 7</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 25 kds, 23 nyd</pre><pre>För res. 7:</pre><pre>129 s, 11 v, 1</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Mom. 32 (riktlinjer för ett mål- och\r\nkunskapsrelaterat betygssystem utom såvitt avser\r\nbetygsskalan)</pre><pre>1. utskottet</pre><pre>2. res. 11 (s)</pre><pre>3. res. 12 (nyd)</pre><pre>4. men. i motsvarande del (v)</pre><pre>Förberedande votering 1:</pre><pre>29 för res. 12</pre><pre>18 för men.</pre><pre>278 avstod</pre><pre>24 frånvarande</pre><pre>Kammaren biträdde först res. 12</pre><pre>Förberedande votering 2:</pre><pre>138 för res. 11</pre><pre>24 för res. 12</pre><pre>162 avstod</pre><pre>25 frånvarande</pre><pre>Kammaren biträdde härefter res.11</pre><pre>Huvudvotering:</pre><pre>182 för utskottet</pre><pre>141 för res. 11</pre><pre>3 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 27 fp, 30 c, 24 kds, 23 nyd</pre><pre>För res. 11:</pre><pre>129 s, 11 v, 1</pre><pre>Avstod:</pre><pre>2 fp, 1 kds</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Mom. 33 (betygsskalan)</pre><pre>1. utskottet</pre><pre>2. res. 13 (s)</pre><pre>Votering:</pre><pre>184 för utskottet</pre><pre>142 för res. 13</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 29 fp, 30 c, 25 kds, 23 nyd</pre><pre>För res. 13:</pre><pre>129 s, 1 m, 11 v, 1</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Mom. 34 (det nationella provsystemet)</pre><pre>1. utskottet</pre><pre>2. res. 14 (s)</pre><pre>Votering:</pre><pre>183 för utskottet</pre><pre>142 för res. 14</pre><pre>1 avstod</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 27 fp, 30 c, 25 kds, 23 nyd</pre><pre>För res. 14:</pre><pre>129 s, 1 fp, 11 v, 1</pre><pre>Avstod:</pre><pre>1 fp</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Mom. 45 (timmar för elevens val)</pre><pre>1. utskottet</pre><pre>2. res. 18 (s)</pre><pre>Votering:</pre><pre>185 för utskottet</pre><pre>141 för res. 18</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 29 fp, 30 c, 25 kds, 23 nyd</pre><pre>För res. 18:</pre><pre>129 s, 11 v, 1</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Mom. 57 (kommunens skyldighet att anordna\r\nundervisning i B-språk)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>309 för utskottet</pre><pre>13 för men.</pre><pre>27 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 78 m, 29 fp, 30 c, 25 kds, 22 nyd</pre><pre>För men.:</pre><pre>1 s, 11 v, 1</pre><pre>Frånvarande:</pre><pre>12 s, 2 m, 4 fp, 1 c, 1 kds, 1 nyd, 3 v, 3</pre><pre>Mom. 58 (hemspråksundervisning)</pre><pre>1. utskottet</pre><pre>2. res. 24 (nyd)</pre><pre>Votering:</pre><pre>300 för utskottet</pre><pre>23 för res. 24</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 78 m, 29 fp, 29 c, 25 kds, 11 v, 1</pre><pre>För res. 24:</pre><pre>23 nyd</pre><pre>Frånvarande:</pre><pre>11 s, 2 m, 4 fp, 2 c, 1 kds, 3 v, 3</pre><pre>Mom. 66 (utökad tjänstgöringsskyldighet för\r\nlärare)</pre><pre>Yrkanden:</pre><pre>1. utskottet</pre><pre>2. mot. Ub14 yrk. 7 (nyd)</pre><pre>Votering:</pre><pre>303 för utskottet</pre><pre>23 för mot. Ub14 yrk. 7</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>129 s, 78 m, 29 fp, 30 c, 25 kds, 11 v, 1</pre><pre>För mot. Ub14 yrk. 7: 23 nyd</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Mom. 69 (extraresurser till kommunerna)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>307 för utskottet</pre><pre>11 för men.</pre><pre>31 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 77 m, 28 fp, 29 c, 24 kds, 21 nyd, 1 v</pre><pre>För men.:</pre><pre>10 v, 1</pre><pre>Frånvarande:</pre><pre>11 s, 3 m, 5 fp, 2 c, 2 kds, 2 nyd, 3 v, 3</pre><pre>Mom. 74 (lagregler om självstyrande skolor)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>311 för utskottet</pre><pre>12 för men.</pre><pre>1 avstod</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 77 m, 29 fp, 29 c, 25 kds, 23 nyd</pre><pre>För men.:</pre><pre>11 v, 1</pre><pre>Avstod:</pre><pre>1 s</pre><pre>Frånvarande:</pre><pre>9 s, 3 m, 4 fp, 2 c, 1 kds, 3 v, 3</pre><pre>Övriga moment</pre><pre>Kammaren biföll utskottets hemställan.</pre><pre>9 §  Beslut rörande utskottsbetänkanden som\r\nslutdebatterats den 9 december</pre><pre>Beträffande debatten i dessa ärenden, se prot. 40.</pre><pre>FIU04 Frågor om offentlig upphandling (prop.\r\n1993/94:78)</pre><pre>Kammaren biföll utskottets hemställan.</pre><pre>FIU05 Ingripande mot otillbörligt beteende\r\navseende offentlig</pre><pre>Mom. 1 (lag om ingripande mot otillbörligt\r\nbeteende vid offentlig upphandling m.m.)</pre><pre>Propositioner ställdes först beträffande utskottets\r\nhemställan och därefter ifråga om motiveringen.</pre><pre>Hemställan:</pre><pre>1. utskottet</pre><pre>2. res. 1 (m, fp, c, kds)</pre><pre>Votering:</pre><pre>163 för utskottet</pre><pre>162 för res. 1</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 1 c, 23 nyd, 10 v, 1</pre><pre>För res. 1:</pre><pre>1 s, 78 m, 29 fp, 29 c, 25 kds</pre><pre>Avstod:</pre><pre>26 m, 7 fp, 11 c, 9 kds</pre><pre>Frånvarande:</pre><pre>9 s, 2 m, 4 fp, 1 c, 1 kds, 4 v, 3</pre><pre>Motiveringen:</pre><pre>1. godkännande av utskottets motivering</pre><pre>2. godkännande av motiveringen i res. 2 (nyd)</pre><pre>245 för utskottet</pre><pre>23 för res. 2</pre><pre>53 avstod</pre><pre>28 frånvarande</pre><pre>Partivis fördelning av rösterna:</pre><pre>För utskottet:</pre><pre>127 s, 51 m, 22 fp, 17 c, 16 kds, 11 v 1</pre><pre>För res. 2:</pre><pre>23 nyd</pre><pre>Avstod:</pre><pre>26 m, 7 fp, 11 c, 9 kds</pre><pre>Frånvarande:</pre><pre>11 s, 3 m, 4 fp, 3 c, 1 kds, 3 v, 3</pre><pre>Mona Saint Cyr (m) och Barbro Westerholm (fp)\r\nanmälde att de avsett att avstå från att rösta men\r\nmarkerats ha röstat ja.</pre><pre>Mom. 2 (lag om reglering av offentliga sektorns\r\negenregiverksamhet)</pre><pre>1. utskottet</pre><pre>2. res. 3 (nyd)</pre><pre>Votering:</pre><pre>297 för utskottet</pre><pre>24 för res. 3</pre><pre>3 avstod</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 77 m, 29 fp, 29 c, 25 kds, 8 v, 1</pre><pre>För res. 3:</pre><pre>23 nyd, 1 v</pre><pre>Avstod:</pre><pre>1 m, 1 c, 1 v</pre><pre>Frånvarande:</pre><pre>10 s, 2 m, 4 fp, 1 c, 1 kds, 4 v, 3</pre><pre>Mom. 3 (konsekvensbeskrivningar till uttalanden\r\nsom innehåller politiska ambitioner m.m.)</pre><pre>1. utskottet</pre><pre>2. res. 4 (s)</pre><pre>Votering:</pre><pre>184 för utskottet</pre><pre>140 för res. 4</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>77 m, 29 fp, 30 c, 25 kds, 23 nyd</pre><pre>För res. 4:</pre><pre>128 s, 11 v, 1</pre><pre>Frånvarande:</pre><pre>10 s, 3 m, 4 fp, 1 c, 1 kds, 3 v, 3</pre><pre>LU09 Vårdnadshavares skadeståndsansvar</pre><pre>Kammaren biföll utskottets hemställan.</pre><pre>LU11 Tillsyn över stiftelser i vissa fall</pre><pre>Kammaren biföll utskottets hemställan.</pre><pre>JOU09 Strategi för biologisk mångfald</pre><pre>Mom. 2 (strategi för biologisk mångfald)</pre><pre>1. utskottet</pre><pre>2. res. 1 (s)</pre><pre>Votering:</pre><pre>185 för utskottet</pre><pre>140 för res. 1</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 78 m, 28 fp, 30 c, 25 kds, 23 nyd</pre><pre>För res. 1:</pre><pre>127 s, 1 fp, 11 v, 1</pre><pre>Frånvarande:</pre><pre>10 s, 2 m, 4 fp, 1 c, 1 kds, 3 v, 3</pre><pre>Mom. 8 (informationskampanj om ett mer\r\nekologiskt jordbruk m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>313 för utskottet</pre><pre>11 för men.</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 77 m, 29 fp, 30 c, 25 kds, 23 nyd, 1</pre><pre>För men.:</pre><pre>11 v</pre><pre>Frånvarande:</pre><pre>10 s, 3 m, 4 fp, 1 c, 1 kds, 3 v, 3</pre><pre>Mom. 21 (naturvårdsavgift på skogsprodukter\r\nm.m.)</pre><pre>1. utskottet</pre><pre>2. res. 7 (s)</pre><pre>Votering:</pre><pre>187 för utskottet</pre><pre>138 för res. 7</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>3 s, 78 m, 29 fp, 30 c, 24 kds, 23 nyd</pre><pre>För res. 7:</pre><pre>126 s, 11 v, 1</pre><pre>Frånvarande:</pre><pre>9 s, 2 m, 4 fp, 1 c, 2 kds, 3 v, 3</pre><pre>Mom. 26 (generellt förbud mot markavvattning\r\nm.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>311 för utskottet</pre><pre>11 för men.</pre><pre>1 avstod</pre><pre>26 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>127 s, 78 m, 28 fp, 30 c, 24 kds, 23 nyd, 1</pre><pre>För men.:</pre><pre>11 v</pre><pre>Avstod:</pre><pre>1 fp</pre><pre>Frånvarande:</pre><pre>11 s, 2 m, 4 fp, 1 c, 2 kds, 3 v, 3</pre><pre>Mom. 32 (stöd till landskapsvård)</pre><pre>1. utskottet</pre><pre>2. res. 12 (s)</pre><pre>Votering:</pre><pre>185 för utskottet</pre><pre>141 för res. 12</pre><pre>23 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 78 m, 29 fp, 30 c, 24 kds, 23 nyd</pre><pre>För res. 12:</pre><pre>128 s, 1 kds, 11 v, 1</pre><pre>Frånvarande:</pre><pre>9 s, 2 m, 4 fp, 1 c, 1 kds, 3 v, 3</pre><pre>Övriga moment</pre><pre>Kammaren biföll utskottets hemställan.</pre><pre>JOU11 Lagändringar på djurhälsoområdet</pre><pre>Mom. 1 (bekämpningen av tuberkulos hos\r\nhjortdjur)</pre><pre>1. utskottet</pre><pre>2. res. (s)</pre><pre>Votering:</pre><pre>184 för utskottet</pre><pre>140 för res.</pre><pre>25 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>78 m, 28 fp, 30 c, 25 kds, 23 nyd</pre><pre>För res.:</pre><pre>127 s, 1 fp, 11 v, 1</pre><pre>Frånvarande:</pre><pre>11 s, 2 m, 4 fp, 1 c, 1 kds, 3 v, 3</pre><pre>Mom. 2--6</pre><pre>Kammaren biföll utskottets hemställan.</pre><pre>JOU12 Avgifter på vissa jordbruksprodukter m.m.</pre><pre>Kammaren biföll utskottets hemställan.</pre><pre>NU06 1993 års redogörelse för företag med statligt\r\nägande</pre><pre>Kammaren biföll utskottets hemställan.</pre><pre>LU08 Ändringar i trafikskadelagen</pre><pre>Kammaren biföll utskottets hemställan.</pre><pre>NU10 Ändring i Studsvikslagen</pre><pre>Mom. 1 (Ändring i Studsvikslagen)</pre><pre>1. utskottet</pre><pre>2. res. (nyd)</pre><pre>3. men. (v)</pre><pre>Förberedande votering:</pre><pre>32 för res.</pre><pre>16 för men.</pre><pre>273 avstod</pre><pre>28 frånvarande</pre><pre>Kammaren biträdde res.</pre><pre>Huvudvotering:</pre><pre>301 för utskottet</pre><pre>24 för res.</pre><pre>24 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>128 s, 77 m, 29 fp, 30 c, 25 kds, 11 v, 1</pre><pre>För res.:</pre><pre>1 m, 23 nyd</pre><pre>Frånvarande:</pre><pre>10 s, 2 m, 4 fp, 1 c, 1 kds, 3 v, 3</pre><pre>Pehr Löfgreen (m) anmälde att han avsett att rösta\r\nja men markerats ha röstat nej.</pre><pre>Beslut om uppskjuten votering</pre><pre>På förslag av talmannen medgav kammaren att de\r\närenden som hann debatteras färdigt under\r\nåterstoden av dagens sammanträde fick företas till\r\navgörande i början av morgondagens\r\narbetsplenum.</pre><pre>Ajournering</pre><pre>Kammaren beslöt kl. 18.29 att ajournera\r\nförhandlingarna till kl. 19.15 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.15.</pre><pre>10 §  Ny läroplan för gymnasieskolan, m.m.</pre><pre>Föredrogs</pre><pre>utbildningsutskottets betänkande</pre><pre>1993/94:UbU2 Ny läroplan för gymnasieskolan,\r\nm.m. (prop. 1992/93:250).</pre><pre>Anf. 158  INGER LUNDBERG (s):</pre><pre>Herr talman! Riksdagen fattade ett strategiskt\r\nbeslut när den våren 1991 slog fast alla Sveriges\r\nungdomar skulle ha rätt till en treårig\r\ngymnasieutbildning. Utbildningen skall bidra till\r\natt alla unga människor skall ges redskap som ökar\r\nderas möjligheter att delta i framtidens\r\nsamhällsbygge.</pre><pre>Det kräver stor anspänning av kommuner,\r\nskolledningar, lärare och elever att sätta den nya\r\ngymnasieskolan i sjön och ge den bärkraft för\r\nframtiden. Därför vilar ett tungt ansvar på regering\r\noch riksdag när först läroplan och betygssystem och\r\nsedan kursplaner för ett gymnasium för alla elever\r\nläggs fast.</pre><pre>När den socialdemokratiska regeringen i Växa med\r\nkunskap lade fram riktlinjerna för den nya\r\ngymnasieskolan var ambitionen att genom brett\r\nupplagda program ge eleverna en stabil bas för\r\nframtida utveckling i yrkeslivet och för studier på\r\nhögskolan. Kärnan av basämnen skulle ge varje\r\nungdom en god grund för att förkovras i sitt arbete\r\noch delta aktivt i samhällslivet. De egna valen\r\nskulle ge eleverna möjlighet att utveckla sina\r\nspeciella intressen och också medge nya och\r\nspännande studiekombinationer. Här fanns\r\nutrymme för kreativitet från elever, enskilda\r\nkommuner, lärare och skolledningar.</pre><pre>Att genomföra en så stor förändring av\r\ngymnasieskolan är ingen enkel uppgift. Det finns\r\ndärför anledning för riksdagen att följa\r\nutvecklingen av gymnasieskolan med stort intresse\r\noch vara öppen för förändringar i verksamheten\r\nsom kan leda till att göra framtidens gymnasieskola\r\nännu bättre.</pre><pre>Det är bra att ett enigt utskott nu ställt sig bakom\r\nsocialdemokraternas förslag om en parlamentarisk\r\narbetsgrupp som skall ges i uppdrag att följa\r\nutvecklingsarbetet i gymnasieskolan. Detta är inte\r\nminst angeläget genom att utvecklingsarbetet i\r\ngymnasieskolan sker på litet olika sätt och med\r\ndelvis olika utgångspunkter. Flertalet kommuner\r\noch skolor inriktar sin kraft på att utveckla de\r\nnationella programmen och att med den\r\nsammanhållna klassen som bas utveckla\r\nsammanhållning, delaktighet och innehåll i\r\nutbildningen för eleverna. Andra gör intressanta\r\nförsök med en ganska långtgående kursutformning\r\nav gymnasieskolan.</pre><pre>Vi socialdemokrater menar att det är angeläget att\r\nskolorna ges goda möjligheter att använda de\r\nförutsättningar den nya gymnasieskolan ger. Här\r\nmåste finnas utrymme för försök. Alla måste ha det\r\ngemensamt att de ger eleverna en god och likvärdig\r\nutbildning.</pre><pre>Vi vänder oss däremot starkt mot att regeringen nu\r\nlägger fast en närmast ofattbar centralstyrning av\r\ngymnasieskolan genom att slå fast kursplaner för\r\ndelkurser i olika ämnen. Låsningen blir inte mindre\r\nav att betygskriterier på två nivåer, godkänt och väl\r\ngodkänt, låses för varje enskild delkurs. Visserligen\r\nvarnas för delkurser om bara 30 poäng, men det vi\r\nhittills kunnat se av kursindelningen tyder på att\r\nämnena kommer att bli kraftigt uppdelade och\r\nuppsplittrade.</pre><pre>Det strider mot grundsynen att staten skall lägga\r\nfast de gemensamma målen för ämnet, medan\r\nskolan själv i nära samarbete med eleverna\r\nutformar kurserna eller det som tidigare betecknats\r\nsom delkurser.</pre><pre>Jag träffade för några dagar sedan en erfaren lärare\r\nsom skakade litet betänksamt på huvudet och\r\nundrade hur hon skulle kunna förena hårt styrda\r\nkursplaner som för att citera propositionen ''skall\r\nanges så tydligt att det inte råder något tvivel om\r\nvad som avses'' med de krav på flexibilitet,\r\nanpassning till händelser i nuet och elevernas vilja\r\ntill påverkan av utbildningen. En centralt\r\nuppstyckad och sönderdelad gymnasieutbildning\r\nstrider mot tidigare storstilade uttalanden om\r\nmålstyrning, elevmedverkan och helhetssyn. Vi\r\nvänder oss mot det och menar att det måste vara\r\nämnen eller samverkande ämnen som är grund för\r\ncentralt fastställda kursplaner.</pre><pre>En konsekvens av regeringens styrning av skolan är\r\nett helt nytt betygssystem. Nu ska varje kurs\r\nbetygsättas. Eleverna kommer inte att få\r\nsammanvägda slutbetyg i olika ämnen. I stället\r\nberordras lärarna utforma betyg på varje enskild\r\nkurs. Slutbetygen kan komma att motsvara några\r\nav idrottsvärldens mer komplicerade\r\nresultatprotokoll.</pre><pre>Det här är ingen liten förändring av\r\nbetygssystemet. Ändå har den hastats fram inom\r\nUtbildningsdepartementet. Vilken tid har lagts ned\r\npå försöksstudier tillsammans med lärare som nu\r\njobbar i gymnasieskolan? Vilket samråd har skett\r\nmed eleverna och deras organisationer? Vilka\r\nanalyser har gjorts av det nya betygssystemets\r\neffekter för högskolan? Vilken egen analys har\r\nborgerligheten uppriktigt sagt gjort av det nya\r\nbetygssystemet? När vi inledde diskussionen om\r\nsystemet i utskottet tyckte flera av oss\r\nsocialdemokrater att det verkade som om inte ens\r\nhela den borgerliga gruppen hade tagit till sig vilken\r\nradikal förändring propositionens betygsförslag\r\ninnebär.</pre><pre>Vi socialdemokrater är positiva till att ge utrymme\r\nför försök i kommuner som kommit långt i\r\ntänkande kring kursutformningen och där elever,\r\nlärare och föräldrar tror på den. Men vi kan aldrig\r\nacceptera att ett så oprövat system läggs på hela\r\ngymnasieskolan. Det är inte rätt mot de ungdomar\r\ndet drabbar. Skolan skall vara öppen för försök och\r\nutveckling, men våra ungdomar får inte utsättas för\r\ncentrala beslut som inte är genomtänkta och\r\nanalyserade.</pre><pre>Herr talman! Vi socialdemokrater beklagar att\r\nutskottet inte har velat rubba den barriär som\r\nregeringen ställt upp för elever som inte har\r\ngodkända grundskolebetyg i matematik, engelska\r\noch svenska. Varför föreslår regeringen en så\r\nokänslig utslagning av och spärr för de elever som\r\ninte har godkänt i alla tre basämnena?</pre><pre>Oftast är det naturligt för den elev som har stora\r\nkunskapsluckor att börja gymnasieskolan på ett\r\nindividuellt program för att där få chansen att\r\nkomplettera sina kunskaper. Det rådet ger lärare\r\noch syofunktionärer många gånger. Varför skall\r\nsystemet vara så stelbent? Det finns situationer då\r\neleverna trots ett underkänt betyg i t.ex. engelska\r\nbör ha goda möjligheter att följa de nationella\r\nprogrammen. Varför vill man då skapa onödiga\r\ntrösklar och till varje pris tala om för en ung\r\nmänniska att hon eller han inte hör hemma på de\r\nnationella programmen?</pre><pre>Kanske är det i det här fallet som så många andra\r\ngånger som ordspråket säger: Det är intresset och\r\ninte den praktiska verkligheten som talar. Det finns\r\nandra uttryck för att intresset talar i betänkandet.\r\nPå s. 34 skriver utskottet om läraryrket. Samma\r\nborgerlighet som i alla andra sammanhang talar om\r\nlärarprofessionalitet är beredd att ge avkall på\r\ndenna professionalitet om utbildningar lämnas ut\r\npå entreprenad. Utskottets formulering är farlig.\r\nDen ger utrymme för godtycke och kan betyda att\r\nen grupp ungdomar inte får den helgjutna\r\ngymnasieutbildning som borde vara en rättighet för\r\nalla. Risken är stor att bristen på krav på\r\nentreprenörerna lockar fram olika former av\r\nföretagsanknuten utbildning utan egentligt\r\npedagogiskt innehåll.</pre><pre>En allt större grupp av gymnasieskolans elever har\r\ninvandrarbakgrund. De behövs i framtidens\r\nsamhällsbygge. Samtidigt vet vi att språket kommer\r\natt spela en allt större roll i utvecklingen mot det\r\nvi kallar informationssamhälle. Ett av de viktigaste\r\ninstrumenten för att ge barn i invandrarfamiljer\r\nlikvärdiga förutsättningar att göra en god insats i\r\ndet svenska samhället är att säkra att de får goda\r\nsvenskakunskaper. Då måste skolan använda de\r\nkunskaper forskningen givit oss om hur barn som\r\nvuxit upp med ett annat språk lär sig svenska.</pre><pre>För någon månad sedan kom Skolverkets rapport\r\nom barn som har vuxit upp med ett annat hemspråk\r\nän svenska. Den visar otvetydigt och klart att en av\r\nskolans viktigaste uppgifter när det gäller dessa\r\nbarn är att ge dem goda svenskakunskaper och att\r\nsvenska 2 är strategiskt i det arbetet.</pre><pre>Christer Lindblom sade i debatten om grundskolan\r\natt det inte får råda något tvivel om behovet av\r\nsvenska 2. Beslutet att icke upprätta en kursplan\r\ninnebär att det råder stort tvivel om ambitionerna\r\nnär det gäller svenska 2.</pre><pre>Det må vara så att regeringen och den borgerliga\r\nmajoriteten tror att det de nu gör är tillfyllest, men\r\nde många reaktioner vi har fått från\r\nlärarförbunden, lärare, universitet och högskolor\r\när entydiga. Det är mycket olyckligt att en särskild\r\nkursplan för svenska 2 inte läggs fast.</pre><pre>Det är beklagligt att inte utskottsmajoriteten velat\r\nse behovet av att säkra svenskakunskaper för barn\r\nmed invandrarbakgrund. Dessa barn skulle då få\r\nsamma språkkunskaper som barn med svensk\r\nbakgrund och samma möjligheter att utnyttja sin\r\nkompetens på den svenska arbetsmarknaden och\r\natt finna sig till rätta i det svenska samhället.</pre><pre>Herr talman! Vi socialdemokrater har fogat nio\r\nreservationer till betänkandet om gymnasieskolan.\r\nDet är beklagligt att det har varit nödvändigt. Vi\r\nstår självfallet bakom alla s-reservationer, men för\r\natt spara kammarens tid vill jag nu bara yrka bifall\r\ntill reservation 3 mom. 7, reservation 4 mom. 10,\r\nreservation 7 mom. 16 och reservation 9 mom. 36.\r\nOm särskilda yrkanden görs under andra moment\r\ndär s-gruppen gjort reservationer, yrkar jag också\r\nbifall till våra reservationer under dessa moment.</pre><pre>I särskilda yttranden har vi också markerat vår syn\r\npå det internationella perspektivet, skolans\r\nvärdegrund och ett nytt lärlingssystem.</pre><pre>Anf. 159  BJÖRN SAMUELSON (v):</pre><pre>Herr talman! Jag står naturligtvis bakom hela min\r\nmeningsyttring, men jag nöjer mig med att yrka\r\nbifall till mom. 2, 3, 7 och 10.</pre><pre>Frågan om värdegrunden tas upp också i detta\r\nbetänkande. Jag behöver inte upprepa den\r\nargumentation jag framförde i debatten om\r\nutbildningsutskottets betänkande 1 tidigare i dag. I\r\nstort sett samma ståndpunkter gäller för\r\nVänsterpartiets del i detta avseende.</pre><pre>Den formulering som finns i propositionen om att\r\ndet skall vara skolans uppgift att hävda dessa\r\nvärderingar blir ännu litet märkligare i detta\r\nsammanhang. Här handlar det ju ändå om vuxna\r\nmänniskor. Man borde ha en större tilltro till dem\r\noch ge dem möjlighet att diskutera och analysera\r\nolika moralläror utifrån olika aspekter.</pre><pre>Jag tycker att karaktären på de frågor man får när\r\nman är ute i gymnasieskolor -- sådana besök sker\r\nofta -- har ändrats sedan mitten av 80-talet. I slutet\r\npå 70-talet och början på 80-talet hände det t.o.m.\r\natt man fick beskäftiga frågor från ungmoderater\r\nom lånekonstruktionen och bidragen till\r\nvarvsindustrin. Detta skedde på gymnasieskolan i\r\nArvika av alla ställen. Sedan mitten av 80-talet\r\ntycker jag att frågorna mer och mer har blivit av\r\nexistentiell karaktär. Jag tror inte att jag är ensam\r\nom den erfarenheten. Jag åberopar ingen\r\nvetenskaplig undersökning, men mot bakgrund av\r\ndet ökade miljömedvetande, den ökade\r\ninternationalisering och det ökande intresse för\r\nsolidaritetsfrågor som man möter bland unga\r\ntonåringar i dag är det är klart att frågeställningarna\r\nfår denna karaktär.</pre><pre>I det perspektivet kanske det inte är särskilt\r\nlyckosamt att öka kursbaseringen i undervisningen.\r\nMan löper större risk för fragmentisering av\r\nkunskaperna.</pre><pre>Från Vänsterpartiets sida tycker vi dessutom att det\r\nfinns för litet erfarenhet och att det gjorts för dålig\r\nutvärdering av den programbaserade skolan. Det\r\när ändå bara ett fåtal år sedan vi fattade beslut om\r\natt införa denna programbaserade skola. En del\r\nkommuner har först nyligen startat verksamheten\r\noch satt den treåriga gymnasieskolan i sjön.</pre><pre>Det är litet svårt att avgöra när det är fråga om en\r\nkursutformad undervisning och utbildning och när\r\ndet inte är det. Det är naturligtvis i hög grad\r\ndefinitionsfrågor.</pre><pre>En alltför stor uppdelning, som kan leda till en\r\nfragmentisering, skulle som sagt också begå våld på\r\nden verklighet som omger oss, och den är ju\r\nkomplicerad i dag. Jag är inte man att mot\r\nbakgrund av dagens politiska, ekonomiska och\r\nsociala situation våga sia särskilt mycket om\r\nframtiden. En del saker har väl utkristalliserats. Jag\r\ntror att försöken att ändå se helheten också skall\r\nprägla skolans verksamhet.</pre><pre>En kursuppdelning som försöker efterlikna\r\nhögskolans system ger ju inte precis känslan av\r\nuppnåendet av några pedagogiska höjder. Den\r\nerfarenheten har vi ju absolut inte av högskolan,\r\nmen däremot av folkhögskolan.</pre><pre>En annan kritisk synpunkt mot en kursutformning\r\när att den, om den känns påtvingad, kan förta\r\nlärarens professionalitet.</pre><pre>Det är som sagt svårt att riktigt förstå vad som avses\r\noch vad som är drivkraften bakom den mer\r\nkursutformade gymnasieskolan. Jag har erfarenhet\r\nav det gamla linjesystemet, och om jag tänker efter\r\nkommer jag naturligtvis på vissa moment där som\r\njag skulle kunna beteckna som kursutformade. Det\r\nberor på hur vi kom överens om att vi ville ha\r\nundervisningen upplagd.</pre><pre>Inom ramen för programmen -- och t.o.m. inom\r\nlinjerna, vill jag hävda -- finns visst stora\r\nmöjligheter till självvalda fördjupningar inom olika\r\nämnen och kombinationer av kunskapsfält. Detta\r\nsägs i propositionen och i betänkandet. Att gå på\r\noch säga att skolan skall vara mer kursutformad\r\nvittnar egentligen om en ganska så\r\ninstitutionaliserad syn på undervisnings- och\r\nbildningsprocessen. Det är helt enkelt klåfingrigt,\r\nherr talman. Låt dem i stället avgöra själva hur de\r\nvill lägga upp undervisningen och utbildningen.</pre><pre>En annan intressant fråga i det här sammanhanget\r\när vad som kommer att hända med klassen.\r\nKommer klassen i allt högre grad att ryckas isär?\r\nKommer klassen så att säga att luckras upp? Jag\r\ntror att det vore olyckligt. Olika rapporter och\r\nannat har på senare tid visat att klassen trots allt har\r\nen ganska stor social funktion för människor under\r\nde år då man begår gymnasiestudier. I tider av\r\nsönderfall och stora ekonomiska och sociala\r\nproblem, arbetslöshet och annat tror jag att klassen\r\nför en del unga människor faktiskt kan vara ett\r\nsocialt och moraliskt stöd. Det är inte svårt att\r\ntänka sig att det kan vara så.</pre><pre>Det hade varit mer intressant att i samband med\r\ndebatten om ett gymnasieskolebeslut här i\r\nkammaren utveckla frågan om hur gymnasieskolan\r\ni samarbete med t.ex. grundskolan bättre skulle\r\nkunna verka mot den sociala snedrekryteringen till\r\nhögre studier. En gymnasieskola där\r\nkursutformningen så att säga dras ut in absurdum\r\ntror jag får en mer sorterande funktion gentemot\r\nspeciellt dem som i dag i allt mindre grad, beroende\r\npå socialgruppstillhörighet, söker sig till högre\r\nstudier.</pre><pre>Anf. 160  ULF MELIN (m):</pre><pre>Herr talman! Det framtida arbetslivet kommer att\r\nställa allt högre krav på medarbetarnas kunskap\r\noch kompetens. Det kommer att vara av avgörande\r\nbetydelse att vi som bor i det här landet är\r\nvälutbildade och att vi har en bred kompetens. Det\r\nräcker med att se på den utveckling som sker i\r\narbetslivet. Det framtida arbetslivet kommer att\r\nställa högre krav på matematiska färdigheter men\r\nockså på goda språkkunskaper. Den utveckling som\r\nvi ser i vår omvärld, den ökade\r\ninternationaliseringen och den ökade\r\nintegreringen, gör naturligtvis att också vi i Sverige\r\nkommer att blir mer konkurrensutsatta.</pre><pre>Vi tror ibland att vi i Sverige, i Europa, USA och\r\nJapan har de långa utbildningarna. Det är vi i de här\r\nländerna som ser till att många människor går i\r\ngrundskolan och gymnasieskolan, att man kan gå\r\nvidare till högre utbildning och forskning. Men så\r\när det inte. Det finns mängder av u-länder som är\r\npå väg att bli i-länder och en del som i dag har blivit\r\ni-länder, där man kanske satsar mer pengar på\r\nskolan och ser till att fler går i gymnasieskolan, där\r\nman satsar mer på högre utbildning och mer på\r\nforskning. För att kunna klara den ökade\r\nkonkurrensen gäller det att vi ser till att vi har en\r\nutbildning och en skola som håller måttet och ligger\r\ni världsklass.</pre><pre>Vi skall nu diskutera gymnasieskolan. I den\r\nproposition som regeringen har lagt fram finns en\r\nhel del bra grundpelare i det här bygget, sådant som\r\ngör det möjligt för gymnasieskolan att bli ännu\r\nbättre än vad den är i dag.</pre><pre>Det finns ett par delar i propositionen som jag\r\nsärskilt vill nämna. Vi får nu en gemensam läroplan\r\nför de frivilliga skolformerna. Vi underlättar för\r\nkommunerna att skapa en mer kursutformad\r\ngymnasieskola inom programramarna. Vi\r\nunderlättar för skolhuvudmännen att inrätta\r\nspecialutformade program. Vi ändrar tiden till\r\npoäng. I det avseendet, Björn Samuelson, närmar\r\nsig gymnasieskolan högskolan. Vi får ett mål- och\r\nkunskapsrelaterat betygssystem, där betyg sätts på\r\navslutad kurs. Vi säger att eleverna bör ha en\r\nindividuell studieplan. Vi lyfter också fram lärarna\r\noch deras professionalitet.</pre><pre>När det gäller läroplanen har alla reformer för den\r\nfrivilliga skolan utgått från principen att man skall\r\nmöjliggöra ökad samverkan mellan olika\r\nutbildningar. För utbildningsformer som skall\r\nsamverka bör det i så stor utsträckning som möjligt\r\nfinnas gemensamma mål. Detta är bakgrunden till\r\natt regeringen föreslår att läroplanen skall vara\r\ngemensam för gymnasieskolan och den kommunala\r\nvuxenutbildningen. Genom den gemensamma\r\nläroplanen uppnår man värdegrunden, och de\r\növergripande målen, riktlinjerna och\r\nansvarsfrågorna blir gemensamma för hela det\r\nfrivilliga skolväsendet.</pre><pre>Även om läroplanen och delvis också kursplanerna\r\nblir gemensamma för ett antal frivilliga skolformer,\r\när det angeläget att de skilda uppgifter och\r\nförutsättningar som de olika skolformerna har\r\nkommer till uttryck i läroplanen. Jag kan i det\r\nsammanhanget konstatera att Socialdemokraterna\r\nså att säga har vänt på kuttingen. I de direktiv\r\nGöran Persson gav till Läroplanskommittén talas\r\ndet ju faktiskt om att det skall finnas en gemensam\r\nläroplan för hela skolan. Men det är kanske lätt att\r\nsäga en sak i regeringsställning och en annan i\r\nopposition.</pre><pre>I propositionen föreslår regeringen ökade\r\nmöjligheter för de kommuner som så önskar att\r\növergå till en mer kursutformad gymnasieskola.\r\nPropositionen föreskriver inte precis hur en\r\nkursutformad gymnasieskola skall se ut eller när\r\nden skall införas, utan man räknar med de\r\nmöjligheter till lokalt utvecklingsarbete som redan\r\nfinns i dag.</pre><pre>I det sammanhanget vill jag nämna att man på\r\ndepartementet har bildat en särskild arbetsgrupp,\r\nsom bedriver ett antal lokala projekt mot en mer\r\nkursutformad gymnasieskola. Också Inger\r\nLundberg borde ju veta att så är fallet.</pre><pre>Det har under den debatt som har förts förekommit\r\nen rad missuppfattningar om innehållet i\r\npropositionen och vad regeringen menar med en\r\nmer kursutformad gymnasieskola. En del har sagt\r\natt regeringen kommer att driva en gymnasial\r\ndiversehandel och att det blir som att gå till ett\r\nsmörgåsbord. Detta är helt fel.</pre><pre>Vad vi föreslår är att det ges större möjligheter att\r\ngöra gymnasieskolan mer kursutformad, mer än\r\nvad den är i de nationella programmen. Eleverna\r\nskall läsa kärnämnena, och det skall finnas en\r\ngenomtänkt plan för varje elevs studieprogram. De\r\nspecialutformade program som en kommun\r\nerbjuder eleverna som valalternativ jämte de\r\nnationella programmen skall ha programmål. Det\r\nviktiga är att vi med denna proposition sänder\r\nsignalen ut på fältet, att man skall starta lokala\r\nutvecklingsprojekt. Utifrån den erfarenhet som de\r\nger kommer regeringen att återkomma med förslag\r\ntill riksdagen.</pre><pre>Vad vinner man då med denna process? Man vinner\r\nbl.a. följande:</pre><pre>- ökad frihet för eleverna att påverka sin utbildning,</pre><pre>- bättre möjligheter att successivt och i takt med\r\narbetslivets förändrade behov förnya utbildningen\r\ngenom utbyte av kurser,</pre><pre>- större möjligheter för kommunerna att profilera\r\nsin utbildning mot arbetslivets behov,</pre><pre>- större möjligheter för eleverna att sätta samman\r\nsina program efter individuella önskemål, vilket\r\nökar elevernas studiemotivation,</pre><pre>- större möjligheter för eleverna att kombinera\r\nstudieförberedande och yrkesförberedande kurser\r\nän de nuvarande nationella programmen ger samt</pre><pre>- möjlighet för elever att gå långsammare eller\r\nsnabbare igenom gymnasieskolan än på\r\nnormaltiden tre år.</pre><pre>Jag måste ställa mig frågan: Vad har\r\nSocialdemokraterna och Vänsterpartiet mot detta?</pre><pre>Sedan till det resonemang som både Inger\r\nLundberg och Lena Hjelm-Wallén var inne på förut.\r\nLena Hjelm-Wallén sade att det var en våldsam\r\ncentralstyrning. Inger Lundberg använde uttrycket\r\nofattbar centralstyrning. Det verkar som om\r\nSocialdemokraterna har vaknat upp med en rejäl\r\nbaksmälla och inte kommer ihåg vad man har varit\r\nmed och fattat beslut om dagen innan, i berusat\r\ntilstånd. Det är faktiskt efter de direktiv som\r\nSocialdemokraterna gav Skolverket 1991 som\r\nkaraktärsämnen och även kärnämnen i många fall\r\nhar blivit indelade i många korta kurser om minst\r\n30 timmar. Det är dags att vakna nu!</pre><pre>Det är litet dålig stil att skylla på den nuvarande\r\nregeringen. Däremot vill jag lyfta fram att vi i\r\nutskottet säger att det inte är något självändamål att\r\nkurserna i karaktärsämnena i de olika programmen\r\nskall vara korta. Vi ser gärna att de är längre i\r\nmånga fall. Jag tror att det är bra att regeringen tar\r\ntill sig det. Det nämns också i propositionen.</pre><pre>Det var en stor miss att man inte kopplade beslutet\r\n1991 till ett nytt betygssystem. Man behöll det\r\nrelativa betygssystemet. Om man delar upp\r\nämnena i kurser skall man naturligtvis ha dels ett\r\nmål- och kursrelaterat system, dels betyg på\r\nkursen. Socialdemokraterna är fullständigt\r\nologiska när de säger att man skall ha terminsbetyg.\r\nHur sätter man ett terminsbetyg om en kurs börjar\r\ni december månad? Det logiska är att man ger\r\nbetyg när kursen är avslutad. Det föreslår också\r\nregeringen.</pre><pre>Inger Lundberg talade om ett tillkännagivande. Jag\r\ntycker att det är bra att vi har varit överens om att\r\nen parlamentarisk kommitté skall tillsättas för att\r\nfölja frågan. Det är framför allt viktigt att det är\r\nriksdagspartierna som gör detta. När man läser\r\nSocialdemokraternas motion förstår man också att\r\ndet är nödvändigt att se till att även\r\nSocialdemokraterna får kunskap om vad de en gång\r\nföreslog riksdagen och vad riksdagen beslutade.</pre><pre>Avslutningsvis vill jag ta upp en sak som är viktig,\r\nsom vi sedan blev överens om. Det var att vi\r\nändrade till ett poängsystem. Det som är positivt är\r\natt man kan gå igenom gymnasieskolan snabbare än\r\npå tre år men också långsammare. Med det förslag\r\nsom regeringen lägger fram får vi också en\r\ngymnasieskola för alla.</pre><pre>Herr talman! Med detta vill jag yrka bifall till\r\nutskottets hemställan i dess helhet.</pre><pre>Anf. 161  BJÖRN SAMUELSON (v) replik:</pre><pre>Herr talman! Ulf Melin säger, som en direkt eller\r\nindirekt argumentation, att det handlar om det\r\nframtida arbetslivets krav, när vi talar om en större\r\nmöjlighet till kursutformning. Jag vill säga att det\r\nframtida arbetslivets krav också handlar mycket om\r\narbetslivets organisation. Det beror på vilka\r\npolitiska och fackliga krafter som kommer att vinna\r\ngehör för sin syn eller sin organisationsmodell. Men\r\nman kan definitivt säga att nya och moderna\r\narbetsplatser alltmer kommer att kräva en\r\nkompetens som innebär en helhetssyn, att\r\nmänniskor inte bara behärskar en specialiserad del\r\nav en produktionskedja eller process. Det borde väl\r\nbli ännu tydligare, om vi inser att mycket av den\r\nframtida produktionen kanske inte handlar om\r\nproduktion av enstaka detaljer eller varor utan om\r\ntjänsteproduktion och hela system av produkter.\r\nJag förstår inte riktigt det som Ulf Melin säger. Det\r\nvore intressant om han kunde utveckla vilken\r\nanalys som har gjorts för att hamna just där\r\npropositionen har hamnat när det gäller det\r\nframtida arbetslivet.</pre><pre>Jag vill ta upp en annan aspekt som är intressant.\r\nUlf Melin säger att detta innebär frihet för\r\ngymnasieskolorna. Man får välja och göra hur man\r\nvill egentligen. Är det möjligt för en gymnasieskola\r\ni en kommun att, om man så önskar, ha en helt\r\ntemaorienterad undervisningsmodell, där man helt\r\nfrångår kursutformningen?</pre><pre>Anf. 162  ULF MELIN (m) replik:</pre><pre>Herr talman! Vår taletid har varit något begränsad\r\ni dag. Vi är uppsatta för 10 minuter, och det tycker\r\njag är litet synd. Vad jag menar när jag talar om det\r\nframtida arbetslivet är att det kommer att ställas\r\nhögre krav. Jag tror att Björn Samuelson och jag\r\nkan vara överens i det avseendet. Det kommer att\r\nställas mycket högre krav på dem som arbetar -- på\r\nallmänna kunskaper men också på\r\nspecialkunskaper inom yrken. Framför allt tror jag\r\natt det kommer att ställas högre krav på social\r\nkompetens. Just därför är det oerhört viktigt att se\r\ntill att vi har en gymnasieskola som förmedlar alla\r\ndessa delar. För att skapa den är det, enligt min\r\nuppfattning, nödvändigt att lägga ut så mycket som\r\nmöjligt av besluten till den enskilde eleven. Skolan\r\nskall se till att man kan skapa förutsättningar för\r\nalla elevers möjlighet till lärande. Jag kan tänka\r\nmig att gymnasieskolans program i vissa fall kan\r\nvara för snäva i det avseendet. För att möta t.ex.\r\ndet lokala arbetslivets behov kan man då skapa\r\nspecialutformade program.</pre><pre>Låt mig ta upp en annan aspekt, som jag också tror\r\när ganska viktig. Det är att klara den framtida\r\nförsörjningen till industrin med goda medarbetare.\r\nUnder lågkonjunkturen har visserligen många\r\nmänniskor sagts upp. Men i framtiden kommer\r\nindustrin att behöva fler tekniker. Samtidigt vet vi\r\natt det är få som söker till industriprogrammet. Vad\r\njag kan se framför mig är att det lokalt skapas ett\r\nprogram där man kan ha med bra delar av\r\nkaraktärsämnena inom det\r\nnaturvetenskapliga/tekniska programmet och\r\nexempelvis industriprogrammet och därigenom få\r\n''praktiska tekniker''. Det är viktigt att man kan\r\nutveckla sådant på de olika skolorna. Just därför\r\nhar vi tillsatt en arbetsgrupp inom departementet\r\nsom jag nämnde, som skall följa det lokala\r\nutvecklingsarbetet. Vi sänder signalen. Signalen\r\nkommer sedan underifrån. Sedan skall vi här i\r\nriksdagen ta ställning till det utvecklingsarbete som\r\nsker lokalt.</pre><pre>Anf. 163  BJÖRN SAMUELSON (v) replik:</pre><pre>Herr talman! I vårt verkställande utskott har vi i\r\ndagarna fattat beslut om att vi behöver en ännu mer\r\nökad satsning på forskning och utbildning. Våra\r\nbevekelsegrunder är att en ökad hänsyn till miljö\r\noch människor och en ökad förädling av de\r\nprodukter som vi hämtar från naturen kräver ökad\r\nkompetens. Det kräver också en ökad förmåga att\r\nse sammanhang och att tänka i system. Jag vet inte\r\nom den här strukturen gynnar just en sådan\r\ntankebaneutveckling.</pre><pre>Vi behöver fler tekniker och fler som väljer\r\nnaturvetenskaplig-teknisk utbildning, sade Ulf\r\nMelin. Det var just därför som vi, när det gällde\r\ngrundskolan tidigare, var fundersamma över\r\növerförandet av timmar från naturorienterande\r\nämnen till samhällsorienterande.</pre><pre>Det återstår dock ett problem, nämligen att\r\nmotivera unga människor att studera och se\r\nbildningens värde. Det är svårt i dag med tanke på\r\nden verklighet med arbetslöshet som de kommer\r\natt mötas av. Den situationen är mycket allvarlig.\r\nVi talar om att inte förslösa resurser, men det är\r\nprecis det vi gör i dag med den mycket höga\r\nungdomsarbetslöshet vi har.</pre><pre>Anf. 164  ULF MELIN (m) replik:</pre><pre>Herr talman! Ulf Samuelson säger att man måste\r\nkunna se helheten. Det är viktigt. Jag tycker att det\r\när angeläget att framhålla att vi just därför säger att\r\nkärnämnena ligger fast. Vi säger också att den\r\nprogrambaserade gymnasieskolan ligger fast. Man\r\nkan alltså inte välja från ett smörgåsbord. På den\r\npunkten är vi mycket tydliga.</pre><pre>Som exempel på vad man kan tänka sig som\r\nspecialutformat program nämnde jag tekniker. Jag\r\ntror att det är viktigt att vi ser till att skapa en\r\ngymnasieskola -- som ju ändå är en frivillig\r\nskolform -- med ett flexibelt system där vi kan\r\nbehålla den studiemotivation som eleverna har.\r\nSkolan förkväver alldeles för ofta elevens törst efter\r\nkunskap genom att allt är så oerhört reglerat. Detta\r\narbete syftar ju dels till att lyfta ned besluten på ett\r\nlokalt plan, dels till att ge eleverna möjlighet att\r\npåverka sina studier mer än vad de kan göra i dag.</pre><pre>När det gäller ungdomsarbetslösheten och att\r\nkunna motivera ungdomar till studier vill jag säga\r\natt situationen naturligtvis är besvärlig. Sverige och\r\nvästvärlden befinner sig i en lågkonjunktur som vi\r\ninte haft sedan före andra världskriget. Förutom\r\nalla andra åtgärder som regeringen vidtar för att\r\nunderlätta för arbetsliv och näringsliv att anställa\r\nfler människor och för att skapa en tillväxt i vår\r\nekonomi, tror jag att det är viktigt att man sänder\r\nsignalen att utbildning alltid betalar sig. Ju mer\r\nvälutbildade vi är och ju större kompetens vi har\r\nsom nation desto större möjlighet har Sverige att\r\nklara sig i den ökade konkurrensen och den ökade\r\ninternationaliseringen.</pre><pre>Anf. 165  INGER LUNDBERG (s) replik:</pre><pre>Herr talman! Det är bra att Ulf Melin talar så väl\r\nom den treåriga gymnasieskolan; samma\r\ngymnasieskola som han och moderata\r\nsamlingspartiet motarbetade för ett par år sedan.\r\nSamma gymnasieskola som regeringen inte gav de\r\nutvecklingsresurser man borde ha givit för något år\r\nsedan. Men även en syndare kan bättra sig, och det\r\när bra att vi nu är eniga om att det är viktigt att alla\r\nSveriges ungdomar får chansen till den treåriga\r\ngymnasieskolan.</pre><pre>Ulf Melin har hänvisat till Göran Persson när han\r\ntycker att regeringens beslut är tokigt. Regeringens\r\nbeslut är tokigt oavsett vad Göran Persson gjorde\r\neller inte gjorde. Vad den socialdemokratiska\r\nregeringen gjorde i sina direktiv i september 1991\r\nvar definitivt inte att beordra fram en uppstyckning\r\nav den svenska gymnasieskolan i en mängd\r\nsmåkurser. Det står i den skrivning som kommer\r\nfrån den dåvarande regeringen: Indelning av kurser\r\ni delkurser beslutas lokalt. Med den målstyrning\r\nsom skall prägla den reformerade utbildningen för\r\ngymnasieskolan och komvux bör inte en central\r\nindelning i delkurser styra undervisningens\r\norganisation och uppläggning. I den mån\r\nindelningen av kurser i delkurser utarbetas av\r\nSkolverket skall dessa utgöra ett hjälpmedel för\r\nlärarna i deras arbete med att konkretisera program\r\noch kursmål till undervisningsmål. Delkurser får\r\ndärmed status som servicematerial med dagens\r\nterminologi.</pre><pre>Det vi hittills har sett av kursindelning innebär ett\r\nantal ganska stora kuser som väl står i linje med den\r\ndåvarande regeringens direktiv, men också en\r\nmängd småkurser som begränsar möjligheten till\r\nhelhetssyn och begränsar möjligheten till\r\nflexibilitet. Ibland kan det med hänsyn till tillval\r\netc. -- det har vi markerat i vår motion -- vara\r\nnödvändigt att göra den typen av kurser. Men viljan\r\ntill kursindelning har överstigit förnuftet och\r\ninnebär en allvarlig risk för centralstyrningen av\r\nskolan.</pre><pre>Ulf Melin svarade inte på frågan om varför\r\ngymnasieskolan skall ha så stelbenta\r\nbehörighetsregler. Varför skall det vara omöjligt\r\nför en elev som inte har godkänt i ämnena\r\nmatematik, engelska och svenska att få tillträde till\r\nett nationellt program? Varför skall man bygga upp\r\ntrösklar när det inte är nödvändigt i varje enskilt\r\nfall? Utredningen om snedrekrytering till högre\r\nstudier visar att ju fler trösklar och ju större\r\nsvårigheter man skapar för elevernas val desto\r\nstörre är risken för snedrekrytering och desto större\r\när risken att ungdomarna inte utnyttjar den\r\nkompetens de har.</pre><pre>Anf. 166  ULF MELIN (m) replik:</pre><pre>Herr talman! Under den tidigare debatten i dag har\r\nsocialdemokraterna ondgjort sig över att\r\nregeringen inte har försökt genomföra läroplanerna\r\nför grundskolan och gymnasieskolan i gott samråd.\r\nMan kan ju fundera över vilken princip ni hade när\r\nni hade makten 1991 och genomdrev den nya\r\ngymnasieskolan. Om man hade haft den princip\r\nsom ni har ondgjort er över i dag hade ni ju aldrig\r\nlagt propositionen.</pre><pre>De invändningar vi hade var att man tog en mängd\r\ntimmar från de nuvarande teoretiska linjerna och\r\nförde över dem till de tvååriga praktiska linjerna.\r\nDet var den principen vi vände oss emot. Vi har\r\ngjort en del nödvändiga justeringar av det förslag ni\r\ndå lade. Vi fortsätter på den vägen.</pre><pre>Jag noterar att Inger Lundberg måste tycka att en\r\nhel del av Göran Perssons förslag var ganska\r\ndumma, även om ni försöker krypa undan det\r\nansvar ni har. I de direktiv som ni gav Skolverket\r\nstår det bl.a.: Kursplanen anger mål för de\r\nkunskaper och färdigheter som eleverna skall\r\nuppnå i de enskilda kurserna. En kurs kan\r\nmotsvaras av vad som i dag benämns ämne, men\r\nockså kunskapsområde eller del av ämne och delar\r\nav flera ämnen. En kurs kan således vara såväl\r\nmindre som mer omfattande än dagens ämnen i\r\ngymnasieskolan och etapper i komvux.</pre><pre></pre><pre>Ni sände ju signaler. Beslutet från 1991 innebar ju\r\nändå att man skulle dela upp ämnena i kurser. Det\r\ntycker jag är bra, Inger Lundberg. Men vad beror\r\ndet som ni kallar snuttifiering på? Jag vill påstå att\r\nman tillförde en del ämnen som inte fanns i\r\npropositionen och gav dem 30 timmar.</pre><pre>Då var signalen att ämnen också kunde delas upp i\r\n30 timmar. Den dåvarande regeringen hade ett\r\nansvar för det, liksom Skolverket och även\r\nbranscherna, som också var med om att påverka\r\ndetta.</pre><pre>Jag vill bara säga att det inom vissa program finns\r\nmånga korta kurser. Byggprogrammet är ett bra,\r\neller dåligt, exempel på detta.\r\nLivsmedelsprogrammet har däremot många långa\r\nkurser.</pre><pre>Vad vi nu säger är att detta skall ses över. För oss\r\när det inget självändamål att alla kurser skall vara\r\n30 timmar. I vissa, mera djupgående ämnen kan\r\nkurserna naturligtvis vara längre.</pre><pre>När det gäller betygen vill jag säga att man med det\r\nförslag som Socialdemokraterna här lägger fram\r\ngör eleverna en björntjänst. Om man skickar in\r\nelever på program utan att de har de kunskaper\r\nsom krävs lurar man dem, ingenting annat.</pre><pre>Anf. 167  INGER LUNDBERG (s) replik:</pre><pre>Herr talman! Vore det inte bättre att Ulf Melin\r\nerkände att han har ångrat sig när det gäller de\r\ntreåriga gymnasielinjerna? Det fördes på den tiden\r\nen diskussion i utskottet och i kammaren om de\r\nteoretiska ämnenas ställning. En socialdemokratisk\r\nmajoritet lyssnade och tog till sig opposition inom\r\ndet egna partiet och från andra partier. Därav kom\r\nförändringar av bl.a. vissa teoretiska ämnen. Det\r\ngällde religionsämnets ställning och justeringar i\r\nspråk och andra ämnen. De partier som ställde sig\r\nbakom gymnasiereformen var eniga om detta.</pre><pre>Oavsett detta sade Ulf Melin och hans kamrater nej\r\ntill den treåriga gymnasieskolan. De ville inte\r\nprioritera utbildningen på de yrkesinriktade\r\ngymnasielinjerna tillräckligt högt. Det är bra att de\r\nnu har ändrat sig.</pre><pre>När vi talar om kurser som motsvarar ämne eller är\r\ni samma storleksordning som ett ämne kan Ulf\r\nMelin och jag vara överens. Men det som är farligt\r\noch som vi har vänt oss mot är risken för\r\nsnuttifiering. Ulf Melin tar upp\r\nlivsmedelsprogrammet som ett strålande exempel\r\npå långa, väl avvägda kurser. Jag vet inte om det\r\nverkligen är rimligt att man på central nivå slår fast\r\nen kurs för styckning av gris, en annan kurs för\r\nstyckning av nöt och en tredje kurs för styckning av\r\növriga djur. Det är mycket möjligt att det är ett bra\r\nhjälpmedel, en service, som Göran Persson säger i\r\nsitt yttrande. Men det är inte rimligt att centralt och\r\nnationellt slå fast den typen av låsningar. På några\r\nyrkesområden är det nödvändigt, med hänsyn till\r\nvissa behörighetsvillkor, men riksdagen får inte låsa\r\ndet utvecklings- och förändringsarbete som nu sker.</pre><pre>Slutligen är det så, Ulf Melin, att det finns\r\nungdomar som har blivit underkända i t.ex.\r\nmatematik i årskurs 9. Skälen kan vara olika. Det\r\nkan bero på att man har mått dåligt, att man har\r\nhaft svårt med något moment eller något annat. Det\r\nbehöver inte vara så oerhört dramatiskt. Den unge\r\npojken eller unga flickan har möjlighet att komma\r\nigen i det nationella programmet och ta igen det\r\nman har tappat. Man måste ha den möjligheten.\r\nÄven om vi vuxna kan säga att det inte är hela\r\nvärlden om man får tentera i det underkända ämnet\r\nför att bli godkänd, kan det vara just sådana\r\ntrösklar som är så dumma. Vi socialdemokrater vill\r\ninte ha en skola som formellt stänger ute någon,\r\nutan att den enskilde själv har fått ta ställning till\r\nvad hon eller han kan, vill eller orkar.</pre><pre>Anf. 168  ULF MELIN (m) replik:</pre><pre>Herr talman! Jag hann inte med allt i min förra\r\nreplik, och jag skall försöka att avsluta den först.\r\nDet gäller just det som Inger Lundberg nämnde nu\r\nsist, varför vi säger att man måste vara godkänd i\r\nmatematik, svenska och engelska. Det beror på att\r\nvi gör eleverna en björntjänst om vi skickar in dem\r\ni program som vi vet att de inte kommer att klara\r\nav. Vår lösning är ju att vi nu ser till att eleverna\r\nhar möjlighet att komplettera sina betyg när de har\r\nlämnat grundskolan. En elev har alltså full\r\nmöjlighet att komplettera sina betyg, för att sedan\r\ngå i ett nationellt program.</pre><pre>Ni socialdemokrater vill ju ofta både det ena och\r\ndet andra. När jag läser er motion ser jag att ni i\r\nprincip håller med oss om att ribban måste höjas.\r\nMen det gäller kanske också i vissa avsnitt att ha en\r\noch annan reservation.</pre><pre>Sedan vill jag ta upp frågan om den s.k. vitboken.\r\nHar Skolverket verkligen gjort det här på eget\r\nbevåg? Nej, det har man naturligtvis inte gjort.\r\nMan har självfallet fått direktiv från regeringen.\r\nSedan har branscherna haft ett inflytande, som jag\r\nsade, och det är bra. Men signalen från regering och\r\nriksdag vid den tidpunkten var 30 timmar. Både\r\nregeringen och utskottet säger att det finns\r\nanledning att se över det här och kanske förlänga\r\nen del av kurserna.</pre><pre>När det gäller det treåriga gymnasiet har vi sagt att\r\nvi ställer upp på gymnasiereformen. Vi har sagt i\r\nregeringsdeklarationen att den ligger fast. Men jag\r\ntror också att man framöver måste fundera litet på\r\nom det är rimligt att alla elever går tre år i\r\ngymnasieskolan. Vissa kanske behöver två år,\r\nmedan andra behöver fyra år. Jag tror att det\r\nkommer att krävas en viss flexibilitet. Vi vet att en\r\nhel del elever är skoltrötta när de lämnar\r\ngrundskolan. Det finns inget alternativ till\r\ngymnasieskolan. För de eleverna kanske man i\r\nvissa fall måste tänka sig en något annorlunda\r\nstruktur. Även de tankegångar som nu torgförs\r\nmöjliggör den aktuella propositionen.</pre><pre>Anf. 169  KRISTER ÖRNFJÄDER (s):</pre><pre>Herr talman! Ulf Melin sade att Göran Persson har\r\nsagt att man skall ha en gemensam läroplan för de\r\nfrivilliga utbildningarna. Jag har inte frågat Göran\r\nPersson om bakgrunden till det förslaget, men jag\r\nvill trots det framföra följande synpunkter när den\r\nborgerliga regeringen nu har arbetat fram sitt\r\nförslag.</pre><pre>Vi socialdemokrater kan inte acceptera att det blir\r\nen gemensam läroplan för de frivilliga\r\nskolformerna. Har vi då någon anledning att tro att\r\nen gemensam läroplan innebär att\r\nvuxenutbildningen får stå tillbaka? Ja, tyvärr är det\r\nså.</pre><pre>Går man tillbaka i riksdagsprotokollen kan man\r\nklart utläsa att främst Moderaterna, men tyvärr\r\näven Folkpartiet, har lagt fram förslag som är\r\nriktade just mot vuxenutbildningen. Man ser\r\ndessutom hur den borgerliga regeringen har\r\nhandlagt frågan, och det finns ingenting som tyder\r\npå att den inställningen har ändrats.</pre><pre>Lägger man därtill det alltmer kärva klimat som\r\nkommunerna lever i, kan man befara att de signaler\r\nsom regeringen skickar ut innebär att komvux får\r\nstå tillbaka gentemot den gymnasiala\r\nungdomsutbildningen.</pre><pre>Vi socialdemokrater anser att det är viktigt att slå\r\nvakt om den kommunala vuxenutbildningens\r\nsärskilda prägel, som en utbildning för vuxna\r\nmedborgare.</pre><pre>Att det i dag finns olika läroplaner är ingen\r\ntillfällighet. Det är i stället effekten av ett långt och\r\nintensivt arbete, som har belönats rikligt. Det gäller\r\nde elever som har haft förmånen att få en\r\nutbildning, men även det svenska samhället, som\r\npå det sättet har fått fler välutbildade medborgare.</pre><pre>Vi har under flera årtionden betraktats som\r\nvuxenutbildningens världsmästare. Det är en\r\ninofficiell titel, som vi skall vara mycket rädda om.\r\nVi gör det bäst genom att ha kvar de skilda\r\nläroplanerna. Varför då, kan man fråga sig.</pre><pre>Jo, under de år som har gått har komvux utvecklat\r\nen speciell vuxenpedagogik som är anpassad till de\r\nvuxnas förutsättningar, förkunskaper, behov och\r\nönskemål. Den tar hänsyn till att vuxna har\r\nerfarenheter av arbets- och samhällsliv och att\r\nvuxna kan och måste organisera tillvaron, eftersom\r\nde alltid har flera roller att spela, i familjen, på\r\narbetet och i föreningslivet. Detta innebär i sin tur\r\natt de vuxna i högre grad än de unga måste arbeta\r\nmer målmedvetet och koncentrerat med sina\r\nuppgifter.</pre><pre>Inom komvux finns också den grundläggande\r\nvuxenutbildningen. Den passar inte att inordna i en\r\nläroplan som också skall gälla för\r\nungdomsutbildning på gymnasienivå. När det gäller\r\nvuxenutbildningen är pedagogiken och\r\nvuxenanpassningen något som tillämpas oavsett\r\nnivå. Därför passar de olika delarna av komvux\r\nmycket väl in i en gemensam läroplan för komvux i\r\ndess helhet.</pre><pre>Det finns i dag fortfarande ca 800 000 vuxna som\r\ninte har grunskolekompetens. Ytterligare flera\r\nhundratusen saknar gymnasiekompetens. Till detta\r\nkommer att tiotesentals elever lämnar\r\nungdomsskolan utan nödvändiga baskunskaper.</pre><pre>För alla dessa människor behövs den kommunala\r\nvuxenutbildningen även i fortsättning. Också den\r\nspeciella kompetensen och pedagogiken behövs.\r\nFör att vi skall kunna vara säkra på att få behålla\r\ndet här måste det finnas en egen läroplan för\r\nkomvux. Vi anser därför inte att de nu skilda\r\nläroplanerna för å ena sida gymnasial\r\nungdomsutbildning och å andra sidan kommunal\r\nvuxenutbildning bör ersättas med en gemensam\r\nläroplan för gymnasieskola, gymnasiesärskola,\r\nkomvux, SSV, sfi och särvux.</pre><pre>Herr talman! Jag vill därför yrka bifall till\r\nsocialdemokraternas reservation i mom. 1.</pre><pre>Anf. 170  ULF MELIN (m) replik:</pre><pre>Herr talman! Man kan säga att de direktiv som\r\nGöran Persson gav till Läroplanskommittén kunde\r\ndelas upp i två delar. Det skulle finnas en\r\ngemensam läroplan för barnomsorg och\r\ngrundskola -- det gick alltså bra att ha en gemensam\r\nläroplan för dem som var mellan 1 och 16 år.\r\nDessutom sade han att det skulle vara en gemensam\r\nläroplan för gymnasieskolan och komvux.</pre><pre>Nu har Socialdemokraterna, som sagt, ändrat\r\nuppfattning. Det går bra att säga en sak i\r\nregeringsställning och en annan i\r\noppositionsställning.</pre><pre>Jag måste göra en reflexion. Det kan alltså vara en\r\ngemensam läroplan för dem som är mellan 16 och\r\n19 år. De flesta som i dag går på komvux är 20--23\r\når. De kan inte omfattas av samma läroplan. Det\r\nmåste finnas en separat läroplan som inte gäller de\r\nandra.</pre><pre>Jag har svårt att få den ekvationen att gå ihop. Det\r\nviktiga är väl ändå att det i läroplanen står vilka mål\r\nsom skall nås, vilka målen för kursplanerna är, vilka\r\nvärdegrunder som gäller m.m. Oavsett om man\r\nläser in en gymnasiekurs på komvux eller på\r\ngymnasieskolan måste målen och värdegrunderna\r\nvara lika.</pre><pre>Socialdemokraterna är emot detta av rent\r\npopulistiska skäl. Det handlar inte om någonting\r\nannat.</pre><pre>I propositionen framhålls att det skall vara\r\nsamverkan mellan gymnasieskolan och komvux.\r\nDetta sägs även i reservationen. Det är viktigt att\r\nman samverkar mellan de olika\r\nutbildningsformerna, framför allt i små kommuner.\r\nPå det sättet ser man också till att det blir en större\r\nbredd på de utbildningar som finns. Det ökar\r\nmöjligheterna både för vuxna och ungdomar att\r\nläsa det som de själva vill.</pre><pre>I läroplanen skall det givetvis kunna vara olika mål\r\nför komvux och gymnasieskolan. Det är klart att\r\nman kommer att framhålla att det i vissa avsnitt\r\nkrävs olika pedagogik. För mig är det självklart att\r\ndet kommer att vara så. Det står faktiskt också så i\r\npropositionen.</pre><pre>Det är inte läroplanen som styr om det finns ett\r\nutbildningsutbud i en kommun eller inte. Det är\r\ninte läroplanen som styr om man i en kommun gör\r\nbesparingar eller inte. Det som styr är den\r\nekonomiska verkligheten. Krister Örnfjäder och\r\nhans partikamrater borde tänka efter vad\r\norsakerna till den verkligheten är.</pre><pre>Anf. 171  KRISTER ÖRNFJÄDER (s)\r\nreplik:</pre><pre>Herr talman! Det kommer ett tillfälle senare då vi\r\nfår anledning att diskutera budgeten för\r\nnästkommande budgetår. Då får vi föra\r\ndiskussionen om vem som är orsak till vad. Annars\r\ntror jag att vi missar målet i den här debatten.</pre><pre>Jag förstår i och för sig att Ulf Melin vill glida över\r\ni en diskussion som handlar om någonting helt\r\nannat än det som vi i dag diskuterar.</pre><pre>Till en början vill jag säga att jag inte delar\r\nuppfattningen att den övervägande delen av de\r\nstuderande på komvux är 20--21 år. Den bilden har\r\ninte jag av vuxenutbildningen i Sverige. I min bild\r\när medelåldern betydligt högre.</pre><pre>Jag har uppfattningen att man kommer att använda\r\ndetta tillfälle till att samköra gymnasieutbildningen\r\nför ungdomar med utbildningen för dem som är\r\nlitet äldre. Då riskerar man att hamna i en situation\r\ndär pedagogiken för de yngre kommer att ta\r\növerhanden. Det kan i sin tur innebära att de som\r\nvuxenutbildningen egentligen avser inte har något\r\nalternativ kvar. Vi måste göra allt för att inte råka\r\ni en sådan situation, inte minst med tanke på den\r\nsysselsättningssituation som vi för närvarande har.\r\nJag hoppas naturligtvis att den så småningom skall\r\nförändras.</pre><pre>Nu är det som det är med den saken.\r\nVuxenutbildningen har en funktion att fylla även i\r\nen framtid då det inte är hög arbetslöshet. Det finns\r\nändå ett stort behov av att vidareutbilda människor\r\nsom på grund av den snabba utvecklingen annars\r\nriskerar att inte hänga med på arbetsmarknaden.\r\nDet är därför som jag argumenterar för att den här\r\npedagogiken skall behållas.</pre><pre>Ulf Melin får ursäkta, men för närvarande\r\nbekymrar det mig inte så mycket vad Göran\r\nPersson sade 1991. Jag utgår från förhållandena\r\n1993. De förhållandena känner jag bäst till. Jag var\r\ninte ens med vid den tidpunkt då Göran Persson\r\nlade fram detta förslag.</pre><pre>Jag yrkar naturligtvis fortfarande bifall till vårt\r\nförslag.</pre><pre>Anf. 172  ULF MELIN (m) replik:</pre><pre>Herr talman! Krister Örnfjäder bryr sig inte om vad\r\nsom sades 1991. Nu är det 1993. Det visar ganska\r\nväl med vilken långsiktighet Socialdemokraterna\r\nför sin politik. Perspektivet sträcker sig alltså inte\r\nens över två år. Det är ganska fantastiskt.</pre><pre>Krister Örnfjäder säger att man, om det nu blir en\r\ngemensam läroplan för komvux och\r\ngymnasieskolan, kommer att använda det tillfället\r\ntill att göra besparingar. Jag tror faktiskt inte det.\r\nBara för att det råkar finnas en gemensam läroplan\r\ninnebär det inte att det skulle bli så.</pre><pre>Man skulle kunna vända på steken. Krister\r\nÖrnfjäder nämnde i sitt inledningsanförande de\r\nbesparingar som nu görs inom den kommunala\r\nvuxenutbildningen -- de kan i och för sig ibland\r\nifrågasättas. Mot den bakgrunden kan man fråga:\r\nHur kan det komma sig att dessa besparingar görs\r\nnu, när det finns en läroplan för komvux, en annan\r\nför gymnasieskolan och en tredje för grundskolan?</pre><pre>För mig förefaller resonemanget vara något\r\nologiskt.</pre><pre>Jag tror också att vuxenutbildningen kommer att\r\nspela än ännu större roll i framtiden. Det är vi\r\növerens om. Jag tror att kraven på både kunskap\r\noch kompetens, precis som jag sade i mitt\r\ninledningsanförande, kommer att vara ännu högre\r\nframöver.</pre><pre>I Sverige finns det ganska många människor som är\r\nkortutbildade. De har bara folkskoleutbildning.\r\nDet rör sig om ungefär 800 000 människor. Sett i det\r\nperspektivet kommer vuxenutbildningen att spela\r\nen stor roll framöver.</pre><pre>Det vi talar om i propositionen är ändå att man skall\r\nta till vara resurserna på ett effektivt och bra sätt.\r\nI de fall då grupperna är små skall man ta till vara\r\nmöjligheten att samläsa osv.</pre><pre>Då utnyttjar man resurserna på det lokala fältet på\r\nett bra sätt. Jag vill bara säga att det för mig och för\r\nregeringen inte är något självändamål att man skall\r\nslå samman komvux och gymnasieskolan i de fall\r\ndär man har undervisningsgrupper och volymen är\r\nså pass stor att man inte behöver göra en\r\nsammanslagning av andra skäl. I sådana fall skall\r\nman självfallet få läsa bland sina egna.</pre><pre>Anf. 173  KRISTER ÖRNFJÄDER (s)\r\nreplik:</pre><pre>Herr talman! Jag vill bara påpeka än en gång, vilket\r\nUlf Melin också mycket riktigt gjorde, att vi har\r\nsagt att man skall samverka. Det råder således\r\ningen motsättning här. Det resonemang som Ulf\r\nMelin fann fullkomligt ologiskt är i stället\r\nfullkomligt logiskt. Man har påbörjat den akt som\r\njag tidigare befarat. Man har börjat spara pengar\r\npå komvux till förmån för den andra verksamheten.\r\nMen när man nu skall slå ihop verksamheterna gör\r\nman det helt legalt att fortsätta med den trenden.\r\nDet tror jag vore mycket olyckligt.</pre><pre>På det här sättet vill vi göra en markering där vi\r\ntalar om att komvux har sin linje och sitt behov. Vi\r\nvärnar om den verksamheten. Att det har lyckats så\r\notroligt väl är naturligtvis ytterligare ett argument\r\nför att man skall behålla verksamheten på samma\r\nnivå som i dag.</pre><pre>Anf. 174  CHRISTER LINDBLOM (fp):</pre><pre>Herr talman! Låt mig ägna mig åt litet\r\ninnantilläsning. Krister Örnfjäder påpekade att\r\nbl.a. Folkpartiets historia är något solkig när det\r\ngäller ansvaret för komvux. Han sade att han hellre\r\nville diskutera läget år 1993. Då gör vi det. Jag vill\r\ncitera följande ur UbU2 som vi just nu diskuterar:\r\n''Utskottet vill framhålla den svenska kommunala\r\nvuxenutbildningens unika ställning, sedd i ett\r\ninternationellt perspektiv. Enligt utskottets mening\r\när det viktigt att bevara den särskilda kompetens\r\noch prägel som komvux har genom att vara en\r\nspeciell utbildningsform för vuxna medborgare,\r\ninte minst kvinnor. Särskilt viktig är komvux\r\nkompensatoriska uppgift dvs. att ge möjlighet för\r\nvuxna människor med begränsad utbildning att\r\nkomplettera och uppdatera denna.'' Med förlov\r\nsagt, Krister Örnfjäder, är detta en bättre skrivning\r\nän den ni har i er reservation.</pre><pre>Herr talman! Jag tänker tala litet om den flexibilitet\r\nsom vi nu har byggt in i den nya gymnasieskolan.\r\nAtt kunna bestämma över sin egen utbildning är att\r\nkunna bestämma över sin egen framtid. Först när\r\nman bestämmer själv kan man också förväntas ta\r\nansvar. En skola som är starkt reglerad utan\r\nelevinflytande blir per definition en skola där man\r\nknappast kan förvänta sig att elever tar något större\r\nansvar för sin skolgång.</pre><pre>Dagens gymnasieelever är väl skickade att ta ansvar\r\nsjälva. Det krävs dock att skolan är tydlig och klar\r\növer att man faktiskt överför ansvar till den\r\nenskilde eleven. Det ställer stora krav på att t.ex.\r\nstudievägledningen fungerar bra och att\r\nuniversitet, högskolor och företag är tydliga när de\r\nställer sina krav.</pre><pre>En mer kursutformad gymnasieskola ställer också\r\nstörre krav på lärare och skolledning. För att unga\r\nmänniskor skall kunna ta ansvar krävs att skolan\r\nförmår att ta till vara en ung människas inneboende\r\nkraft. Om ingen lyssnar på vad man har att säga\r\nutvecklar man knappast någon förmåga att ta\r\nansvar.</pre><pre>Den nya gymnasieskolan med program innebar att\r\neleverna fick mindre valfrihet. Hundratals grenar\r\nersattes med 16 program med några tiotal grenar.\r\nUtan en möjlighet att välja mellan olika kurser\r\nskulle valfriheten minska drastiskt. Jag tycker att\r\nman skall se programmen som korgar där man\r\nplockar åt sig olika kurser. Ramen är densamma för\r\nalla som har valt samma program, men det faktiska\r\ninnehållet kan skilja sig ganska mycket. Dessutom\r\nhar man stor möjlighet att tenta av kurser om man\r\nav någon anledning redan har stor kunskap. Det\r\ngäller exempelvis elever som har varit utomlands\r\noch fått en god kunskap i engelska, tyska eller\r\nnågot annat språk. Det gör att man kan klara av\r\ngymnasiet på kortare tid eller att man kan läsa litet\r\nfler kurser.</pre><pre>Valfrihet och självbestämmande handlar dock inte\r\nbara om att man själv skall få välja utbildning och\r\nkurs. Det handlar också om att man skall ha ett\r\nreellt inflytande över undervisningen. Man har\r\nfortfarande inte kommit särskilt långt i\r\nmedbestämmandet i den svenska skolan. Inte ens\r\npå gymnasienivå, där en del av eleverna faktiskt är\r\nmyndiga, känner eleverna att de kan påverka\r\nundervisningens innehåll särskilt mycket. Det finns\r\nframför allt mycket tänkvärt att läsa i rapporten\r\nfrån riksdagens revisorer från förra året.</pre><pre>Om eleverna skall kunna ta till vara möjligheterna\r\ntill större inflytande krävs att skolan uppmuntrar\r\ntill ett mer självständigt arbete från elevernas sida.\r\nGymnasieskolan är fortfarande alltför lik\r\ngrundskolan i den meningen att undervisningen är\r\nlärarledd från katedern. Det självständiga arbetet\r\ndär den enskilde eleven tar ett eget ansvar är\r\nfortfarande alltför sällsynt.</pre><pre>Gymnasieskolan har också ett stort ansvar att\r\nuppmuntra självständigt arbete för att på så sätt\r\nförbereda för fortsatta studier. Att gå från\r\ngymnasiet till högskolan innebär ofta en chock.\r\nGymnasiet är hårt styrt. I högskolan får man\r\ndäremot ta ansvar för sin utbildning från första\r\nstund. Skillnaden skapar ofta stora problem för den\r\nenskilde som på ett mycket hårt sätt får lära sig hur\r\nverkligheten ser ut.</pre><pre>Här tror jag att specialarbetet kan fylla en viktig\r\nfunktion. När vi nu återinför betyg på\r\nspecialarbetet tror jag att statusen på specialarbetet\r\nkommer att höjas. Detta kan vara en brygga över\r\ntill ett annat arbetssätt.</pre><pre>Att ge möjligheter till utbildning för alla är främst\r\nen fråga om individens möjligheter att skapa ett\r\neget liv utifrån egna förutsättningar. Samtidigt är\r\ndet en fråga för hela samhället. I framtiden kommer\r\ndet att krävas alltfler välutbildade människor för att\r\nvi skall kunna utveckla vårt näringsliv och därmed\r\nvår välfärd.</pre><pre>Arbetslösheten utgör en stor del av dagens gissel.\r\nDet är en arbetslöshet som beror på att antalet\r\narbeten som inte kräver en särskild utbildning har\r\nminskat drastiskt. Vi vet också att antalet\r\nokvalificerade jobb kommer att minska drastiskt\r\näven i framtiden. Om vi inte ser upp riskerar vi att\r\nfå en hög arbetslöshet bland outbildade ungdomar\r\nsamtidigt som företagen letar efter välutbildad\r\narbetskraft. Vi kommer att få problem med både\r\narbetslöshet och arbetskraftsbrist samtidigt.</pre><pre>Om vi skall klara av att motivera ungdomar som\r\nkanske är skoltrötta och som inte känner för att\r\nplugga mer, så krävs en mycket stor flexibilitet.\r\nKursutformningen är ett steg på vägen, men det\r\nräcker inte. Skolan måste också lyckas motivera\r\nelever att läsa utbildningar som de kanske i förstone\r\ninte tänkt sig.</pre><pre>Detta gäller inte minst flickorna. Många lever i\r\nvillfarelsen att matte och naturvetenskap inte är\r\nnågot för dem. Skolan gör mycket litet för att ta\r\nflickorna ur den villfarelsen, vilket leder till att\r\nmånga platser vid det naturvetenskapliga\r\nprogrammet nu gapar tomma runt om i landet.\r\nAlldeles för få väljer denna inriktning. Det gäller\r\nalltså särskilt flickorna. Jag tror att man i ett\r\nkursutformat system kan skapa ''preparandkurser''\r\nsom kan visa hur ett naturvetenskapligt ämne\r\nfungerar. Dessa kurser kan skapa ett intresse hos\r\nbåde pojkar och flickor som tidigare inte alls hade\r\ntänkt ägna sig åt ett sådant ämne.</pre><pre>Den något mer kursutformade gymnasieskolan tror\r\njag bara är ett steg på vägen mot en individanpassad\r\ngymnasieskola. Elevernas egna önskemål måste bli\r\nän mer vägledande. På sikt bör helt individuella\r\nstudieplaner införas, där det obligatoriska\r\nmomentet begränsas till ett baspaket av ämnen.\r\nResten skall den enskilde eleven välja själv.</pre><pre>Jag tycker att Ingenjörsvetenskapsakademien har\r\nen mycket intressant skrivning i sin serie Agenda\r\n2000, där man talar om en mera generell\r\ngymnasieexamen som en kontrast till den mycket\r\nstrikta uppdelning vi i dag har.</pre><pre>Herr talman! Med det anförda vill jag yrka bifall till\r\nutskottets hemställan i sin helhet.</pre><pre>Anf. 175  KRISTER ÖRNFJÄDER (s)\r\nreplik:</pre><pre>Herr talman! Christer Lindblom läste upp en\r\nskrivning om vuxentubildning som han tyckte var\r\nbättre än socialdemokraternas reservation. Jag\r\ntycker naturligtvis att vår skrivning är bättre. Det\r\nligger i sakens natur.</pre><pre>Samtidigt tycker jag att Christer Lindblom\r\nnaturligtvis gör rätt i att hålla på det som han själv\r\nstår bakom. Jag vore ytterst tacksam om han\r\nsamtidigt kunde hjälpa till att se till att det här\r\nförverkligas.</pre><pre>Anf. 176  CHRISTER LINDBLOM (fp)\r\nreplik:</pre><pre>Herr talman! Ja, Krister Örnfjäder, det skulle jag\r\nockså önska att jag kunde. Men vi kan inte utfärda\r\nett antal påbud härifrån riksdagen som skall styra\r\nden kommunala ekonomin. Det är naturligtvis ett\r\nmycket stort problem ute i kommunerna i dag att\r\nman tvingas spara på mycket viktiga sektorer. Inte\r\nminst i den kommun där vi just nu befinner oss har\r\nt.ex. komvux råkat ganska illa ut. Jag menar, precis\r\nsom Ulf Melin sade tidigare, att oavsett hur vi\r\nformulerar våra centrala dokument och oavsett om\r\nvi delar upp läroplanen för de olika skolformerna i\r\nen läroplan för komvux och för de övriga formerna\r\nkan vi aldrig garantera komvux existens. Däremot\r\nmenar jag att det är viktigt att alla våra\r\npartiföreträdare ute i kommunerna skaffar sig en\r\nkunskap om vad komvux faktiskt är och att komvux\r\nsjälv marknadsför sig som den mycket väsentliga\r\nskolform den faktiskt är.</pre><pre>Anf. 177  BIRGITTA CARLSSON (c):</pre><pre>Herr talman! I kväll diskuterar vi och i morgon skall\r\nvi besluta om en ny läroplan för gymnasieskolan.\r\nEtt gediget arbete från Läroplanskommitténs sida,\r\nen omfattande remissomgång och ett brett\r\nberedningsarbete ligger till grund för den\r\nproposition och det utskottsbetänkande vi har\r\nframför oss.</pre><pre>De flesta med mig har säkerligen fått en hel del\r\nsynpunkter och förslag från både aktiva inom\r\nskolan och från en hel del människor utanför. Detta\r\nunderstryker, tycker jag, den vikt och den\r\nbetydelse man sätter på vår svenska skola. Det är\r\nur denna diskussion, som varit värdefull och\r\nkonstruktiv, som förslag och överväganden vuxit\r\nfram till en läroplan för den frivilliga skolan, dvs.\r\ngymnasieskolan som samlingsbegrepp, en läroplan\r\nför en ny tid, en tid som vi kallar framtiden. Slut är\r\nden tid då man trodde att det gick att kommendera\r\nfram en viss sorts utbildning och en viss sorts\r\nkunskap genom centralt fastställda former. I dag\r\nställs utbildning och kompetensutveckling inför\r\nhelt andra frågor än när riksdagen senast fattade\r\nbeslut om läroplaner.</pre><pre>Det har sagts, och det förtjänar att sägas igen, att\r\nvi lever i ett föränderligt samhälle. Det ställer\r\nnaturligtvis stora krav, både på oss som politiker\r\noch på dem som verkar inom skolan.</pre><pre>Centerns utbildningspolitik har alltid utgått ifrån\r\ndecentralisering. Jag ser med tillförsikt an den\r\nframtid vi nu går till mötes. Med denna nya\r\nläroplan har vi tagit stora steg för decentralisering,\r\ndär det aktiva, det professionella, ges ett betydligt\r\nstörre inflytande över hur man väljer att utforma\r\nundervisningen, vilket stoffurval man gör och vilka\r\narbetsmetoder man använder.</pre><pre>Det är min bestämda uppfattning att detta är ett av\r\nde viktigste besluten som vi fattar vad gäller den\r\nframtida skolans utformning. Det är i verklig\r\nmening en decentralisering och ett erkännande av\r\ndem som arbetar inom skolan.</pre><pre>I denna föränderliga tid vet vi att elevernas behov,\r\nintressen och förutsättningar varierar. Med en mer\r\nkursutformad gymnasieskola får eleverna\r\nmöjlighet att i större utsträckning välja den\r\nutbildningsväg som de bäst anser tillgodoser deras\r\nintressen och behov.</pre><pre>En god och likvärdig utbildning för alla elever\r\noavsett social, ekonomisk och geografisk bakgrund\r\när för mig en hörnpelare i svenskt\r\nutbildningsväsende. Alltför ofta ställs detta som\r\nmotsättning till decentralisering. Så är inte fallet,\r\nvilket propositionen och utbildningsutskottets\r\nbetänkande med förträfflighet visar.</pre><pre>Vi skall ange de mål och riktlinjer som vi ställer för\r\nskolan. Hur man sedan fyller dessa ramar med\r\ninnehåll är en bedömning som bäst görs lokalt i\r\nsamspel mellan lärare, elever och avnämare.</pre><pre>Jag vill understryka vikten i den utbildningsreform\r\nsom vi nu genomför. Kunskap är inte något statiskt.\r\nKunskap är inte heller något statiskt för den\r\nenskilde. Kunskap förändras och ombildas i allt\r\nhögre takt i det som vi kallar kunskapssamhället.\r\nNya rön och landvinningar inom vetenskapen\r\nkommer fram. Arbetsmetoder och\r\narbetsorganisation förändras över tiden. Detta\r\nställer naturligtvis nya krav. Här är goda\r\nbaskunskaper av vikt för att den enskilde snabbt\r\nskall kunna ta åt sig och använda nya kunskaper i\r\ndet praktiska arbetslivet.</pre><pre>Men även för de elever som lämnar gymnasieskolan\r\ni dag och framöver finns det utmaningar som min\r\ngeneration inte ofta ställts inför. Det påstås i dag att\r\nvi i snitt byter arbete tre gånger under vår\r\nyrkesverksamma ålder. En utbildning är inte\r\nnågonting som är fixt och färdigt när vi lämnar\r\nskolan. Allt pekar på att vi måste ha förmåga att\r\ninhämta och tillämpa nya kunskaper. Det kan bero\r\npå att man förändrar sina arbetsuppgifter eller att\r\narbetsorganisationen förändras.</pre><pre>Huvudsaken är att våra ungdomar har en\r\ngrundläggande insikt och handlingsberedskap för\r\nnya utmaningar. Framtidens skola måste ha ett\r\nbildningsideal som inriktning, ett\r\nbildningstänkande som utgår från kunskap såsom\r\nkunskap att söka kunskap.</pre><pre>Jag vill bara kort beröra några punkter där det\r\nkänns viktigt att framhålla min och mitt partis\r\nåsikter. Jag upplever och uppskattar att man\r\nåtminstone vad gäller gymnasieskolan har kunnat\r\nfatta beslut i någorlunda stor enighet. För min del\r\nkan jag inte inse poängen med socialdemokraternas\r\nkrav på skilda läroplaner. Jag kan inte förstå er\r\nargumentation.</pre><pre>Självfallet behöver det vara gemensam värdegrund,\r\növergripande mål och riktlinjer och en\r\nansvarsfördelning för hela det frivilliga\r\nskolväsendet. Frågan om undervisningens\r\nuppläggning, tidsplanering och inlärningsmetoder\r\nkommer självfallet att variera mellan\r\ngymnasieutbildningen och komvux. Men detta är ju\r\nfrågor som inte skall regleras centralt. Det\r\nankomer, som jag nämnt tidigare, på dem som\r\nverkar i skolan.</pre><pre>Kraven på att anpassa pedagogik och metodik till\r\nskilda elevgrupperns förutsättningar och efter deras\r\nbehov kvarstår alltfort, vad jag kan se.</pre><pre>Jag anser att utskottet klart har belyst detta och\r\nklart belyst vuxenundervisningens specifika\r\nformer. För egen del vill jag framhålla och\r\nunderstryka den vikt och den betydelse som\r\nkomvux har haft och kommer att ha i vårt\r\nskolväsende. Komvux fyller en viktig funktion för\r\natt ge människor en möjlighet att komplettera och\r\nuppdatera sina tidigare utbildningar. Komvux är en\r\nviktig utbildningsform, inte minst för att ge\r\nmänniskor en andra chans.</pre><pre>Vidare känns det oerhört lättande med det\r\nklargörande utskottet gör vad gäller studie- och\r\nyrkesvägledning i gymnasieskolan. Från Centern\r\nsåg vi till att det finns en studie- och\r\nyrkesvägledarexamen. Vi framhåller alltfort de\r\nbehov som finns, inte minst med tanke på de krav\r\nsom en mer kursutformad gymnasieskola och en\r\ndecentralisering av högskolan ställer. Det behövs\r\nkvalificerad personal inom detta område, en\r\npersonalgrupp som med formell vägledning kan\r\nhjälpa elever att hitta rätt i sina utbildnings- och\r\nyrkesval.</pre><pre>Till sist vill jag framhålla vikten av att vi i en\r\nläroplan betonar vårt kulturarv och våra\r\ngrundläggande normer och värden. De etiska\r\nfrågorna är och kommer att bli allt viktigare\r\nframöver. Medvetenheten och kunskapen om vårt\r\nkulturarv ger en trygghet och en identitet som är\r\ngrundläggande för att förstå och leva sig in i andra\r\nmänniskors och andra kulturers värderingar och\r\nkulturella mönster.</pre><pre>Skolan har en viktig uppgift i att förklara våra\r\nnormer och värderingar och om hur dessa har vuxit\r\nfram i vår kultur. Kristen etik och västerländsk\r\nhumanism har en central plats i vår kultur och är\r\ncentrala som den etiska kompass vi önskar ge den\r\nuppväxande generationen, dvs. vår framtid.</pre><pre>Därför, herr talman, vill jag yrka bifall till\r\nutskottets hemställan i dess helhet.</pre><pre>Anf. 178  INGER LUNDBERG (s) replik:</pre><pre>Herr talman! Birgitta Carlsson var mycket vältalig\r\nom decentralisering av ansvar, men kommer såvitt\r\njag förstår att rösta för en centralisering av beslut\r\nnär det gäller gymnasieskolans utveckling.</pre><pre>På en punkt kommer hon förmodligen att rösta för\r\nen stark decentralisering, dvs. frågan skall vara\r\nutsatt för lokalt godtycke. Det gäller frågan om\r\nutbildningen i svenska 2. Där har Birgitta Carlsson,\r\nprecis som övriga borgerliga ledamöter, sagt nej till\r\nen speciell kursplan.</pre><pre>Jag uppskattar Birgitta Carlssons mycket tydliga\r\nmarkering av vuxenutbildningens betydelse. Jag\r\nhar upplevt under riksdagsarbetet att Centern och\r\nSocialdemokraterna står varandra mycket nära,\r\ndvs. vi ser behovet av att successivt under livet få\r\ndel i kompetensutveckling.</pre><pre>Men det är inte märkligt om vi socialdemokrater\r\nkänner viss osäkerhet -- som Krister Örnfjäder\r\ntidigare har varit inne på -- var regeringen som\r\nhelhet står, inte minst gäller detta den diskussion\r\nsom rör sig kring Studiestödsberedningens förslag\r\nom en 40-årsgräns för vuxenstudiestöd. Vi upplever\r\natt det är oerhört viktigt att riksdagen som helhet\r\ngör mycket klara markeringar av behovet av\r\nvuxenutbildning. Vidare är det viktigt att skapa\r\npedagogiska, organisatoriska och ekonomiska\r\nförutsättningar för att vuxna skall ha möjlighet till\r\nden kompetensutveckling som Birgitta Carlsson\r\nhar talat om och som är så viktig.</pre><pre>Anf. 179  BIRGITTA CARLSSON (c)\r\nreplik:</pre><pre>Herr talman! Inger Lundberg tog upp detta att vi är\r\nbåde för decentralisering och för centralisering. Jag\r\nanser inte att de förslag vi lägger fram innebär en\r\ncentralisering. Men om det i några del skulle vara\r\nså, beror det på att det finns tillfällen då det är\r\ntvunget att centralisera för att kunna decentralisera\r\ninom andra grenar.</pre><pre>Vidare tog Inger Lundberg upp frågan om svenska\r\n2. Vi ifrågasätter inte ämnet eller tror att det är ett\r\nämne som kan hanteras hur som helst. Vi är\r\nmedvetna om att alla de människor som måste ta\r\ndel av denna undervisning ligger på så olika nivåer.\r\nVarje skola som skall ta hand om de elever som\r\nskall tillägna sig denna undervisning måste se till att\r\nundervisningen läggs upp på sådant sätt att\r\neleverna får den kunskap de behöver i svenska\r\nspråket. Jag tror inte, vilket Inger Lundberg tror,\r\natt det är tvunget att ha denna särskilda kursplan.\r\nJag tror på kommunernas förmåga att tillägna de\r\nelever som behöver kunskapen på annat sätt.</pre><pre>Vidare har vi frågan om vuxenstudiestöd. En\r\nutredning har tillsatts, men inga förslag har lagts\r\nfram än. Men vi hoppas och tror på att det skall\r\näven i fortsättningen vara möjligt för vuxna att\r\nstudera och klara sig ekonomiskt.</pre><pre>Anf. 180  INGER LUNDBERG (s) replik:</pre><pre>Herr talman! Birgitta Carlsson senaste uttalande\r\njämfört med utbildningsministerns uttalande i\r\nkammaren för någon vecka sedan gör att jag\r\nhoppas att det är Centern och inte Moderata\r\nsamlingspartiet som kommer att ha inflytande över\r\nhur förslaget till studiestöd skall utformas i den\r\nslutliga propositionen.</pre><pre>I fråga om svenska 2 har det kommit massiva\r\nprotester från hela Utbildningssverige. Det har inte\r\nbara skett när propositionen presenterades utan\r\nockså när utskottets ställningstaganden har\r\ntydliggjorts. Det gäller också sedan departementet\r\ngått ut och markerat sitt synsätt. Det är inte fråga\r\nom en allmänt yvig opinion som är bekymrad, utan\r\ndet är universiteten, lärarorganisationerna och\r\növriga som skall hantera svenska 2.</pre><pre>Jag har pratat mycket om svenska 2, men det är för\r\natt jag tycker att det är ett utomordentligt viktigt\r\nämne. Jag tror också att risken är väldigt stor att\r\nämnet tappas bort. En professor skrev i en skrivelse\r\ntill utskottet att det är skillnad på om det i en\r\nkursplan som har karaktären av en förordning\r\nmarkeras betydelsen av svenska 2, eller om det sker\r\ni någon form av kommentarmaterial från\r\nSkolverket. Verket har å sin sida markerat\r\nbetydelsen av språket. Det har gjorts i den gedigna\r\nrapporten om elever med annat hemspråk än\r\nsvenska. Där görs följande slutsats.</pre><pre>Eftersom svensk språkfärdighet i denna såväl som\r\ntidigare grundskoleformer har visat sig så\r\nbetydelsefull för framgång i studierna, är det en\r\nkonsekvens att man bör satsa på svenska så tidigt\r\nsom möjligt och se till att elever som har svenska\r\nsom andra språk får denna undervisning. Det är\r\nsannolikt så att en hel del invandrarlever och deras\r\nföräldrar överskattar sin kompetens i svenska och\r\ninte gärna vill delta i undervisning av svenska som\r\nandra språk. Skolan och skolhuvudmännen i\r\nlandets kommuner måste ta sitt ansvar och\r\nidentifiera det behov som finns av undervisning i\r\nsvenska som andra språk och organisera\r\nundervisningen därefter.</pre><pre>Det är mycket klara krav. Det är beklagligt att\r\nriksdagen inte har kunnat vara lika tydlig, och det\r\när beklagligt att regeringen inte har förstått att en\r\nkursplan i svenska som andra språk har både ett\r\nstort symbolvärde och ett stort sakligt värde.</pre><pre>Anf. 181  BIRGITTA CARLSSON (c)\r\nreplik:</pre><pre>Herr talman! Jag har också tagit del av det material\r\nsom Ingrid Lundberg har fått. Förmodligen skickas\r\nen hel del till oss som sitter i utskottet. Jag har själv\r\njobbat som skolpolitiker i en kommun med många\r\ninvandrare. Jag har haft kontakt med lärare som\r\njobbar inom detta området och som inte ser en så\r\nstor fara i detta som Ingrid Lundberg.</pre><pre>Kursplaner finns i svenska. Målet är att varje\r\nindivid som kommer hit skall lära sig svenska så fort\r\nsom möjligt. Med den kunskap och erfarenhet jag\r\nhar från min egen kommun och från andra lärare\r\njag har pratat med, är jag övertygad om att man\r\nkommer att göra sitt allra bästa för att de\r\nmänniskor som kommer hit och behöver läsa\r\nsvenska även i fortsättningen skall få göra det på ett\r\nbra sätt.</pre><pre>Anf. 182  INGRID NÄSLUND (kds):</pre><pre>Herr talman! Från kristdemokraternas sida ser vi\r\ndet som en klar fördel att vi nu har fått en\r\ngemensam läroplan för gymnasieskolan, komvux,\r\ngymnasiesärskolan och särvux. Vi tycker också att\r\ndet är bra att värdegrunden, de övergripande målen\r\noch riktlinjerna och ansvarsfrågorna blir\r\ngemensamma för hela det frivilliga skolväsendet.</pre><pre>Jag kan inte låta bli att uttrycka en stilla undran när\r\njag säger att vi ställer upp på värdegrunden och den\r\nsyn som regeringen har uttryckt i sin proposition.\r\nSamma sak gällde diskussionen om UbU1. Att\r\ndetta skulle åstadkomma ett sådant rabalder när\r\nfrågan enbart tas upp i ett särskilt yttrande är ägnat\r\natt förvåna -- om man har någon logisk\r\nslutledningsförmåga.</pre><pre>Den gemensamma läroplanen ger stora möjligheter\r\ntill samverkan över gränserna. Detta är angeläget\r\ninte minst i mindre kommuner. I större kommuner\r\nfinns det däremot möjlighet att, precis som i dag,\r\nha särskilda undervisningsgrupper för vuxna.\r\nKommunerna är enligt skollagen ålagda att erbjuda\r\nvuxna gymnasial utbildning som svarar mot deras\r\nbehov.</pre><pre>Kds ser med tillfredsställelse att gymnasieskolan\r\nblir inom ramen för programmen mer\r\nkursutformad. Fördelarna är uppenbara när det\r\ngäller den ökade valfriheten och flexibiliteten.\r\nEleverna får större möjlighet att påverka sin\r\nutbildning när det gäller valet av kurser efter egen\r\nintresseinriktning. Förhoppningsvis skall detta öka\r\nstudiemotivationen. Det är en stor fördel att den\r\nstuderande själv kan bestämma takten i sina\r\nstudier, eftersom tiden tre år bara är att se som en\r\nnormaltid. Detta blir möjligt med hjälp av ett\r\nsystem med gymnasiepoäng, som motsvarar det\r\nminsta antalet undervisningstimmar som eleven\r\ngaranteras enligt timplanen. Den större flexibiliten\r\ninnebär också fördelar för kommunerna, som kan\r\nta hänsyn till lokala möjligheter och behov.</pre><pre>Det påpekas i propositionen att ingen kurs bör\r\nomfatta mindre än 30 undervisningspoäng. För de\r\nomfattande ämnen där en uppdelning i kurser kan\r\nvara lämpligt, är det förmodligen lämpligt med en\r\nuppdelning i kurser som är mer omfattande än 30\r\npoäng, kanske t.ex. 50. Det påpekas med rätta att\r\n30 poäng i flertalet fall är en alltför liten omfattning\r\nför att eleverna skall få djup och sammanhang i sina\r\nstudier.</pre><pre>Med tanke på detta vill jag uttrycka min förvåning\r\noch mitt beklagande över att tre av kärnämnena,\r\nnämligen religionskunskap, estetisk verksamhet\r\noch naturkunskap endast omfattar 30\r\ngymnasiepoäng på vissa av programmen. Inte minst\r\ni ämnet religionskunskap ökar behovet av att\r\ntränga djupare in i ämnet i det mångkulturella\r\nsamhälle som Sverige alltmer utvecklats till. Det\r\nblir allt viktigare för eleverna att bli mer säkra på\r\nsin egen kulturella identitet -- som vi redan hört\r\nmånga gånger i dag. Enligt vårt sätt att se kan detta\r\naktivt bidra till att deras förståelse och tolerans för\r\nandra människors religion, kultur och sätt att tänka\r\nutvecklas och fördjupas. Detta är inte minst viktigt\r\nför att motverka varje form av främlingsfientlighet.</pre><pre>Religionskunskapen får en dubbel funktion genom\r\natt på ett särskilt sätt vara så att säga värd för det\r\növergripande etiska perspektivet. Det är meningen\r\natt skolan skall hävda de normer som skolans\r\nverksamhet skall bygga på och hjälpa eleverna att\r\nfå ett personligt förhållningssätt till dessa. Därför\r\nkommer religionskunskapen i ännu högre grad än\r\ntidigare att ha stora svårigheter att uppnå målen för\r\nämnet på den knappa tid som står till buds. Det är\r\nbara att beklaga att vi inte haft några möjligheter\r\natt med anledning av denna proposition påverka\r\ntimplanerna, vilka redan föreslogs i propositionen\r\nVäxa med kunskaper, proposition 1991/90:85, och\r\nsom fastställdes av riksdagen i maj 1991. Det är\r\ntrots det låga timtalet en fördel att\r\nreligionskunskapen är ett kärnämne som\r\nförekommer i alla program.</pre><pre>Kds anser att det är naturligt att betyg sätts efter\r\nvarje avslutad kurs, inte i anslutning till\r\nterminsslut. De mål- och kunskapsrelaterade betyg\r\nsom nu skall sättas i en fyrgradig skala ger eleven\r\nstörre förutsättningar att mäta sina kunskaper mot\r\nkursplanernas kunskapsmål. Det är bra att\r\neleverna kommer att få möjlighet att komplettera\r\nbetyg.</pre><pre>Grundskolans ansvar för att ge alla elever sådana\r\nkunskaper att de ger en god grund för fortsatt\r\nutbildning är viktigt, inte minst med tanke på att\r\ndet nu kommer att krävas godkänt i ämnena\r\nsvenska, engelska och matematik för att få fortsätta\r\nde vanliga programmen. Man måste dock vara\r\nrealistisk och inte begära det orimliga av skolan.\r\nFör ett tillfredsställande resultat krävs det ett\r\nsamarbete mellan lärare, elev och förälder -- jag\r\ntänker på grundskolan. Ju tidigare en elev får det\r\nextra stöd och hjälp som han kan behöva för att nå\r\nett gott resultat, dess bättre. Det är därför viktigt\r\natt man i det här sammanhanget tänker på\r\nrelationen grundskola--gymnasieskola.</pre><pre>Lärarna har fått ett större ansvar för att i samarbete\r\nmed sina elever välja stoff, arbetssätt och metoder.\r\nEn kompetensutveckling och fortbildning som ser\r\ntill varje lärares individuella behov och önskemål\r\nblir därför allt viktigare. Debatten om\r\nlärarcertifikat och lärarlegitimation är intressant,\r\noch den bådar gott inför framtiden. Vi kan med all\r\nsäkerhet framöver förvänta oss ett starkt\r\nförändringstryck även på skolans område. Detta\r\nkommer att kräva en ständigt pågående utveckling\r\nav lärarkompetens och professionalitet. Jag tror\r\nockså att lärarna kommer att svara upp mot det.</pre><pre>Anf. 183  INGER LUNDBERG (s) replik:</pre><pre>Herr talman! För oss socialdemokrater är frågan\r\nom skolans värde och de etiska värden som skolan\r\nskall vila på alldeles för viktiga för att göras till\r\nföremål för en billig demonstrationspolitik.</pre><pre>Det var därför, herr talman, som\r\nsocialdemokraterna valde att reservera sig och ta\r\nsakdebatten vid grundskolebetänkandets\r\nbehandling. Om riksdagsmajoriteten då skulle följa\r\nkds ultimatum -- som den tyvärr gjorde -- skulle vi\r\nfinna det följdriktigt med ett särskilt yttrande\r\nbeträffande gymnasieskolan. Det är inte så att vi\r\ninte tycker att frågan är mindre viktig, men vi\r\ntycker att frågan är för viktig för att det skall bli\r\nfråga om billiga politiska poänger från något håll.</pre><pre>Jag måste säga, Ingrid Näslund, att jag är uppriktigt\r\noch allvarligt besviken på den billiga släng ni i kds\r\ngav mig i ert inlägg i debatten. Fru Näslund säger\r\nvidare att kds inte har kunnat påverka timplanen till\r\ngymnasieskolan. Visst hade ni i kds kunnat göra\r\ndet! Visst hade den kristdemokratiska gruppen i\r\nriksdagen kunnat väcka en motion om att öka\r\ntimtalet för religionsämnet. Men den gjorde inte\r\ndet, därför att man förstod att det inte skulle skapas\r\nmajoritet för det förslaget i denna kammare.</pre><pre>Det finns partier som tagit strid för religionsämnet.\r\nDet gjorde de kristna socialdemokraterna. De fick\r\nstöd av centerpartister och övriga\r\nsocialdemokratiska ledamöter i riksdagen. De fick\r\näven stöd av ledamöter i andra partier. Striden var\r\ntuff, men socialdemokraterna vann den. Om Ingrid\r\nNäslund verkligen menat allvar, och inte bara vill\r\ntala för någon form av proselyter, hade Ingrid\r\nNäslund kunnat ta ett initiativ.</pre><pre>Anf. 184  INGRID NÄSLUND (kds) replik:</pre><pre>Herr talman! Naturligtvis hade vi i kds kunnat\r\nväcka en motion, men man måste kunna inse att det\r\ninte går att riva upp en hel timplan på grund av ett\r\nämne. Man kan inte heller, i ett sådant här fall, dra\r\ni gång en debatt om saker som inte är föremål för\r\nbehandling i propositionen.</pre><pre>Det enda vi i kds har gjort vad gäller värdegrunden\r\när att ställa upp på regeringens proposition.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>11 §  Vissa ändringar i riksdagsordningen</pre><pre>Föredrogs</pre><pre>konstitutionsutskottets betänkande</pre><pre>1993/94:KU8 Vissa ändringar i riksdagsordningen.</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 december.)</pre><pre>12 §  Riksdagens förvaltningskontors\r\nverksamhetsberättelse</pre><pre>Föredrogs</pre><pre>konstitutionsutskottets betänkande</pre><pre>1993/94:KU16 Riksdagens förvaltningskontors\r\nverksamhetsberättelse (redog. 1993/94:RFK1).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 december.)</pre><pre>13 §  Justitieombudsmännens redovisning av sin\r\nverksamhet till 1993/94 års riksmöte</pre><pre>Föredrogs</pre><pre>konstitutionsutskottets betänkande</pre><pre>1993/94:KU17 Justitieombudsmännens redovisning\r\nav sin verksamhet till 1993/94 års riksmöte (redog.\r\n1993/94:JO1).</pre><pre>Förste vice talmannen konstaterade att ingen talare\r\nvar anmäld.</pre><pre>(Beslut skulle fattas den 15 december.)</pre><pre>14 §  Domstolsförvaltningen</pre><pre>Föredrogs</pre><pre>justitieutskottets betänkande</pre><pre>1993/94:JuU10 Domstolsförvaltningen (prop.\r\n1993/94:17).</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 185  GÖRAN MAGNUSSON (s):</pre><pre>Herr talman! Bakom den proposition och det\r\nbetänkande som kammaren nu har att diskutera\r\nligger mycket onödigt arbete. Arbetstid som hade\r\nkunnat användas för viktiga uppgifter har\r\nförbrukats i onödan. Denna debatt hade kunnat\r\nundvikas om propositionen aldrig lagts på\r\nriksdagens bord. Det skulle ha varit bra med\r\nhänsyn till både saken och kammarens nu trängda\r\narbetsläge.</pre><pre>Det onödiga arbetet började med att\r\nJustitiedepartementet presenterade en\r\npromemoria som bl.a. innehöll ett ogenomtänkt\r\nförslag om att Domstolsverket skulle skrotas.\r\nRemisskritiken var förödande, och uppslutningen\r\nkring Domstolsverket var stor. Justitieministern\r\ntvingades därför under hösten 1992 meddela att\r\nskrotningen av Domstolsverket inte längre var\r\naktuell.</pre><pre>Förslaget som då hade lagts fram i en promemoria\r\nskapade bara oro, vilket stal arbetstid från viktiga\r\ngöromål. Regeringen har ägnat mycken tid åt att\r\nlägga fram förslag som inte har någon betydelse när\r\ndet gäller att lösa domstolarnas verkliga problem,\r\nnämligen den stora arbetsbördan.</pre><pre>Herr talman! Efter ytterligare en tid hastades det\r\nnu föreliggande förslaget fram. Ett helt nytt förslag\r\nsom regeringen inte har vågat utsätta för en normal\r\nremissomgång. Nu handlar det inte om att lägga ner\r\nDomstolsverket som en konsekvens av andra\r\norganisatoriska förändringar. Nu handlar det i\r\nstället om att, med närmast metafysiska\r\ntankegångar om domares och domstolars\r\nförhållande till omvärlden, överlämna\r\ndomstolsadministrationen till domarna.</pre><pre>Syftet sägs vara att stärka domarnas och\r\ndomstolarnas självständighet för att på det sättet\r\nstärka tilltron till rättssamhället. Det är\r\nnödvändigt, skriver statsrådet, att göra detta, detta\r\ntrots att hon tidigare skrivit: Ett starkt och\r\noberoende domstolsväsende är en\r\ngrundförutsättning för en rättsstat. Det kan utan\r\ntvekan sägas att det svenska domstolsväsendet i dag\r\nsvarar mot högt ställda krav i detta avseende, bl.a.\r\nberoende på nuvarande regler som tillerkänner\r\ndomstolarna en viss särställning. I detta avseende\r\nkan nämnas, förutom domarnas grundlagsfästa\r\nstarkare anställningsskydd och det direkta skyddet\r\nför domstolarnas självständighet i sin dömande\r\nverksamhet, även det förhållandet att deras\r\nviktigaste funktioner är fastlagda i grundlag.</pre><pre>Ändå vill regeringen -- trots ovan citerade\r\nmotiveringar -- uppta kammarens tid med att göra\r\nändringar!</pre><pre>När Domstolsverket år 1975 inrättades, ansåg de\r\nborgerliga reservanterna att det inte fanns garantier\r\nmot att verket skulle komma att träda domstolarnas\r\nsjälvständighet för när. Sedan dess har det knappast\r\nförekommit motioner i denna kammare som riktat\r\nsig mot verket eller dess verksamhet, i synnerhet\r\ninte efter 1982 då kammarrättspresidenten Gustaf\r\nHedborg redovisade sin på regeringens uppdrag\r\nutförda utredning om domstolsadministrationen.\r\nGustaf Hedborg konstaterade att Domstolsverkets\r\nverksamhet inte medfört något intrång vad gäller\r\ndomstolarna självständighet.</pre><pre>När regeringen i budgetpropositionen 1983\r\nredovisade denna utrednings resultat, anslöt sig ett\r\nenigt utskott till statsrådets anmälan, dvs. även\r\nföreträdare för de borgerliga partier som några år\r\ntidigare hade yrkat avslag på förslaget om att\r\ninrätta ett Domstolsverk.</pre><pre>Plötsligt -- kan man säga -- dyker frågan om\r\nDomstolsverkets nedläggning upp. Frågan är vad\r\ndet är som sakligt sett har inträffat, och som lett\r\nfram till dagens onödiga proposition. Det skulle\r\nvara intressant om Christel Anderberg kunde ägna\r\ntid i sitt anförande åt att reda ut det förhållandet.</pre><pre></pre><pre>Herr talman! Jag övergår nu till att tala om de\r\nfackliga organisationernas rätt att nominera\r\nledamöter till Domstolsverkets styrelse. Ingen har\r\nunder de snart 20 år som förflutit sedan verket\r\ninrättades anfört några praktiska eller principiella\r\ninvändningar mot detta förhållande. Tvärtom är de\r\nflesta insiktsfulla bedömare överens om att de\r\nfackliga representanterna och deras aktiviteter\r\nvarit till nytta för verksamheten.</pre><pre>Något har emellertid inträffat, för nu skall dessa\r\nledamöter bort! Vad är det som hänt, Christel\r\nAnderberg?</pre><pre>När det gäller de fackliga representanterna i\r\nstyrelsen är det enligt Socialdemokraternas\r\nuppfattning nödvändigt att det i bl.a. de centrala\r\nverken är väl sörjt för politisk och medborgerlig\r\ninsyn. Det är också mycket betydelsefullt att\r\npersonalen via sina organisationer har möjlighet att\r\nföra fram sina synpunkter rörande verksamheten\r\noch ta del i myndighetens ledning genom egna\r\nrepresentanter i styrelsen. Vi anser att det även\r\nfortsättningsvis skall ingå fackliga ledamöter i\r\nDomstolsverkets styrelse.</pre><pre>Regeringens och utskottsmajoritetens doktrinära\r\nsyn på fackligt engagerade personer leder till att de\r\nledamöter som utsetts av regeringen på förslag av\r\nJusek, domarförbundet och TCO-S körs ut även ur\r\nTjänsteförslagsnämnden, dvs. den nämnd som har\r\natt avge förord beträffande domartillsättningar.</pre><pre>Det var så sent som 1990 som TCO fick rätt att\r\nnominera en person. Därigenom bereddes den s.k.\r\nbiträdespersonalen -- som till stor del är kvinnor,\r\noch för övrigt är många fler än domarna --\r\nmöjlighet att påverka tillsättningen av sina chefer.\r\nJag vet att denna möjlighet är mycket uppskattad i\r\ndenna grupp. Nu vill utskottsmajoriteten ta bort\r\ndessa representanter, som är till stor nytta för\r\nverksamheten.</pre><pre>När TCO fick denna möjlighet för tre år sedan\r\nstöttade utskottets ordförande Britta Bjelle i en\r\nmotion förslaget. Hon skrev då tillsammans med\r\nsina medmotionärer: ''Det kan vara värdefullt för\r\ntjänsteförslagsnämndens verksamhet att en\r\nrepresentant för kanslipersonalen ingår i\r\nnämnden.'' I dag vill hon och de andra borgerliga\r\nledamöterna i utskottet köra ut dessa ledmöter och\r\ninte ha kanslipersonalen kvar i nämnden.</pre><pre>Mina frågor skulle ha riktat sig till Britta Bjelle, om\r\nhon hade befunnit sig i kammaren. Men det kanske\r\nfinns någon annan som känner sig manad att svara.\r\nMina frågor till Britta Bjelle är: Har det inte visat\r\nsig vara värdefullt med kanslipersonal i nämnden?\r\nÄr det inte besvärande att kasta ut ur nämnden den\r\nkvinna som representerar så många andra kvinnor?\r\nVad säger andra kvinnor i Folkpartiet och i andra\r\npartier?</pre><pre>Här borde finnas utrymme att stanna upp och tänka\r\nefter, och rösta för det som är praktiskt klokt i\r\nstället för det som är doktrinärt rätt. För övrigt var\r\näven Centerns representanter Ingbritt Irhammar\r\noch Anders Svärd med och stöttade den utökade\r\nfackliga representationen för tre år sedan, dvs. år\r\n1990. Vad har hänt sedan dess, Anders Svärd?</pre><pre>Herr talman! Jag yrkar bifall till utskottets\r\nhemställan under punkten 3 och bifall till\r\nreservationerna 1 och 2, dvs. avslag på\r\nhemställanspunkterna 1 och 2.</pre><pre>Anf. 186  CHRISTEL ANDERBERG (m):</pre><pre>Herr talman! Detta betänkande från\r\njustitieutskottet behandlar ett av de många ärenden\r\ni kammaren denna vecka som har föranlett mycken\r\nturbulens under utskottsbehandlingen. Jag kan\r\nkanske hålla med Göran Magnusson om att den\r\nmyckna uppståndelsen står i omvänd proportion till\r\nsakens betydelse.</pre><pre>Vad som föreslås i propositionen är en ökad\r\nsjälvförvaltning av domstolsväsendet genom att\r\ndomstolarna får större ansvar för sin egen\r\nadministration och ett större inflytande över\r\nledningen av sin administrativa centralmyndighet.\r\nDetta sker genom att Domstolsverkets verksamhet\r\nfår en något annorlunda och mer decentraliserad\r\ninriktning och genom att det får en styrelse som\r\nbestår av personer som i huvudsak hämtas från\r\ndomstolarna. Styrelsen skall ha ansvaret inför\r\nregeringen, och myndighetens chef skall i princip\r\nansvara inför styrelsen, dvs. en ställning liknande\r\nden som en verkställande direktör har i ett\r\naktiebolag.</pre><pre>Det är inte några dramatiska förslag som nu läggs\r\nfram. För något år sedan fanns -- som Göran\r\nMagnusson också nämnde -- planer på att lägga ned\r\nde 24 minsta tingsrätterna och införa total\r\ndecentralisering. I det perspektivet skulle\r\nDomstolsverket på sikt helt avskaffas.\r\nRemissutfallet på det förslaget blev emellertid\r\nsådant att regeringen har beslutat att inte röra vid\r\ntingsrättsorganisationen. Som en konsekvens härav\r\nkommer Domstolsverket att behövas i framtiden,\r\nom än i en något modifierad form.</pre><pre>Utskottsmajoriteten tillstyrker regeringens förslag\r\nbeträffande sammansättningen av\r\ncentralmyndighetens styrelse och\r\nTjänsteförslagsnämnden för domstolsväsendet. Vi\r\nanser alltså att det i styrelsen bör ingå personer med\r\nledande befattningar i domstolarna och med bred\r\nkunskap och erfarenhet från olika domstolstyper.\r\nDe bör rekryteras på rent professionella grunder.</pre><pre>Statsmakterna har ett betydande inflytande över\r\nden dömande verksamheten genom normgivningen\r\noch tillräcklig styrning av den administrativa\r\ncentralmyndigheten, främst genom budgetarbetet.\r\nDen medborgerliga insynen och kontrollen är väl\r\ntillgodosedd. Behovet av politiker i styrelsen måste\r\ndärmed anses mindre framträdande. Från\r\nkonstitutionell synpunkt måste det t.o.m. anses\r\ndirekt olämpligt att riksdagsledamöter sitter i just\r\ndenna styrelse. Detsamma gäller fackliga\r\nrepresentanter. Både i styrelsen och i\r\nTjänsteförslagsnämnden bör det vara tillräckligt att\r\ndet fackliga inflytandet tillgodoses inom ramen för\r\nden arbetsrättsliga\r\nmedbestämmandelagstiftningen.</pre><pre>Jag minns inte om Göran Magnusson var\r\nnärvarande under den hearing som justitieutskottet\r\nhöll i denna fråga. Där framhölls bl.a. från Jusek\r\natt man var fullt nöjd med det fackliga inflytandet i\r\ntidigare led. Man ansåg det inte alls nödvändigt att\r\nman skulle sitta i styrelsen.</pre><pre>Något litet bekymrad var man över förslagen\r\nangående Tjänsteförslagsnämnden, men närmast\r\nav det skälet att man befarade mindre acceptans av\r\nnämndens förslag. Jusek framhöll att det inte fanns\r\nnågra ideologiska skillnader mellan departementet\r\noch Jusek. Det fanns litet olika uppfattningar i vissa\r\npraktiska frågor. Jusek hade t.ex. synpunkter på att\r\ndet var kort genomförandetid. Facket självt anser\r\nalltså inte att det är så dramatiskt som Göran\r\nMagnusson vill framställa det som.</pre><pre>I utskottet uppstod beklagligtvis en annan\r\nmajoritet bestående av Socialdemokraterna och Ny\r\ndemokrati vad avser propositionen i övrigt. Det\r\ngäller hemställanspunkten 3 i utskottets\r\nbetänkande.</pre><pre>Det nu föreliggande förslaget vilar på två\r\ngrundpelare, nämligen den decentralisering som är\r\nallmän för hela statsförvaltningen och\r\ndomstolarnas konstitutionella särställning. Det\r\nkonstateras i propositionen och i betänkandet att\r\ndet grundlagsmässiga skyddet för domstolarnas\r\nsjälvständighet är ganska svagt utvecklat i vårt\r\nland, liksom de legala garantierna för domstolarnas\r\nsjälvständighet i övrigt. Redan av denna anledning\r\nfinns det skäl för en ändrad lagstiftning på området.\r\nFrågan om hur förvaltningen inom\r\ndomstolsväsendet bör vara anordnad måste ses i ett\r\nbredare och mer principiellt perspektiv som har att\r\ngöra med tilltron till rättssamhället och dess\r\nförmåga att möta påfrestningar i framtiden.</pre><pre>Principer finns det, Göran Magnusson, men någon\r\nmetafysik är det definitivt inte fråga om.</pre><pre>Den borgerliga minoriteten anser att regeringens\r\nförslag är väl ägnat att tillgodose de krav som bör\r\nställas på domstolsförvaltningen beträffande\r\narbetsformerna för centralmyndighetens styrelse\r\noch sättet att i övrigt leda myndigheten.</pre><pre>Herr talman! Jag yrkar sammanfattningsvis bifall\r\ntill utskottets hemställan under punkterna 1 och 2\r\noch avslag på motsvarande reservationer. Jag yrkar\r\nvidare bifall till reservation 3 och avslag på\r\nutskottets hemställan under punkt 3.</pre><pre>Anf. 187  GÖRAN MAGNUSSON (s)\r\nreplik:</pre><pre>Herr talman! Det finns anledning för mig att\r\ninledningsvis påpeka att jag inte fick svar på någon\r\nav de frågor som jag ställde. Christel Anderberg\r\nläser tvärtom upp valda delar ur propositionen. Det\r\nkan man naturligtvis göra om man tror att detta är\r\nett nödvändigt och angeläget förslag för att skapa\r\ntilltro till rättsväsendet och skydda domare och\r\ndomstolar från otillbörlig påverkan.</pre><pre>Eftersom det inte i något sammanhang har påvisats\r\natt Domstolsverkets nuvarande styrelse och\r\norganisation har lett till det som man från början\r\ndiskuterade, måste jag upprepa frågan. Vad är det\r\nsom har hänt som gör att denna kraftiga principiella\r\nförändring beträffande innehållet i styrelsens\r\nverksamhet måste göras? Det handlar ju faktiskt\r\nom att överlämna administrationen av domstolarna\r\ntill framstående domare. Är det inte bättre att\r\nanvända framstående domare till dömande\r\nverksamhet och de aktiviteter som de egentligen är\r\ntill för? Är det ägnat att stärka allmänhetens tilltro\r\ntill domstolsväsendet om man sluter sig i sitt eget\r\nskal och sysslar med detta inom den egna styrelsen?\r\nDet är ju själva kungstanken från departementets\r\nsida.</pre><pre>Jag kan inte komma fram till något annat än att det\r\nhandlar om nästan metafysiska resonemang om vad\r\nsom egentligen ligger bakom detta. Det vore\r\nintressant om Christel Anderberg kunde gå in på\r\nvilka tankar som egentligen gäller.</pre><pre>Sedan säger Christel Anderberg att facket är nöjt,\r\nprecis som om det bara fanns ett fack, Jusek. Det\r\när klart att Jusek kan vara nöjt eftersom tanken är\r\natt domstolsadministrationen skall överlämnas till\r\nderas medlemmar. TCO:s representant, som ställs\r\nutanför det här inflytandet, är naturligtvis av en helt\r\nannan uppfattning. Jag tycker att TCO:s\r\nuppfattning är lika viktig som Juseks i de här\r\nsammanhangen.</pre><pre>Christel Anderberg säger också att detta har\r\nåstadkommit mer turbulens än vad saken\r\negentligen motiverar. Det kan man ju tycka. Men\r\nom man hade resonerat, lyssnat och dragit\r\nslutsatser av de erfarenheter som finns av\r\ndomstolsförvaltningen hade man inte behövt lägga\r\nfram det här förslaget och man hade inte heller\r\nbehövt ägna så mycket tid till att diskutera det. Det\r\nhar ju varit flera sammanträden i utskottet, oro,\r\nförvirring och diskussioner bland Domstolsverkets\r\npersonal och i andra sammanhang. Först kom den\r\nandra promemorian om nedläggning av verket.</pre><pre>Om det blir en socialdemokratisk regering med\r\nmajoritet i den här kammaren finns det all\r\nanledning att återställa domstolsadministrationen\r\ntill vad som gäller för närvarande och alltså riva upp\r\nde beslut som kan tänkas gå igenom i kammaren\r\nnu.</pre><pre>Anf. 188  CHRISTEL ANDERBERG (m)\r\nreplik:</pre><pre>Herr talman! Det är ingenting som har hänt, Göran\r\nMagnusson. Vi lagstiftar inte för forntiden utan för\r\nframtiden. Skälen till dessa förslag är just de som\r\njag har nämnt, nämligen att vi behöver stärka\r\ndomstolarnas självständighet av konstitutionella\r\nskäl. Vi måste kunna ställa dessa krav på\r\ndomstolsförvaltningen inför framtiden för att\r\nstärka allmänhetens förtroende för rättsväsendet\r\noch rättssamhället.</pre><pre>Det är ett jättestort bekymmer med balanserna i\r\ndomstolarna. Det sitter två domare i\r\nDomstolsverkets styrelse i dag. Om vi då utökar\r\ndenna skara till fem kan det knappast vara ägnat att\r\npåverka arbetssituationen inom domstolsväsendet i\r\nnågon större utsträckning.</pre><pre>Jag kan inte uttala mig om vad utskottsordförande\r\nBritta Bjelle sade eller vad hon hade för inställning\r\nför tre år sedan. Då fanns jag ännu inte i riksdagen.</pre><pre>Jag har nämnt vad Jusek har redovisat för\r\ninställning. Jag har ingen anledning att räkna med\r\natt TCO har någon annan inställning. TCO har,\r\nprecis som Jusek full insyn och full möjlighet till\r\npåverkan på verksamheten inom Domstolsverket i\r\ntidigare led enligt vanliga medbestämmanderegler\r\nutan att därför behöva sitta i styrelsen. Detta är en\r\nutveckling som pågår på många andra fronter i\r\nsamhället. Det gäller inte bara Domstolsverket.\r\nBl.a. av konstitutionella skäl är det särskilt\r\nolämpligt med den typen av representation just i\r\nden här styrelsen.</pre><pre>Anf. 189  GÖRAN MAGNUSSON (s)\r\nreplik:</pre><pre>Herr talman! Varför upptäcktes dessa\r\nkonstitutionella skäl först nu? År 1983 ansåg\r\nmoderata ledamöter i denna kammare att\r\nDomstolsverket inte var något problem ur\r\nkonstitutionella synpunkter och att det skulle\r\nkunna fungera alldeles utmärkt. Det finns inte en\r\nenda motion, såvitt jag kunnat finna i det utmärkta\r\ndatasystemet, som visar att moderater eller några\r\nandra borgerliga ledamöter har yrkat på\r\nförändringar av det slag som nu är i fråga. Man har\r\negentligen inte heller yrkat på att vi skall göra andra\r\nförändringar för att stärka domstolarnas ställning.\r\nDet är inte det vi skall besluta om nu.</pre><pre>Nu är det själva domstolsadministrationen vi\r\nbeslutar om. Där finns det knappast någon\r\nanmärkning. Alla är överens om att detta fungerar\r\nutmärkt. Vad var det som inträffade när den första\r\npromemorian kom? Varför är man så oerhört\r\nintresserad av och engagerad i att genomföra det\r\nhär förslaget? Det har ju varit förhandling på\r\nförhandling på toppnivå för att rädda denna, som\r\nChristel Anderberg här vill framställa den, ganska\r\nbetydelselösa proposition.</pre><pre>Christel Anderberg säger att vi inte lagstiftar för\r\nforntiden utan för framtiden. Vad är det som blir\r\nbättre i domstolarnas arbetssituation genom den\r\nhär propositionen, Christel Anderberg? Vad finns\r\ndet för kritik ur konstitutionella och andra\r\nsynpunkter mot de nuvarande förhållandena, som\r\nblir ändrade genom ett bifall till den här\r\npropositionen? Vad är det som egentligen skulle\r\nkunna ändras?</pre><pre>Herr talman! Låt mig också säga att Christel\r\nAnderberg uppehåller sig relativt mycket vid\r\ndecentraliseringen inom domstolsväsendet. Det\r\ngör man också i utskottsmajoritetens text. Detta är\r\nju alldeles okontroversiellt. Det är t.o.m. så att\r\nDomstolsverket, som först skulle avskaffas och nu\r\nskall organiseras på ett annat sätt, leder detta\r\ndecentraliseringsarbete. Det finns över huvud taget\r\ningen motsatsställning kring detta, så den här\r\npropositionen leder ju inte till detta. Det går ju att\r\ngenomföra även i andra sammanhang.</pre><pre>Christel Anderberg säger att det är en utveckling på\r\ngång nu att skrota fackliga representanters\r\nmedverkan i verksstyrelser och på andra håll i\r\nsamhället. Jag skulle faktiskt inte vilja kalla det för\r\nen utveckling. Jag betraktar det som en avveckling.\r\nDet är en avveckling av fackligt inflytande. Jag\r\nminns faktiskt inte riktigt om företrädaren för\r\nJusek uttryckte sig så rakt på sak som Christel\r\nAnderberg påstår här. Att Juseks företrädare är\r\nnöjd betyder ju inte att man därmed kan säga att\r\nalla fackliga företrädare är nöjda. Såsom jag\r\nbeskrev finns det faktiskt en skillnad i ställning i det\r\nhär sammanhanget.</pre><pre>Anf. 190  CHRISTEL ANDERBERG (m)\r\nreplik:</pre><pre>Herr talman! Även om moderata riksdagsmän inte\r\nhar beklagat sig över tingens ordning på senare år\r\nkan jag konstatera att vi inte är sämre än att vi kan\r\nändra oss. Vi blir klokare med tiden.</pre><pre>Det finns ingen anledning att tro annat än att\r\nstyrelsen också i dess nya utformning kommer att\r\nfungera till full belåtenhet.</pre><pre>När det gäller fackrepresentanter i styrelser skulle\r\njag vilja citera Lindbeckrapporten Nya villkor för\r\nekonomi och politik. Där framhåller man under\r\nrubriken ''Den svenska krisen'' att en tydlig\r\nansvarsfördelning betyder att samhällets olika\r\naktörer har klart definierade uppgifter och tydliga\r\nincitament. Ansvar förutsätter ett nära samband\r\nmellan insats och resultat. Den svenska modellens\r\nrollblandningar och otydliga maktfördelning har\r\ntenderat att utsudda ansvaret.</pre><pre>Det är så sant som det är sagt. Fackföreningars\r\nuppgift är och skall vara att tillvarata\r\nmedlemmarnas intressen. En styrelseledamot har i\r\nförsta hand att se till huvudmannens, dvs. bolagets\r\neller myndighetens, bästa. Dessa två roller är\r\nibland oförenliga och måste med nödvändighet leda\r\ntill att en sådan representant ibland hamnar i\r\nlojalitetskonflikter.</pre><pre>Anf. 191  BENGT ROSÉN (fp):</pre><pre>Herr talman! Jag önskar inledningsvis belysa den\r\ninverkan som förslagen i betänkandet om\r\ndomstolsväsendet kan ha på arbetet med\r\nreformeringen av statens ekonomi.</pre><pre>Det allt övergripande problem som vi som politiker\r\nkommer att få kämpa med under hela 90-talet är\r\nvårt gigantiska budgetunderskott. Klarar vi inte av\r\natt stoppa ökningen och påbörja en återbetalning så\r\nhar vi konsumerat på våra barns bekostnad och\r\nkommer att överlämna ett mindre välmående land.</pre><pre>Inom det konkurrensutsatta näringslivet fick festen\r\nunder 1980-talet ett abrupt slut. När efterfrågan\r\nminskade visade det sig att vårt kostnadsläge var för\r\nhögt, och vi fick en lavin av konkurser. Denna\r\nutgjorde sedan inledningen till en rekonstruktion\r\nav hela vår industri. Detta arbete har bedrivits\r\nutomordentligt målmedvetet. Vi har nu klara\r\nbelägg för att vårt näringsliv har stora möjligheter\r\natt expandera och därmed börja återanställa och\r\ngenerera behövliga skatteintäkter till staten när\r\nkonjunkturen vänder uppåt.</pre><pre>Jag har tidigare för egen del varit med och bedrivit\r\nen intensiv kostnadsjakt när jag under åren 1965--\r\n1985 hade ansvar för ett släktföretag. Vi ökade\r\nunder dessa år utan att använda oss av en massiv\r\nmarknadsföring omsättningen från ca 20 miljoner\r\nper år till över 500. Vi åstadkom ökningen genom\r\natt med sänkta kostnader öka vår\r\nkonkurrensförmåga.</pre><pre>Under senare år har jag på styrelsenivå deltagit i ett\r\npar bankers arbete med att förbättra\r\nkostnadseffektiviteten och likaså i en stiftelse som\r\ndriver näringsverksamhet med hundratalet\r\nanställda. Det handlar ofta om svåra beslut när\r\nföretag skall organiseras om och personal friställas,\r\nmen de är nödvändiga att ta. Inom näringslivet\r\nsätter konkurrensen obönhörligen nivån för\r\nkostnaderna.</pre><pre>När det gäller att uppnå kostnadseffektivitet inom\r\nden offentliga sektorn är svårigheterna större. Den\r\nborgerliga regeringen har dock inlett ett\r\nförtjänstfullt arbete med att låta enskilda alternativ\r\nkonkurrera med de delar av den offentliga sektorn\r\nsom kan konkurrensutsättas. Det kommer att ge\r\nresultat när konjunkturen vänder uppåt och\r\nrationaliseringen kan fullföljas inom berörda delar\r\nav den offentliga sektorn.</pre><pre>Men det finns en en stor del av den offentliga\r\nverksamheten som inte kan effektiviseras genom\r\nett yttre marknadstryck. Här måste man i stället\r\neffektivisera genom en klok organisation, tydliga\r\nmål, målstyrning och en noggrann uppföljning och\r\nutvärdering. Till denna s.k. kärnverksamhet inom\r\nden offentliga sektorn hör domstolsväsendet.</pre><pre>Detta område är speciellt i det avseendet att\r\ndomstolarna har en grundlagsskyddad\r\nsjälvständighet i den dömande verksamheten\r\ngentemot riksdagen, som har den lagstiftande\r\nmakten.</pre><pre>Som Göran Magnusson redovisat fanns det\r\ninvändningar från borgerligt håll när\r\nDomstolsverket inrättades i början av 1970-talet\r\nför att samordna och effektivisera domstolarnas\r\nadministration. Man framhöll att det föreföll\r\nomöjligt att avgränsa Domstolsverkets\r\nkompetensområde så att domstolarnas integritet\r\ninte kränktes.</pre><pre>Men som Göran Magnusson också redovisade har\r\nde påtalade farhågorna inte besannats. Såväl den\r\nHedborgska utredningen under den borgerliga\r\nregeringen på 1980-talet som remissomgången för\r\nden s.k. departementspromemorian i år visar att\r\ndet inte finns en enda domstol som anser att\r\nDomstolsverket kränkt dess integritet.</pre><pre>Mot denna bakgrund och mot bakgrund av det\r\nstora behov av att sänka statens utgifter som jag\r\ninledningsvis berörde är det mycket\r\nuppseendeväckande att man från\r\nJustitiedepartementets sida initierat en proposition\r\nmed förslag som innebär att staten avhänder sig\r\nkontrollen över kostnadsutvecklingen inom\r\ndomstolsväsendet. I stället för en generaldirektör\r\nsom är direkt ansvarig under regeringen föreslår\r\nman en styrelse, i huvudsak bestående av höga\r\ndomare, med samma vittgående befogenheter att\r\nefter eget gottfinnande sköta\r\ndomstolsadministrationen som styrelsen i ett\r\naffärsdrivande verk.</pre><pre>Sverige har en i internationell jämförelse mycket\r\nkompetent domarkår och hög rättssäkerhet. Men\r\nav naturliga skäl är domarna varken utbildade för\r\neller vana vid att leda stora administrativa\r\norganisationer. Jag har i min motion framhållit att\r\ndet årligen kostar över 2,5 miljarder att hålla i gång\r\ndomstolarna. Om vi tar med verksamheten vid de\r\nallmänna advokatbyråerna och\r\nrättshjälpskostnaderna, som Domstolsverket också\r\nadministrerar, överstiger kostnaderna 3,6\r\nmiljarder. Alla kan räkna ut vad exempelvis en\r\ntioprocentig effektivitetsnedgång innebär för\r\nstatskassan.</pre><pre>Jag vill i detta sammanhang ställa en fråga till\r\nChristel Anderberg. Varför har inte Statskontoret\r\noch Riksrevisionsverket fått yttra sig över\r\npropositionsförslaget om det är så harmlöst som\r\nChristel Anderberg har velat göra gällande?</pre><pre>Den rågång mellan riksdagen som den lagstiftande\r\nmakten och domstolarna som vi värnar i\r\ngrundlagen är tyvärr inte djup. Det beror på att\r\nriksdagen även är den medelsbeviljande makten.\r\nDenna intressekonflikt kan om vi bifaller\r\npropositionen komma att aktualiseras på ett\r\nmycket brutalt sätt. Jag kan framför mig se en\r\nuppslitande massmediedebatt med en\r\nfinansminister som till slut vägrar att höja anslagen\r\ntill domstolsväsendet och en styrelse bestående av\r\nhöga domare som anklagar den lagstiftande makten\r\nför att sätta sig på den dömande. Då är det för sent\r\nför regeringen att ändra organisation eller att\r\navskeda styrelseledamöter.</pre><pre>Risken för en effektivitetsnedgång ökar genom att\r\nman samtidigt vill kasta ut kanslipersonalens\r\nrepresentant ur styrelsen. Jag tycker att detta är\r\nuppseendeväckande. Kanslipersonalen som berörs\r\nmest av administrationen och utgör två tredjedelar\r\nav domstolspersonalen får inte ha någon\r\nrepresentant i styrelsen. Förslaget innebär en\r\nåtergång till en svunnen epok när överklassen\r\nstyrde massan.</pre><pre>Under mina två år i Domstolsverkets styrelse har\r\nGun Haak som representant för kanslipersonalen\r\nvarit ovärderlig. Hon har varit mycket konstruktiv\r\noch har kunnat informera om hur olika rutiner och\r\nuppläggningar fungerar och vilken\r\nrationaliseringspotential som finns. Det är ju helt\r\nomöjligt att utveckla nya arbetsbesparande system\r\noch få dem genomförda om man inte har\r\npersonalen med sig.</pre><pre>Utan att man kan ange ett enda bärande skäl för att\r\nförändra styrelsen för Domstolsverket, slår man\r\nmed olika uttryck i propositionen fast att man\r\nönskar stärka domstolarnas inflytande över\r\nledningen i Domstolsverket. Det är en falsk\r\nvarubeteckning. Det är inte domstolarnas\r\ninflytande man vill stärka, utan det är domarnas,\r\nakademikernas.</pre><pre>Det är betecknande att Christel Anderberg som\r\nfackförening endast anger Jusek, akademikernas\r\nförbund. Huvuddelen av personalen på\r\ndomstolarna får nämligen minskat inflytande, när\r\nderas företrädare kastas ur styrelsen.</pre><pre>Det är svårt att förstå att företrädare för\r\nFolkpartiet, Centern och kds har kunnat ansluta sig\r\ntill detta elittänkande, och det blir än svårare att\r\nförstå om man betänker att det bara är tre år sedan\r\njustitieutskottet med nuvarande ordförande i\r\nspetsen beslöt att utöka Tjänsteförslagsnämnden\r\nmed den företrädare för kanslipersonalen som man\r\nnu vill kasta ut. Då skrev justitieutskottet:</pre><pre>''När det gäller frågan om en företrädare för TCO-\r\nS bör ha plats i nämnden bör noteras att\r\ndomstolsarbetet i stor utsträckning är ett lagarbete\r\nsom utförs av domare, notarier och kanslipersonal\r\ngemensamt, och att det alltså är viktigt att domarna\r\nhar ett gott samarbete med övrig personal. Mot den\r\nbakgrunden anser utskottet, i likhet med\r\njustitieministern, att det är motiverat att bereda\r\nTCO plats i tjänsteförslagsnämnden. Härigenom\r\nkommer andra personalkategoriers synpunkter på\r\ntjänstetillsättningar att kunna tas till vara på ett\r\nbättre sätt än tidigare.''</pre><pre>Jag är mycket intresserad av vad de ledamöter som\r\nfinns i kammaren och som representerar\r\nFolkpartiet, Centern och kds i justitieutskottet har\r\nför förklaring till det ändrade synsättet.</pre><pre>Anf. 192  CHRISTEL ANDERBERG (m)\r\nreplik:</pre><pre>Herr talman! Staten avhänder sig visst inte\r\nmöjligheten att påverka domstolarnas\r\nadministration. På s. 22 i propositionen finns ett\r\nlångt stycke, där alla olika påverkansmöjligheter\r\nfinns angivna. Bl.a. har statsmakterna genom\r\nnormgivningen inflytande över domstolarnas\r\ndömande verksamhet.</pre><pre>Det medborgerliga inflytandet över den dömande\r\nverksamheten är också tillgodosett genom systemet\r\nmed nämndemän i domstolarna. I administrativt\r\noch organisatoriskt hänseende sker statsmakternas\r\nstyrning främst genom budgetarbetet och den\r\nverksamhet som hänger ihop med framför allt\r\nmedelstilldelningen till domstolsväsendet.</pre><pre>Vidare erinras om JK:s och JO:s tillsyns- och\r\ngranskningsskyldigheter liksom skyldigheten för\r\nstatliga myndigheter enligt 4 kap. 10 §\r\nriksdagsordningen att lämna uppgifter och avge\r\nyttranden på begäran av riksdagsutskott.</pre><pre>Det finns alltså en mängd kanaler där det här\r\ninflytandet är väl tillgodosett.</pre><pre>Varför det inte har skett någon remiss till\r\nstatskontoret kan jag tyvärr inte svara på. Det\r\nframgår ju av propositionen att synpunkter på\r\nförslaget har inhämtats bl.a. från ordförandena i\r\nHögsta domstolen och Regeringsrätten, från alla\r\npresidenter, lagmännen i de tre största tingsrätterna\r\noch länsrätterna samt Domstolsverket. Det har\r\nansetts till fyllest för de trots allt ganska begränsade\r\nförslag som det nu gäller.</pre><pre>Sedan är det ju så, Bengt Rosén, att finansministern\r\ninte heller i dag ger domstolsväsendet så stora\r\nanslag som man där skulle vilja ha. Jag tycker\r\ndärför inte alls att det här framtidsscenariot är så\r\nskräckinjagande som Bengt Rosén ville göra\r\ngällande.</pre><pre>Jag tycker att jag i fråga om de fackliga\r\nrepresentanterna angav vår ställning ganska klart i\r\nmitt replikskifte med Göran Magnusson. Jag skall\r\ninte ta upp tiden med att upprepa mig på den\r\npunkten.</pre><pre>Anf. 193  BENGT ROSÉN (fp) replik:</pre><pre>Herr talman! Christel Anderberg säger att staten\r\ninte avhänder sig inflytande. Men det är ju på det\r\nsättet att vi i dag har en generaldirektör som är\r\ndirekt ansvarig under regeringen. I ekonomiskt\r\nhänseende har regeringen hela tiden möjlighet att\r\nsätta press på denne generaldirektör och se till att\r\nhan effektiviserar och rationaliserar i verksamheten\r\nså långt det är möjligt.</pre><pre>Generaldirektören har i denna verksamhet stor\r\nhjälp av en styrelse med en mycket bred\r\nkompetens. Där finns företrädare för olika\r\ndomstolar. Domstolarna är redan i dag i\r\nbeslutsmajoritet i styrelsen, eftersom det om man\r\nräknar med generaldirektören finns fyra domare,\r\noch generaldirektören är gammal domare.</pre><pre>Som jag tidigare har nämnt finns det också i\r\nstyrelsen företrädare för kanslipersonalen, och det\r\när enligt min uppfattning helt ovärderligt. Jag sitter\r\ni tillräckligt många styrelser för att inse behovet av\r\natt de stora personalkategorierna är representerade\r\ni styrelsen. Det går inte att styra vare sig företag\r\neller organisationer ovanifrån. Man måste ha med\r\npersonalen om man skall kunna utveckla en\r\neffektiv verksamhet.</pre><pre>Nu vill man ändra styrelsens hela konstitution. I\r\nstället för den styrelse som mer har varit ett\r\nbollplank till generaldirektören vill man lägga fast\r\nen styrelse med samma stora befogenheter som\r\nstyrelser i affärsdrivande verk, som har att ta ansvar\r\nför både inkomster och utgifter. Men den här\r\nstyrelsen får precis självständigt hantera sina\r\nutgifter, och då är risken oerhört stor att det blir en\r\nförsämrad effektivitet. Eftersom vi rör oss med\r\nmiljardbelopp, kommer det också omedelbart att\r\nsynas i statens utgifter.</pre><pre>Christel Anderberg säger också att förslaget har\r\nvarit ute på remiss. Ja, det har varit hos de höga\r\ndomarna. Det har varit i Domstolsverket, som\r\nenhälligt avslår förslaget. Riksrevisionsverket, som\r\nständigt granskar Domstolsverkets ekonomi och\r\nlätt hade haft möjlighet att yttra sig, har man\r\ndäremot inte vågat låta ta del av förslaget. Man\r\nhade kunnat få ett yttrande på 14 dagar. Nu har\r\nman i stället i en månad låtit förslaget hanteras\r\ninom justitieutskottet.</pre><pre>Anf. 194  CHRISTEL ANDERBERG (m)\r\nreplik:</pre><pre>Herr talman! Jag är fullständigt övertygad om att\r\nen skicklig och modern verksledning får personalen\r\nmed sig utan att personalrepresentanter därför\r\nnödvändigtvis behöver sitta i styrelsen.</pre><pre>Enligt den ordning vi har nu är generaldirektören\r\ndirekt ansvarig inför regeringen, men enligt det\r\nförslag som vi diskuterar i dag kommer ju styrelsen\r\nför Domstolsverket att vara direkt ansvarig inför\r\nregeringen. Förslaget innebär alltså inte att\r\nstyrelsen kan sprattla i väg och leva sitt eget liv.\r\nRegeringen får ändå en möjlighet att hålla en hand\r\növer verksamheten.</pre><pre>Anf. 195  BENGT ROSÉN (fp) replik:</pre><pre>Herr talman! Det kommer inte att bli på det sättet\r\nnär man vill stärka domstolarnas makt genom att ge\r\ndenna styrelse så stora befogenheter. Den skall\r\nsjälvständigt sköta administrationen. Det är\r\nkontentan av detta förslag.</pre><pre>Christel Anderberg har en positiv uppfattning om\r\natt en skicklig verksledning får med sig personalen.\r\nMöjligheterna att få med sig personalen minskar\r\noerhört när den stora kategori som utgör två\r\ntredjedelar av alla anställda inom domstolarna inte\r\nblir representerad i styrelsen. Jag skulle önska att\r\nChristel Anderberg hade tagit del av det yttrande\r\nsom en gammal, mycket klok lagman, Carl-Anton\r\nSpak, har skrivit. Han går i pension nästa år. Han\r\nhar suttit i Domstolsverkets styrelse under alla år.\r\nHan var myndighetschef i den organisation som\r\nföregick Domstolsverket under några år. Han\r\npåpekar att det är omöjligt att företa några\r\nrationaliseringar när man har styrelser med höga\r\ndomare. De bevakar de egna reviren och ser till att\r\nden egna domstolen får de bästa möjligheterna.\r\nOm man nu inrättar en styrelse av detta slag och\r\nlåter sju åtta domstolar bli representerade, blir de\r\ndå jäviga när anslagen för de särskilda domstolarna\r\nskall diskuteras? Hur ställer sig de andra\r\ndomstolarna till detta?</pre><pre>Det kommer att bli mycket problem med arbetet i\r\ndenna styrelse, så jag tror att domarna helst skulle\r\nha varit utan detta arbete. Hela Domstolsverkets\r\nverksamhet går egentligen ut på att lämna domarna\r\nden service som gör att de kan ägna sig åt det som\r\nde är duktiga på, nämligen den dömande\r\nverksamheten. De har varken utbildning för eller\r\nerfarenhet av att driva stora administrativa\r\norganisationer, som jag tidigare nämnde. Detta\r\nkommer inte att fungera, Christel Anderberg.</pre><pre>Jag är mycket förvånad över att Moderaterna tar så\r\nlätt på detta samtidigt som man har så stora insikter\r\ni att verka i olika styrelser i näringslivet. Där finns\r\nalltid fackliga företrädrare med, och de utgör en\r\npositiv del av styrelsearbetet.</pre><pre>Anf. 196  CARL-JOHAN WILSON (fp):</pre><pre>Värderade talman! Christel Anderberg nämnde för\r\nen stund sedan att man kan hamna i\r\nlojalitetskonflikter. Så är det för mig nu.</pre><pre>Jag blev först uppmärksammad på regeringens\r\nproposition 1993/94:17 om förvaltningen inom\r\ndomstolsväsendet av personal vid Domstolsverket i\r\nJönköping. När jag sedan tog del av propositionen\r\nblev jag så förvånad att jag inte kunde motstå att\r\nagera i ärendet.</pre><pre>Jag är en del av regeringens underlag här i\r\nriksdagen. Normalt sett borde jag ställa upp på de\r\nförslag som regeringen presenterar. Jag tycker att\r\nden här propositionen är så dåligt underbyggd att\r\njag i stället vill verka för att så litet som möjligt av\r\ndess intentioner vinner stöd här i riksdagen.</pre><pre>Utskottsbehandlingen har undanröjt en del\r\nkritiserbart i propositionen. Om vi också beslutar\r\nenligt reservationerna 1 och 2 har vi nått ganska\r\nlångt. Jag yrkar därför bifall till reservationerna 1\r\noch 2 i justitieutskottets betänkande 1993/94:JuU10\r\noch i övrigt till utskottets hemställan.</pre><pre>Justitiedepartementet borde ha tillräckligt att göra\r\nmed att hantera alla frågor om polisväsendets och\r\nkriminalvårdens situation utan att behöva ägna\r\nkraft åt sådana, enligt min uppfattning, helt\r\nonödiga ändringar som föreslås i den här\r\npropositionen.</pre><pre>Ganska ofta är en regerings förslag efterlängtade --\r\nåtminstone av några. Hur är det med den här\r\npropositionen? Ja, jag kan inte komma på någon\r\ngrupp utanför Justitiedepartementet som tycker att\r\ndet här förslaget är vad svenskt domstolsväsende\r\nbehöver.</pre><pre>Har någon kritiserat Domstolsverkets skötsel av\r\ndomstolsväsendets administration? Inte såvitt jag\r\nvet.</pre><pre>Blir domstolsväsendets administration billigare om\r\npropositionen antas? Knappast. Inte ens\r\nJustitiedepartementet tror särskilt mycket på några\r\nekonomiska vinster. ''I framtiden kan vissa\r\nrationaliseringsvinster möjligen förväntas'', står det\r\ni propositionen.</pre><pre>Finns det någon ideologisk grund för förslaget, så\r\natt regeringen -- bestående av moderater,\r\nfolkpartister, centerpartister och kds:are -- därmed\r\nkan markera hur en sådan regering ser på\r\ndomstolsväsendets administration? Knappast.</pre><pre>Värderade talman! Såvitt jag förstår är\r\nhuvudpoängen med den här propositionen att\r\nDomstolsverkets relativt allsidigt sammansatta\r\nstyrelse byts ut mot några domare, som -- utöver att\r\nvara domare -- förväntas besitta den administrativa\r\nkvalifikation som behövs för att fatta beslut om\r\nadministrationen.</pre><pre>Liknelsen i Bengt Roséns motion är god. Han\r\nskriver att Justitiedepartementets förslag är som att\r\n''man samlar landets ledande hjärnkirurger i en\r\nstyrelse och låter denna administrera hela\r\nsjukvården''.</pre><pre>Jag har använt ordet klåfingrighet när jag\r\nkommenterat den här propositionen. Ju mer jag\r\nsätter mig in i ärendet, desto mer tycker jag att det\r\nuttrycket är rätt använt. Christel Anderberg tyckte\r\nnyss att intresset för ärendet står i omvänd\r\nproportion till dess betydelse. Ja, Christel\r\nAnderberg, varför lägger regeringen fram en\r\nproposition med ett så obegripligt och obetydligt\r\ninnehåll? Klåfingrighet.</pre><pre>I brev till justitieministern har jag redovisat min syn\r\npå propositionen och föreslagit att propositionen\r\nskulle dras tillbaka. I ett mycket vänligt svar har\r\njustitieministern bl.a. skrivit att ''den föreslagna\r\nförändringen också väl kan passas in i regeringens\r\nallmänna decentraliseringsarbete''. För mig är\r\nförslaget snarare en centralisering. Om man låter\r\nen liten grupp domare överta ansvaret för\r\nverksamhetens administration är det knappast en\r\ndecentralisering i jämförelse med den styrelse med\r\ninflytande från annat håll som nu finns.</pre><pre>Justitieministern skriver också till mig att\r\npropositionen ''är ett uttryck för regeringens\r\nsträvan att ta på allvar och på så många områden\r\nsom möjligt flytta fram rättsstatens positioner''.</pre><pre>Jag vill fråga Christel Anderberg hur hon anser att\r\nen förändring av detta slag av det administrativa\r\nansvaret flyttar fram rättsstatens positioner. I en\r\nreplik till Göran Magnusson sade Christel\r\nAnderberg nyss att hon tycker att det blir så.</pre><pre>Justitieministern har också i brevet till mig hänvisat\r\ntill artikel 6 i Europakonventionen och påstår att\r\nden svenska rättsordningen haft svårt att leva upp\r\ntill just den.</pre><pre>Artikel 6 i Europakonventionen berör, såvitt jag\r\nförstår, inte domstolsväsendets administration.\r\nDen handlar om sådant som rätt till\r\ndomstolsprövning av myndighetsbeslut och rätt till\r\nmuntlig förhandling i överrätt. Det sistnämnda har\r\nförresten Högsta domstolen i ett antal utslag redan\r\ntillgodosett, och till det kommer säkert\r\ndomstolarnas praxis att anpassas.</pre><pre>Kan Christel Anderberg förklara hur de som stöder\r\npropositionen anser att förändringen av\r\ndomstolsväsendets administration innebär\r\nanpassning till just artikel 6 i Europakonventionen,\r\nsom justitieministern hävdar?</pre><pre>Europakonventionen anger domstolarna och dess\r\noberoende ställning som en grundpelare i en\r\nrättsstat, skriver justitieministern, och menar att\r\nden här propositionen är exempel på att Sveriges\r\nregering också tycker det.</pre><pre>Värderade talman! Domstolarnas oberoende\r\nställning? I instruktionen för Domstolsverket står\r\ndet uttryckligen att verket skall leda\r\ndomstolsväsendets administrativa verksamhet med\r\niakttagande av domstolarnas självständighet. Den\r\ndelen av Europakonventionen är alltså redan\r\ntillgodosedd.</pre><pre>Värderade talman! Det känns onekligen lite snopet\r\natt stå här och angripa regeringen, som jag i de allra\r\nflesta fall är beredd att försvara. I det här ärendet\r\nvet jag dock att åtskilliga riksdagsledamöter i alla\r\nregeringspartier delar mina kritiska synpunkter.\r\nDet är min förhoppning att vi efter morgondagens\r\nomröstning har kunnat undanröja det mest\r\nkritiserade i det ursprungliga förslaget.</pre><pre>Anf. 197  CHRISTEL ANDERBERG (m)\r\nreplik:</pre><pre>Herr talman! Vid denna sena timme och helt\r\noförberedd kan jag tyvärr inte reda ut förhållandet\r\nmellan detta förslag och artikel 6 i\r\nEuropakonventionen. Jag skall läsa på till något\r\nsenare tillfälle, när vi kan fortsätta denna debatt.</pre><pre>När det gäller justitieministerns svar att detta\r\ninnebär decentralisering är jag övertygad om att\r\nhon inte syftade på hur styrelsen är sammansatt.\r\nDet hon syftade på var naturligtvis de framtida\r\nuppgifterna för verket. Tanken är ju att all\r\nadministration och alla organisatoriska och\r\nadministrativa beslut i fortsättningen inte skall ske\r\ni Jönköping, utan fördelas ut på domstolarna i så\r\nstor utsträckning som möjligt. I Jönköping skall\r\nman i princip bara fatta de beslut som rör samtliga\r\ndomstolar, medan de beslut som rör enskilda\r\ndomstolar skall fattas av berörd domstol själv.</pre><pre>Ingen har påstått att detta kommer att leda till\r\nnågra stora kostnadsbesparingar på kort sikt.\r\nErfarenheten visar dock att om man lägger ut\r\nansvaret för verksamhet, och även decentraliserar\r\nbudgetansvaret, leder det till högre\r\nkostnadsmedvetande och därigenom på sikt även\r\ntill besparingar och kostnadseffektivitet. Det är det\r\nsom åsyftas med decentralisering i det här\r\nsammanhanget.</pre><pre>Anf. 198  CARL-JOHAN WILSON (fp)\r\nreplik:</pre><pre>Värderade talman! Att budgetansvaret\r\ndecentraliseras innebär väl ingen förändring. Jag\r\nförutsätter att det inte finns någon domstol som inte\r\nmåste visa ansvar för den budget som berör\r\nförvaltningen. Jag hade hoppats att Christel\r\nAnderberg skulle ge mig svar på den fråga jag\r\nställde, nämligen hur hon anser att den här\r\npropositionen är ett exempel på att man flyttar fram\r\nrättsstatens position. Det tycker jag är\r\nhuvudpoängen i det som justitieministern har\r\nförsökt att få fram när hon har letat efter halmstrån\r\nför att besvara propositionen. Hur anser alltså\r\nChristel Anderberg att propositionen innebär att\r\nman flyttar fram rättsstatens position?</pre><pre>Anf. 199  CHRISTEL ANDERBERG (m)\r\nreplik:</pre><pre>Herr talman! Jag rekommenderar reservation nr 3\r\ntill läsning och begrundan.</pre><pre>Anf. 200  NILS NORDH (s):</pre><pre>Herr talman! Mycket har ju sagts om det här lilla\r\nbetänkandet. Man bör ändå tillfoga något.</pre><pre>Vi har kritiserat propositionen bl.a. på grund av att\r\nJohan Hirschfeldt har uppdraget att utreda\r\nverksamheten och ännu inte är färdig med sitt\r\nuppdrag. Varför är det så bråttom att redan den 1\r\njanuari 1994 förändra verkets styrelse så som\r\npropositionen föreslår? Jag skulle vilja uttrycka det\r\nsom att det här är den första spiken i kistan på lagen\r\nom styrelserepresentation för arbetstagare som\r\nkom 1973.</pre><pre>Men det är inte nog med det, Christel Anderberg.\r\nFörutom de fackliga representanterna försvinner\r\nmed detta förslag den offentliga insynen. Det\r\ninnebär att riksdagens möjligheter att utse\r\nrepresentanter i styrelsen också försvinner. Det\r\nkommer att bli ett domarkollegium som skall\r\nansvara för hela verksamheten. Christel Anderberg\r\nsäger kort och gott att det skall vara precis som en\r\nvanlig bolagsstyrelse med en verkställande direktör\r\ni ledningen.</pre><pre>Herr talman! Liksom Bengt Rosén har jag varit\r\ndelaktig i styrelserepresentation och vet vilka\r\nbekymmer som kan uppstå om inte\r\npersonalrepresentanterna från början får vara med\r\ni resonemangen. Jag tror att det är oerhört viktigt\r\natt vi tar det under övervägande när vi i morgon\r\ntrycker på de berömda knappar vi har framför oss.</pre><pre>Christel Anderberg sade också att propositionen är\r\nför framtiden. Vilken framtid? Är det framtiden för\r\nett domarstyrande rättsväsende i gemen, eller vad\r\när det fråga om? Varför är det så bråttom? Jag har\r\nfull förståelse för att det finns ideologiska skillnader\r\nmellan regeringen och facket. Därom råder ingen\r\ntvekan. Carl-Johan Wilson och jag och några till var\r\npå en träff som domstolsverket anordnade i\r\nJönköping. Där fanns inga motsättningar mellan\r\nTCO-S och Jusek. De var fullt införstådda med vad\r\ndetta skulle innebära för deras del. De blev\r\nutsparkade. De kom inte i åtnjutande av den insyn\r\nsom de har i dag. De var oerhört bekymrade. Inte\r\nnog med det; de var ännu mer bekymrade över att\r\nde tappade en kunnig generaldirektör som på grund\r\nav förslaget begärde sin avgång från verket. Det är\r\nbeklagligt att regeringen inte lyssnade mer på vad\r\nsom sades i de kretsarna innan de lade\r\npropositionen. Då hade den inte lagts, det är jag\r\növertygad om.</pre><pre>Med det, herr talman, yrkar jag bifall till\r\nreservation nr 3 och avslag på nr 1 och 2.</pre><pre>Anf. 201  GÖRAN MAGNUSSON (s):</pre><pre>Herr talman! Jag tackar för att jag fått ordet än en\r\ngång.</pre><pre>Jag känner behov av att klara ut att ett bifall till\r\ndenna proposition inte innebär någon\r\ndecentralisering inom domstolsväsendet.\r\nDecentraliseringsfrågorna sköts ju i helt annan\r\nordning. Riksdagen har ju i annat sammanhang\r\ngivit möjlighet till decentralisering av budgetfrågor.\r\nDet finns redan i dag ett stort antal tingsrätter och\r\nandra domstolar som är budgetmyndigheter och\r\nsköter sin egen verksamhet. Det finns inget i den\r\nhär propositionen som innebär detta. För övrigt\r\nfinns det hos regeringen förslag från\r\ndomstolsverket på olika decentraliseringsåtgärder\r\nsom kan innebära att biträdespersonalen ges\r\nutökade möjligheter att handlägga ärenden av\r\nenklare beskaffenhet som nu upptar domartid.\r\nDomartiden kan då ägnas åt väsentliga dömande\r\nfrågor.</pre><pre>Detta ligger regeringen på. Det vore bättre att man\r\nägnade sig åt att ordna de förhållandena än att\r\nsyssla med det här tämligen metafysiska förslaget\r\nom hur domarstolar skall administreras. Tack!</pre><pre>Anf. 202  CHRISTEL ANDERBERG (m):</pre><pre>Herr talman! Nils Nordh tycker att vi har bråttom.\r\nDen Hirschfeldtska utredningen om domstolarnas\r\noch domarnas ställning inför 2000-talet avser ju inte\r\ndet rent förvaltningsmässiga planet. Om man nu\r\nbeslutar om den här begränsade omdaningen av\r\nDomstolsverket föregriper man på intet sätt\r\nutredningen, oavsett vad den kommer fram till i\r\nsinom tid.</pre><pre>En styrelse med lekmän, intresserepresentanter\r\noch riksdagsmän har mycket begränsade\r\nbefogenheter. På papperet kan det se ut som om\r\ndetta leder till ett mycket stort inflytande, men i\r\nrealiteten är det inte så.</pre><pre>Jag redogjorde tidigare för alla de olika former av\r\nfaktisk, reell insyn, möjligheter till styrning,\r\npåverkan och kontroll, som kommer att finnas även\r\nmed detta förslag. Jag tror inte att vi behöver vara\r\nså oroliga på den punkten.</pre><pre>De fackliga representanterna har självfallet kvar\r\nsin möjlighet att påverka verksamheten och\r\ndomstolarnas administration, enligt den vanliga\r\narbetsrättsliga medbestämmandelagstiftningen.\r\nMen insynen behöver inte ske i den formen att man\r\nhar representanter i styrelsen, vilket åtminstone\r\nJUSEK för sin del har accepterat. Då kan jag inte\r\nriktigt förstå varför TCO inte skulle kunna göra det\r\nför kanslipersonalens räkning.</pre><pre>Anf. 203  NILS NORDH (s):</pre><pre>Herr talman! Jag tycker ändå att det hade varit\r\nmera riktigt att invänta Johan Hirschfeldts\r\nutredning om domstolarnas ställning inför 2000-\r\ntalet.</pre><pre>Christel Anderberg pratade om framtiden, men\r\nhastigt och lustigt gick hon tillbaka nästan till\r\nforntiden -- då var det inte så bråttom längre. Jag\r\nmenar att det hade varit riktigt om justitieministern\r\noch regeringen hade avvaktat med propositionen\r\ntills Johan Hirschfeldt hade talat om hur han såg på\r\ndet hela.</pre><pre>Jag vill ändå konstatera att fackliga och officiella\r\nrepresentanter har bidragit positivt till styrelsens\r\nmedverkan och arbete -- allt enligt\r\nDomstolsverkets egen utsago. Vi kan inte bortse\r\nfrån att dessa representanter har bidragit.</pre><pre>Christel Anderberg citerar propositionen och säger\r\natt de fackliga representanterna kan utöva\r\npåverkan enligt medbestämmandelagen. Ja, men\r\nde kan inte längre göra det i styrelsen. Där är de\r\nuteslutna från den 1 januari. De kan alltså inte\r\nutöva den påverkan som är nödvändig för att deras\r\nsyn på saker och ting skall kunna tas upp till debatt\r\npå ett vettigt sätt.</pre><pre>Anf. 204  CHRISTEL ANDERBERG (m):</pre><pre>Herr talman! Det finns naturligtvis ideologiska\r\nskillnader mellan Nils Nordhs syn på de här\r\nfrågorna och den borgerliga regeringens och min\r\nsyn på dem.</pre><pre>Det sägs i propositionen att\r\nintresserepresentationen, dvs. av\r\narbetsmarknadens parter nominerade ledamöter,\r\navskaffas i vissa myndighetsstyrelser. Det kan vara\r\nett värdefullt tillskott till myndighetens\r\nledningskompetens att utnyttja rådgivande organ\r\neller referensgrupper i ledning av verksamheten.\r\nEnligt regeringens mening utgör detta ett fullgott\r\nalternativ för myndigheten, om den vill ta till vara\r\nden obestridliga kompetens som finns inom\r\nfackliga kretsar, utan att för den skull låta de\r\nfackliga intressena vara representerade i styrelsen.\r\nSå ser vi på den frågan.</pre><pre>Anf. 205  NILS NORDH (s):</pre><pre>Herr talman! Än en gång citerade Christel\r\nAnderberg propositionen. Det är klart att man till\r\nviss del kan utnyttja kunskapen hos de här\r\nmänniskorna i referensgrupper, men det blir inget\r\nreellt resultat av det. För att det skall kunna bli det,\r\nmåste de vara aktivt medverkande i styrelsearbetet.\r\nDet är det vi socialdemokrater eftersträvar. Låt oss\r\nför all del inte ta bort den möjlighet som\r\narbetstagare har att representera i de styrelser som\r\nändå finns!</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>15 §  Sjöfartspolitiska åtgärder</pre><pre>Föredrogs</pre><pre>trafikutskottets betänkande</pre><pre>1993/94:TU7 Sjöfartspolitiska åtgärder (prop.\r\n1993/94:69).</pre><pre>Anf. 206  HÅKAN STRÖMBERG (s):</pre><pre>Herr talman! Jag vill börja med att ge litet beröm\r\nför sakligheten i proposition 69, som utskottet\r\nbehandlat i detta betänkande. Berömmet gäller\r\nredovisningen av regeringens och riksdagens\r\nhandläggning av frågor kring sjöfartspolitiken. Låt\r\nmig, herr talman, gå igenom regeringens olika turer\r\ni handläggningen av regeringens sjöfartspolitik.</pre><pre>I regeringens första proposition, 1991/92:38, om\r\ninriktningen av den ekonomiska politiken, anmälde\r\nregeringen att den tänkte föreslå riksdagen att det\r\når 1988 beslutade rederistödet skulle avskaffas och\r\nersättas med ett svenskt internationellt\r\nfartygsregister.</pre><pre>I april 1992 beslöt riksdagen att fr.o.m. den 1 juli\r\n1992 avskaffa det rederistöd som riksdagen hade\r\nbeslutat om 1988. I den proposition som då\r\nföranledde riksdagsbeslutet anmäldes också att\r\nregeringen senare under våren skulle förelägga\r\nriksdagen ett förslag om nya förutsättningar för den\r\nsvenska sjöfarten. Något sådant förslag kom aldrig.</pre><pre>I december 1992 beslöt riksdagen att rederistödet\r\nskulle återinföras. Beslutet innebar att det under\r\nvåren 1992 avvecklade rederistödet återinfördes i\r\noförändrad omfattning vad gäller återbetalningen\r\nav sjömansskatten, men enbart fram till\r\nhalvårsskiftet 1993.</pre><pre>I beslutet ställde sig också riksdagen bakom de\r\növerväganden som enligt regeringen talade för att\r\nresultatet av rationaliseringsavtalet, som träffades\r\nmellan parterna på sjöarbetsmarknaden, skulle\r\nutvärderas före halvårsskiftet i år, innan beslut\r\nfattades om en mera permanent insats från statens\r\nsida till förmån för rederinäringen.</pre><pre>Vi socialdemokrater sade då att det praktiskt taget\r\när omöjligt att utvärdera ett avtal endast ett halvår\r\nefter det att det undertecknats. Jag måste säga att\r\ndet hedrar Svenska sjöfolksförbundet att man på\r\nden korta tid som svunnit sedan avtalet trädde i\r\nkraft kunnat redovisa kostnadsbesparingar, till\r\nminst och i många fall mer än det sparmål som\r\nställts upp om besparingar motsvarande 15 %.</pre><pre>Det har varit betydligt svårare att hitintills kunna\r\nredovisa några motsvarande besparingsåtgärder på\r\nmaskin- och fartygsbefälssidan, trots att deras löner\r\nutgör en betydande del -- ca 60 % -- av fartygens\r\nbemanningskostnader.</pre><pre>Vi socialdemokrater har hela tiden hävdat att\r\nkortsiktig sjöfartspolitik, som under de senaste\r\nåren har varit regeringslinjen, bidragit till en\r\ntillbakagång för svensk sjöfartsnäring. I\r\npropositionen redovisas tillbakagången.</pre><pre>Antalet fartyg som har varit stödberättigade i fråga\r\nom återbetalning av skatt och sociala avgifter har\r\nmellan 1991 och ingången av 1993 minskat med 40\r\nfartyg. Antalet ombordanställda har under samma\r\ntid minskat med över 300 personer.</pre><pre>Denna minskning beror till största delen på att\r\nantalet svenska fartyg som seglar under\r\ninternationellt flagg markant har ökat under de\r\nsenaste två åren.</pre><pre>Även om regeringen nu avfärdar tidigare\r\nställningstaganden om införande av ett svenskt\r\ninternationellt fartygsregister är man mycket oklar\r\nom målen för den svenska sjöfartspolitiken. Man\r\ntalar om att Sjöfartsverket kan komma att få i\r\nuppdrag att föreslå en sänkning av den nuvarande\r\nminimibemanningen. Man talar också om att nå\r\nytterligare i fråga om rationaliseringar i avtalet\r\nmellan Redareföreningen och\r\npersonalorganisationerna, i synnerhet vad gäller\r\nmaskin- och fartygsbefälen.</pre><pre>Jag måste fråga utskottets representanter, som nu\r\nställer sig bakom propositionen och som jag vet\r\nbåde har erfarenhet och kunnande när det gäller\r\nsjöfartsnäringen: Tror ni inte att regeringen och ni\r\nhär i riksdagen som hela tiden har ställt upp bakom\r\nregeringens kortsiktiga turer och helomvändningar\r\nockså har skuld i den rådande situationen? Borde\r\nni inte ha tagit på er ett större ansvar för att skapa\r\nmer långsiktiga spelregler för den svenska\r\nsjöfartspolitiken?</pre><pre>Har ni inte tänkt på att den utflaggning som har\r\nskett under de senaste två åren till stor del beror på\r\nregeringens velande? Tror ni inte att det att man\r\nhittills inte har lyckats uppnå överenskommelsen\r\nmellan redarsidan och befälssidan beror på att\r\nregering och riksdag inte har haft någon långsiktig\r\ninriktning?</pre><pre>Ingen vet hur utvecklingen kommer att gestalta sig,\r\noavsett överenskommelser i avtal, eftersom\r\nregering och riksdag kan fortsätta sin halvårslånga\r\nsjöfartspolitik och ändra förutsättningarna för\r\nsjöfartsnäringen.</pre><pre>Från vår sida har vi hela tiden motsatt oss ett\r\ninförande av ett svenskt internationellt\r\nfartygsregister, därför att ett sådant förfarande är\r\norättvist för de anställda ombord. Vi har hela tiden\r\nhävdat att man, så länge det inte går att nå\r\nnågorlunda likvärdiga förhållanden i fråga om den\r\ninternationella handelssjöfarten, får arbeta med\r\nåterbetalningar av sjömansskatter och reducering\r\nav socialavgifter.</pre><pre>Herr talman! Vi socialdemokrater har fogat tre\r\nreservationer till utskottsbetänkandet. Med tanke\r\npå den kortsiktiga sjöfartspolitiken, som blivit\r\nregeringens kännetecken och som innebär att såväl\r\nantalet svenskflaggade fartyg som svensk\r\nfartygsbesättning minskar, återkommer vi med\r\nkravet att sjöfartspolitiken måste få en betydligt\r\nmer långsiktig inriktning. Med tanke på att en\r\nsatsning på sjöfarten innebär stora och långsiktiga\r\ninvesteringar måste man få långsiktiga garantier\r\nfrån regeringens sida om vilka regler som skall\r\ngälla.</pre><pre>Vi tycker inte heller att regering och riksdag skall\r\navgöra hur stor besättningen skall vara på ett fartyg\r\neller att man skall få stöd enbart för en viss\r\nminimibemanning. Det måste vara fartygets\r\nkondition, fraktslag och fraktturer som är\r\navgörande. Det är nödvändigt att fastställa en viss\r\nminimibemanning på fartygen för att säkerställa de\r\nombordanställdas arbetstider och för att det är risk\r\natt sjösäkerheten sätts ur spel med liten bemanning\r\npå fartygen.</pre><pre>Vi tycker också att nuvarande regler är krångliga\r\nnär det gäller återbetalning till redarna av inbetalda\r\nsjömansskatter och de ombordanställdas sociala\r\navgifter.</pre><pre>Med de erfarenheter som vi nu har av systemet\r\nborde man kunna hitta enklare regler. Man skulle\r\nexempelvis kunna reducera inbetalningen av\r\nsociala avgifter och skatter med det belopp som\r\nskall återbetalas till redarna och sedan göra en årlig\r\nslutredovisning. Detta borde man kunna se över.</pre><pre>Herr talman! Socialdemokraterna har fogat tre\r\nreservationer till detta betänkande. I syfte att\r\nbespara kammaren litet tid nöjer jag mig med att\r\nyrka bifall till reservationerna nr 1 och 2.</pre><pre>Anf. 207  KARL-ERIK PERSSON (v):</pre><pre>Herr talman! Trafikutskottets betänkande TU7 om\r\nsjöfartspolitiska åtgärder skulle man kunna\r\nbeskriva med ett talesätt: Sent skall syndaren\r\nvakna.</pre><pre>Den borgerliga regeringen har fördröjt och förhalat\r\nmöjligheterna för svensk sjöfart att expandera och\r\ntillfredsställa många industrier här i Sverige. Det\r\nhar under en lång tid rått en osäkerhet. I detta\r\nbetänkande ser vi inte heller något tecken på den\r\nlångsiktighet som hela näringen har ställt upp på\r\noch velat ha.</pre><pre>Från näringens sida har man föreslagit att de\r\nsjöfartspolitiska åtgärderna skall sättas in och att\r\ndet inte skall vara fråga om minimibesättningar.</pre><pre>När det gäller förslaget om minimibesättningen,\r\nsom förespråkas i betänkande och proposition, kan\r\njag säga att jag ställde en fråga till\r\nkommunikationsministern här i kammaren. T.o.m.\r\nhan aviserade att man måste ta hänsyn till om\r\nnågon vill utföra serviceåtgärder ombord under den\r\ntid fartyget är i drift. Det skulle bespara redarna\r\nstora belopp jämfört med om de måste lägga\r\nfartygen i docka eller på varv. Det här var\r\nkommunikationsministern helt införstådd med.\r\nMen trafikutskottets borgerliga majoritet var helt\r\noförstående i denna fråga.</pre><pre>Detta gör att det fortfarande råder en viss\r\nosäkerhet för sjöfartsnäringen. Det är en näring\r\nsom är av stor vikt för svensk handelspolitik, både\r\ninrikes och utrikes.</pre><pre>Rederistödet kan inte, som Håkan Strömberg var\r\ninne på, enbart utgå med hänsyn till\r\nminimibemanningen och sjösäkerheten. Om man\r\nläser betänkandet ser man att det finns motsägelser.\r\nJag skall inte gå in på dem. Den som vill läsa\r\nbetänkandet kan läsa på s. 7 och 8 och se vad delar\r\nav utskottet tycker i dessa frågor. Det finns\r\nmotsägelser om när sjöfartspolitiskt stöd skall\r\nkunna utgå.</pre><pre>Herr talman! Med detta vill jag yrka bifall till den\r\nmeningsyttring som jag har fogat till detta\r\nbetänkande. Det innebär att jag yrkar bifall till den\r\nsocialdemokratiska reservationen nr 2, mom. 2.</pre><pre>Anf. 208  TOM HEYMAN (m):</pre><pre>Herr talman! Så har vi då fått ett register, ett\r\ninternationellt register, men inte ett svenskt\r\ninternationellt register.</pre><pre>Förhoppningen om en ny svensk sjöfartspolitik\r\nstrandade vid förra höstens krisuppgörelse. Då\r\nomintetgjordes den lösning som efter danskt\r\nmönster hade kunnat innebära en förnyelse av den\r\nsvenska handelsflottan. Nu får vi i stället en\r\nfortsättning av den tidigare subventionspolitiken.</pre><pre>Den svenskägda flottan har aldrig varit så stor och\r\nmodern som nu, men den är inte svensk. Den seglar\r\nunder afrikanska och asiatiska republikers flaggor,\r\neftersom vi här i denna kammare inte har haft\r\nförmågan att ge realistiska arbetsvillkor för en\r\nviktig näringsgren.</pre><pre>Därmed har jag också svarat Håkan Strömberg hur\r\njag ser på långsiktigheten i den här politiken.</pre><pre>Sjöfolksförbundet lyckades med sin kampanj. Det\r\nkan man gratulera dem till. Det var en engagerad\r\ndebatt. Man sade: ''Ingen apartheid i svenska\r\nbåtar''. I stället blev det inga svenska båtar. 280\r\nstora oceangående svenska skepp existerar inte i\r\nSjöfolksförbundets värld. Något\r\nbemanningsproblem finns inte. Svensk\r\nfackföreningsrörelse har skapat den bästa av\r\nvärldar, som så ofta tidigare.</pre><pre>Men har man det -- egentligen? Den starka och\r\nlivskraftiga delen av svensk rederinäring drivs ut ur\r\nlandet. Det är knappast till gagn för\r\nSjöfolksförbundets medlemmar, och det är\r\nknappast till gagn för mäklare, skeppshandlare,\r\nkonsulter och andra som är beroende av att vi har\r\nen svensk handelsflotta.</pre><pre>Hur går det med resten av flottan då? Den skall i\r\nstället leva med statliga subventioner. Som enda\r\nland i Nordeuropa väljer Sverige den lösningen, i\r\nden fåfänga förhoppningen att alla andra länder\r\nskall ändra sin politik. Men det är inte längre så\r\nmånga ute i Europa som tror på den svenska\r\nmodellen. Det är länge sedan Sverige var ett\r\nföregångsland dit man for för att hämta inspiration\r\noch för att hitta lösningar.</pre><pre>Socialdemokraterna konstaterar i sin reservation\r\natt sjöfartspolitiken nu är en fortsättning på den\r\nföregående regeringens politik. Det är sakligt\r\nkorrekt, och det är också det som är problemet.\r\nMan har lyckats förhindra den planerade\r\nomläggningen och förespråkar i stället mer\r\nsubventioner på mera lånade pengar. Som ett\r\nresultat av denna föga framtidsinriktade\r\nsocialdemokratiska näringspolitik ger svenska\r\nstaten i dag stöd till en ett hundra år gammal\r\nsandbåt i Mälarfart. Spåren borde förskräcka.</pre><pre>Under decennier har USA gett subventioner till en\r\nstor handelsflotta som skulle trygga det strategiska\r\ntransportbehovet. Omoderna och orationella båtar\r\nbehölls i skattesubventionerad trafik. Men hela\r\ndenna flotta befanns vara oduglig för sin uppgift när\r\nbehov väl uppstod. Transporterna ner till Gulfen\r\nfick lösas med annat tonnage häromåret.</pre><pre>Våra behov i Sverige är inte desamma som behoven\r\ni USA, men resultatet av subventionerna blir\r\ndetsamma. Med en genomsnittsålder på 26 år är\r\nden svenskflaggade handelsflottan i dag en av de\r\näldsta i världen. Subventionsberoendet skapar\r\ningen framtidstro, och den välbehövliga\r\nföryngringen kommer inte till stånd.</pre><pre>Med ett skattesubventionerat, föråldrat och\r\növerbemannat tonnage skall svenska redare nu\r\nförsöka konkurrera på en hård marknad. Det\r\nkommer inte att lyckas. Det har aldrig någonsin\r\nlyckats. Och det är fjärran från den industripolitik\r\nsom tidigare varit framgångsrik i Sverige.</pre><pre>Herr talman! Detta är en osund politik, men den är\r\nresultatet av en krisuppgörelse. Jag yrkar därför\r\nbifall till propositionen.</pre><pre>Anf. 209  KARL-ERIK PERSSON (v)\r\nreplik:</pre><pre>Herr talman! Tom Heyman nämnde dansk\r\nsjöfartspolitik. För mig lät det först som spansk\r\nsjöfartspolitik. Jag tycker dock att det är ungefär\r\nsamma sak.</pre><pre>Hela näringen tycker att ett stöd är oerhört viktigt.\r\nDet är helt obegripligt att ett parti i riksdagen,\r\nModeraterna, tycker att det är helt oväsentligt med\r\nett sjöfartspolitiskt stöd till den svenska\r\nsjöfartsnäringen. Jag förstår inte vem man\r\negentligen slår vakt om. Är det befälsförbunden\r\nsom är absolut viktigast? Tom Heyman hyllar\r\nframför allt den amerikanska rederinäringen. Den\r\nkänner jag till mycket litet om. Den sjöfartsnäring\r\nsom finns i Sverige och de redare som tycker att det\r\nskulle vara mycket bra med ett sjöfartspolitiskt stöd\r\nbryr han sig inte om. Näringen här är oerhört viktig\r\nur ett sjöfartspolitiskt perspektiv.</pre><pre>Tom Heyman säger själv att han verkligen talar för\r\nsjöfarten. Frågan är dock om han talar för sin egen\r\nintresseorganisation eller om han talar för hela\r\nnäringen. Jag tycker att det låter som om Tom\r\nHeyman slår vakt om sin egen intresseorganisation\r\noch inte näringen i dess helhet. Det är beklagligt. I\r\nfackliga sammanhang brukar jag slåss för den\r\nfackliga delen. Det skäms jag inte för. Men jag\r\nbrukar tala om det. Om Tom Heyman slåss för\r\nsjöbefälens räkning och över huvud taget inte bryr\r\nsig om sjöfartspolitiken, vore det klädsamt om han\r\nsade det. Eller om det är av rent ideologiska skäl\r\nsom Tom Heyman är så avvisande inför ett\r\nsjöfartspolitiskt stöd, vore det också klädsamt om\r\nhan talade om det här i kammaren. Det vore bättre\r\nän det hymlande som kommer från moderat håll,\r\noch i synnerhet från Tom Heyman. Det är att\r\nbeklaga, herr talman.</pre><pre>Anf. 210  TOM HEYMAN (m) replik:</pre><pre>Herr talman! Jag begriper inte riktigt anklagelserna\r\nom att jag skulle företräda någon\r\nintresseorganisation. Jag har visserligen varit\r\nmedlem i Sveriges fartygsbefälsförening, men jag\r\nlämnade den 1970. Jag företräder inte det\r\nförbundet eller dess medlemmar på något sätt. Jag\r\när intresserad av svensk sjöfart, och jag har sett hur\r\nden har förfallit och förslummats i än högre grad\r\nunder de senaste åren.</pre><pre>Jag förstår inte poängen med resonemanget om en\r\ndansk eller spansk lösning. I det här fallet var det\r\nen dansk lösning. För Danmark har den inneburit\r\nen bra utveckling både för redarna, för de\r\nombordanställda och väl att märka även för det\r\ndanska sjöfolket.</pre><pre>När det gäller subventioner är det dess värre så att\r\nde som får subventioner ofta tycker att det är\r\nmycket bra att få subventioner, medan de som inte\r\nfår subventioner ofta tycker att det är bra att man\r\ninte delar ut subventioner. Jag förstår ärligt talat\r\ninte idén med att vi skall låna upp pengar i den takt\r\nsom vi för närvarande gör och låta våra barn,\r\nbarnbarn och kanske t.o.m. barnbarnsbarn betala\r\nföljderna av dagens subventionsrullning. Har\r\nSocialdemokraterna rum för alla dessa utgifter i sin\r\nbudget?</pre><pre>Anf. 211  KARL-ERIK PERSSON (v)\r\nreplik:</pre><pre>Herr talman! Det här har blivit en mycket\r\nbesynnerlig debatt. Tom Heyman gnäller över\r\nallting i betänkandet och i propositionen. Ändå\r\nställer han upp på dem. Det kan verkligen\r\nifrågasättas.</pre><pre>Sedan började Tom Heyman tala om att det\r\nsjöfartspolitiska stöd som vi nu lämnar skall betalas\r\nav våra barn och barnbarn. Då blir det ännu mera\r\nabsurt. Vi talar i dag om att staten lånar pengar till\r\nett arbetsmarknadspolitiskt stöd. Det rör sig om ett\r\nantal miljarder kronor. Om man läser det\r\nbetänkande vi nu diskuterar finner man att det här\r\nrör sig om några miljoner. Då kommer saken i ett\r\nhelt annat läge. Tom Heyman borde ta sig en\r\nordentlig funderare. I vilket sammanhang lånar\r\nman mest pengar som kommer att drabba våra barn\r\noch barnbarn? Tom Heyman och moderaterna\r\nborde rimligtvis föra en helt annan politik när det\r\ngäller andra ärenden. De borde inte haka upp sig\r\npå några miljoner kronor i ett sjöfartspolitiskt stöd.</pre><pre>Anf. 212  TOM HEYMAN (m) replik:</pre><pre>Herr talman! Den totala kostnaden för det här\r\nstödet är nästan en miljard kronor, om man då\r\nräknar in den kommunalskatt som utbetalas från\r\nstaten till kommunerna, även om den aldrig\r\ninbetalas.</pre><pre>Jag är ledsen att jag tidigare frågade om\r\nSocialdemokraterna har dessa pengar. Det var en\r\nfelsägning. Det gällde ju Vänsterpartiet. Vi är\r\nsedan tidigare vana vid att det enligt Vänsterpartiet\r\nalltid finns obegränsat med pengar för vilka\r\nändamål det än vara månde.</pre><pre>Anf. 213  HÅKAN STRÖMBERG (s)\r\nreplik:</pre><pre>Herr talman! Tom Heyman började med att\r\nbeklaga att man inte har kunnat ge svensk\r\nsjöfartsnäring en långsiktig inriktning under den\r\nhär tiden. Ja, ni kan beklaga det, men ifrån\r\nSocialdemokraternas sida har vi ställt upp. Redan i\r\napril 1992 lade vi fram ett förslag om en mera\r\nlångsiktig inriktning. Men det avvisades av den\r\nborgerliga riksdagsmajoriteten och Ny demokrati.</pre><pre>Sedan ondgjorde sig Tom Heyman över 1988 års\r\nbeslut. Men det var ju först då det vände för\r\nsjöfartsnäringen. Det var efter det beslutet som\r\nman började få hem svenskflaggade fartyg. Det var\r\nefter det beslutet redarna började göra\r\nnyinvesteringar och började segla med nya,\r\nsvenskflaggade fartyg.</pre><pre>Jag tycker att vi kan vara stolta över det initiativ vi\r\ntog då här i Sverige, med återbetalning av\r\nsjömansskatterna och en reducering av de sociala\r\navgifterna. Man kan ifrågasätta om detta\r\negentligen är ett statligt stöd. Det är bara en\r\nåterbetalning av de avgifter som man hoptjänar\r\nunder tid då man har sin verksamhet förlagd\r\nutanför Sveriges gränser. Man tar inte det här i\r\nstatskassan, utan det är vad de ombordanställda\r\ntjänar in i sina löner och som man bara återbetalar\r\ntill redarna.</pre><pre>EG, som vi i andra sammanhang berömmer och vill\r\nefterlikna, tittar på den här svenska modellen.</pre><pre>Anf. 214  TOM HEYMAN (m) replik:</pre><pre>Herr talman! Det är riktigt att vi måste ha en\r\nlångsiktighet. Men den tidigare långsiktigheten\r\nbyggde också på skattesubventioner ifrån\r\nsocialdemokratiskt håll.</pre><pre>Alla vill väl gärna ha skattefrihet. Det tror jag de\r\nflesta även i denna kammare skulle tycka om. Men\r\nom sjöfolket skall ha skattefrihet, vem skall då\r\nbetala deras skatter, deras barns skolgång, deras\r\nsociala avgifter, deras pensioner?</pre><pre>Att hela näringsgrenar inte har råd att betala sina\r\nskatter är möjligtvis ett tecken på att det totala\r\nskattetrycket är för högt, men det är inte en\r\nlångsiktig lösning för den svenska ekonomin.</pre><pre>Den hemflaggning som skedde 1988 och framåt är\r\ndess värre inte resultatet av någon sjöfartspolitik,\r\nutan var snarare till helt dominerande delen\r\nbetingad av att man kunde få förmånliga\r\navskrivningar på de kontrakt som då tecknades.</pre><pre>Anf. 215  HÅKAN STRÖMBERG (s)\r\nreplik:</pre><pre>Herr talman! Det infördes för att svensk\r\nsjöfartsnäring skulle få en större\r\nkonkurrensmöjlighet och ta hem inkomster på den\r\ninternationella sjöfarten. Det är där vi har haft\r\nmöjligheter att utveckla och, som jag sade, ta hem\r\ntill Sverige inkomster för det arbete vi bedriver\r\ninternationellt. Det är ungefär som med export på\r\nandra områden, som vi i så fall skulle avbryta. I det\r\nhär fallet är det ändå bara en liten del av de totala\r\nintäkterna.</pre><pre>Anf. 216  TOM HEYMAN (m) replik:</pre><pre>Herr talman! Ja, det är precis vad det är, men den\r\nverksamheten bedrivs då utanför landets gränser\r\noch för den har vi misslyckats med att skapa\r\nrealistiska arbetsbetingelser.</pre><pre>Anf. 217  KENNETH ATTEFORS (nyd):</pre><pre>Herr talman! Till detta betänkande har inte\r\nnydemokraterna fogat någon reservation.\r\nEftersom parterna var överens tyckte vi att vi inte\r\nhade någon anledning att motionera i ärendet.</pre><pre>Vi har ett särskilt yttrande där vi säger att vi\r\nfortfarande tror på ett internationellt register och\r\nhoppas att ett sådant kommer att bli infört så\r\nsmåningom. Men vi tillämpar ''vänta-och-se-\r\npolitiken'' i väntan på att något nytt kommer fram.</pre><pre>Jag tror att vi trots allt kommer att få införa ett\r\ndanskt register framöver, hur vi än försöker tråckla\r\nihop det.</pre><pre>Till vissa delar tycker jag faktiskt att\r\nsocialdemokraterna för en bra sjöfartspolitik. Ni\r\nnämner det i alla fall i er motion. Av det har jag inte\r\nsett någonting från regeringssidan. Två och ett halvt\r\når har gått, och först i dag, när vi nästan skall gå till\r\nval igen, kommer man till skott och vi diskuterar\r\ndet här i kammaren. Det tycker jag är jättesvagt.</pre><pre>Jag skyller detta på Mats Odell. Han var helt enkelt\r\nför oerfaren för det jobb han fick. Han missade det\r\nhär totalt.</pre><pre>Jag har med mig Sjöfartstidningen, nr 48, och jag\r\nvill citera vad Thorsten Rinman har skrivit:</pre><pre>''För tjugo år sedan var det Sverige, som ledde den\r\nmaritima utvecklingen i världen inom samtliga\r\nsjöfarts- och varvssektorer!'' -- Det gör Sverige inte\r\ni dag!-- ''Svaret står att finna i en enastående brist\r\npå intresse och insikt från statens sida i frågor med\r\nen annan maritim anknytning än vattenvård längs\r\nvåra östra landskapskuster. Denna inställning,\r\nparad med två decenniers sjöfartpolitik, som\r\ninneburit att vi bara har kvar en liten spillra av\r\nSveriges sjöfart under svensk flagg, skapar dagens\r\nsituation.''</pre><pre>Man kan nog inte skylla på bara den nuvarande\r\nregeringen, utan man får nog skylla också på den\r\ntidigare regeringen. Det har inte funnits det\r\ngenuina intresset för det viktiga transportmedel\r\nsom faktiskt sjöfarten utgör.</pre><pre>Kanske måste vi som danskarna ha en\r\nsjöfartsminister, vem vet? Jag skulle mycket väl\r\nkunna tänka mig att förorda Tom Heyman till det.\r\nHan har kunskaperna och allt det andra.</pre><pre>Herr talman! Det finns, som sagt, inga\r\nreservationer till utskottsbetänkandet, så det blir\r\nsom det blir.</pre><pre>Anf. 218  HÅKAN STRÖMBERG (s)\r\nreplik):</pre><pre>Herr talman! Jo, det finns reservationer till\r\nutskottsbetänkandet som Kenneth Attefors kan\r\nansluta sig till för just det han efterlyste, att få en\r\nmera långsiktig inriktning.</pre><pre>När man upptäckte för två decennier sedan att man\r\nkunde flagga ut de svenska fartygen, så satte det\r\nfart. Det var den saken man arbetade med. Jag kan\r\nerkänna att det tog litet lång tid att hitta den modell\r\nman införde 1988. Den borde helt klart ha kommit\r\nnågot tidigare, för då hade man kanske haft en\r\nbetydande del kvar av de svenskflaggade fartygen,\r\nom inte den här regeringen genast hade gått ut och\r\nhotat med att detta skall upphöra, nu skall vi\r\nåterigen kunna släppa det fritt. Man skulle kunna\r\nfå det fasansfulla systemet att man hade personal\r\nombord med olika löner beroende på från vilket\r\nland personalen kom. Det är detta vi ville undvika.</pre><pre>Det finns alltså möjligheter i dag. Vi har sett att\r\nmodellen håller ganska väl. Man kan vara kvar och\r\nsegla under svensk flagg. Varför inte bibehålla den?</pre><pre>Vi väntar självklart på att man kan skapa\r\nnågorlunda lika internationella regler och spelrum\r\nockså när det gäller sjöfartsnäringen.</pre><pre>Anf. 219  KENNETH ATTEFORS (nyd)\r\nreplik:</pre><pre>Herr talman! Jo, visserligen fanns några\r\nreservationer, men det var\r\nkompletteringsreservationer som inte gav så\r\nmycket till betänkandet i sig. Det var därför jag inte\r\nnämnde dem.</pre><pre>När det gäller den långsiktiga sjöfartspolitiken så\r\ntror jag fortfarande, Håkan Strömberg, att det är\r\nett internationellt register som kommer att gälla.\r\nFinland, Norge, Danmark har det. Jag kan nöja\r\nmig med att nämna dessa tre länder. Den norska\r\ntypen skulle jag inte vilja ha, utan jag vill ha den\r\ndanska typen av register.</pre><pre>Dessutom skulle jag mycket väl kunna tänka mig\r\n30-procentsspärren -- alltså att det skall segla minst\r\n30 % svenska medborgare på dessa fartyg.</pre><pre>Detta försökte jag gång efter gång framföra till\r\nkommunikationsminister Odell. Det var enda\r\nmöjligheten att kunna driva igenom det här, men på\r\nnågot sätt snappade han inte upp signalen. 30-\r\nprocentsregeln var ett TCO-förslag, som stod mot\r\nett LO-förslag där man ville ha kvar det gamla\r\nsubventionssystemet. Det hade varit perfekt, när\r\ndet var två fack emot varandra. Men på något sätt\r\nföll förslaget bort. Nu står vi här, två och ett halvt\r\når senare, med en nästan borttynad handelsflotta.</pre><pre>Anf. 220  HÅKAN STRÖMBERG (s)\r\nreplik:</pre><pre>Herr talman! Kenneth Attefors kan lägga sin röst\r\npå våra reservationer för de kompletterar inte -- de\r\ntar upp de brister i propositionen som gör att den\r\ninte har en långsiktig inriktning. Vi vet inte i dag\r\nvad regeringens proposition och\r\nutskottsmajoritetens betänkande innebär när det\r\ngäller de avtal som tecknades hösten 1992 mellan\r\nRedarföreningen och fartygsbefälen och\r\nmaskinbefälen. Man har inte kommit överens än.\r\nDet kan bero på att man fortfarande inte vet vilka\r\nregler som kommer att gälla, oavsett om man nu\r\nhar ambitionen att nå ett rationaliseringsavtal.\r\nSjöfolksförbundet har gjort detta och har hittills\r\nvarit mycket nöjt. Förbundet har varit\r\nbanbrytande. Jag tycker att befälen på fartygen\r\nockså kan ta större ansvar men ändå vara anslutna.\r\nMen jag kan förstå deras oro. Jag kritiserar dem\r\ninte för att de inte har kommit till skott med att få\r\nfram ett avtal. Jag förstår att de känner osäkerhet.</pre><pre>Anf. 221  KENNETH ATTEFORS (nyd)\r\nreplik:</pre><pre>Herr talman! Jag kan inte stödja reservationen. Jag\r\nhar faktist fogat ett särskilt yttrande till\r\nbetänkandet där jag säger att jag är helt övertygad\r\nom att det kommer att finnas ett svenskt\r\nfartygsregister framöver. Det får bli ''vänta-och-se-\r\npolitiken'' för att försöka samordna registret med\r\nEG -- eller EU som det heter numera. Det kan vi i\r\nNy demokrati acceptera.</pre><pre>Anf. 222  KARL-ERIK PERSSON (v)\r\nreplik:</pre><pre>Herr talman! Jag kan till viss del hålla med Kenneth\r\nAttefors att det kanske inte är regeringens fel att\r\ndet inte finns en bibehållen långsiktighet i\r\nsjöfartspolitiken. Men vad har Kenneth Attefors\r\nbidragit med för att föra en långsiktig\r\nsjöfartspolitik? För mig framstår det som ganska\r\nlitet. Ett särskilt yttrande är visserligen fogat till\r\nbetänkandet, men det är inte mycket till\r\nlångsiktighet i det särskilda yttrandet.</pre><pre>Så började Kenneth Attefors att utnämna nya\r\nkommunikationsministrar. Herr talman! Gud\r\nbevare mig och sjöfarten för det namn som\r\nKenneth Attefors nämnde!</pre><pre>Anf. 223e KENNETH ATTEFORS (nyd)\r\nreplik:</pre><pre>Herr talman! Det var inte kommunikationsminister\r\nutan det var sjöfartsminister. Men det får framtiden\r\nutvisa.</pre><pre>Naturligtvis skulle jag vilja påverka\r\nsjöfartspolitiken mycket mer, Karl-Erik Persson.\r\nMen Ny demokrati har faktiskt bara 6,7 % av\r\nrösterna i denna kammare. Hade vi haft 51 % kan\r\njag garantera att det hade funnits ett internationellt\r\nregister i dag.</pre><pre>Anf. 224  KARL-ERIK PERSSON (v)\r\nreplik:</pre><pre>Herr talman! Om Ny demokrati mot förmodan\r\nskulle få 51 % skulle det drabba Sverige olyckligt.\r\nDet skulle bli en helt annan politik på många andra\r\nområden om Ny demokrati fick 51 %.</pre><pre>Gud bevare mig för den politiken!</pre><pre>Anf. 225  KENNETH ATTEFORS (nyd)\r\nreplik:</pre><pre>Herr talman! Jag kan erkänna att en av de personer\r\nsom jag kan tänka mig att samarbeta med, även om\r\njag har 51 % av rösterna i kammaren, är Karl-Erik\r\nPersson.</pre><pre>Anf. 226  KENNETH LANTZ (kds):</pre><pre>Herr talman! Som företrädare för\r\nutskottsmajoriteten vill jag börja med att yrka bifall\r\ntill hemställan i trafikutskottets betänkande nr 7 om\r\nsjöfartspolitiska åtgärder och avslag på tillhörande\r\nmotioner.</pre><pre>Regeringens proposition 1993/94:69 kom\r\nefterlängtat till såväl riksdagen som intresserade\r\nnärstående intresseorganisationer såsom\r\nSjöfolksförbundet och Redarföreningen.</pre><pre>Det hade varit önskvärt om propositionen hade\r\nlagts fram tidigare. Nu kan vi i stället konstatera att\r\nregeringen lyckats med konststycket att -- kanske\r\nnågot motvilligt från vissa håll, men ändå -- föra\r\nparterna närmare varandra. Det är inte så många år\r\nsedan som avståndet var betydande. Som har\r\nframgått av herr Strömbergs inlägg fanns det stora\r\nmeningsskiljaktigheter mellan olika förslag som\r\ncirkulerade över det politiska havet. I dag kan vi\r\nmed viss tacksamhet riktad till\r\nkommunikationsministern konstatera att ministern\r\nlyckats med att närma parterna till varandra. Från\r\natt ha varit många sjömil från varandra kan de nu\r\nnära nog kasta trossen till varandra. Det har med\r\nandra ord blivit en bra kompromiss för alla parter.</pre><pre>Parterna är övervägande positiva till regeringens\r\nproposition, och därför lägger trafikutskottet fram\r\nett betänkande som bör komma mycket lägligt för\r\nparterna.</pre><pre>Rederistödet på 29 000 kr per helårsanställd\r\nsjöman är en kompromiss mellan parterna.\r\nRegeringen anser det vara realistiskt med detta\r\nrederistöd på 29 000 kr. Men det finns ett krav på\r\nfortsatt rationaliseringsarbete. Sjöfolksförbundet\r\nhar på förtjänstfullt sätt gjort besparingar på upp\r\ntill 15 % -- vilket har nämnts i kammaren i kväll --\r\noch i vissa fall ännu mer. Processen har tyvärr inte\r\nkommit lika långt hos fartygsbefälen. Kostnaderna\r\nmåste läggas på en nivå som är konkurrenskraftig\r\npå den internationella marknaden.</pre><pre>Utskottets uppfattning om återbetalning av\r\nrederistödet är att det kommer att utbetalas på ett\r\nbra och rationellt sätt. Man kan ha full förståelse\r\nför åsikter om att bidraget borde komma snabbare.\r\nMen som alla vet har tiden sin gång, och sjävklart\r\nskall såväl vattenflödet soma penningflödet ha sin\r\ngång.</pre><pre>Det har under flera år pågått en beklaglig\r\nutflaggning av svenska fartyg. Jag ifrågasätter om\r\ndetta rederistöd är tillräckligt verkningsfullt för att\r\nlocka till inflaggning till Sverige igen. Tom Heyman\r\nhar redan berört frågan. Man kan dock bara hoppas\r\npå att mängden ytterligare utflaggningar kommer\r\natt minska. Det skulle dessutom vara önskvärt --\r\nmed vår moderna och effektiva flotta -- att återigen\r\nfå se svenskflaggade fartyg på de sju haven.</pre><pre>EU:s sjöfartspolitik är också under bearbetning.\r\nVissa delar är redan färdiga. Det bör ge oss i\r\nSverige ett visst lugn. Föreslagna rederistöd skall\r\nses som en del av ett övergångsstöd till dess att vi\r\nhar fått besked om vad EUROS kommer att\r\ninnebära. Vad beträffar herr Strömbergs undran\r\nom långsiktighet, är det önskvärt att detta stöd får\r\nligga fast till dess vi vet mer om EUROS.</pre><pre>Herr talman! Utskottet trycker på behovet av\r\nlångsiktighet, vilket måste kopplas till\r\nrationaliseringsåtgärder. Bemanningskostnaderna\r\nhar en avgörande betydelse för rederinäringens\r\ninternationella konkurrenskraft. Jag har ingen\r\nanledning att ifrågasätta branschens och\r\nSjöfartsverkets egen förmåga att bedöma\r\nminimibemanningen. Nämnden för rederistödet\r\nklarar, enligt min uppfattning, av att göra detta\r\növervägande och fatta beslut om de rätta\r\nsvängarna.</pre><pre>Utbetalningen av rederistödet anses vara ett\r\nbekymmer. Men jag håller inte med om att\r\nrederierna måste ligga ute med pengarna. Det är\r\nsnarare så att staten efterskänker vissa avgifter till\r\ndet allmänna genom återbetalning. Vidare kan jag\r\nläsa ur betänkandet att utskottet har för sin egen\r\ndel ingen erinran mot en snabbare återbetalning,\r\nom så kan ske inom ramen för gällande\r\nbestämmelser. Utskottet förutsätter att\r\nmöjligheterna härtill undersöks.</pre><pre>Denna proposition får anses som en god\r\narbetsseger för Kommunikationsdepartementet. I\r\ndet senaste numret av Sjömannen skriver man i\r\npositiva ordalag om propositionen.</pre><pre>Utskottet tillstyrker regeringens förslag om dels\r\nmedelsanvisning på 310 miljoner kronor för\r\ninnevarande budgetår, dels regeringens förslag till\r\nsjöfartspolitiska åtgärder i övrigt.</pre><pre>Anf. 227  KARL-ERIK PERSSON (v)\r\nreplik:</pre><pre>Herr talman! Denna debatt håller på att bli litet\r\nknepig. Låt oss se på föredragningslistan. Vem är\r\ndet som egentligen företräder den borgerliga\r\nfyrpartiregeringen med Kenneth Attefors och Ny\r\ndemokrati som en länk i det hela? Är det Kenneth\r\nLantz eller är det Tom Heyman? Åsikterna går\r\nfaktiskt litet isär.</pre><pre>Vad Kenneth Lantz säger i jämförelse med sin\r\nborgerliga företrädare stämmer inte riktigt överens\r\ni fråga om helhetssynen. Det blir en knepig debatt.\r\nNågonstans, någon gång hoppas jag verkligen att\r\ntrafikutskottets borgerliga majoritet kan få en\r\nföreträdare för en linje i stället för att tycka att det\r\nena är jättebra, det andra är jättedåligt eller något\r\nmitt emellan.</pre><pre>Här hyllar Kenneth Lantz Sjöfolksförbundet. Jag\r\nkan hålla med om att Sjöfolksförbundet har gjort\r\nde största uppoffringarna när det gäller\r\nsjöfartspolitiken. Men vad har\r\nKommunikationsdepartementet gjort under tiden?\r\nPå Kommunikationsdepartementet har man gått\r\noch väntat för att se vad som kommer att ske.</pre><pre>Om man någon gång har varit med och förhandlat,\r\nvilket jag förstår att Kenneth Lantz aldrig har gjort,\r\nvet man att en kompromiss egentligen innebär att\r\ningen är riktigt nöjd. Jag undrar: Vilken\r\nkompromiss är det som gäller? Är det Svenska\r\nsjöfolksförbundets kompromiss,\r\nMaskinbefälsförbundets kompromiss,\r\nSjöbefälsförbundets kompromiss eller Sveriges\r\nredarförenings kompromiss som gäller? Vem har\r\nkompromissat mest och gjort eftergifter? Jag\r\nundrar också om det som gjorts är för sjöfartens\r\nbästa, för befälsförbundets bästa eller för\r\nKommunikationsdepartementets bästa?</pre><pre>Kommunikationsdepartementet har smitit undan\r\noch inte visat något som helst ansvar. Om man hade\r\nhaft en ansvarsfull sjöfartspolitik, skulle man\r\negentligen ha lagt fram ett förslag utan att vänta på\r\nvad alla andra bestämmer sig för. Det verkar som\r\nman har tänkt att när nu har alla andra bestämt sig\r\nför en viss riktning, kan man instämma. Så har det\r\nju blivit, och det går inte att komma ifrån. Jag\r\nhoppas att Kenneth Lantz kan få hjälp av sin\r\npartikamrat bredvid med en förklaring av detta.</pre><pre>Anf. 228  KENNETH LANTZ (kds):</pre><pre>Herr talman! Karl-Erik Persson nämnde den\r\nosäkerhet som eventuellt råder i kammaren om\r\nvem som företräder utskottet. I början av mitt\r\nhuvudanförande nämnde jag att jag gör det. Det\r\nborde inte råda något tvivel om det.</pre><pre>En kompromiss innebär också att samtliga parter är\r\nmindre nöjda med framlagt förslag. Jag är också\r\növertygad om att samtliga parter som är berörda i\r\ndet här fallet är mindre nöjda än om de fått gehör\r\nför sin egen åsikt från början.</pre><pre>Den historieskrivning som Karl-Erik Persson anför\r\nhar vi kunnat ta del av genom det historiska\r\nprotokoll som finns. Av det kan man se att även den\r\nförra regeringen hade uppenbara problem med\r\nbl.a. långsiktigheten. Även om det i dag är i\r\nopposition som man för fram sin kritik, vill jag ändå\r\nsäga att nuvarande utskottsmajoritet anser att det\r\nföreligger långsiktighet. Det kommer också att\r\narbetas vidare för långsiktighet.</pre><pre>Anf. 229  KARL-ERIK PERSSON (v).</pre><pre>Herr talman! Jag fick inte svar på de frågor som jag\r\nställde. Jag undrade vem som företrädde utskottet.\r\nKenneth Lantz försöker slingra sig undan de frågor\r\nsom jag ställde. Man kan då bara konstatera, herr\r\ntalman, att det låter illa när man trampar i klaveret,\r\nmen det låter mycket mer illa om man försöker dra\r\nfoten ur det klaver som man en gång trampat i.</pre><pre>Anf. 230  HÅKAN STRÖMBERG (s):</pre><pre>Herr talman! Kenneth Lantz visar sig mycket\r\nödmjuk och samarbetsvillig i sitt anförande. Det är\r\nbra att man visar tilltro till svensk sjöfartsnäring och\r\nvill bevara den under svensk flagg. Han omnämnde\r\nsamarbetsavtalet.</pre><pre>Men man höjer ögonbrynen -- precis som Karl-Erik\r\nPersson gör -- när man hör olika uppfattningar från\r\nde partier som utgör regeringsunderlaget. Man kan\r\nställa sig frågan: Om Kenneth Lantz företräder\r\nutskottet, vem företräder då regeringen? Kanske vi\r\nskulle ha haft kommunikationsministern här i\r\nkammaren? Kommunikationsministern skulle då\r\nha kunnat prata för den åsikt som han förfäktar.</pre><pre>Tom Heyman framhävde direkt att Sverige skall ha\r\nett internationellt fartygsregister så snart som\r\nmöjligt. Det fanns inga frälsarkransar mellan\r\nredare och de anställda ombord, utan här handlade\r\ndet om ren konfrontation. Vi vet att Svenska\r\nsjöfolksförbundet helt har motsatt sig dessa\r\norättvisor, eftersom de slår mot just deras\r\nmedlemmar. Det var bra att Kenneth Lantz\r\nredogjorde att det är han som företräder utskottet.\r\nDå är det i många frågor som vi från\r\nsocialdemokraternas sida är utskottet nära. Det\r\nsynd att vi i skrivningar inte kommit varandra\r\nnärmare genom att peka på att det måste till en mer\r\nlångsiktig inriktning.</pre><pre>Rationaliseringsavtalet får inte innebära att man\r\ntummar på minimibemanningen av fartygen, så att\r\nman åsidosätter sjösäkerheten. Det är oerhört\r\nviktigt med tanke på de olyckor och katastrofer\r\ninom sjöfarten som varit.</pre><pre>Överläggningen var härmed avslutad.</pre><pre>(Beslut skulle fattas den 15 december.)</pre><pre>16 §  Beslut om fortsatt ärendebehandling</pre><pre>Kammaren beslöt att ärendebehandlingen skulle\r\nfortsättas vid morgondagens arbetspelenum.</pre><pre>17 §  Bordläggning</pre><pre>Anmäldes och bordlades</pre><pre>Förslag</pre><pre>1993/94:RR3 Riksdagens revisorers förslag\r\nangående nedläggning och flyttning av förband</pre><pre>Skatteutskottets betänkanden</pre><pre>1993/94:SkU10 Översyn av\r\ntjänsteinkomstbeskattningen</pre><pre>1993/94:SkU11 Uppskovsregler vid bostadsbyten\r\nm.m.</pre><pre>1993/94:SkU12 Ändringar i 19 §\r\nkommunalskattelagen</pre><pre>1993/94:SkU15 Ändringar i företagsbeskattningen</pre><pre>1993/94:SkU16 Kvalitativa villkor för individuell\r\npensionsförsäkring</pre><pre>1993/94:SkU17 Vissa fastighetsskattefrågor</pre><pre>1993/94:SkU19 Försäljningsskatten för tunga\r\nfordon</pre><pre>Lagutskottets betänkande</pre><pre>1993/94:LU13 Vissa verkställighetsfrågor</pre><pre>Socialutskottets betänkanden</pre><pre>1993/94:SoU11 Utvidgad lagreglering på\r\nbarnomsorgsområdet m.m.</pre><pre>1993/94:SoU14 Arvoden till privatpraktiserande\r\nläkare och sjukgymnaster samt vissa ersättningar\r\ntill sjukvårdshuvudmännen m.m.</pre><pre>Trafikutskottets betänkande</pre><pre>1993/94:TU9 Postlag och en förändrad\r\nverksamhetsform för Postverket, m.m.</pre><pre>18 §  Kammaren åtskildes kl. 22.55.</pre><pre>Förhandlingarna leddes</pre><pre>av talmannen från sammanträdets början t.o.m. 6\r\n§ anf. 31 (delvis),</pre><pre>av förste vice talmannen därefter t.o.m. 8 § anf. 62\r\n(delvis),</pre><pre>av andre vice talmannen dörefter t.o.m. anf. 101\r\n(delvis),</pre><pre>av talmannen därefter t.o.m. ajourneringen kl.\r\n18.29,</pre><pre>av förste vice talmannen därefter t.o.m. 14 § anf.\r\n185 (delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}