{"dokumentstatus":{"dokument":{"hangar_id":"2348804","dok_id":"GL0916","rm":"1997/98","beteckning":"16","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"16","slutnummer":"0","datum":"1997-10-21 00:00:00","systemdatum":"2005-10-27 13:10:26","publicerad":"1997-10-21 00:00:00","titel":"Riksdagens snabbprotokoll 1997/98:16 Tisdagen den 21 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{811D2F20-9337-403F-BCDB-68F278BCA8B4}","dokument_url_text":"http://data.riksdagen.se/dokument/GL0916/text","dokument_url_html":"http://data.riksdagen.se/dokument/GL0916","dokumentstatus_url_xml":"http://data.riksdagen.se/dokumentstatus/GL0916","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1997/98:16</div>\r\n<div class=\"sidhuvud_datum\">Tisdagen den 21 oktober</div>\r\n<div class=\"sidhuvud_klockslag\">Kl. 14.00 - 16.34</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor</pre><pre>\r\n---------------------------------------------------------------------</pre><pre>1 §  Avsägelse</pre><pre>Andre vice talmannen meddelade att Birger\r\nSchlaug (mp) avsagt sig uppdraget som ledamot i EU-\r\nnämnden.</pre><pre>Kammaren biföll denna avsägelse.</pre><pre>2 §  Kompletteringsval till EU-nämnden</pre><pre>Andre vice talmannen meddelade att Miljöpartiet\r\nde grönas riksdagsgrupp på grund av uppkomna va-\r\nkanser i EU-nämnden anmält Peter Eriksson som\r\nledamot efter Birger Schlaug och Birger Schlaug som\r\nsuppleant efter Peter Eriksson.</pre><pre>Andre vice talmannen förklarade valda till</pre><pre>ledamot i EU-nämnden\r\nPeter Eriksson (mp)</pre><pre>suppleant i EU-nämnden\r\nBirger Schlaug (mp)</pre><pre>3 §  Svar på interpellation 1997/98:7 om demon-\r\nstrationsfrihet inom EU</pre><pre>Anf.  1  Justitieminister LAILA\r\nFREIVALDS (s):\r\nFru talman! Peter Eriksson har mot bakgrund av\r\nvad som utspelade sig vid demonstrationer i samband\r\nmed EU:s toppmöte i Amsterdam i juni i år frågat om\r\njag avser att verka för att svenska och andra EU-\r\nmedborgare skall kunna utnyttja demonstrationsfrihe-\r\nten utan att riskera kollektiva massarresteringar. Han\r\nfrågar också om jag avser att verka för att de organi-\r\nsationer och personer som har utsatts för registrering i\r\nAmsterdam skall få klarhet i om personuppgifterna\r\noch andra upplysningar finns kvar i registren och om\r\nde förts vidare till EU-register.\r\nInledningsvis vill jag slå fast att frågor om allmän\r\nordning och säkerhet i EU-samarbetet i princip ligger\r\ninom medlemsstaternas eget kompetensområde. Det\r\ninnebär att varje land bestämmer vilka regler som\r\nskall gälla för t.ex. anordnande av demonstrationer.\r\nSamarbetet inom Europeiska unionen innebär na-\r\nturligtvis ett ansvar för alla medlemsstater att se till att\r\ngrundläggande rättigheter, såsom demonstrationsfri-\r\nheten, iakttas i de andra medlemsstaterna. Självfallet\r\nger dessutom EU-samarbetet oss större möjligheter att\r\npåverka om vi finner att sådana grundläggande rättig-\r\nheter kränks i något medlemsland.\r\nUnionsfördraget stadgar också att de grundläg-\r\ngande friheterna garanteras, eftersom fördraget anger\r\natt de grundläggande rättigheterna som de garanteras i\r\nEuropakonventionen skall respekteras som allmänna\r\nprinciper för det EG-rättsliga regelsystemet. Alla EU-\r\nländer är också anslutna till Europakonventionen.\r\nGenom Amsterdamfördraget stärks de grundläg-\r\ngande rättigheterna. Det klargörs att unionen bygger\r\npå vissa principer som är gemensamma för medlems-\r\nstaterna. Dessa är principerna om frihet, demokrati,\r\nrespekt för de mänskliga rättigheterna och grundläg-\r\ngande friheterna samt rättsstatsprincipen.\r\nNär det gäller demonstrationsfriheten garanteras\r\nrätten att delta i fredliga sammankomster i artikel 11 i\r\nEuropakonventionen. Enligt artikelns andra punkt får\r\ndenna rättighet bara underkastas sådana inskränkning-\r\nar som är angivna i lag och som i ett demokratiskt\r\nsamhälle är nödvändiga med hänsyn till statens säker-\r\nhet, den allmänna säkerheten, förebyggandet av\r\noordning och brott, hälsovården samt skyddandet av\r\nsedligheten eller av annans fri- och rättigheter. I Eu-\r\nropakonventionen finns även regler om när frihetsbe-\r\nrövanden får ske (artikel 5).\r\nOm någon anser att reglerna i konventionen\r\nkränkts, finns det möjlighet att vända sig till kommis-\r\nsionen eller domstolen för de mänskliga rättigheterna\r\ni Strasbourg efter det att de rättsliga möjligheterna i\r\ndet aktuella landet har tömts.\r\nJag övergår då till frågan om registrering. Även\r\nbestämmelser om polisregister och liknande register\r\nligger inom medlemsstaternas egen kompetens. Både\r\nSverige och Nederländerna är för övrigt anslutna till\r\nEuroparådets dataskyddskonvention, som ger grund-\r\nläggande skyddsregler för registrering av personupp-\r\ngifter. Personuppgifter skall t.ex. ha erhållits och\r\nbehandlats på ett korrekt och lagligt sätt. En uppgift\r\nsom lagras för ett visst ändamål får inte heller använ-\r\ndas på ett sätt som är oförenligt med detta ändamål.\r\nKonventionen ställer också krav på att vissa känsliga\r\nuppgifter får behandlas bara om den nationella lag-\r\nstiftningen ger ett ändamålsenligt skydd.\r\nJag antar att de EU-register som Peter Eriksson\r\nnämner i sin interpellation avser de register som\r\nkommer att föras av Europol. Europols register är\r\nnödvändigt för att polisen i EU-länderna effektivt\r\nskall kunna fullgöra sina uppgifter. Hos Europol kan\r\ndock registrering endast ske av uppgifter som rör grov\r\ngränsöverskridande brottslighet, t.ex. narkoti-\r\nkasmuggling. I Europolkonventionen finns det också\r\nregler till skydd för den enskilde, bl.a. regler som rör\r\nmöjligheten att för den enskilde få tillgång till uppgif-\r\nter om sig själv, regler om rättelse och utplåning av\r\nfelaktiga uppgifter och slutligen regler om tillsyn över\r\nregisterhanteringen på nationell och internationell\r\nnivå.\r\nDe mänskliga rättigheterna och de skyddsregler\r\nsom jag refererat till är garanterade enskilda personer\r\nrespektive personuppgifter. Jag utgår ifrån att Peter\r\nEriksson med sin fråga inte avser registrering av or-\r\nganisationer som sådana utan uppgifter om en persons\r\nmedlemskap i en organisation. I sådant fall utgör detta\r\nen personuppgift och vad jag tidigare sagt gäller även\r\nen sådan uppgift.\r\nSammanfattningsvis kan jag konstatera att de sak-\r\nfrågor som Peter Eriksson tar upp rör förhållandena i\r\nNederländerna och är sådana som medlemsstaterna\r\ninom Europeiska unionen själva har att bestämma\r\növer. Jag kan också konstatera att demonstrationsfri-\r\nheten åtnjuter ett gott skydd i EU-länderna och att\r\nskyddsregler finns för hanteringen av personuppgifter.\r\nDessutom har jag inte några uppgifter om att någons\r\nmänskliga rättigheter har kränkts. Däremot har jag\r\nerfarit att det i Nederländerna ägt rum diskussioner\r\nkring den lagstiftning som utgjorde grunden för ingri-\r\npandena och att lagstiftningen ses över. Jag ser därför\r\ningen anledning att vidta någon särskild åtgärd i den-\r\nna sak.</pre><pre>Anf.  2  PETER ERIKSSON (mp):\r\nFru talman! Jag har ställt frågor till justitieminister\r\nLaila Freivalds apropå Amsterdammötet, det toppmö-\r\nte som hölls i somras när man kom överens om ett\r\nnytt fördrag. Där beslutades, liksom det har gjorts ett\r\nantal gånger tidigare, om ganska stora förändringar,\r\nsom kommer att gälla och påverka alla människor\r\nsom bor i den här europeiska unionen. Makt och be-\r\nslut flyttas genom Amsterdamfördraget i stor ut-\r\nsträckning så att mer kompetens och makt hamnar\r\növerstatligt, över de nationella parlamentens möjlig-\r\nheter och kompetens.\r\nDet jag tycker var intressant med Amsterdammö-\r\ntet var att det samtidigt pågick ganska stora demon-\r\nstrationer. Det skedde i större utsträckning än vad i\r\nalla fall jag känner till har ägt rum tidigare. Männi-\r\nskor från de olika delstaterna i unionen samlades för\r\natt demonstrera mot bl.a. arbetslöshet och för en bätt-\r\nre miljö.\r\nResultatet för väldigt många av dem som deltog i\r\nde demonstrationerna var mycket nedslående. Inte i\r\nförsta hand därför att det blev dåliga beslut i Amster-\r\ndamfördraget, för det blev det ju också, utan jag\r\ntänkte på att myndigheterna reagerade mot att männi-\r\nskor samlade sig för att vara med och påverka beslu-\r\nten. De reagerade våldsamt genom stora massarreste-\r\nringar. Hundratals människor togs till arrest, och\r\nmånga misshandlades. Detta tycker jag är väldigt\r\nbetänkligt i ett demokratiskt perspektiv. Makten flyt-\r\ntar upp över nationsgränserna, men när människor\r\nförsöker samla sig för att kunna vara med och påverka\r\nslår myndigheterna till stenhårt.\r\nI Danmark har bl.a. den här frågan diskuterats\r\nganska mycket. Man har skrivit en vitbok i Danmark\r\nom vad som egentligen hände. Det var många danska\r\nmedborgare som blev arresterade i förebyggande\r\nsyfte, inte för att de hade gjort något olagligt eller\r\nkriminellt, utan i förebyggande syfte. Också svenskar\r\nblev utsatta. Jag har ingen säker uppgift, men det var\r\nminst 13 svenskar som deltog i demonstrationer och\r\nblev arresterade i förebyggande syfte. Vad jag vet har\r\ningen efteråt i själva verket blivit åtalad, utan senare\r\nsläppte man dem som blivit arresterade. Men man\r\nregistrerade också en hel del uppgifter vid detta tillfäl-\r\nle. En norsk kommunfullmäktigeledamot blev miss-\r\nhandlad och utvisad till England.\r\nEn lång rad sådana här mycket märkliga incidenter\r\nägde rum, som jag tycker borde ge oss anledning att\r\ndiskutera demokratin och förutsättningarna för att\r\nvara med och påverka även på EU-nivå. Jag tycker att\r\ndet är litet synd att inte justitieministern tar tillfället i\r\nakt att säga att hon faktiskt gärna skulle vilja vara\r\nmed och påverka, att hon skulle vilja förbättra möj-\r\nligheterna i stället för att som det har skett nu minska\r\nmöjligheterna för människor att vara med och påver-\r\nka. Därför vill jag fråga igen och hoppas på ett litet\r\nbättre svar: Vad gör justitieministern för att inte den\r\nhär saken skall hända igen? Vad är det egentligen som\r\nhar hänt med de svenska medborgarna?</pre><pre>Anf.  3  Justitieminister LAILA\r\nFREIVALDS (s):\r\nFru talman! Jag har ingen information och jag tror\r\ninte att någon svensk myndighet har någon informa-\r\ntion om eventuellt svenskt deltagande i demonstratio-\r\nner eller om vad som har hänt de människorna.\r\nDet är naturligtvis viktigt att säkerställa männi-\r\nskors möjligheter att påverka beslut som fattas både\r\nnationellt och på EU-nivå. Ett av syftena med Ams-\r\nterdamfördraget var ju att öka möjligheterna till både\r\ninsyn och påverkan. Mycket av den diskussion som\r\nhar ägt rum inom ramen för det som sedan blev Ams-\r\nterdamavtalet handlade om ökad öppenhet, ökad\r\ninsyn i EU:s institutioner och om inflytande från par-\r\nlamentariker via parlamentet och på annat sätt. Det är\r\nen oerhört viktig process att vidga och fördjupa den\r\ndemokratiska dimensionen i EU.\r\nMen nu talar vi om någonting annat, nämligen om\r\nmänniskors rätt att demonstrera. Jag var med avsikt\r\nmycket utförlig i mitt interpellationssvar för att visa\r\nhur demonstrationsrätten utgör en del av det vi anser\r\nvara värdefullt och nödvändigt i ett öppet och demo-\r\nkratiskt samhälle, på vilket sätt det har reglerats i\r\ngemensamma konventioner och hur det är en skyldig-\r\nhet för varje land i Europa att se till att man har en\r\nlagstiftning som motsvarar de intentioner som de\r\nkonventionerna ger uttryck för.\r\nDe händelser Peter Eriksson tar upp har skett i\r\nNederländerna. Det är nederländska myndigheter som\r\nhar agerat på basis av nederländsk lag. Det är de ne-\r\nderländska statsmakterna som har ansvar för att man\r\nhar en lagstiftning som motsvarar de krav som inter-\r\nnationella konventioner ställer. I mitt svar nämnde jag\r\ndärför att jag har informerat mig om att det pågår en\r\ndebatt om nederländsk lag i Nederländerna och att det\r\nkan föranleda vissa förändringar av den lagstiftning\r\nsom gäller där. Det är någonting som vi måste överlå-\r\nta till de nederländska medborgarna att ägna sig åt. Vi\r\nkan delta i en debatt, men svenska statsmakten har\r\ningen anledning att lägga sig i den nederländska lag-\r\nstiftningen. På samma sätt värnar vi i Sverige vår rätt\r\natt svara för den lagstiftning som vi helt och hållet\r\nråder över.</pre><pre>Anf.  4  PETER ERIKSSON (mp):\r\nFru talman! Jag tycker att det finns några mycket\r\ngoda skäl för att ta upp den här frågan. Amsterdam-\r\nfördraget, som justitieministern uppehåller sig en del\r\nvid, är just ett exempel på att viktiga frågor, särskilt\r\ninom rättsområdet, är på väg att bli föremål för över-\r\nstatligt beslutsfattande och också för harmoniseringar.\r\nÄr det något område, förutom utrikespolitiken, som\r\nEU just i Amsterdamfördraget får kompetens på så är\r\ndet rättsfrågorna.\r\nNär vi är i färd med att se en ökad harmonisering\r\noch en ökad kompetens inom EU på rättsområdet,\r\ntycker jag att exemplet från Amsterdam är väldigt\r\nolyckligt. Om Sverige skulle hamna i en situation där\r\nvi i större utsträckning får ett hårdnande klimat när\r\ndet gäller myndigheternas och polisernas agerande\r\nskulle det också vara olyckligt. Vi har några exempel\r\nockså här i Sveriges riksdag på att den svenska poli-\r\nsen successivt får utvidgade befogenheter. Det gäller\r\njust den här typen av kollektiva arresteringar, som vi\r\nhar fått propositioner från regeringen om. Det gör att\r\nfrågan i sig blir intressant också ur den aspekten.\r\nMen mina frågor handlade inte så mycket om den\r\nholländska lagstiftningen i sig. De gällde om minis-\r\ntern är intresserad av att ta reda på vad som har hänt\r\nde svenska medborgarna. Där fick jag alltså ett ne-\r\nkande svar. Justitieministern var inte intresserad av\r\ndet, såvitt jag förstod.\r\nDen andra frågan gällde vad man på EU-nivå\r\nskulle kunna göra för att inte detta skall hända igen.\r\nDär var inte heller justitieministern intresserad av att\r\ngöra någonting.\r\nJag tycker att det också finns en tredje fråga som\r\nborde vara intressant, och där är jag litet missnöjd\r\nmed justitieministerns svar. Det gäller registerfrågor-\r\nna, som justitieministern tog upp i det första svaret.\r\nMen i min fråga avsåg jag faktiskt i första hand\r\nSchengensamarbetet och Schengenregister. Finns det\r\nrisk för att de uppgifter som har lämnats av de svens-\r\nka medborgare som har arresterats återfinns i Scheng-\r\nenregistren?\r\nSedan svarar justitieministern med uppgifter kring\r\nEuropol och Europolregister. Hon säger: \"Hos Euro-\r\npol kan dock registrering endast ske av uppgifter som\r\nrör grov gränsöverskridande brottslighet, t.ex. narko-\r\ntikasmuggling.\" Men det är ju inte riktigt. I Europols\r\nregister kan också ingå en lång rad uppgifter, t.ex.\r\nkring politisk åskådning och andra mycket intima och\r\nkänsliga frågor. Men det är en annan debatt.\r\nPå de frågor jag ställde har jag fått nekande svar.\r\nJag beklagar det.</pre><pre>Anf.  5  Justitieminister LAILA\r\nFREIVALDS (s):\r\nFru talman! Jag tycker att många av de här frågor-\r\nna som Peter Eriksson tar upp egentligen hör hemma i\r\nen annan debatt. Låt mig ändå haka på några av de\r\nibland nästan häpnadsväckande påståenden som Peter\r\nEriksson gör.\r\nLåt mig börja med logiken, som jag inte riktigt\r\nhänger med på. Å ena sidan vill Peter Eriksson att jag\r\nskall agera i EU för att på EU-nivå göra någonting för\r\natt inte det som hände i Nederländerna skall hända\r\nigen. Å andra sidan är Peter Eriksson oerhört kritisk\r\nmot att det blir alltmer av överstatlighet, att man på\r\nEU-nivå kan göra alltmer.\r\nLåt mig upprepa att de frågor som rör demonstra-\r\ntioner, polisens rätt att ingripa i olika sammanhang,\r\nstrafflagstiftningen och allt som därtill hörer icke är\r\növerstatligt. Detta råder varje stat över. Det gäller\r\näven efter Amsterdamfördraget.\r\nDet, som jag tror, litet slarviga påståendet från\r\nPeter Erikssons sida, att vi successivt utvidgar poli-\r\nsens möjligheter, att det nu är möjligt i Sverige att\r\nmassarrestera människor, vill jag verkligen protestera\r\nmot och säga: Låt oss ta en särskild debatt om vilka\r\nmaktbefogenheter svensk polis har i Sverige.\r\nEn fråga ställdes om vad som kan registreras i\r\nSchengen. Kan de människor som deltog i den här\r\ndemonstrationen och som omhändertogs av neder-\r\nländsk polis bli registrerade i Schengenregister? Sva-\r\nret är ett klart och entydigt nej. I Schengen förekom-\r\nmer namn på och uppgifter om personer som är efter-\r\nlysta och som varje stat skall ha möjlighet att fånga\r\nupp i samband med inresa i det egna landet. Det är\r\nsyftet med Schengenregistret.\r\nNär det gäller Europol gör Peter Eriksson återigen\r\ndet påstående som vi tidigare har debatterat om, att\r\nman i Europol skulle registrera människor efter deras\r\npolitiska åskådning, utan att det skulle ha samband\r\nmed grovt narkotikabrott eller någon annan grov\r\nbrottslighet. I Europol registreras uppgifter som har\r\natt göra med bekämpande av viss grov gränsöverskri-\r\ndande brottslighet, bl.a. grova narkotikabrott.\r\nOm uppgiften om politisk hemhörighet har bety-\r\ndelse för ett polisärende, t.ex. i jakten på terrorister,\r\ndå får den uppgiften antecknas där. Aldrig annars.\r\nAldrig isolerad. Aldrig såsom enbart en uppgift om\r\nvilken politisk uppfattning en person har. Detta är\r\nreglerna för Europol.\r\nDen registrering som sker i Sverige för överföring\r\ntill Europol bygger helt och hållet på svensk lag. Låt\r\noss en gång för alla, Peter Eriksson, undanröja detta\r\nmissförstånd som råder inom Miljöpartiet beträffande\r\nEuropol och Europols register.</pre><pre>Anf.  6  PETER ERIKSSON (mp):\r\nFru talman! Jag tror inte att det råder något större\r\nmissförstånd i den här frågan inom Miljöpartiet. Där-\r\nemot upplever jag att justitieministern inte gärna vill\r\nta verkligheten i sin mun.\r\nÄven människor som inte är misstänkta för eller\r\nhar begått något brott kan registreras i Europolregist-\r\nren. Även för dem gäller samma sak, t.ex. politiska\r\nåskådningar kan registreras i Europols register. Jag\r\nanser att det är ett problem för integriteten för enskil-\r\nda människor.\r\nEftersom vi tidigare inte har haft den långtgående\r\nmöjligheten för registrering som ges i Europol är det\r\nalltså en negativ utveckling i det hänseendet. Men den\r\nnegativa utvecklingen gäller en rad andra områden\r\ndär vi har sett att polisen i Sverige den senaste tiden\r\nhar fått utökade befogenheter.\r\nMin grundläggande fråga bygger på följande. Vi\r\nfår nu ett system som är mer överstatligt. Fler och fler\r\nbeslut fattas \"ovanför\" nationerna. Även där det inte\r\när fråga om överstatliga beslut fattas besluten på\r\nmellanstatlig nivå. Laila Freivalds är medveten om att\r\nmånga beslut har fattats på EU-nivå som inte kan\r\npåstås vara överstatliga men i stället mellanstatliga.\r\nDär finns inte några demokratiska funktioner som\r\nfungerar med utgångspunkt i ett medborgarperspektiv.\r\nDet tragiska med Amsterdam var att medborgare\r\nförsökte agera och påverka men fick - i stället för att\r\ndet demokratiska systemet fungerade - på skallen och\r\nåkte i finkan.</pre><pre>Anf.  7  Justitieminister LAILA\r\nFREIVALDS (s):\r\nFru talman! Jag uppfattar Peter Erikssons inlägg\r\nså att han inte tillmäter den saken någon demokratisk\r\nbetydelse, att de beslut som fattas på mellanstatlig\r\nnivå inom EU bereds i Sverige bl.a. i Sveriges riks-\r\ndag. Jag anser att det viktigaste är att säkerställa att\r\ndet finns en demokratisk process. Men Peter Eriksson\r\nuppfattar tydligen inte den som värdefull i en demo-\r\nkrati.</pre><pre>Överläggningen var härmed avslutad.</pre><pre>4 §  Svar på interpellation 1997/98:13 om po-\r\nlisväsendet</pre><pre>Anf.  8  Justitieminister LAILA\r\nFREIVALDS (s):\r\nFru talman! Siw Persson har slutit sig till att\r\n\"hälsotillståndet inom polisväsendet är långt ifrån\r\ngott\". I sin slutsats utgår hon från en rapport som\r\nJUSEK nyligen har presenterat och som är baserad på\r\nen enkät bland polissektionens medlemmar. Siw Pers-\r\nson har därför ställt fyra frågor. Hon frågar för det\r\nförsta vad jag avser att vidta för åtgärder för att för-\r\nbättra polischefernas förtroende för Rikspolisstyrel-\r\nsen. För det andra undrar hon vad jag avser att göra\r\nför att reda upp den oklara och otydliga polisorgani-\r\nsationen. För det tredje vill hon veta vilka åtgärder jag\r\navser att vidta för att se till att beslutade åtgärder\r\nförankras hos de ansvariga chefer som skall genom-\r\ndriva dem. Slutligen frågar hon vilka åtgärder jag\r\navser att vidta för att polisorganisationen skall bli\r\nlikartad över hela landet.\r\nPå Siw Perssons första fråga - vad jag avser att\r\ngöra för att förbättra polischefernas förtroende för\r\nRikspolisstyrelsen - är mitt svar att det i första hand\r\när en fråga för Rikspolisstyrelsen. Jag vet att en aktiv\r\ndialog förs mellan Rikspolisstyrelsen och länspolis-\r\nmästarna för att utveckla och stärka arbetsgivarrollen\r\ninom polisväsendet. Jag är övertygad om att resultatet\r\nav detta arbete skapar goda förutsättningar för ett\r\nförtroendefullt samarbete och en effektivisering av\r\npolisens arbete. Av JUSEK:s rapport framgår dess-\r\nutom att en majoritet av de tillfrågade i undersökning-\r\nen har mycket stort eller ganska stort förtroende för\r\nRikspolisstyrelsens ledning.\r\nMed anledning av Siw Perssons andra fråga om\r\nvad jag avser att göra för att reda upp den oklara och\r\notydliga polisorganisationen, måste jag säga att jag till\r\nviss del kan ge henne rätt när hon påstår att polisor-\r\nganisationen är otydlig. Jag kan också förstå hennes\r\nönskemål om att polisorganisationen skall bli likartad\r\növer hela landet. Samtidigt får man inte bortse från att\r\ndagens organisation ju också innebär mångfald, va-\r\nriation och flexibilitet som är till gagn för polisverk-\r\nsamheten.\r\nVad gäller polisväsendets styrsystem kommer re-\r\ngeringen att inom kort tillkalla en kommitté med\r\nuppgift att utreda och lämna förslag för att skapa en\r\nenkel, entydig och därmed effektivare och mer ända-\r\nmålsenlig beslutsstruktur. Arbets- och ansvarsfördel-\r\nningen mellan länsstyrelsen, länspolismästaren, po-\r\nlisstyrelsen och polisnämnden är i dag i flera avseen-\r\nden otydlig, vilket de förtroendevalda allt oftare på-\r\npekar. De oklarheter som finns leder också till att de\r\nförtroendevaldas ansvar och inflytande blir svagare än\r\nvad som varit avsikten med det senaste årtiondets\r\nreformer. En viktig uppgift för kommittén kommer att\r\nvara att lämna förslag om hur polisens lokala demo-\r\nkratiska förankring skall säkerställas inom ramen för\r\nen ny ledningsstruktur och tydliggöra de förtroende-\r\nvaldas roll och ansvar.\r\nPå Siw Perssons tredje fråga om vad jag avser att\r\ngöra för att se till att beslutade åtgärder förankras hos\r\nde ansvariga chefer som skall genomdriva dem, vill\r\njag svara följande. Det är naturligtvis viktigt att den\r\nhögsta ledningen inom alla organisationer förankrar\r\nde beslut som den fattar, så att dessa accepteras av de\r\nenheter inom organisationen som skall omsätta beslu-\r\nten i handling. Förutsättningen för en bra beslutsstruk-\r\ntur är ju en dialog och växelverkan mellan dem som\r\nfattar besluten och dem som har att praktiskt utföra\r\nåtgärderna. Inom polisväsendet pågår en utveckling\r\nav ekonomi- och resultatstyrning, vilket bl.a. innebär\r\natt resultat- och budgetdialoger förs mellan Rikspo-\r\nlisstyrelsen och polismyndigheterna. Detta arbetssätt\r\nskapar goda förutsättningar för att beslutade åtgärder\r\nförankras hos de chefer som har ansvaret för genom-\r\nförandet och att resultaten av utförda åtgärder följs\r\nupp.\r\nSlutligen till Siw Perssons fjärde fråga om vad jag\r\navser att vidta för åtgärder för att polisorganisationen\r\nskall bli likartad över hela landet. Regeringen har som\r\nmål att varje län skall utgöra en enda polismyndighet,\r\noch i januari nästa år kommer samtliga län utom\r\nVästerbottens län att uppfylla det målet. Också i\r\nVästerbotten är avsikten att under våren 1998 genom-\r\nföra en sådan organisation. Riksrevisionsverket har i\r\nsin rapport Hinder för ett effektivare resursutnyttjan-\r\nde pekat på att de flesta län är alltför små för att upp-\r\nnå tillräcklig bärkraft både vad avser administrativt\r\nstöd och operativ verksamhet. Rikspolisstyrelsen har\r\nnyligen tagit initiativ till en intern utredning som bl.a.\r\nsyftar till att belysa för- och nackdelar med en regio-\r\nnalisering av polisen. Jag anser att det är en viktig\r\nfråga för framtiden, och jag kommer därför att noga\r\nfölja utvecklingen och ta de initiativ som framöver\r\nkan komma att krävas.\r\nMot bakgrund av vad jag redogjort för kan konsta-\r\nteras att den för polisväsendet viktiga uppgiften att\r\nutveckla arbetsledning och resultatuppföljning är\r\nuppmärksammad och måste fortsätta att utvecklas.\r\nAvslutningsvis vill jag säga att det för närvarande\r\npågår ett intensivt arbete för att komma till rätta med\r\nde hinder som finns för att bedriva en effektiv poli-\r\nsverksamhet.</pre><pre>Anf.  9  SIW PERSSON (fp):\r\nFru talman! Jag vill börja med att tacka justitie-\r\nministern för svaret.\r\nJag har inte grundat min interpellation bara på\r\nJUSEK:s utredning. Sedan jag kom till justitieutskot-\r\ntet har jag verkligen lagt mig vinn om att träffa olika\r\npoliser ute i landet - inte bara polisledningen utan\r\nockså polismän ute på fältet.\r\nJag tror också, precis som justitieministern har\r\nsvarat, att det finns en aktiv dialog mellan RPS och\r\nlänspolismästare. Men problemet är att det sedan\r\nalltför ofta är stopp. Den aktiva dialogen saknas allt-\r\nför ofta längre ned i organisationen. Är detta något\r\nsom även justitieministern har upplevt? Jag har upp-\r\nlevt att efter länspolismästarnivå är det alltför vanligt\r\natt den aktiva och öppna dialogen saknas.\r\nNär det gäller den oklara och otydliga polisorgani-\r\nsationen har jag delvis fått medhåll av justitieminis-\r\ntern, och det uppskattar jag naturligtvis. Jag hoppas\r\nverkligen att man rättar till detta.\r\nI svaret står det att det är viktigt med variationer\r\ninom landet. Självklart skall man använda sig av de\r\nmöjligheter som finns inom olika områden. Med likar-\r\ntad organisation menar jag inte att det skall vara exakt\r\nlika, utan man skall ha olika möjligheter att jobba\r\ninom lagens ramar.\r\nVad gäller polisväsendets styrsystem vill jag un-\r\nderstryka det som bl.a. utredningen visar, att det är\r\noerhört viktigt att man ökar den lokala styrningen, att\r\nman verkligen utnyttjar utrymmet för lokala och regi-\r\nonala lösningar. Självklart begär jag inte att ministern\r\nskall tala om vilka som skall sitta med i kommittéerna\r\noch vilka direktiv det skall vara, men jag har en öns-\r\nkan: Låt dem som är med verkligen vara kritiskt\r\ngranskande så att det inte blir så som det alltför ofta\r\nvarit med de tidigare utredningarna.\r\nBeslutade åtgärder måste förankras, heter det. Jag\r\nhar alltför ofta fått uppleva att klimatet inom polisen\r\nhar hårdnat på ett tragiskt sätt så att enskilda poliser\r\ninte vågar uttala sin åsikt öppet av rädsla och risk för\r\nrepressalier. Dessutom blev det värre härförleden när\r\nrikspolischefen gick ut och sade att det bara är vissa\r\nsom skall uttala sig om polispolitik, det får inte en-\r\nskilda göra. Det är ju en demokratisk grundläggande\r\nrättighet att få uttala kritik även inom polisen. Det\r\nskulle vara intressant att höra rent allmänt vad minis-\r\ntern tycker om att man lägger munkavle på enskilda\r\nföreträdare inom en organisation.\r\nJag har väldigt ofta fått höra att enskilda polismän\r\nuttalar sin besvikelse gentemot sin chef Sten Hecks-\r\ncher och även gentemot justitieministern för att de så\r\nsällan får stöd för sitt arbete. De får alltför ofta höra\r\natt de är på fel plats, vid fel tidpunkt, dvs. att de, som\r\nde tolkar det, inte sköter sitt jobb. De upplever att\r\nman tycker att de är inkompetenta. Då vill jag fråga:\r\nÄr det så att de hårdrar, eller är det så att man alltför\r\nofta tycker att de inte gör sitt jobb? De gör det inom\r\nsina ramar.\r\nMycket av problemen inom polisen tror jag beror\r\npå att det är alldeles för oklara befogenhets- och an-\r\nsvarsförhållanden och att man inte följer upp alla de\r\nstorstilade planer och prioriterade områden som man\r\nhar beslutat om och ser om det blivit så som det var\r\ntänkt, varför det blev fel osv. Jag tror inte att det be-\r\nhövs någon utredning om detta att poliser skall våga\r\ntala öppet med varandra. Vad som behövs är att både\r\njustitieministern och rikspolischefen deklarerar att\r\nman även inom polisen öppet får ha kritiska åsikter.</pre><pre>Anf.  10  MAUD EKENDAHL (m):\r\nFru talman! Jag vill börja med att vända mig till\r\nSiw Persson och tacka henne för initiativet till denna\r\ninterpellation vad gäller polisväsendet. Även jag,\r\nliksom Siw Persson, har varit ute en hel del på fältet\r\noch besökt både polisledning, poliser och civilanställ-\r\nda. Skall man sammanfatta läget med ett enda ord vill\r\njag nog påstå att det råder en stor uppgivenhet hos\r\npolisen i dag.\r\nPolisväsendet har varit föremål för omorganisatio-\r\nner gång på gång under flera år. Massor av tid och\r\nenergi har lagts ned på detta på bekostnad av verk-\r\nsamhetsarbetet. För att återskapa förtroendet hos\r\npoliskårens medarbetare krävs kraftfulla tag både från\r\njustitieministern och inte minst från Rikspolisstyrelsen\r\noch dess chef.\r\nSiw Persson påpekar att hälsotillståndet inom po-\r\nlisväsendet är långt ifrån gott, och det vill jag in-\r\nstämma i. Arbetssituationen blir självklart som den\r\nblir när regeringen gång på gång genom sina budgetar\r\ngjort besparingar. Nu helt plötsligt vill regeringen\r\ntillskjuta medel till polisväsendet. Självklart välkom-\r\nnar vi moderater dessa pengar, men det räcker inte. Vi\r\nbehöver ännu mer pengar till den här verksamheten.\r\nDet som kommit i kläm ute på fältet är främst ut-\r\nredningssidan och inte minst utryckningsverksamhe-\r\nten. Många människor som är i behov av polishjälp\r\nbryr sig inte om vad det är för typ av polis som kom-\r\nmer, utan de vill bara att det kommer en polis när de\r\nbehöver den hjälpen. Det är detta det är fråga om.\r\nVi har genom massmedier fått ta del av mängder\r\nav exempel på att poliser inte kunnat rycka ut av olika\r\norganisatoriska anledningar. Det är faktiskt bekläm-\r\nmande att behöva stå här i Sveriges riksdag och bara\r\nkonstatera hur verkligheten ser ut i olika delar av\r\nlandet.\r\nDet är inte rätt mot medborgarna att tillgänglighe-\r\nten försämras och att man på en hel del ställen tvingas\r\ntill att ha nattstängda polisstationer. Anser justitiemi-\r\nnister Laila Freivalds själv att det är försvarbart?\r\nOron hos människorna är stor, så pass stor att en-\r\nskilda människor tar saken i egna händer genom olika\r\nbevakningsinsatser. Är det så vi skall ha det i vårt\r\nsamhälle, att medborgarna själva måste se till att bli\r\ntrygga, eller skall oron behöva utmynna i att enskilda\r\nsamhällsmedborgare startar namninsamlingar för att\r\nvisa sitt missnöje och sin oro?\r\nMed anledning av detta har jag blivit ombedd att\r\növerlämna här i kammaren en namninsamling bestå-\r\nende av 6 500 namn till justitieministern. Den är från\r\ntvå enskilda personer, den ena Viviann Persson och\r\nden andra hennes dotter Gunilla Nilsson, från Örkel-\r\nljunga. Jag vill framföra deras önskemål, det som var\r\navsikten med namninsamlingen, att öka resurserna till\r\npolisen. Jag skall be att få överlämna den.</pre><pre>Anf.  11  URBAN AHLIN (s):\r\nFru talman! Egentligen hade jag inte tänkt att ge\r\nmig in i debatten, men jag kunde inte låta bli när jag\r\nhörde Maud Ekendahl tala om nattstängda polissta-\r\ntioner och den oro och uppgivenhet som finns inom\r\npolisen. Jag är också ganska mycket ute i polisverk-\r\nsamheten. Jag är ordförande för Polismyndigheten i\r\nSkaraborg, och vi har precis nyligen stängt ett antal\r\npolisstationer på natten. Av vilken anledning? Jo, vi\r\nvill ha mer resurser ute på fältet. I stället för att poli-\r\nser skall sitta inne och vakta på polisstationen vill vi\r\nha dem ute för att jaga bovar. Jag var med ute för två\r\nveckor sedan en fredag kväll, och jag skall inte säga\r\natt det gick smärtfritt. Det var oerhört många protester\r\nbland oroliga människor som trodde på det en del\r\nmoderater sagt i debatten, att stängs polisstationen på\r\nnatten betyder det: inga poliser längre i städerna. Det\r\när fel, poliser är ute i bilar och gör sitt jobb.\r\nDen fredag kväll jag var med sade en av polis-\r\nmännen som hade varit oerhört kritisk till det här från\r\nbörjan: Förut satt vi inne på polisstationen, medan\r\nungdomarna slogs med varandra på torget, och vi fick\r\nrycka ut. I dag är vi på torget, och ungdomarna slåss\r\ninte.\r\nDet är faktiskt det här det handlar om. Visst har\r\npolisen många problem med den omorganisation som\r\nhar skett. Men det görs ett fantastiskt arbete nu så att\r\npolisen, i stället för att vara reaktiv och agera på olika\r\nsaker som sker, arbetar preventivt och försöker hindra\r\nbrott. Vi är på god väg att lyckas med detta.</pre><pre>Anf.  12  Justitieminister LAILA\r\nFREIVALDS (s):\r\nFru talman! Siw Persson tog upp en rad frågor av\r\nstörsta intresse med tanke på de svårigheter som poli-\r\nsen onekligen befinner sig i. Det har inte bara att göra\r\nmed att den omorganisation pågått under en ganska\r\nlång tid och som skall skapa en struktur som skall\r\ngöra det möjligt för polisen att bedriva ett bra arbete.\r\nDet har också att göra med de svårigheter som finns\r\ninternt inom polisen och som har blivit på ett grund-\r\nligt sätt belysta i bl.a. Riksrevisionsverkets rapport.\r\nSiw Persson pekar på några problem, t.ex. avsak-\r\nnad av en dialog på lägre nivå, av en förankring av de\r\nbeslut som fattas, av en beredning av beslut så att de\r\nsom är berörda blir delaktiga. Där finns det mycket att\r\nönska av utvecklingen. Det har också att göra med det\r\nsom Riksrevisionsverket har tagit upp, bl.a. att chefs-\r\nrollen är svagt utvecklad inom Polisen, arbetsgivar-\r\nfunktionen som sådan, att resultatkulturen inte ge-\r\nnomsyrar alla nivåer inom organisationen. Sedan har\r\nman detta med den komplexa styrstrukturen och det\r\notydliga ansvarsförhållandet. Sådant främjar inte en\r\nbra dialog, ett gemensamt beslutsfattande och ett\r\nändamålsenligt arbetssätt.\r\nEn av de viktigaste sakerna som pågår inom Poli-\r\nsen är att man kräver något slags redovisning av vad\r\nde olika insatserna har lett till. Det är ett krav som\r\nvarje enskild polisman har rätt att ställa, att få veta om\r\ndet arbete som man ibland under stora påfrestningar\r\nutför också leder till något resultat. Även vi politiker,\r\nsom företräder allmänhetens intressen, har behov av\r\natt veta att de resurser som anslås, de direktiv och\r\nregler som skrivs leder till de resultat som vi utlovar\r\ntill medborgarna. Här finns det oerhört mycket kvar\r\natt göra för att vi skall få det underlag som behövs för\r\nen vidareutveckling av Polisens insatser.\r\nAngående det lokala inflytandet över Polisen delar\r\njag Siw Perssons uppfattning, att det är viktigt att det\r\nfinns ett sådant - det var därför som det infördes\r\npolisstyrelser och polisnämnder. Det fungerar inte väl\r\nsom det är i dag. Det är därför som denna översyn\r\nskall göras. Det kommer direktiv inom kort, och en\r\nutredning skall tillsättas. Jag är övertygad om att de\r\nsom utses till denna utredning kommer att ha en kri-\r\ntisk inställning och en hög ambition när det gäller att\r\nsäkerställa en bra styrorganisation.\r\nHur kritiska får poliser vara mot det som sker?\r\nDet är oerhört viktigt att polisen själv är med i debat-\r\nten. Vad som är litet tråkigt när jag är ute och reser\r\noch träffar poliser är att de har mycket att säga, men\r\natt de inte har riktigt bra former för det. Man är ovan\r\natt över huvud taget debattera sin egen verksamhet.\r\nDet leder till överdrifter och till konflikter som inte är\r\nkonstruktiva. Jag tror att man har lång väg att gå för\r\natt själv vara den som leder debatten om sin verksam-\r\nhet. Jag tycker att det är poliser på alla nivåer som\r\nskall leda den debatten. Att man upplever att man inte\r\nfår säga vad man tycker är nog ett resultat av en out-\r\nvecklad förmåga att föra en konstruktiv debatt. Det är\r\nsjälvfallet så att i det här landet är det inte någon som\r\nhar munkavel, men en del kan känna att de inte har ett\r\nutrymme, forum eller en form för att uttrycka sin\r\nuppfattning.\r\nDet har sagts att poliser inte tycker att de får stöd\r\nvid all kritik. Då vill jag ändå erinra om att det är en\r\nganska ny situation att Polisen får kritik. Polisen är\r\nnog den inrättning i samhället som dessvärre har varit\r\nutsatt för alltför liten insyn. Innan det fanns lekmän\r\nsom deltog i nämnder och styrelser fanns det ingen\r\nkonstruktiv, kunnig kritik mot Polisen. Kritiken av\r\nPolisen skall inte vara okunnig och massmedialt styrd\r\n- dessutom ofta obefogad - brukar det visa sig i ef-\r\nterhand. Det skall vara en konstruktiv reellt baserad\r\nkritik. Det är kanske en ovana att vi har en sådan.\r\nRRV-rapporten var säkerligen en nästan chockartad\r\nläsning för många av dem som arbetar inom Polisen.</pre><pre>Anf.  13  SIW PERSSON (fp):\r\nFru talman! Kritik skall riktas. Jag får också ofta\r\nhöra frågan varför jag riktar kritik mot Polisen. Men\r\nPolisen skall inte ha någon gräddfil. Det är inte me-\r\nningen. Men det är också viktigt att man i besvärliga\r\ntider uttrycker sin uppskattning för att Polisen verkli-\r\ngen har gjort vad den har kunnat med de besvärliga\r\nförutsättningar som den har. Det är detta som många\r\nhar tyckt, men det finns ju alltid två sidor.\r\nNär det gäller detta med munkavle och polispoli-\r\ntik hoppas jag verkligen att justitieministern på sitt\r\nsätt arbetar för att man på högsta nivå skall känna att\r\ndet inte är fel att våga diskutera. Polispolitik är alltså\r\ninte detsamma som ledarnas politik, utan det är alla\r\npolisers politik.\r\nJag anser att det är oerhört viktigt att man följer\r\nupp saker och ting. Justitieutskottet har precis kommit\r\nhem från New York där man har studerat New York-\r\npolisen. Där jagar man småbrott men glömmer de\r\ngrova brotten. Över 80 % av alla grova brott har inte\r\nklarats upp. Det finns mycket att säga om detta, men\r\ndet bevisar att det är viktigt att vi är ute och tittar på\r\nolika saker. Vad man gör i New York och som vi\r\nmåste införa här är att det där ställs krav på cheferna.\r\nMed jämna mellanrum måste de redovisa om de har\r\nklarat de uppställda målen. Om inte, får dessa chefer\r\ngöra någonting annat inom organisationen. I en rap-\r\nport som vi fick från UD stod det att det har varit en\r\nosedvanligt hög omsättning på chefer inom organisa-\r\ntionen. Alla passar inte som chefer.\r\nFru talman! Till sist vill jag säga att det viktigaste\r\ninom Polisen, liksom inom alla andra organisationer,\r\när att den enskilde polismannen känner att inte av-\r\nståndet är så stort som det är, att man vågar tala öppet\r\nmed varandra. Det måste nu bli en radikal förändring\r\ninom organisationen. Det är alldeles för många som\r\nmår mycket dåligt, och det är alldeles för många som\r\nvill söka ett annat arbete.</pre><pre>Anf.  14  MAUD EKENDAHL (m):\r\nFru talman! Justitieministern besvarade ju inte en\r\nenda fråga som jag ställde, men det är klart att det var\r\nju kanske inte så angenäma frågor. På den här korta\r\ntiden kan jag inte upprepa dem igen.\r\nJag skall gå över till ett annat område som också\r\njustitieministern berörde. Jag håller med om att man\r\nskall vara kritisk mot Polisens arbete och att man\r\nsjälv som polis måste vara det.\r\nJustitieutskottet kom hem i går från New York,\r\ndär också Rikspolisstyrelsens chef och någon från\r\nJustitiedepartementet har varit. Bl.a. för att föra fram\r\nkritik mot vad som görs och vad man får för resultat\r\nhålls s.k. COMSTATS-möten. Jag undrar nu om\r\njustitieministern förbereder något liknande som kan\r\nappliceras här och bli en COMSTATS-modell à la\r\nSverige.</pre><pre>Anf.  15  Justitieminister LAILA\r\nFREIVALDS (s):\r\nFru talman! Alla vägar bär till New York. Jag tror\r\natt alla har varit där utom jag. Jag skickade min stats-\r\nsekreterare till New York och själv åkte jag till Eskils-\r\ntuna. Där arbetar man nämligen med Eskilstunamo-\r\ndellen som är den svenska varianten av New York-\r\nmodellen.\r\nAlla som kommer tillbaka från New York berättar\r\nom just det som både Siw Persson och Maud Eken-\r\ndahl nämner, nämligen den högt utvecklade formen av\r\nresultatredovisning och styrning av verksamheten\r\nutifrån resultat. Som jag påpekade är en av de svaghe-\r\nter som vi har i vår polisverksamhet att den i alltför\r\nliten utsträckning styrs av resultat och att det inte görs\r\ntillräckliga bedömningar av vilka effekterna blir.\r\nOm man utvecklar ett problemorienterat arbetssätt\r\nmed närpolisverksamheten i basen och en bättre ut-\r\nvecklad ledarfunktion då kommer också resultatre-\r\ndovisningen som en naturlig del. Det framgår av Es-\r\nkilstunamodellen, i Sollentuna och på alla övriga\r\nställen där man har kommit långt i att utveckla nya\r\nsätt att arbeta. Då blir styrning genom resultat en\r\nnaturlig del. Jag vill nog slå ett slag för en del orter i\r\nSverige vid sidan av New York när det gäller att se\r\nvilken betydelse detta har och hur det kan utvecklas.\r\nMen vi har en lång väg kvar att gå när det gäller Poli-\r\nsen i Sverige och dess arbetsledning och resultatstyr-\r\nning.\r\nJag vill kommentera ytterligare en sak av det som\r\nSiw Persson tog upp. Jag anser att hon hade rätt, och\r\ndet vill jag klargöra. När vi i dag kritiserar mycket av\r\ndet som sker inom Polisen och våra polismyndigheter\r\när det fråga om en kritik som riktar sig mot Polisen\r\nsåsom myndighet och organisation. Den riktar sig icke\r\nmot enskilda polismän.\r\nDe enskilda polismännen är icke ansvariga för hur\r\norganisationen fungerar. De är ansvariga för sin egen\r\narbetsinsats, och den är oftast av mycket god kvalitet.</pre><pre>Anf.  16  SIW PERSSON (fp):\r\nFru talman! Jag tillhörde dem som sade att det ha-\r\nde varit bättre om vi hade varit i Sverige och tittat\r\nrunt den veckan än att åka till New York. Det är\r\negentligen förfärligt att grundläggande polisverksam-\r\nhet, som det är fråga om i Eskilstuna, måste drivas i\r\nprojektform. Det är back to basic, som man har gjort i\r\nEskilstunamodellen. Om vi ser till att svensk polis\r\nutvecklar sin närpolisverksamhet - vilket New York-\r\npolisen i och för sig också har gjort - vet jag att vi är\r\npå rätt väg. Men jag köper inte New York-modellen.\r\nVi skall komma ihåg att det är 8 miljoner människor\r\npå en liten plats, och det är 36 000 poliser där. Jag vill\r\nockså passa på att säga att man där har en brutalitet i\r\nsitt arbete som jag hoppas att vi får slippa i Sverige.</pre><pre>Överläggningen var härmed avslutad.</pre><pre>5 §  Svar på interpellation 1997/98:8 om rätts-\r\nsäkerheten inom socialtjänsten</pre><pre>Anf.  17  Socialminister MARGOT\r\nWALLSTRÖM (s):\r\nFru talman! Thomas Julin har frågat mig om jag\r\nhar för avsikt att genom lagstiftning vidta åtgärder\r\nsom stärker rättsskyddet när det gäller socialtjänstä-\r\nrenden och speciellt vid så allvarliga ingripanden som\r\nomhändertagande av barn.\r\nJag vill börja med att instämma i Thomas Julins\r\nuppfattning att rättssäkerheten inom socialtjänsten är\r\nviktig. Jag får också oroande signaler om hur enskilda\r\nindivider upplever att de blir bemötta inom social-\r\ntjänsten.\r\nDe ändringar som genomförts i socialtjänstlagen\r\nsyftar till att stärka barns ställning inom socialtjäns-\r\nten. Barnets bästa skall sättas i främsta rummet vid\r\nåtgärder som rör barn, och barnets inställning skall så\r\nlångt möjligt klarläggas. Dessutom införs regler för\r\nutredningar av barns förhållanden i avsikt att tydlig-\r\ngöra socialnämndens ansvar ytterligare och därmed\r\nstärka rättssäkerheten för den enskilde. När social-\r\nnämnden påbörjar en utredning skall familjen delges\r\ndet beslutet och även nämndens planering för hur\r\nutredningen skall genomföras. Familjen skall givetvis\r\nvara delaktig i den planeringen liksom i utredningsar-\r\nbetet i sig.\r\nDet är inte enbart med lagstiftning man kommer\r\ntill rätta med de svårigheter som Thomas Julin påpe-\r\nkar. Det krävs god kvalitet på det sociala arbetet. I\r\nsocialtjänstlagen införs fr.o.m. den 1 januari 1998 en\r\nbestämmelse om att socialtjänstens insatser skall vara\r\nav god kvalitet. Socialstyrelsen kommer i samband\r\nmed genomförandet av lagändringarna att lägga stor\r\nvikt på kvalitetsfrågor, metodutveckling och utbild-\r\nningsfrågor.\r\nUnder en följd av år har socialtjänsten fått kritik\r\nför kvaliteten på barnavårdsutredningar från både\r\nSocialstyrelsen och länsstyrelserna. Socialstyrelsen\r\nfick då regeringens uppdrag att utarbeta ett åt-\r\ngärdsprogram för att höja kompetensen och utveckla\r\nett barnperspektiv i arbetet med utsatta barn, det s.k.\r\nBarn i fokus-projektet. Detta projekt satte i gång en\r\nutvecklingsprocess ute i kommunerna - en process\r\nsom fortfarande pågår både när det gäller det konkreta\r\nbarnavårdsarbetet och när det gäller fortbildning.\r\nIntresset för att utveckla utredningarna inom det so-\r\nciala barnavårdsarbetet har enligt Socialstyrelsen\r\nökat. Socialstyrelsen stimulerar och stöder det arbetet\r\nvad gäller både metod- och kvalitetsutveckling. Under\r\nde senaste åren har länsstyrelserna rapporterat om\r\nförbättringar i kvaliteten på barnavårdsutredningarna,\r\nvilket är glädjande.\r\nDen nya utredningen, som har till uppgift att se\r\növer vissa frågor rörande socialtjänstlagen och soci-\r\naltjänstens uppgifter, skall bl.a. se över tillsynen över\r\nsocialtjänsten i syfte att göra den mer effektiv och\r\nslagkraftig.\r\nJag följer utvecklingen inom socialtjänsten nära\r\noch är angelägen om att barn och familjer där behand-\r\nlas på ett värdigt sätt. Det är med stöd av lagstiftning-\r\nen men också i stor utsträckning genom goda metoder\r\nsom detta uppnås.</pre><pre>Anf.  18  THOMAS JULIN (mp):\r\nFru talman! Jag vill börja med att tacka socialmi-\r\nnistern för svaret på min interpellation om rättssäker-\r\nheten inom socialtjänsten.\r\nDet här är en mycket viktig och angelägen fråga\r\nför mig. Omhändertagande av barn är en mycket svår\r\nuppgift för socialtjänsten och många gånger en mar-\r\ndröm för de inblandade föräldrarna och barnen. Det är\r\ndärför viktigt att vi får en förbättrad rättssäkerhet när\r\ndet gäller omhändertagande av barn.\r\nSom jag har beskrivit det i min interpellation, har\r\njag under de senaste åren haft många kontakter med\r\nfamiljer som har ansett att de har blivit utredda på ett\r\noacceptabelt sätt. De har pekat på att hela sanningen\r\ninte kommit fram i utredningarna, där man lyft fram\r\nallting som har talat emot dem och utelämnat det som\r\nhar kunnat tala till fördel för dem. Det här har fram-\r\nkommit vid ett flertal samtal, så jag känner att det här\r\när något av ett fel inom socialtjänsten.\r\nMånga har också känt sig skrämda för att kritisera\r\nden utredning som har gjorts, därför att de har varit\r\nrädda att få svårighet att träffa sitt barn så mycket som\r\nde vill när barnet väl har blivit omhändertaget.\r\nJag har även i samtal med socialtjänstemän fått\r\nden bilden bekräftad. De erkänner att de jobbar på det\r\nhär sättet, och de har inte ens ansett att det är fel att\r\narbeta på det här sättet. En socialsekreterare sade till\r\nmig: \"Först skaffar jag mig en uppfattning om ären-\r\ndet, och sedan gör jag en utredning som stärker min\r\nuppfattning.\" För mig blir det väldigt konstigt.\r\nDärför anser jag att det behövs en särskild lag-\r\nstiftning som reglerar hur man gör en utredning och\r\nhur man går till väga när man gör ett omhändertagan-\r\nde. Vi kan jämföra med brottmål, där rättegångsbal-\r\nken väldigt noga reglerar utredningar och hur man\r\nmåste agera.\r\nJag delar socialministerns uppfattning att det är\r\nbarnets bästa som skall sättas i första rummet. Det är\r\nbara det: Vad är barnets bästa? Det kommer att vara\r\nolika uppfattningar beroende på vem som är utredare\r\nav ett barnavårdsärende. Jag har också hört beskrivas\r\natt mycket kan hänga på att utredaren är en bohem\r\neller en pedant. Det kan påverka utredningen mycket.\r\nDet är bra, som socialministern påpekar i svaret på\r\ninterpellationen, att det har skett förbättringar i kvali-\r\nteten och att man jobbar vidare på att förbättra barna-\r\nvårdsutredningarna. Men det finns ändå fortfarande\r\nstora brister. Som jag ser det, får det inte finnas bris-\r\nter på ett så här viktigt område. Det här är ju utred-\r\nningar som påverkar ett barns och hela familjens\r\nfortsatta liv.\r\nSocialministern omnämner den nya utredningen,\r\nsom har till uppgift att se över socialtjänsten. Jag\r\nhoppas att vi får ett skyndsamt resultat.\r\nJag undrar om socialministern har några tankar om\r\nhur man skall kunna förbättra och lösa upp de konflik-\r\nter som redan finns i dag, t.ex. genom att utveckla\r\nfamiljerådslaget så att det blir en rättighet. Jag tror att\r\ndet skulle väsentligt förbättra rättssäkerheten. Kan\r\nsocialministern tänka sig en lagstiftning liknande den\r\ni rättegångsbalken, för att förstärka just rättssäkerhe-\r\nten?</pre><pre>Anf.  19  Socialminister MARGOT\r\nWALLSTRÖM (s):\r\nFru talman! Med den nya socialtjänstlagen görs\r\ndet en väldigt tydlig markering av att man inom so-\r\ncialtjänsten måste sätta barnets bästa i främsta rum-\r\nmet. Det är det som det skall handla om. Kraven på\r\ndokumentation har också blivit tydligare i och med\r\nändringarna i socialtjänstlagen. Socialtjänsten har ju\r\nfått kritik för att vara partisk och subjektiv i sitt sätt\r\natt dokumentera, och det är inte bra. Jag känner igen\r\nden sortens kritik som Thomas Julin tar upp här.\r\nDet är skälet till att lagen ändras och blir mer tyd-\r\nlig på den här punkten. Dokumentationen skall vara\r\nsaklig och objektiv och präglas av respekt för den\r\nenskilde. Uppgifter skall bygga på ett korrekt under-\r\nlag och inte vara av nedsättande karaktär. Sedan kan\r\ndet ändå hända att det i en utredning måste skrivas\r\nned saker som av den ena parten kan upplevas som\r\nnedsättande. Det kan vara sådant som man helt enkelt\r\ninte anser att barn skall behöva utsättas för. Då skall\r\ndet också antecknas om den enskilde har synpunkter\r\npå sådan information.\r\nDet pågår viktig metodutveckling när det gäller\r\nbarnavårdsutredningar, som jag sade, med stöd av\r\nSocialstyrelsens utvecklingsenhet och Centrum för\r\nutvärdering av socialt arbete, projektet God praktik.\r\nDet kan vara värt att nämna.\r\nDet finns också många intressanta försök och\r\nprojekt i flera olika kommuner. Det är också viktigt\r\natt säga att det i samband med att den nya socialtjänst-\r\nlagen träder i kraft vid årsskiftet pågår ett viktigt\r\narbete från Socialstyrelsens och länsstyrelsernas sida,\r\nsom ju skall utbilda och göra en mycket noggrann\r\nuppföljning. Det verktyg som dessutom finns till\r\nförfogande är de allmänna råden från Socialstyrelsen,\r\nsom anger hur man skall göra i t.ex. ett sådant här\r\narbete. I de allmänna råden finns många goda råd om\r\nhur man kan hantera frågan.\r\nJag tycker nog att den nya lagen bör få en chans\r\natt verka och att både Socialstyrelsen och länsstyrel-\r\nserna bör få en chans att arbeta med de nya instruk-\r\ntioner som finns och den nya lag som vi nu inför.\r\nJag skall bara till sist kommentera detta med rätt\r\ntill familjerådslag. Jag tycker också att det verkar vara\r\nett alldeles utmärkt sätt att arbeta med dessa frågor.\r\nDet verkar som om det allmänt är en mycket positiv\r\ninställning till familjerådslag som metod. Men det kan\r\nsamtidigt ha sina nackdelar att peka ut en enda metod\r\noch säga att det nu är den som skall gälla generellt.\r\nUtvärderingen av de försök som har pågått kommer\r\nsäkert att bidra till att detta med familjerådslag ändå\r\nkommer att få en god spridning. Med hjälp av utbild-\r\nningsinsatser och annat kommer man att tillägna sig\r\nett bra sätt att arbeta med barnavårdsutredningar av\r\ndet här slaget. Jag vill inte alls tala emot rätten till\r\nfamiljerådslag, men vill ändå säga att det kan ha\r\nnackdelar att peka ut en enda metod. Jag tror att det\r\nockså finns andra metoder att aktivera familjen, släk-\r\nten och nätverket runt ett barn. Huvudsaken är ju att\r\ndelaktigheten finns, i enlighet med intentionerna i nya\r\nsocialtjänstlagen.</pre><pre>Anf.  20  THOMAS JULIN (mp):\r\nFru talman! Jag tror nog att socialministern och\r\njag är överens om det mesta i den här frågan. Ändå\r\nfinns det anledning att debattera den, för den är viktig.\r\nSocialministern säger att familjerådslag är en av\r\nmetoderna. Men vad jag efterlyser när det gäller rätts-\r\nsäkerheten är en rätt till familjerådslag, för det är ju\r\nfaktiskt den enda metoden som ger familjen och\r\nsläkten möjlighet att delta i den här processen, såvitt\r\njag förstår.\r\nDet finns ju fortfarande brister. Hur gör man med\r\nde gamla fallen - det finns ju många fall som är flera\r\når gamla och också sådana som är relativt färska, för\r\nden delen - där det finns en konflikt mellan social-\r\ntjänsten och släkt eller familj i samband med att barn\r\nhar blivit omhändertagna? Det har förekommit kon-\r\nflikter där man i princip har grävt ned sig i två vall-\r\ngravar och inte kommer någonstans. Hur löser man\r\ndetta? Det handlar ju om problem som finns kvar\r\nsedan den tid då, som både Socialstyrelsen och läns-\r\nstyrelserna har erkänt, en hel del utredningar gjordes\r\nsom var av dålig kvalitet. Det är ju viktigt att man\r\nkommer till rätta med den delen också. De utredning-\r\nar och de försök som sker nu är ju någonting som kan\r\nvara till nytta i framtiden. Men vi måste ju på något\r\nsätt hjälpa dem som redan nu har dessa problem och\r\nkonflikter.\r\nSlutligen detta med en lagstiftning liknande rätte-\r\ngångsbalken, där man klart och tydligt anger vad som\r\nmåste ingå i en utredning. Det är ändå mycket starka-\r\nre att ha en lagstiftning än att bara luta sig mot Soci-\r\nalstyrelsens allmänna råd. Jag tycker att sådana här\r\ningripanden, som påverkar människors hela framtid,\r\när så pass allvarliga att det måste finnas väldigt skarpa\r\nregler.</pre><pre>Anf.  21  Socialminister MARGOT\r\nWALLSTRÖM (s):\r\nFru talman! Som sagt är nog Thomas Julin och jag\r\nrätt samstämmiga i synen på de här frågorna.\r\nNär det gäller frågan om familjerådslag vill jag\r\nbara säga att det också finns annat nätverksarbete.\r\nFamiljerådslag är ju en metod som har introducerats\r\npå sistone och som verkar fungera alldeles utmärkt\r\nbra. Men det väsentliga är ju delaktigheten, och än så\r\nlänge behärskar inte alla detta sätt att arbeta. Här är\r\ndet naturligtvis viktigt att kommunerna tar ansvar för\r\natt lära sig att tillägna sig en ny metod, ett nytt sätt att\r\narbeta, och att då arbeta med delaktigheten som ut-\r\ngångspunkt. Det finns alltså annat nätverksarbete\r\nockså. Det är viktigt att säga att detta inte är den alle-\r\nnarådande metoden.\r\nJag vill upprepa att det i de allmänna råden är\r\nmycket tydligt angett hur man skall arbeta med den\r\nhär sortens utredningar, med handledning och doku-\r\nmentation osv. Innan den nya lagen ens har trätt i\r\nkraft vill jag inte säga att det är den som behöver\r\nförstärkas. Jag tycker att barnets bästa har lyfts fram\r\npå ett riktigt sätt. Här behövs en uppföljning med\r\nhjälp av våra myndigheter och med hjälp av tillsyn\r\noch annat. Naturligtvis måste kommunerna ta på sig\r\nett stort ansvar för att se till att metoderna blir de\r\nbästa och effektivaste.</pre><pre>Anf.  22  THOMAS JULIN (mp):\r\nFru talman! Det enda som jag känner att jag inte\r\nhar fått svar på är just frågan om socialministern har\r\nnågra tankar om hur man kan hjälpa till när det gäller\r\nde gamla fallen. Det är ju också en viktig fråga, för\r\nsom socialministern och jag vet har det ju riktats\r\nkritik mot dessa utredningar. Många av de gamla\r\nkonfliktfallen härrör kanske just från de mindre bra\r\nutredningar som har gjorts tidigare. Det är viktigt att\r\nde berörda på något sätt får hjälp och upprättelse.</pre><pre>Anf.  23  Socialminister MARGOT\r\nWALLSTRÖM (s):\r\nFru talman! Allra sist är det ju så att detta arbete\r\nredan pågår. Det finns ett projekt för att utveckla\r\nmetoder för barnavårdsutredningar med inriktning på\r\nsamspel i familjen och bedömningar av föräldrarnas\r\nomsorgsförmåga. Projektet startar i början av nästa år\r\noch omfattar flera kommuner. Men naturligtvis har\r\nockså Socialstyrelsen till uppgift att följa detta mycket\r\nnoga. Det är inte så att man har lämnat frågan åt sitt\r\nöde, utan den har aktualiserats ända sedan Barnet-i-\r\nfokus-projektet startade. Jag tycker att det här vilar ett\r\nstort ansvar på kommunerna att se till att följa upp\r\nfrågorna. Gamla fall får inte lämnas åt sitt öde, utan\r\nman måste ständigt se till att hitta metoder för att nå\r\nfram till det bästa resultatet för barnets bästa. Det\r\nfinns också andra exempel, t.ex socialdistriktet i Vis-\r\nby, när det gäller utredningar osv.\r\nJag tycker alltså att det här redan finns en kun-\r\nskapsbank. Det finns projekt och metoder dokumente-\r\nrade, vilka de kommuner som har problem kan ta till\r\nsig.</pre><pre>Överläggningen var härmed avslutad.</pre><pre>6 §  Svar på interpellationerna 1997/98:11 och\r\n12 om tunnelbygget genom Hallandsåsen</pre><pre>Anf.  24  Miljöminister ANNA LINDH (s):\r\nFru talman! Lennart Daléus har frågat mig vilka\r\nomedelbara åtgärder regeringen avser att vidta för att\r\nsäkerställa att människor, djur och miljö inte kommer\r\ntill skada som en följd av tunnelbygget vid Hallandså-\r\nsen och vilka åtgärder regeringen avser att vidta för\r\natt förhindra att liknande händelser inträffar i framti-\r\nden. Ingbritt Irhammar har interpellerat statsministern\r\ni samma ämne. Arbetet inom regeringen är så fördelat\r\natt det ankommer på mig att svara på interpellationer-\r\nna och jag svarar i ett sammanhang.\r\nLåt mig börja med att säga att jag är djupt upprörd\r\növer det som har inträffat. Det är häpnadsväckande att\r\nman kan handskas så vårdslöst med farliga kemikali-\r\ner. Att ett statligt verk är inblandat ser jag dessutom\r\nsom särskilt allvarligt.\r\nBanverket har i ett beslut av regeringen den 5\r\nmars 1992 fått tillstånd till expropriation av mark för\r\nomläggning av Västkustbanan i tunnel genom Hal-\r\nlandsåsen. I beslutet föreskrev regeringen flera mil-\r\njövillkor. Bl.a. föreskrevs att verket skall iaktta all-\r\nmän aktsamhet så att naturvårdens, kulturmiljövår-\r\ndens och friluftslivets intressen så långt möjligt skyd-\r\ndas för påtaglig skada. Dessutom föreskrevs att arbe-\r\ntet med tunneln skall utföras så att påverkan på grund-\r\noch ytvatten minimeras samt att verket i samråd med\r\nlänsstyrelsen skall upprätta och bekosta ett kontroll-\r\nprogram avseende grundvatten, ytvatten och naturmil-\r\njö.\r\nVid tunnelbygget har en kemisk produkt kallad\r\nRhoca-Gil använts som tätningsmedel. I Sverige finns\r\nsedan många år regler för hanteringen av kemiska\r\nprodukter, bl.a. i lagen (1985:426) om kemiska pro-\r\ndukter. Reglerna innebär att den som använder ke-\r\nmiska produkter är skyldig att vidta de åtgärder och\r\niaktta de försiktighetsmått som behövs för att hindra\r\neller motverka skada på människor eller i miljön.\r\nDärvid skall sådana kemiska produkter undvikas som\r\nkan ersättas med mindre farliga produkter. Dessutom\r\när den som yrkesmässigt använder en kemisk produkt\r\nskyldig att ha den kunskap som behövs med hänsyn\r\ntill verksamhetens omfattning och produktens egen-\r\nskaper. Den som uppsåtligen eller av oaktsamhet\r\nbryter mot dessa regler kan enligt lagen om kemiska\r\nprodukter dömas till böter eller fängelse i högst ett år.\r\nSåledes gäller väsentliga regler om miljöhänsyn\r\nsom bl.a. Banverket och Skanska är skyldiga att iaktta\r\nvid tunnelbygget.\r\nBestämmelserna avseende arbetsmiljön och ar-\r\nbetsgivarens skyldighet finns i arbetsmiljölagen\r\n(1977:1160) och i föreskrifter som Arbetarskyddssty-\r\nrelsen har meddelat, bl.a. föreskrifter (AFS 1996:4)\r\nom härdplaster och (AFS 1996:6) om internkontroll\r\nav arbetsmiljön.\r\nEnligt lagen (1995:1649) om byggande av järnväg\r\ngäller att en järnvägsplan innehållande en miljökon-\r\nsekvensbeskrivning skall upprättas och föregå ett\r\nbyggande av järnväg. Lagen trädde i kraft den 1 feb-\r\nruari 1996 och var således inte gällande när tunnel-\r\nbygget genom Hallandsåsen påbörjades. Om tunnel-\r\nbygget hade påbörjats i dag hade projektet prövats\r\nenligt den lagen.\r\nI lagrådsremissen med förslag till miljöbalk före-\r\nslås att miljökonsekvensbeskrivningar skall kunna\r\nkrävas i fler fall än vad som gäller i dag och att reg-\r\nlerna för innehållet i en miljökonsekvensbeskrivning\r\nskall bli mer specificerade.\r\nDessutom föreslås att allmänhetens möjligheter att\r\npåverka skall förstärkas genom ändringar i processen\r\nkring miljökonsekvensbeskrivningar. Ett tidigt samråd\r\nskall hållas med enskilda som särskilt berörs och\r\nlänsstyrelsen långt innan en ansökan görs och miljö-\r\nkonsekvensbeskrivningen upprättas. För verksamheter\r\nsom kan antas ha betydande miljöpåverkan skall ett\r\nförfarande med en miljökonsekvensbedömning ge-\r\nnomföras. Denna bedömning innebär ett utvidgat\r\nsamråd med fler myndigheter och en bredare allmän-\r\nhet.\r\nRegeringen avser att inrätta en kommission som\r\nskall göra en översyn av det som inträffat vid Hal-\r\nlandsåsen och lämna förslag till åtgärder som behöver\r\nvidtas för att undvika att liknande händelser inträffar i\r\nframtiden.\r\nFör att ge omedelbar hjälp till Båstads kommun\r\nhar regeringen den 16 oktober beslutat att ge 2 ½\r\nmiljoner kronor till Länsstyrelsen i Skåne län för\r\nvidare utbetalning till kommunen. Medlen skall an-\r\nvändas till att ersätta Båstad kommun för de merkost-\r\nnader som uppkommer för kommunen med anledning\r\nav akrylamidutsläppet i Hallandsåsen.</pre><pre>Anf.  25  INGBRITT IRHAMMAR (c):\r\nFru talman! Jag tackar miljöministern för svaret på\r\nmin interpellation, men vill också säga att jag nog\r\nhade förväntat mig att statsministern skulle ha svarat\r\neftersom interpellationen var ställd till honom, och\r\näven av andra skäl. Frågan berör ju olika departe-\r\nment, och tunnelbygget under Hallandsåsen har fått en\r\nså katastrofalt olycklig utveckling och blivit en fråga\r\nav så stort nationellt intresse att jag hade förväntat\r\nmig att statsministern skulle ha svarat. Jag är intresse-\r\nrad av hans syn på vad som krävs för att man skall\r\nkunna garantera människors och djurs hälsa, men\r\nockså på miljösituationen och på frågan om ersättning\r\ntill de berörda i området.\r\nDessutom har olika besked kommit från regering-\r\nen. Kommunikationsministern har givit ett besked,\r\noch hon har sedan motsagts av statsministern. Det\r\nhade varit bra att veta vilka besked som skall gälla.\r\nEn sådan fråga är om det kan bli aktuellt att stoppa\r\ntunnelbygget helt av ekonomiska eller miljömässiga\r\nskäl. Jag undrar hur Anna Lindh ser på den frågan.\r\nGäller Uusmanns besked, dvs. att man kan bygga en\r\ntunnel under åsen om man kan åka till månen, eller\r\ngäller statsministerns svar, dvs. att miljöhänsyn skall\r\ngälla vid avgörandet.\r\nNästa fråga gäller Banverkets ansökan till rege-\r\nringen om en ny vattendom. Kammarkollegiet, som\r\nhar att tillvarata det allmännas intresse, har avstått\r\nfrån att yttra sig på nytt - detta trots att Banverket inte\r\nföljt förra beslutet, som innebar att högst 33 liter\r\nvatten per sekund fick läcka ut. Banverket har non-\r\nchalerat domen och låtit ända upp till 60 liter per\r\nsekund läcka ut, vilket bl.a. lett till att flera brunnar i\r\nområdet sinat och till att människor drabbats svårt.\r\nDetta, menar jag, är i högsta grad myndighetsmiss-\r\nbruk. Kammarkollegiet bryr sig inte en gång om att\r\nyttra sig. Jag tycker detta är högst anmärkningsvärt.\r\nNaturvårdsverket, som bl.a. har att se till miljö-\r\nhänsyn och till naturen, meddelar att man yttrade sig\r\ntill regeringen innan det senaste händelseförloppet var\r\nkänt. Därför vill verket, åtminstone enligt Ekonyhe-\r\nterna som jag lyssnade till i morse, avge ett nytt ytt-\r\nrande. Jag undrar hur angeläget regeringen tycker att\r\ndet är att ordentliga och genomarbetade miljökon-\r\nsekvensanalyser görs inför det fortsatta arbetet vid\r\ntunneln. Godtar miljöministern att Kammarkollegiet\r\navstår från att yttra sig på nytt? Kommer regeringen\r\natt begära in ett nytt, mer genomarbetat förslag från\r\nNaturvårdsverket? Kommer regeringen att vara kon-\r\nsekvent i sina krav på miljökonsekvensanalyser, som\r\nman har hävdat?\r\nHelt klart är att miljölagstiftningen måste skärpas.\r\nKemikalierna kräver en speciell lagstiftning. Jag läm-\r\nnar dessa lagstiftningsfrågor eftersom jag vet att Len-\r\nnart Daléus kommer att ta upp dem.\r\nSlutligen vill jag ta upp frågan om stöd till de\r\ndrabbade i området. De måste - det tror jag att vi är\r\növerens om - få allt det stöd, all den hjälp och alla de\r\nråd som behövs. Hälsoundersökningar har påbörjats,\r\nmen fler väntar på sin tur.\r\nDe drabbade måste också få full kompensation för\r\nde skador som har drabbat dem. Det gäller kompen-\r\nsation för direkta ekonomiska förluster, t.ex. djur som\r\nmåste avlivas och skördar som måste plöjas ned. Här\r\nfordras enorma insatser. Jag kommer att återkomma\r\ntill det i mitt nästa inlägg.</pre><pre>Anf.  26  LENNART DALÉUS (c):\r\nFru talman! Jag får också tacka miljöministern för\r\nsvaret på interpellationen. Jag vill säga en sak väldigt\r\ntydligt från början: Det absolut viktigaste - det över-\r\nskuggande - är att människor kan känna en trygghet i\r\nsin vardag. Det gäller oss alla, naturligtvis, men det\r\ngäller i dessa dagar alldeles särskilt människorna som\r\nbor i denna del av Sverige.\r\nMan känner inte denna trygghet i dag. Det är all-\r\ndeles uppenbart. Man känner otrygghet. Man gör det\r\nav många olika skäl. Det som har varit mest akut, fru\r\ntalman, är de utsläpp som har lett till att en kemikalie\r\nrört sig i naturen på ett sätt som den inte borde göra.\r\nEtt annat problem är att verksamheten vid Hallandså-\r\nsen innebär en sänkning av grundvattennivån. Det\r\nfinns frågor som hänger samman med det. Detta gör\r\nmänniskor oroliga.\r\nMänniskor blir också oroliga för sina djur. De blir\r\noroliga för växande gröda. De blir oroliga för eko-\r\nnomin. Vad kommer att ske med djur som måste gå\r\ntill slakt? Hur blir det med grödor som borde kunna\r\nsäljas? Hur blir det med fastigheterna?\r\nAll denna oro måste hanteras på något sätt. Det är\r\nhär jag tycker att vi kan rikta den första allvarliga\r\nkritiken mot regeringen. Man har inte förmått att\r\nsamlat och tydligt och med ett budskap tala om för\r\nmänniskor hur man tänker hantera situationen. På\r\nmorgonen säger en minister en sak om behovet av en\r\nutredning, och på kvällen säger en annan minister\r\nnågot annat. Det skapar otrygghet hos människor.\r\nDet finns också ett annat händelseförlopp. Debat-\r\nten kan komma att slå över. Trots att det naturligtvis\r\nfinns saklig grund för mycket av denna oro och för\r\nmycket av debatten accelererar diskussionen och\r\nryktena på ett sätt som kan skada denna landsända.\r\nDet är ett händelseförlopp som regeringen har ansvar\r\nför att få stopp på. Man har också ansvar för att det\r\nkommer ett klargörande. Ett sådant klargörande måste\r\nvara väldigt tydligt, och det måste vara samstämmigt\r\nfrån alla delar av regeringen.\r\nOm man, fru talman, inte kan få människor att\r\nkänna trygghet i sin vardag i den här delen av landet,\r\nså måste naturligtvis tunneln stoppas. Känner inte\r\nmänniskor denna trygghet, så kan man inte genomföra\r\nett projekt av det här slaget. Sedan finns det många\r\nandra saker som också måste diskuteras - både bakåt\r\noch framåt i tiden. Jag tycker inte att miljöministern i\r\nsitt svar reder ut händelserna särskilt väl åt någotdera\r\nhållet. Det här är ju händelser som man inte kan po-\r\nlisanmäla bort effekterna av. Det är händelser som\r\nmåste hanteras på ett ansvarsfullt politiskt sätt.\r\nJag kan berätta för miljöministern att vi i dag i\r\njordbruksutskottet och trafikutskottet under en del av\r\nvårt sammanträde har haft en utfrågning med cheferna\r\neller deras medarbetare från de tre berörda verken och\r\nmyndigheterna: Banverket, Naturvårdsverket och\r\nKemikalieinspektionen. Jag kan lova att det där fram-\r\nkom mycket av vad som har hänt och av vad som bör\r\nske framöver för att skapa just den här tryggheten för\r\nmänniskor.\r\nDet finns många förvånande inslag. Hur kan t.ex.\r\ndagens miljölagstiftning göra det möjligt att hantera\r\nså stora mängder som det är fråga om av det här ma-\r\nterialet? Framför allt tyckte jag, fru talman, att den\r\nutfrågning vi hade i dag - liksom mycket av den de-\r\nbatt som har förts tidigare - visar på det tydliga beho-\r\nvet av en ny miljölagstiftning. Jag är inte säker på att\r\nmiljöministerns förslag duger.</pre><pre>Anf.  27  BIRGER SCHLAUG (mp):\r\nFru talman! Ni som lyssnar på läktaren och ni som\r\nsitter här! Lennart Daléus talar om alla som är oroliga\r\noch om att ministrar har haft olika budskap och så-\r\ndant. Varför behöver man vara orolig? Jo, inte minst\r\nför att svensk lagstiftning, som såväl en borgerlig\r\nregering som socialdemokratiska regeringar har han-\r\nterat under många år, har misslyckats fullständigt när\r\ndet gäller att få till en rimlig lagstiftning i fråga om\r\nhantering av kemikalier. Det är det som är det stora\r\nproblemet. Lennart Daléus och hans parti är ansvariga\r\nför ett mycket dåligt miljöbalksförslag som en gång\r\ntogs fram. Tyvärr är det miljöbalksförslag som nu\r\nligger framme, och som har gått till Lagrådet, inte så\r\nhemskt mycket bättre. Det finns allvarliga brister i\r\ndet.\r\nAnna Lindh skriver i svaret: \"Det är häpnadsväck-\r\nande att man kan handskas så vårdslöst med farliga\r\nkemikalier.\" Nej, det är inte häpnadsväckande. Det\r\nsom är häpnadsväckande är att politiker sätter upp\r\nförvånade miner när det händer. Det är det som är\r\nhäpnadsväckande. Det är klart att det här kommer att\r\nhända. Vi har ju en miljölagstiftning som är tandlös\r\noch ihålig. Därmed har vi också företag och statliga\r\nmyndigheter som ser mellan fingrarna. De vet ju att\r\nman inte behöver leva upp till det som står på pappe-\r\nret i miljölagarna, t.ex. i lagen om kemiska produkter.\r\nDå kommer man till regeringarnas ansvar. När\r\nman förändrade lagen om kemiska produkter, borde\r\nman väl ändå ha sett till att de olika aktörerna tvingats\r\nleva upp till lagen. Så är det inte i dag. Tvärtom är det\r\nså att det förslag till miljöbalk som nu ligger framme\r\nurholkar den nuvarande lagen om kemiska produkter\r\npå ett ganska farligt sätt. Det gäller bl.a. utbytespara-\r\ngrafen, den regel som säger att om det finns ett medel\r\nsom är mindre farligt än ett annat, skall man använda\r\ndet mindre farliga. Den gäller för alla led; från pro-\r\nduktion till försäljning och hantering. Den kommer,\r\nom regeringen får igenom sitt ursprungsförslag, att\r\nluckras upp på ett sådant sätt att det bara är användar-\r\nna som begår brott. Dessutom kommer eventuellt hela\r\nstraffsanktioneringen att försvinna. Det är ju fullstän-\r\ndigt katastrofalt.\r\nNär man tittar på fallet med Hallandsåsen, och\r\näven på andra liknande fall som naturligtvis så små-\r\nningom kommer att komma upp, så ser man att det\r\nmiljölagsförslag som Lagrådet har kikat på, alltså det\r\nförslag som har kommit från regeringen, innebär att\r\nspeciallagar skall gå före miljölagstiftningen - lex\r\nspecialis som det heter. Det gör att miljöbalken riske-\r\nrar att bli ännu mer tandlös. En oklar lag hjälper mil-\r\njöförstörare. En oklar lag hjälper dem som vill se\r\nmellan fingrarna. En oklar lag hjälper dem som ger\r\nsjutton i långsiktighet och vill ta stora risker.\r\nJag har några frågor till miljöministern. Är mil-\r\njöministern villig att ändra det förslag till miljöbalk\r\nsom ligger framme så att substitutionsprincipen, utby-\r\ntesparagrafen i lagen om kemiska produkter, inte\r\nförsämras utan snarare skärps? Är miljöministern\r\nvillig att se till att miljöbalken, miljölagstiftningen,\r\ngår före speciallagar? Annars kommer vi att få fortsät-\r\nta att ha en mycket oklar lagstiftning som mindre\r\nseriösa aktörer kommer att utnyttja. Skanska är ett\r\nexempel på en oseriös aktör. Detsamma gäller Ban-\r\nverket och väldigt många andra. Vi behöver en lag-\r\nstiftning som förhindrar sådana här fall, inte en som\r\ngör dem tillåtliga. Risken är ju att det som har hänt nu\r\ninte kommer att leda till att någon över huvud taget\r\nfälls. Sådana lagar kan vi inte leva med.</pre><pre>Anf.  28  STEN ANDERSSON (m):\r\nFru talman! Jag är medveten om att statsrådet\r\nmåste koncentrera sina svar till de två interpellanter-\r\nna. Jag skall ändå, baserat på vad som är skrivet i\r\nsvaret, ställa en fråga till statsrådet. Tidigt i förra\r\nveckan kunde svenska folket se på TV, höra på radio\r\noch läsa i tidningarna att statsrådet Uusmann hade\r\nfullt förtroende för Banverket. Statsministern ställde\r\nindirekt upp på detta när han, i söndags kväll tror jag\r\natt det var, sade att han har förtroende för Uusmann.\r\nDå undrar jag mot bakgrund av vad statsrådet Lindh\r\nhär säger om Banverket - det är ju den statliga myn-\r\ndigheten hon avser: Har också statsrådet Lindh vad\r\ngäller miljöbiten fullt förtroende för Banverket i den\r\nhär frågan?\r\nFru talman! Det har länge varit debatt på Hal-\r\nlandsåsen omkring de här frågorna. Det har gällt\r\ngrundvattensänkningar. Brunnar och vattendrag har\r\nsinat. Banverket har tagit ut betydligt mer än man får\r\nlov att göra. Det är alltså ett brott mot gällande lag-\r\nstiftning. Man får inte lov att ta ut det man tar ut i\r\ndag, men man gör det i alla fall. Man struntar alltså i\r\nlagen. Det är en statlig myndighet som gör så!\r\nLänsstyrelsen anmälde det här till åtal. Det blev\r\ningen åtgärd. När människor som bor där nere oroligt\r\nfrågade, fick de till svar från ledningen: Ni begriper\r\ningenting - ni är duktiga idioter. Däremot var man\r\nfrån projektledningens sida mycket duktiga med att\r\ngöra broschyrer där det var stavningen och inget annat\r\nsom var närmast sanningen.\r\nDetta föranledde mig att skriva en fråga i början\r\nav augusti i år. Mot bakgrund av den debatt som så\r\nlänge har förekommit förvånar det mig att detta var\r\nden första frågan till ett statsråd i detta ämne. Frågan\r\nhandlade just om den olagliga grundvattensänkning-\r\nen. Jag fick svaret att det här ärendet var överlämnat\r\nfrån Vattendomstolen till regeringen för avgörande.\r\nDetta skedde alltså i juni, och jag kollade med depar-\r\ntementet i dag. I januari nästa år kommer det här\r\närendet i bästa fall att avgöras - detta trots att grund-\r\nvattensänkningen kanske på sikt är det största pro-\r\nblemet, vida värre än det här med tätningsmedlet. Det\r\nskulle alltså ta sju månader att avgöra en fråga som är\r\nakut och som är mycket debatterad lokalt. Folk är\r\nytterst oroade.\r\nTill sist, fru talman: Nu har man tillsatt en kom-\r\nmission. Det är bra. Jag hoppas bara att denna kom-\r\nmission når längre än vad t.ex. Palmeutredningen och\r\nEstoniakommissionen gjorde. De spåren förskräcker.\r\nDet finns en sak som också är bra med kommissionen.\r\nVisst är det så att Banverket och Skanska har gjort\r\nstora blundrar här, men det finns också andra, även\r\nlokalt, som inte är helt oskyldiga när det gäller t.ex.\r\nvarför man drog tunneln på det absolut sämsta stället.\r\nDet bestämde faktiskt inte Banverket. Där fanns det\r\npåtryckningar på lokal nivå. Det är bra om det kan\r\nkomma fram från en sådan här kommission.</pre><pre>Anf.  29  INGEGERD WÄRNERSSON (s):\r\nFru talman! Sedan den 5 oktober har styret av\r\nBåstads kommun skett enligt en s.k. beredskapsplan,\r\ndvs. en plan som i huvudsak är tänkt att användas i\r\nkrigstid men som också kan användas under omfat-\r\ntande kris under fredstid. Uppföljning och utvärdering\r\nav denna plan kommer att ske när krissituationen\r\nanses vara över.\r\nVi vet redan i dag vilken oerhörd oro och psykisk\r\npress som Båstad kommuns invånare har varit utsatta\r\nför. Ca 3 500 samtal har inkommit till kommunens\r\ninformationsgrupp under de senaste 14 dagarna.\r\nKommunen, Banverket och Skanska har i nuläget\r\ntillsammans informerat vid flera tillfällen.\r\nDessvärre har andra intressenter gett sig in på\r\ndetta område. T.ex. har olika näringsföreträdare satt\r\nsina egna riskgränser, vilket stoppat en stor del av\r\ngrönsaks-, fläsk- och mjölk-försäljningen från Bjäre-\r\nhalvön. Oron har därför stundtals ökat till panik och\r\nmedfört orimliga slutsatser.\r\nKan då en liten kommun med förhållandevis små\r\nresurser klara en dylik krissituation? Svaret är ja. Jag\r\nvill som fullmäktigeledamot i Båstads kommun och\r\npå kommunledningens vägnar framhålla det mycket\r\ngoda stöd vi har fått av regeringen. Kommunen har\r\nfått stöd i form av såväl mänskliga som ekonomiska\r\nresurser. Vi har sedan krissituationen uppstod haft en\r\nständig daglig dialog med regeringen. Vi tar för givet\r\natt denna dialog skall fortsätta.\r\nVi har nu framför oss en polisutredning, en miljö-\r\nrevision och ett omfattande saneringsarbete. Frågan\r\nom och när tunnelarbetet kan fortsätta kan vi i dag\r\ninte svara på. Historiebeskrivningen att tunneln enbart\r\nskall finnas för att tjäna in tio minuters restid är dock\r\ninte hela sanningen.\r\nNär jag flyttade till Båstads kommun 1979 var\r\ntunneln en av de första politiska frågorna jag stötte\r\npå. Jag fick veta att godstågen ej kom upp över åsen\r\nvintertid, vilket kunde försena persontrafiken flera\r\ntimmar. Blev det sedan ännu olyckligare, kunde detta\r\nmedföra nedfällda bommar och därmed stopp även\r\nför biltrafiken. Det var alltså varken miljöintressen\r\neller Banverket som tryckte på. Det var rent praktiska\r\nproblem där kommuninvånarna sade: Det här måste vi\r\nlösa. Så började historien.\r\nMitt i dagens oro möts jag av många frågor om\r\nframtiden. En av dessa vill jag framföra till ministern.\r\nÄr den lagstiftning som vi har i dag med ansvar för\r\nsåväl producent som för den som hanterar produkten\r\ntillräcklig vid stora miljöingrepp som t.ex. motor-\r\nvägsbygge, brobygge och tunnelbygge? Är den tillsyn\r\nsom kommun och länsstyrelse har tillräcklig? Kan\r\nministern se behov av ytterligare lagstiftning som\r\nanger att en oberoende kommission tillser arbetet vid\r\nså stora miljöingrepp?</pre><pre>Anf.  30  PER LAGER (mp):\r\nFru talman! Jag skulle vilja göra ett litet sidospår\r\noch nämna något om konsekvensen av det som nu har\r\nhänt. Det gäller miljöforskningen i Sverige i stort.\r\nNaturvårdsverket har fått sådana besparingskrav\r\natt hela dess forskningsbudget har strykt med. Det\r\ninnebär att man inte under kommande år kan bedriva\r\nen miljöforskning som är värd namnet. I dag fattas 50\r\nmiljoner kronor för miljöövervakning och akuta insat-\r\nser. Det beror på sparkravet från 1996 på 200 miljo-\r\nner kronor.\r\nJag har läst i medierna att miljöministern säger att\r\nMistra kommer att ta över den här forskningen och att\r\nmiljöforskningen egentligen får mer pengar, men så är\r\ndet inte. Miljöforskningen borde vara ett nationellt\r\nansvar. Det kan man inte lägga över på en privat stif-\r\ntelse, även om man har tillsatt ordförande och/eller\r\nledamöterna i stiftelsen.\r\nOm man läser vad stiftelsen skall syssla med är det\r\nlångsiktig strategiskt inritad och problemlösande\r\nforskning. Det är inte just det man behöver vid sådana\r\ntillfällen som nu vid Hallandsåsen. Det behövs snabba\r\nutryckningar där man kan ge människor en riktig\r\ninformation från början. Det är kompetens som be-\r\nhövs. Den kompetensen har funnits på Naturvårdver-\r\nket, och finns där fortfarande, men håller nu på att\r\nvingklippas och avlövas väldigt kraftigt.\r\nJag skulle vilja ställa en fråga till miljöministern\r\nom det framtida forskningsansvaret. Hur tror miljö-\r\nministern att vi skall kunna upprätthålla en trovärdig-\r\nhet internationellt om man frånhänder sig ansvaret på\r\ndetta sätt och hänvisar till en privat forskningsstiftel-\r\nse?\r\nJag tar upp frågan på nytt, eftersom jag har haft\r\nden uppe med miljöministern i våras. Jag har väckt en\r\nmotion i frågan under allmänna motionstiden. Jag\r\nkunde inte veta att bara någon vecka därefter skulle\r\ndet hända som jag skriver i motionen inte borde få\r\nhända men som ändå alltid händer.\r\nDå skall vi inte stå handfallna. De människor som\r\ndrabbas av en sådan här katastrof skall snabbt få den\r\ninformation som de kan kräva. De 50 miljoner som i\r\ndag saknas har Miljöpartiet begärt i motionen att vi\r\nskall satsa på Naturvårdsverket för snabba, akuta\r\ninsatser. Vad säger miljöministern om det?</pre><pre>Anf.  31  BERNDT EKHOLM (s):\r\nFru talman! Jag tycker för min del när jag har läst\r\nsvaret och funderat över det att det är ett bra svar. Det\r\när också ett engagerat svar, och det är positivt. Jag\r\ntror att vi alla känner starkt för de människor som har\r\ndrabbats av det som har hänt på Hallandsåsen. Det\r\nvore väldigt konstigt annars.\r\nDet som har hänt visar om något att det är dags att\r\nta miljöfrågorna på allvar, och att också människor i\r\nallmänhet tar miljöfrågorna på allvar. Det är inte bara\r\nfråga om uppenbara skador utan det är också, som\r\nmånga talare här har varit inne på, fråga om den oro\r\nsom människor känner. Den är lika allvarlig den.\r\nJag tror att vi har lärt oss en läxa. Det är ett\r\nmycket åskådligt fall. Det är också ett fall där man\r\ntydligt ser att försiktigthetsprincipen inte omsätts i\r\npraktiken i svensk miljöhantering. Det är anmärk-\r\nningsvärt att tätningsmassan inte har varit bättre un-\r\ndersökt innan den använts, även om den nog är gans-\r\nka klart att bygget vid Hallandsåsen är ett väldigt\r\nunikt projekt.\r\nDet tycks vara - även om man läser miljöminis-\r\nterns svar - som att man inte har levt upp till kemika-\r\nlielagen. Det är bristfälliga miljökonsekvensbeskriv-\r\nningar. Miljöministern talar om att järnvägslagen inte\r\nträdde i kraft förrän den 1 februari 1996. Det spelar\r\negentligen ingen roll. Miljökonsekvensbeskrivningar\r\nhar funnits i det svenska samhället i åtminstone tio år\r\nom inte längre. Det har inte bara med lagstiftning att\r\ngöra. Det har med intresse och mognad att göra. Det\r\när anmärkningsvärt att Banverket har varit så senfär-\r\ndigt.\r\nJag hoppas verkligen att det som nu händer på\r\nHallandsåsen leder till en radikalt förändrad attityd.\r\nJag tror inte som Birger Schlaug att det bara är lag-\r\nstiftning som löser problemen. Det krävs faktiskt att\r\ndet finns litet moral hos människorna för att leva efter\r\nde lagar vi har. Man måste känna invärtes vad som är\r\nrätt och vad som är fel. Det har man uppenbarligen\r\ninte gjort i det här fallet, och det är inte det enda fal-\r\nlet.\r\nVi kommer aldrig att lösa Sveriges alla problem\r\nmed lagstiftning. Det går inte. Det måste finnas någon\r\nannan ledstjärna också. Samtidigt måste vi tillåta oss\r\nlitet eftertanke. De som nu hastigt och lustigt uttalar\r\nsig för att bygget skall stoppas permanent visar inte\r\ndet. Det måste till litet reflexion över vad järnvägen\r\nkan spela för roll också i miljöpolitiken.\r\nJag har just kommit hem från en klimatkonferens i\r\nBonn tillsammans med miljöparlamentariker i organi-\r\nsationen Globe EU. Där var vetenskapsmän, affärs-\r\nfolk, representanter för det civila samhället, politiker\r\noch frivilligorganisationer. Hela Europa var represen-\r\nterat. Alla var ense om vilken oerhört stor vikt klimat-\r\nfrågan har och vilken stark oro man känner inför den.\r\nDet är helt enkelt en fråga om överlevnad på jorden.\r\nI det sammanhanget är faktiskt växthusgaserna\r\noch koldioxidutsläppen mycket viktiga. Här kan järn-\r\nvägen spela en central roll, även i Sverige. Skall vi få\r\nett bra järnvägssystem i Sverige måste vi ha järnvägar\r\nav toppklass som kan ge höga hastigheter. Därför\r\nmåste vi också bygga tunnlar i vissa fall.\r\nMan kan tvista om hur stora koldioxidutsläppen\r\nfrån järnvägstrafiken är, och det har man gjort i tid-\r\nningarna. Men otvetydigt spelar järnvägen en stor roll\r\ni sammanhanget.\r\nJag anser att det vore fel att nu gå ut med budska-\r\npet att tunnelbygget skall stoppas. I stället skall vi\r\nnaturligtvis försöka lösa miljöproblemet. Det har\r\nockså visat sig att det finns lösningar, exempelvis\r\nlining. Det är ett fint ord som jag slog upp i mitt eng-\r\nelska lexikon, och det betyder inklädnad eller foder.\r\nDet tycker jag är bättre ord, därför att man då begri-\r\nper vad det är frågan om. Varför inte använda den\r\nmetoden? Det tycks vara möjligt att lösa problemet på\r\ndet sättet.\r\nJag förutsätter att miljöministern vill arbeta för en\r\nlösning som innebär att tunneln kan bli kvar och att\r\nmiljöproblemen löses.</pre><pre>Anf.  32  KARL-ERIK PERSSON (v):\r\nFru talman! Jag tänkte ta upp en annan aspekt på\r\nden här frågan. Jag var också på seminariet och fick\r\nett PM från Banverket. Jag skall citera ett avsnitt som\r\ngäller den geologiska undersökningen:\r\n\"Sydkraft gavs i uppdrag under april till septem-\r\nber månad 1989 utföra inledande geologiska under-\r\nsökningar. Sydkraft ansågs särskilt lämpliga att utföra\r\nuppdraget eftersom bolaget tidigare hade i uppdrag att\r\nleda byggnationen av den s.k. Bolmentunneln vilken\r\näven går genom Hallandsåsen med liknande bergför-\r\nhållanden.\"\r\nDet går faktiskt inte att utläsa vem som har gett\r\nSydkraft uppdraget, om det är Banverket eller någon\r\nannan. Men om Bolmentunneln angavs som föredöme\r\nborde man ha sagt att detta inte var möjligt att genom-\r\nföra med den konstruktionen. Bolmenprojektet blev,\r\nsåvitt jag vet, fem år försenat och hade samma pro-\r\nblem som nu med stora vatteninträngningar i tunnel-\r\nbygget.\r\nFrågan är om Sydkraft har något ansvar i detta. De\r\nmåste ju ha kommit med ett underlag. Vem har analy-\r\nserat det underlaget? Är det de på Sydkraft eller Ban-\r\nverket? Är det beställaren eller Sydkraft som har gått\r\nigenom underlaget? I så fall är det egentligen fråga\r\nom ett rent bedrägeri - alla visste ju att Bolmentun-\r\nneln var ett oerhört svårt projekt på grund av att ber-\r\ngarten ser ut som den gör.\r\nJag undrar också över en annan sak: I Sverige har\r\nvi alltså SGU, Sveriges geologiska undersökning,\r\nBergmästarämbetet och ett stort kunnande om berg-\r\nhantering. Vad jag vet har ingen kontaktat SGU eller\r\nBergmästarämbetet i det här ärendet, utan man har\r\nhelt enkelt gått på uppgifterna att det var möjligt att\r\ngöra på det här sättet.\r\nJag kan hålla med om att det inte är omöjligt att gå\r\nigenom Hallandsåsen - man har ju gått under Engels-\r\nka kanalen. Men det hade kunnat gå med den teknik\r\nvi har i dag, nämligen med ingjutning av cement i\r\nstället. Men det tar litet längre tid. Här har pengarna\r\nspelat en avgörande roll för valet av teknik.\r\nMan tvistar nu om det är Banverket eller Skanska\r\nsom bär huvudansvaret. Jag är rädd för att man till\r\nslut får det till att de anställda har skött miljögifterna\r\npå ett oaktsamt sätt. Detta får inte gå så långt att de\r\nanställda blir sedda som bovar.\r\nDet är tragiskt att detta skulle behöva hända. Man\r\nborde ha kunnat förutse det då man har kännedom om\r\nframför allt berget. Jag tycker inte att man diskuterat\r\ndetta över huvud taget, men det borde man ha rett ut.\r\nDen enda som tycks ha tjänat pengar på detta är den\r\nsom hyrde ut presenningar till det stora borraggrega-\r\ntet. Det stod oanvänt utanför tunneln i flera månader\r\ninnan det såldes till Norge. Man borde ha vetat att det\r\nvar omöjligt att använda fullborrningsaggregat.</pre><pre>Anf.  33  DAN ERICSSON (kd):\r\nFru talman! Jag tycker nästan synd om miljöminis-\r\ntern. Det blir inte lätt att svara på alla frågor och på-\r\nståenden på den korta tid som står till buds. Det är\r\nlitet märkligt att vi har en ganska omfattande debatt i\r\ndag samtidigt som vi skall ha en ny debatt om ett par\r\ndagar. Jag vill ändå ta upp ett par frågor som inte är\r\noväsentliga i diskussionen. Den ena frågan gäller vad\r\nsom varit, den andra vad som komma skall.\r\nDen 11 april 1996 meddelade regeringen sitt be-\r\nslut att anvisa medel, närmare bestämt 95 miljoner,\r\nför byggande av vissa vägar med anknytning till Hal-\r\nlands ås. Det var ett villkor för att Banverket skulle få\r\ngöra det s.k. mellanpåslaget, dvs. öppna en ingång till\r\nden tänkta tunneln i åsen med de miljökonsekvenser\r\ndetta inneburit.\r\nVid detta tillfälle var det också väl känt att projek-\r\ntet hade stora problem med läckvattenflödena. Det\r\nrann helt enkelt för mycket vatten, och redan då borde\r\nlarmklockor ha ringt. Här skulle inte konventionella\r\nmetoder för tunnelbygge att räcka till. Min fråga är\r\nom regeringen såg de ökande problemen och konsek-\r\nvenserna av dessa. Ringde inte några klockor redan på\r\ndet stadiet?\r\nMan kan också fråga sig om det är ett normalt för-\r\nfarande att på detta sätt förhandla med en kommun för\r\natt genomdriva ett stort infrastrukturprojekt.\r\nMin andra fråga, som är mera framåtsyftande,\r\nlyfte också Ingbritt Irhammar fram. Regeringen har ju\r\natt hantera frågan om ytterligare sänkning av grund-\r\nvattennivån. Hur kommer miljöministern att hantera\r\nden frågan?\r\nJag kan inte låta bli att kommentera ett par av de\r\nandra inläggen i debatten.\r\nBirger Schlaug angriper miljöministern för att hon\r\ninte har lagt fram ett bra förslag till miljöbalk. Låt mig\r\ndå i all vänlighet få påminna Birger Schlaug om att\r\ndet faktiskt var han och hans parti som tillsammans\r\nmed regeringen drog tillbaka det tidigare miljöbalks-\r\nförslaget från riksdagen 1994. Det hade vi kunnat\r\ngöra något bra av redan då vid den fortsatta riksdags-\r\nbehandlingen. Då hade vi haft en ny samlad miljöbalk\r\nredan från den 1 juli 1995. Vi hade alltså kunnat ha\r\nden miljöbalken i över 800 dagar. Men Birger\r\nSchlaug stoppade den möjligheten.\r\nDet är väl nu logiskt att invänta det rättsliga efter-\r\nspelet och se om vår miljölagstiftning håller eller inte.\r\nDå kommer vi att se hur en ny miljölag skall se ut. Jag\r\ntror i och för sig att det förslag som låg på riksdagens\r\nbord 1994 hade kunnat vara ett starkare instrument än\r\nnuvarande lag.\r\nI Ingegerd Wärnerssons inlägg uttrycktes att Bå-\r\nstad kommun har en ständig, daglig dialog med rege-\r\nringen. Det låter väl bra, men jag undrar litet över\r\nproportionerna. Vid utfrågningen vi hade tidigare i\r\nförstakammarsalen sade man från Banverket att man\r\ninte fört någon dialog med regeringen om de ökande\r\nproblem som uppstått under detta år och om att man\r\nfrån mars använt Rhoca-Gil, i första hand i mellanpå-\r\nslaget.\r\nDet är litet märkligt att regeringen enligt Banver-\r\nket inte haft någon som helst dialog eller kontakt i\r\ndenna fråga. Uppgifterna hade ju inte varit helt ovä-\r\nsentliga för regeringen. Det kan alltså vara intressant\r\natt få en bekräftelse på att regeringen inte hade någon\r\ndaglig dialog med Banverket i denna fråga.</pre><pre>Anf.  34  MAGGI MIKAELSSON (v):\r\nFru talman! Det är många som känner sig manade\r\natt delta i debatten. Det kanske inte är så konstigt -\r\ndet är ju en miljökatastrof som inträffat. Eftersom vi\r\nnu skall ha en debatt i samma ämne på torsdag tänker\r\njag koncentrera mig på de två kemikalier - av 57 000\r\n- som det handlat mest om när det gäller Båstadfallet\r\nmed tunneln genom Hallands ås. Det är akrylamid och\r\nN-metylolakrylamid. Jag har lärt mig de två nya or-\r\nden.\r\nI den beskrivning av akrylamid som Kemikaliein-\r\nspektionen gjort står det att ämnet kan ge cancer och\r\närftliga genetiska skador. Det är giftigt vid hudkontakt\r\noch förtäring. Det finns risk för allvarliga hälsoskador\r\nvid långvarig exponering via inandning, hudkontakt\r\noch förtäring. Det låter ganska allvarligt.\r\nNär det gäller det andra ämnet, metylolakrylamid,\r\nsom är det som använts mest av de här kemikalierna,\r\nstår det att detta inte är klassificerat enligt Kemikalie-\r\ninspektionens föreskrifter. Man menar att detta base-\r\nrat på de data som finns tillgängliga torde leda till en\r\nmärkning snarlik den för akrylamid, dvs. att ämnena\r\nmedför samma risker. Det finns inget känt om ämnets\r\neffekter på människor, står det.\r\nDetta är allvarligt, tycker jag. Visserligen hanterar\r\nvar och en av oss dagligen många farliga ämnen som\r\nvi kanske inte tänker på. Det gäller allt ifrån aceton\r\noch bensin till koksalt i tillräckligt stor koncentration,\r\nsom kan vara farligt. Risken skall alltid ställas i för-\r\nhållande till mängden som används. Men här har\r\nnästan ofattbart stora mängder använts av dessa kemi-\r\nkalier, som är giftiga och farliga, utan att man riktigt\r\nvet vilka konsekvenserna blir. Siffran 1 480 ton har\r\nfigurerat i pressen. Men att detta endast var för att\r\ntesta 100 meter av tunneln hade jag inte klart för mig\r\nförrän i dag. Man kan inte begripa hur stora mängder\r\ndet handlar om. Jag tycker att det finns anledning att\r\ndiskutera om ifall lagen om kemiska produkter är\r\ntillräcklig.\r\nAkrylamid finns på klassificeringslistan enligt\r\nKemikalieinspektionens föreskrifter, men man har\r\nalltså inte bedömt ämnet ur miljöfarlighetssynpunkt.\r\nDet andra ämnet, metylolakrylamid, finns inte på\r\nlistan över klassificerade ämnen. Detta tycker jag är\r\nallvarligt. Det här är ämnen som det inte krävs till-\r\nståndsprövning för, och ingen förhandsanmälan. En-\r\nligt lagen om kemiska produkter är huvudregeln att\r\nprodukterna släpps ut på marknaden utan föregående\r\nprövning från det allmännas sida. Man överlåter på\r\ntillverkaren och importörerna att på eget ansvar utreda\r\noch bedöma ämnenas inneboende egenskaper från\r\nhälso- och miljöskyddssynpunkt.\r\nDetta får en att ställa frågan om det inte krävs en\r\nskärpt lagstiftning för tillståndsprövning och för-\r\nhandsanmälan när det handlar om vissa mängder.\r\nAnvänder man 1 eller 10 kg är det kanske en sak, men\r\nanvänder man 1 480 ton av något man inte känner till\r\nkonsekvenserna av tycker jag att det finns vissa bris-\r\nter i lagen. Jag vill fråga om miljöministern är beredd\r\natt se över detta. Kan man inte behöva en skärpt lag-\r\nstiftning, en skärpt kontroll och framför allt en skärpt\r\ntillämpning av lagen? Såvitt jag vet kommer lagen om\r\nkemiska produkter väldigt sällan till användning i\r\nmiljöbrottssammanhang.</pre><pre>Anf.  35  INGVAR ERIKSSON (m):\r\nFru talman! Tunnelbygget genom Hallandsåsen\r\nhar alltsedan byggstarten 1993 kantats av stora mot-\r\ngångar och misslyckanden. Den senaste tidens alar-\r\nmerande händelser på grund av att man i bygget an-\r\nvänt tätningsmedel med stark giftverkan innebär yt-\r\nterligare en stor motgång. Nötkreatur har avlivats\r\nefter svåra skador och fiskar i odlingar och vattendrag\r\nhar slagits ut. Man har släppt ut vatten, inte minst från\r\npåslaget i åsen, som har varit rikt bemängt med gifter.\r\nUppenbarligen har man inte haft en acceptabel\r\nprovtagning av detta vatten. Då hade man kunnat se\r\neffekterna i ett tidigare skede. Dricksvatten, ett av\r\nvåra viktigaste livsmedel, finns det gott om i Hal-\r\nlandsåsen. Det är alltså hotat nu.\r\nBygget är redan tre år försenat, och beräknade\r\nkostnader överskrids kraftigt. Vattendomarna har\r\növerträtts, och miljöbrott har uppenbarligen begåtts.\r\nPolisanmälan har skett - Båstad kommun har anmält\r\nsåväl Banverket som entreprenören. Riksintresset att\r\nbygga effektiva och miljövänliga trafikleder kommer i\r\nkonflikt med riksintresset att bevara natur och miljö.\r\nMånga människor känner i dag stor vanmakt, och\r\ndetta med rätta. Det inträffade har redan fått allvarliga\r\nkonsekvenser för dem som bor och verkar på Bjäre-\r\nhalvön. Uppenbarligen har det varit stora brister i\r\nkontakterna myndigheterna emellan under projektets\r\ngång. Det finns, som jag nyss sade, stora brister vad\r\ngäller analyserna av vattenutsläppen.\r\nDet viktigaste i dagens läge är dock att inte göra\r\nont värre. Det behövs ett brett samarbete mellan de\r\nberörda myndigheterna - Banverket, Skanska och inte\r\nminst det franska företaget som levererat Rhoca-Gil.\r\nDe som arbetar vid bygget måste kunna känna trygg-\r\nhet när det gäller de hälsoundersökningar som görs, så\r\natt de kan se framtiden an med tillförsikt.\r\nDet är nödvändigt att Livsmedelsverket ger klara\r\nbesked till allmänheten när det gäller de livsmedel\r\nsom producerats på Bjärehalvön. Att livsmedel pro-\r\nducerade i riskområdet inte kan användas är en själv-\r\nklarhet. Men att livsmedel producerade i det stora\r\nområde i övrigt som Bjärehalvön utgör inte skulle\r\nkunna gå att använda är en orimlighet. Man kan ställa\r\nsig frågan hur man klarar ersättningen av alla de kas-\r\nserade livsmedel som kan bli följden om man inte kan\r\nhantera denna information på ett sätt som skapar\r\ntrygghet. Här måste Livsmedelsverket gå in och göra\r\nen insats, annars kommer vi att drabbas av mycket\r\nstora och allvarliga konsekvenser.\r\nJag vet att politikerna i Båstad kommun sätter\r\nryggarna ihop och försöker göra det bästa möjliga.\r\nDetta är en väldig utmaning för dem, och de gör vad\r\nsom är möjligt i dagens läge. De måste få allt stöd.\r\nJag vill gärna tro, fru miljöminister, att regeringen har\r\nett samlat grepp, men jag är inte alldeles säker på det.\r\nDärför skulle det vara intressant att få en närmare\r\nredovisning för hur regeringen nu tänker tackla de här\r\nallvarliga sakerna. Det gäller att ge snabba ersättning-\r\nar till dem som för sitt uppehälle måste få vissa er-\r\nsättningar. Det gäller också att lugna allmänheten så\r\natt man med sans och måtta kan gripa sig an proble-\r\nmen och måhända också jobba vidare för att skapa\r\nförutsättningar och garantier för att kunna fortsätta\r\nbygget.</pre><pre>Anf.  36  Miljöminister ANNA LINDH (s):\r\nFru talman! För det första har alla partier ett ge-\r\nmensamt ansvar. Vi har alla varit med om att tunnel-\r\nbygget påbörjades och vi har alla i dag ett gemensamt\r\nansvar för att hjälpa dem som har drabbats, reda upp\r\nsituationen och inte förvandla de drabbade till parti-\r\npolitiska slagträn. Det hoppas jag att vi är helt över-\r\nens om\r\nVi i regeringen har gjort allt vad vi har kunnat un-\r\nder den här perioden. Vi har garanterat Båstad den\r\nexperthjälp som kan tänkas behövas. Det är bl.a.\r\ndärför kontakterna har varit täta. Vi har gett kommu-\r\nnen pengar för det merarbete som den haft. Vi har\r\nförsäkrat oss om att Skanska och Banverket skall\r\nersätta de drabbade, och att det skall ske snabbt så att\r\nde inte behöver oroa sig för sin privatekonomi. Vi har\r\nockså beslutat tillsätta en kommission för att gå ige-\r\nnom vad som har hänt, men också för att ge oss råd\r\ninför framtiden; hur skall vi kunna undvika att någon-\r\nting sådant här upprepas?\r\nLennart Daléus sade att han hade kritik mot rege-\r\nringen. Substansen i denna verkade bestå i att en\r\nminister hade sagt nej till en kommission och att re-\r\ngeringen något senare beslutade att inrätta en kom-\r\nmission. Det som hände var att en minister sade att\r\nman ville avvakta polisutredningen. Senare under\r\ndagen framkom att människorna i Båstad tyckte att\r\ndet var viktigt att snabbt få en kommission till stånd,\r\noch då ville regeringen gå människorna i Båstad till\r\nmötes. Jag tycker inte att detta var något stort området\r\natt angripa regeringen för. Det gällde några timmars\r\noklarhet om en kommission.\r\nAlla ställer sig i dag frågan som gäller framtiden\r\noch tunnelbygget, men ingen kan ge svar på den.\r\nArbetet är stoppat. En samlad regering har gett besked\r\nom att det bara får fortsätta om man kan garantera att\r\ndet sker helt miljösäkert. Naturligtvis skall en ordent-\r\nlig miljöprövning ske. Regeringen kan inte ta ställning\r\ntill fortsättningen förrän det finns ett ordentligt under-\r\nlag.\r\nJag tycker att det är viktigt att inte frikänna\r\nSkanska och Banverket som Lennart Daléus och and-\r\nra delvis gör när de säger att det är lagstiftningens fel.\r\nEnligt dagens regler krävs det ändå att man iakttar\r\nförsiktighet och vidtar sådan åtgärder att man inte\r\nskadar miljön. Det är naturligtvis väldigt stora skill-\r\nnader på att hantera ett ämne som akrylamid i små\r\nmängder under säkra förhållanden och att använda\r\noerhört stora mängder på det här sättet vid ett tunnel-\r\nbygge. Jag menar att även dagens lagstiftning visar\r\nmycket klart att man inte får hantera kemikalier på det\r\nhär sättet.\r\nTill Ingegerd Wärnersson och andra som har tagit\r\nupp frågan om en förändrad lagstiftning vill jag säga\r\natt det är självklart att vi också tittar på om vi kan och\r\nbör förändra lagstiftningen. Järnvägslagen innebär en\r\nförstärkning. Det nya förslaget till en miljöbalk inne-\r\nbär en tydlig förstärkning. Vi ser också över om det\r\ngår att göra ännu mer för skärpa kemikaliereglerna\r\noch ta bort en del av de otydligheter som vissa anser\r\nfinns där. Jag tycker personligen att det är ett mycket\r\nviktigt område. Sedan vill jag inte förhandla med\r\nBirger Schlaug i talarstolen om den exakta lagtexten.\r\nMen jag kan säga att det är mycket viktigt att vi gör\r\nde skärpningar av kemikaliereglerna som kan göras.\r\nJag har ytterligare ett antal frågor kvar att svara\r\npå, men jag ser att min talartid är slut. Det är många\r\ntalare i den här interpellationsdebatten. Jag får åter-\r\nkomma med resten av svaren.</pre><pre>Anf.  37  INGBRITT IRHAMMAR (c):\r\nFru talman! Jag vill återgå till detta att det är allas\r\nansvar att hjälpas åt att minska de besvärliga effekter-\r\nna för de drabbade.\r\nDet finns ett område där jag faktiskt tänkte be alla\r\nsom lyssnar, och framför allt miljöministern, om\r\nhjälp. Det gäller att försöka minska den hysteri som\r\nfinns i dag hos konsumenterna när det gäller livsme-\r\ndel från Bjärehalvön. Det är viktigt att tydligt föra ut\r\ntill alla i hela landet att det i dag inte finns några\r\nlivsmedel till salu någonstans i landet som är produce-\r\nrade i det drabbade området. Det drabbade området är\r\nlitet mer än 3 % av hela Båstads kommuns yta. På\r\növer 96 % av Bjärehalvön är det mycket fin och bra\r\nnatur som inte alls är drabbad av dessa giftutsläpp.\r\nDet är fullständigt ofarligt att äta livsmedel därifrån.\r\nDe är tvärtom av mycket hög kvalitet.\r\nHär efterlystes att Livsmedelsverket skall göra ett\r\nuttalande om detta. Det har de gjort i ett pressmedde-\r\nlande den 17 oktober, dvs. alldeles nyligen. Vi får\r\nhjälpas åt att föra ut detta. Där säger de att livsmedel\r\nsom produceras utanför riskområdet kan konsumeras\r\nutan några hälsorisker. I dag är det alltså fritt fram för\r\nvarenda svensk medborgare att äta alla tillgängliga\r\nlivsmedel från Bjärehalvön.\r\nJag hade tänkt att visa en karta här i dag - jag\r\ntrodde att det skulle gå ut - på hela Bjärehalvön och\r\nden lilla sträckan som utgör riskområdet. Men det\r\ngick inte, och därför skall jag be att få överlämna den\r\ntill Anna Lindh i stället. Vi måste försöka hjälpas åt\r\natt sprida detta. Om vi inte sprider det här budskapet\r\nkommer miljontals kronor att förstöras och producen-\r\nterna att drabbas fullständigt i onödan. Hälsosam mat\r\nfrån området kommer att plöjas ned i stället för att vi\r\näter den. Där kan vi alla göra en insats.\r\nJag förstår att Anna Lindh inte kunde svara på alla\r\nfrågor om framtiden och tunnelbygget, men jag tycker\r\natt detta med den fortsatta vattendomen är mycket\r\nallvarligt. Jag tycker att det är oerhört allvarligt att\r\nKammarkollegiet struntar i att yttra sig på nytt när\r\nBanverket har nonchalerat tidigare vattendom. Jag\r\ntycker också att om det finns en vilja hos Naturvårds-\r\nverket att komma in med en bra miljökonsekvensana-\r\nlys så är det ett absolut måste för det fortsatta bygget.\r\nJag skulle gärna vilja att Anna Lindh hann kommente-\r\nra detta.</pre><pre>Anf.  38  LENNART DALÉUS (c):\r\nFru talman! Jag har först en kommentar till Birger\r\nSchlaug. Det måste ju sägas tydligt här i kammaren att\r\ndet inte finns något parti som har ett större ansvar för\r\natt vi fått vänta på en ny miljölagstiftning än Miljö-\r\npartiet. Om vi hade fått arbeta med det förslag som\r\nlåg på riksdagens bord när den här mandatperioden\r\nbörjade hade vi kunnat knåda, älta, hantera och bear-\r\nbeta det förslaget till en bra lagstiftning som hade\r\nvarit i kraft i dag.\r\nFru talman! Det är viktigt att slå fast att redan på\r\nden tiden, på hösten 1994, sade miljöpartister i debat-\r\nten: \"Dessutom ser vi fram emot en riktig, och en\r\nrejäl, miljöbalk som är vad den skall vara: en heltäck-\r\nande samordnad, effektiv och radikal miljölagstift-\r\nning. Vi i Miljöpartiet kommer att göra vad vi kan för\r\nhjälpa den socialdemokratiska regeringen i det arbetet\r\n- - -.\"\r\nSedan fortsätter man och säger att den kommer att\r\ngå betydligt längre på många områden. Den debattö-\r\nren trodde att jag, dvs. att Lennart Daléus, skulle vara\r\nmer nöjd med det förslag som kommer än med det\r\nförslag som den borgerliga fyrklöverregeringen lade\r\nfram.\r\nFru talman! Det är hyckleri när Miljöpartiet låtsas\r\nsom om man är påskyndare av en radikal miljölag-\r\nstiftning som kommer snabbt här i kammaren. Det är\r\nviktigt att slå fast detta.\r\nMiljöministerns svar var ju väl mottaget av de so-\r\ncialdemokratiska debattörerna, och det är ju inte för-\r\nvånande. Det är väl rimligt att det är på det sättet.\r\nIngegerd Wärnersson talade ju också om att kommun-\r\nledningen i Båstad hade haft god och nära kontakt\r\nmed regeringen, och detta ville hon på kommunled-\r\nningens vägnar framföra. Huruvida befolkningen i\r\nBåstad är lika imponerad av regeringens sammanhåll-\r\nna arbete i den här frågan undandrar sig min bedöm-\r\nning. Jag har läst en del tidningar i Båstad som inte\r\nriktigt andas den attityden.\r\nDet som förvånar mig är Berndt Ekholms inställ-\r\nning till problemet. Han talar om att vi skall fortsätta\r\ndet här arbetet och att det är viktigt. Sedan säger han\r\nkritiskt att det är något fel på dem som hastigt och\r\nlustigt uttalade sig för att tunneln skall stoppas. Jag\r\nundrar om han har lyssnat tillräckligt mycket på\r\nstatsministern som faktiskt uttalat sig från tid till an-\r\nnan i just den frågan med inriktningen att om man inte\r\nkan se till att miljöfrågorna hanteras på ett riktigt sätt\r\när det rimligt att man stoppar tunneln.\r\nFru talman! Jag vill ställa en fråga till Berndt Ek-\r\nholm och även till de andra socialdemokratiska debat-\r\ntörerna, inklusive miljöministern: Om de mil-\r\njöproblem som vi har iakttagit i dag inte kan bemäst-\r\nras, om människor inte kan känna sig trygga i sin\r\nvardag, är ni då inte, inklusive miljöministern, bered-\r\nda att stoppa tunneln?\r\nFru talman! Miljöministern frågade mig om den\r\nkritik man kan rikta mot regeringens agerande. Jag\r\nskall ta ett annat exempel, miljöministern. När jag var\r\nnere i det här området i förra veckan framgick det\r\nklart att säkerhetsgränser sattes olika, varierades och\r\nflyttades. På kvällen uttalade sig Socialstyrelsens\r\ngeneraldirektör och hade ett nytt budskap som gällde\r\nlivsmedel. Man har olika hantering när det gäller\r\nbegränsningar av vad som slaktas och inte slaktas osv.\r\nEn utomstående iakttagare ser ganska enkelt att\r\ndet behövs någon som håller samman myndigheters\r\noch andras agerande och som har en överblick över\r\nfrågan och kan ge ett samlat budskap till människor.\r\nDet är detta, fru talman, som rimligen är en regerings\r\nuppgift. Jag tycker inte att regeringen har klarat av\r\nden uppgiften. Det råder för stor oklarhet.\r\nFru talman! När jag får tillfälle att återkomma i\r\nnästa omgång skall jag ge miljöministern några tips\r\npå hur hon kan förändra kemikalie- och miljölagstift-\r\nningen i landet.</pre><pre>Anf.  39  BIRGER SCHLAUG (mp):\r\nFru talman! Lennart Daléus och Dan Ericsson har\r\nhelt rätt. Miljöpartiet var med och stoppade den bor-\r\ngerliga miljöbalken därför att den var en fullständig\r\nkatastrof. Den var ett stort lapptäcke. Vattenlagen var\r\ninte med. Miljöorganisationer hade inte rätt att uttala\r\nsig. Det var mängder med problem. Den blev full-\r\nständigt massakrerad. Det var t.o.m. så att Natur-\r\nskyddsföreningen, Miljöpartiet och andra lämnade\r\nutredningen för att den var så fruktansvärt usel. Det\r\nvar en moderat miljölagstiftning. Det är märkligt att\r\nCenterpartiet flera år efteråt skall försvara det skräpet.\r\nDet är bra att det skall tillsättas en kommission,\r\nmen jag skulle vilja höra vad Anna Lindh anser att\r\nden här kommissionen skall göra. Jag tycker att det är\r\nviktigt att den är kemiskt fri från politiker. Dessutom\r\ntror jag att det vore bra om man även gjorde en\r\ngranskning av den politiska gången, t.ex. av hur\r\nkommunledningen i Båstad plötsligt vände. Man sade\r\natt mellanpåslaget var farligt för miljön. Men plöts-\r\nligt, när man fick några miljoner för att bygga vägar,\r\nvar det ofarligt. Det är allvarligt när politiker agerar\r\npå det sättet och tar sådana stora risker för att få några\r\nmiljoner till vägbyggen. Det är allvarligt, och jag\r\ntycker att detta också skall utredas.\r\nMina frågor kvarstår, Anna Lindh. Det gäller det\r\nmiljöbalksförslag som kommer ut av diskussioner och\r\nefter lagrådets inlägg. Blir det försämringar i lagen\r\nom kemiska produkter, eller kommer de brister som\r\nfinns att rättas till? Kommer speciallag att väga tyngre\r\nän miljölagstiftning? Det ligger nämligen i regering-\r\nens förslag till lagrådet. I sådana fall är det inte bra.\r\nJag vill ha två korta svar på de här frågorna. Om spe-\r\nciallag väger tyngre än miljölagstiftningen kan vi inte\r\nställa upp. Det är en kompromiss som vi över huvud\r\ntaget inte kan acceptera.</pre><pre>Anf.  40  STEN ANDERSSON (m):\r\nFru talman! Jag skall inte bråka om huruvida stats-\r\nrådet har förtroende för Banverket eller ej. Det går att\r\nläsa i interpellationssvaret.\r\nVad skall man då göra? Visst kan man stoppa\r\nbygget. Man kan stänga tunneln, man kan mura en\r\nvägg i bägge ändar. Men problemen är kvar. De pro-\r\nblem som finns måste man åtgärda. Det går alltså inte\r\nbara att säga att vi skall lägga ned allting och lämna\r\nfältet.\r\nFaktum är att det inte är något fel i att man bygger\r\nen tunnel under Hallandsåsen. Problemet är att man\r\nhar valt precis den sträckning man har valt. Av vilket\r\nskäl man har gjort det hoppas jag att kommunen\r\nkommer fram till. Man har valt den absolut sämsta\r\ndragningen. De flesta geologer var överens. Var det\r\nnågot ställe man inte skulle bygga tunneln på, så var\r\ndet precis där som man byggde.\r\nMan kan även säga att metoderna är fel. Det finns\r\nmetoder i dag som gör att man inte behöver stoppa\r\nbygget om man har pengar. Det finns metoder, men\r\ndet kostar mer pengar. Hade man använt de metoder-\r\nna från början hade notan säkert blivit billigare än vad\r\nden nu kommer att bli.\r\nTill sist, fru talman: Jag sade tidigare att jag tycker\r\natt det är bra med en kommission, som till skillnad\r\nfrån andra kommissioner kommer fram till något som\r\nmänniskor får förtroende för. Det är ju inte något\r\nvälkänt resultat av hittillsvarande kommissionsverk-\r\nsamhet i Sverige. Många av dem som i dag försöker ta\r\npoänger och som skriker högst, kanske på grund av\r\ndåligt samvete, kommer kanske inte att ha samma\r\ntonläge den dag vi har ett färdigt förslag från kom-\r\nmissionen. Så jag välkomnar med glädje kommissio-\r\nnen. Låt den hellre ta längre tid på sig, men med ett\r\nbra resultat.</pre><pre>Anf.  41  INGEGERD WÄRNERSSON (s):\r\nFru talman! Det känns litet svårt att avgöra om jag\r\nskall företräda Båstads kommun eller riksdagen. Men\r\njag väljer Båstads kommun just nu, eftersom flera av\r\ninterpellanterna har berört kommunens agerande.\r\nJag vill först rikta mig till Sten Andersson. Det\r\ngäller det första beslutet om tunneln. Det fattades av\r\n49 ledamöter i Båstads kommun, och det var enhäl-\r\nligt. När det gäller turerna om var tunneln skulle dras\r\nfanns det två alternativ, det ena utefter motorvägen,\r\ndet andra nära Båstads kommun. Skälet att vi valde\r\ndragningen nära Båstads kommun var att majoriteten\r\nansåg att järnvägen inte skulle gå nästan 1 ½ mil\r\nutanför tätorten. Så långt bort hade den kunnat hamna.\r\nSedan har vi sett att de provtagningar som Kraft-\r\nbyggarna företog inte räckte till. Det var därför Kraft-\r\nbyggarna fick sluta.\r\nSchlaug gjorde också en del påståenden om mel-\r\nlanpåslaget. Det var likadant där. En enig länsstyrelse\r\noch en enig fullmäktige med undantag från Miljöpar-\r\ntiet sade ja till mellanpåslaget. Det var inte ett köpslå-\r\nende. Vi fick visserligen vägar. Det köpslående som\r\npågick skedde inom Länsstyrelsen och det var om de\r\nanslag som fanns inom Kristiandstads kommuns an-\r\nslag. Övriga kommuner fick avstå till förmån för\r\nBåstads kommun. Efter många debatter och många\r\nvåndor och diskussioner sade vi ja. Huvudskälet till\r\ndet var att vi ansåg det nödvändigt att genomföra\r\nVästkustbanan. Vi kan alltid fråga i dag: Gjorde vi fel\r\neller rätt? Det får vi brottas med.\r\nDaléus nämner hur människor i bygden känner\r\ndet. Jag kan inte uttala mig för alla människor, men\r\njag har mött oerhört många och en sak vill jag säga:\r\nMan kan i en tidning skriva att man inte har förtroen-\r\nde för en minister, och man kan tycka att ministern\r\nborde ha gjort det ena eller det andra. Men jag tycker\r\ninte att man skall göra sig populär genom att dricka\r\nvattnet.</pre><pre>Anf.  42  PER LAGER  (mp):\r\nFru talman! Miljöministern hade inte möjlighet att\r\nsvara på de frågor jag ställde. Jag kan förstå det. Min\r\naspekt var vad som händer sedan och vad vi kommer\r\natt göra vid nästa stora katastrof. Jag undrade hur det\r\nser ut då.\r\nI skenet av den ohyggliga katastrofen på, i och\r\nrunt omkring Hallandsåsen vill jag att miljöministern\r\ngör några överväganden. I stället för att som nu avlö-\r\nva den centrala miljökompetensen på Naturvårdsver-\r\nket borde man satsa på den miljöforskning som hör\r\nhemma där, inte minst på akuta katastrofinsatser.\r\nIroniskt nog är just den person som är ansvarig för\r\nanalysarbetet av blodprov nu varslad om uppsägning.\r\nJag tycker att det är talande. Framför allt anser jag att\r\ndet innebär att man faktiskt måste se över hur man\r\nlångsiktigt skall klara av den svenska miljöforskning-\r\nen och hur man skall kunna ta det nationella ansvaret.</pre><pre>Anf.  43  BERNDT EKHOLM (s):\r\nFru talman! Jag skall försöka fatta mig kort efter-\r\nsom det är ont om tid. Jag skall vända mig till Lennart\r\nDaléus eftersom jag blev apostroferad. Jag tycker inte\r\natt han lyssnade på allt jag sade. Jag sade faktiskt att\r\nom tunnelbygget skall genomföras så förutsätter det\r\natt man kan lösa miljöfrågorna. Jag tror att det är\r\nmöjligt. Jag vet inte, men jag tror att det är möjligt.\r\nMan har visat på en metod. Det kanske finns fler\r\nmetoder.\r\nJag har varit utomlands under den vecka som har\r\ngått, men jag har följt tidningsdebatten i efterhand.\r\nJag har sett att flera har uttalat sig för ett permanent\r\nstopp av bygget. Det kanske är naturligt i den upp-\r\nhaussade situation som nu råder, men jag tycker att vi\r\nnu behöver tid till eftertanke. Det vore olyckligt om så\r\nblev fallet.\r\nJag hoppas att man kan lösa miljöfrågorna och\r\ntunnelbygget, därför att klimatfrågan är så viktig att\r\nlösa. Jag anser att järnvägen måste vara med vid en\r\nlösning av klimatfrågan i Sverige. Vi behöver en\r\nmycket bra järnväg i Sverige som ett bidrag till kli-\r\nmatfrågans lösning.</pre><pre>Anf.  44  KARL-ERIK PERSSON (v):\r\nFru talman! Jag delar miljöministerns uppfattning\r\natt de som har drabbats inte skall användas som poli-\r\ntiskt slagträ i debatten. Det hoppas jag att alla är\r\növerens om. De har drabbats nog av katastrofen utan\r\natt användas i ett politiskt spel.\r\nAtt vi som politiker alla har ett ansvar kan jag i\r\noch för sig hålla med om. Men jag trodde faktiskt att\r\nman hade gjort en bättre prospektering än vad det nu\r\nhar framkommit att man har gjort. Jag var inte medve-\r\nten om att man hade Bolmentunneln som utgångsläge\r\nnär man skulle gå igenom Hallandsåsen. Hade jag\r\nvetat det hade jag definitivt varit motståndare till att\r\nman skulle använda den metoden, framför allt när\r\nman skulle fullortsborra. Det var definitivt inte möj-\r\nligt i det berget. Då hade man åtminstone sluppit den\r\nkostnaden.\r\nEn kommission är väl bra. Men eftersom Sydkraft\r\nhar varit med om prospekteringen, tycker jag faktiskt\r\natt även de har ett ansvar i detta. Hur har de egentli-\r\ngen presenterat det här? Skanska och Banverket har\r\nsin del i detta. Men jag tycker faktiskt att Sydkraft har\r\nkommit undan i debatten. Det är många som inte\r\nkänner till att de har ett finger med i spelet. Vad har\r\nde gjort? Vad har det inneburit egentligen? Vem har\r\nanalyserat Sydkrafts ansvar när det gäller prospekte-\r\nringen? Jag tycker faktiskt att de också har ett ansvar i\r\ndet här.</pre><pre>Anf.  45  DAN ERICSSON (kd):\r\nFru talman! Självklart skall detta inte förvandlas\r\ntill en partipolitisk fråga, och självklart skall inte de\r\ndrabbade användas i detta. Det centrala nu är att man\r\npå bästa sätt städar upp i det som har varit och kom-\r\nmer fram till rimliga ersättningar till dem som har\r\ndrabbats.\r\nFru talman! Samtidigt vill jag understryka att mi-\r\nnistern inte får frånta oss folkvalda i detta parlament\r\nrätten att också granska regeringen och dess hantering\r\nav detta ärende. Det var mot bakgrund av detta som\r\njag ställde en försynt fråga omkring det tillfälle då\r\nregeringen tillsköt 95 miljoner kronor för att göra\r\ndenna nya tunnelöppning på åsen. Ringde det då inte\r\nnågra varningsklockor? Vattnet rann ju faktiskt för\r\nfullt redan då. Var det ingen som larmade i Rege-\r\nringskansliet?\r\nIngbritt Irhammar ställde en fråga om kommande\r\nbeslut och om grundvattensänkningen. Hur ser mil-\r\njöministern på detta?\r\nDet finns enligt uppgift uppenbarligen en dialog\r\nvarje dag med Båstads kommunledning. Det har gått\r\nnästan 200 dagar sedan man började använda Rhoca\r\nGil, men det har över huvud taget inte tagits någon\r\nkontakt med Banverket om detta. Enligt Banverket\r\nsjälvt har man inte informerat regeringen. Jag tycker\r\natt det är litet konstigt att Banverket som driver detta\r\nprojekt och ser alla problem inte har någon dialog\r\nmed regeringen. Hur ser regeringen på att Banverket\r\ninte har informerat om detta tidigare?\r\nBirger Schlaug lyckades som vanligt på sitt nyan-\r\nserade sätt säga att allt var uselt och skräp. Det är bara\r\natt konstatera att det är Birger Schlaug som har sett\r\ntill att vi nu inte har en verksam miljöbalk och en\r\neffektiv och samlad miljölagstiftning. Det är han om\r\nbär ansvaret för detta. Det kommer han inte ifrån.\r\nFru talman! Avslutningsvis vill jag säga att vi kan\r\nta upp den allmänna nedrustningen av miljöpolitiken,\r\nsom Per Lager talade om, i ett annat sammanhang.\r\nMen visst påverkar den även detta ärende.</pre><pre>Anf.  46  INGVAR ERIKSSON  (m):\r\nFru talman! Jag anser också att det är självklart att\r\ndenna fråga inte får användas som ett instrument för\r\natt skaffa sig billiga politiska poäng. Den är för all-\r\nvarlig för det med tanke på den oro som har drabbat\r\nfolket på Bjärehalvön. Jag var själv för en vecka\r\nsedan hemma hos en familj med fyra småbarn, och jag\r\nförstår deras oro. De bor ungefär 100 meter från Vad-\r\nbäcken.\r\nDet är mot den bakgrunden som jag tycker att det\r\när så allvarligt med den hysteri som nu håller på att\r\nhota hela Bjärebygden. Jag tror att det är det mest\r\nallvarliga i dagsläget. Dessutom är naturligtvis frågan\r\nom dem som har jobbat i bygget och drabbats allvar-\r\nlig. Det är dessa frågor som vi nu skall angripa. Det är\r\ndessa människor som skall känna att de har stöd från\r\npolitiker i alla partier. Det är vår inriktning att det\r\nskall gå till på det sättet.\r\nMiljöministern sade nyss att hon har försäkrat sig\r\nom att Skanska och Banverket skall klara av ersätt-\r\nningarna till de drabbade. Det som jag är orolig för är\r\nalla andra som nu drabbas av hysterin, t.ex. förtvivla-\r\nde äppelodlare som inte får sina äpplen sålda på\r\ngrund av att människor inte kan äta äpplen som är\r\nproducerade en mil från denna plats osv. Får dessa\r\nodlare någon ersättning om Livsmedelsverket har sagt\r\natt det inte går att använda äpplena? Jag är rädd för att\r\nvi i detta sammanhang får stora och allvarliga kon-\r\nsekvenser och långdragna problem. Vi kan givetvis\r\ninte vänta på rättegångar och domstolsutslag när det\r\ngäller att ersätta de människor som har drabbats ge-\r\nnom utebliven intäkt. Dessa människor måste ha hjälp\r\nnästan omgående. Vi måste alltså se till att reda upp\r\ndessa lokala allvarliga problem så att människor kan\r\nkänna förtroende. Vi måste också se till att klara ut\r\nmiljörevisionen. Utvärderingar och letande efter syn-\r\ndabockar kan vi vänta med.</pre><pre>Anf.  47  Miljöminister ANNA LINDH (s):\r\nFru talman! Självklart skall även regeringen\r\ngranskas. Jag tycker att det är intressant att det av\r\nnågon anledning är just Lennart Daléus som söker\r\npolemiken i detta ärende. Jag skall mycket kort ge\r\nsvar till Lennart Daléus.\r\nLennart Daléus vet mycket väl att den tidigare\r\nmiljöbalken inte hade spelat någon roll när det gäller\r\ndetta ärende. Den hade inte påverkat dessa frågor alls.\r\nMed den nya miljöbalken, som vi har föreslagit, kan\r\nbåde regering och myndigheter ställa krav när det\r\ngäller kemikaliehantering, både vid tillåtlighetspröv-\r\nning och vid tillståndsprövning.\r\nTill Birger Schlaug vill jag säga när det gäller\r\nmiljöbalken att det inte skall bli någon försämring i\r\nfråga om lagen om kemiska produkter. Vi måste för\r\nvarje lag precisera vad miljöbalkens regler gäller och\r\ninte gäller. Det blir alltså en förändring jämfört med\r\ndet tidigare förslaget som vi presenterade för Lagrå-\r\ndet, för att tillmötesgå den kritik som vi har fått däri-\r\nfrån.\r\nIngbritt Irhammar och Ingvar Eriksson har tagit\r\nupp frågan om risken för hysteri. Det tror jag är en\r\nmycket viktig och allvarlig fråga. Jag tycker att vi har\r\nett gemensamt ansvar för att verkligen markera att\r\nmänniskor kan vara övertygade om att de gränser som\r\nmyndigheterna ställer upp är satta med stor säker-\r\nhetsmarginal. Och när myndigheterna säger att detta\r\när riskfritt så är det riskfritt. Det är viktigt att vi ge-\r\nmensamt hjälper till att förhindra risken för en obefo-\r\ngad oro. Det finns naturligtvis stor befogad oro.\r\nNär det gäller vattendomen vill jag säga till Ing-\r\nbritt Irhammar att det blir en ny remissomgång efter\r\nden nya ansökan. Det kommer då att bli en möjlighet\r\nför en ny miljöprövning. Kommissionen skall redovi-\r\nsa de miljöfrågor som har samband med Hallandså-\r\nsen. Den skall utvärdera orsaken till dem. Den skall se\r\nvad som har skett när det gäller arbetsmiljön, och den\r\nskall också se hur myndigheterna har skött informa-\r\ntionshanteringen kring Hallandsåsen samt vad vi skall\r\ngöra för att förbättra detta för framtiden.\r\nBeträffande Karl-Erik Perssons fråga om Sydkraft\r\nvill jag säga att jag inte känner till vad Sydkraft har\r\ngjort eller inte har gjort. Men det får naturligtvis fin-\r\nnas med i de utredningar som nu görs.\r\nPer Lager tog tidigare upp frågan om forsk-\r\nningspengarna. Då är det viktigt att komma ihåg att\r\ndet är tidigare löntagarfondspengar som ligger i Mist-\r\nra. Om vi ser på den totala summan för miljöforsk-\r\nning kan vi se att den statliga miljöforskningen hade\r\n450-500 miljoner kronor till sitt förfogande. 1998\r\nhandlar det om 550-600 miljoner kronor. Trots alla\r\nde besparingar som vi har tvingats göra på alla sam-\r\nhällets områden under de senaste åren för att få ord-\r\nning på ekonomin kan vi alltså se en reell ökning till\r\nmiljöforskningen. Däremot gör vi en organisations-\r\nförändring. Det är det som har väckt oro hos vissa.\r\nMen då är det viktigt att komma ihåg att de forskare\r\nsom har haft fasta tjänster hos Naturvårdsverket får\r\nmöjlighet att fortsätta i den nya organisationsformen\r\nhos Mistra. Beträffande det exempel som Per Lager\r\ntog med en person som var varslad kan jag säga att\r\nden personen erbjuds att fortsätta sitt arbete i Mistra.\r\nDet är fråga om en organisationsförändring och inte\r\nnågon nedskärning.\r\nJag vill slutligen svara på frågan om mitt förtroen-\r\nde för Banverket. Jag har inte förtroende för hur de\r\nansvariga skötte projektet Hallandsåsen. Men jag har\r\nförtroende för Banverkets nye generaldirektör, som\r\njag tycker har försökt att reda ut denna historia på ett\r\nbra sätt.</pre><pre>Anf.  48  INBRITT IRHAMMAR (c):\r\nFru talman! Först vill jag säga att det är bra att det\r\nblir en ny remissomgång i fråga om en ny vattendom.\r\nDet finns mycket att lära av det inträffade. Ett område\r\nsom vi inte alls har varit inne på men som jag har\r\ntänkt på är faktiskt utbildningen av tekniker och in-\r\ngenjörer. Jag undrar om det inte måste till mycket mer\r\nav miljökunskap och etik, mer av ekohumanism i\r\nutbildningen på detta område, så att man inte tänker i\r\nbara siffror, kubikmetrar och linjer utan att man tän-\r\nker i det rimliga för natur, människor och miljö. Detta\r\nfår vi återkomma till för att förbättra den utbildning-\r\nen.\r\nJag tycker också att det känns viktigt att avsluta\r\nmed något positivt. Jag besökte i går tunnelprojektet.\r\nJag var vid påslaget där man nu har samlat det giftiga\r\nvattnet i botten för att vänta på att kunna rena det. Jag\r\ntittade också på den försöksverksamhet med rening\r\nsom nu sker, den s.k. ozonreningen. Den verkar fak-\r\ntiskt klara av att rena vattnet mycket snabbt i för-\r\nsöksanläggningen. Därför delar jag den förhoppning\r\nsom nu finns på plats att detta skall kunna användas i\r\nnågot storskaligt projekt. Det skulle faktiskt kunna\r\ninnebära att man väldigt snabbt kan rena det vatten\r\nsom har blivit förgiftat.\r\nAllra sist vill jag säga att det gläder mig att mil-\r\njöministern och jag är överens om att vi skall hjälpas\r\nåt för att få bort den oro som inte är befogad. Jag\r\nhoppas att miljöministern upprepar detta i samband\r\nmed torsdagens debatt och jag ser gärna att hon visar\r\nden karta som jag har överlämnat.</pre><pre>Anf.  49  LENNART DALÉUS (c):\r\nFru talman! Miljöministern skall inte vara så för-\r\nvånad över att jag gärna tar en debatt med henne i den\r\nhär frågan. Jag företräder ju ett oppositionsparti med\r\nstark förankring i miljöarbetet och är dessutom ordfö-\r\nrande i det utskott i riksdagen som har ansvaret för\r\nmiljöfrågorna. Det är nog alltså inte så konstigt att jag\r\ngärna debatterar miljöfrågor med miljöminstern.\r\nBirger Schlaug har nu lämnat denna sal. Jag vill\r\nändå säga att problemet inte är vårt sätt att förhålla\r\noss till ett tidigare, numera gammalt, förslag till mil-\r\njöbalk som under många år har kunnat knådas i denna\r\nriksdag för att till slut landa i ett mycket bra beslut.\r\nProblemet är i stället att Birger Schlaug och Miljö-\r\npartiet är fastkedjade vid det förslag som miljöminis-\r\ntern så småningom, såvitt jag begriper, kommer att\r\nförelägga denna riksdag. De är fastkedjade vid hante-\r\nringen av det förslaget och vid dess innehåll; detta\r\ngenom deras tidigare agerande och tidigare uttalan-\r\nden.\r\nVi tycker att miljölagstiftningen är viktig. Det är\r\ndärför, fru talman, som vi i Centerpartiet på fredag\r\ndenna vecka anordnar ett stort seminarium kring de\r\nhär frågorna. Det gäller hur den miljölagstiftning bör\r\nse ut som så att säga kan förhindra en ny Hallandsås.\r\nSjälvklart är miljöministern och hennes medarbetare\r\nvälkomna till det seminariet, där bl.a. delar av landets\r\ntunga expertis kommer att medverka.\r\nI övrigt finns det, som sagt, några saker i miljö-\r\nlagstiftningen att framöver trycka på. Jag trycker då\r\ngärna på försiktighetsprincipen, på företagens ansvar,\r\npå detta med ett generellt angreppssätt i kemikalie-\r\npolitiken och, inte minst, på varuperspektivet.\r\nFru talman! Hallandsåsen är ett stort projekt. Ing-\r\nbritt Irhammar avslutade sitt inlägg i en positiv anda.\r\nDet vill också jag gärna göra. Därför avslutar jag mitt\r\ninlägg i en nyfikenhet. Jag har sett att miljöministern\r\nnumera tycker att Öresundsbron, också den ett stort\r\nprojekt, är bra. Vidhåller miljöministern att Öre-\r\nsundsbron, Citytunneln och den typen av stora projekt\r\när attraktiva från miljösynpunkt?</pre><pre>Anf.  50  Miljöminister ANNA LINDH (s):\r\nFru talman! Jag skall fatta mig mycket kort. Det är\r\nglädjande att se att den här debatten till stor del har\r\nvarit väldigt konstruktiv. Vi känner att vi har ett ge-\r\nmensamt ansvar för att både reda ut vad som har hänt\r\noch försöka ta fram konkreta förslag för hur sådant\r\nhär i fortsättningen skall undvikas.\r\nTill syvende och sist är det vår uppgift att både\r\nhjälpa dem i Båstad som den här gången har blivit\r\ndrabbade och låta känslan för miljöfrågorna och mil-\r\njöansvaret tränga ned så mycket i alla våra statliga\r\nmyndigheter och verk, i privata företag och i organi-\r\nsationer att den här sortens skandaler aldrig kan upp-\r\nrepas.\r\nI Svenska Dagbladet har inrikeschefen efter histo-\r\nrien på Hallandsåsen frågat var grindvakten fanns. Vi\r\nhar faktiskt ett gemensamt ansvar för att se till att det\r\nfinns ett antal grindvakter som ser till att sådant här\r\naldrig mer upprepas.</pre><pre>Överläggningen var härmed avslutad.</pre><pre>7 §  Anmälan om inkommen faktapromemoria\r\nom förslag från Europeiska kommissionen</pre><pre>Talmannen meddelade att följande faktaprome-\r\nmoria om förslag från Europeiska kommissionen\r\ninkommit och delats ut till kammarens ledamöter:\r\nFörslag till Europaparlamentets och rådets direktiv\r\nom tillnärmning av bestämmelser som fastställs\r\ngenom lagar och andra författningar rörande till-\r\nlämpning av god klinisk sed vid kliniska pröv-\r\nningar av humanläkemedel KOM (97) 369</pre><pre>8 §  Hänvisning av ärenden till utskott</pre><pre>Föredrogs och hänvisades\r\nPropositioner\r\n1997/98:15 till justitieutskottet\r\n1997/98:30 och 32 till skatteutskottet</pre><pre>Motioner\r\n1997/98:Sk15 och Sk16 till skatteutskottet\r\n1997/98:So3 till socialutskottet</pre><pre>9 §  Förnyad bordläggning</pre><pre>Föredrogs men bordlades åter\r\nKonstitutionsutskottets betänkanden 1997/98:KU5,\r\nKU7 och KU8</pre><pre>Utbildningsutskottets betänkanden 1997/98:UbU3\r\noch UbU4</pre><pre>10 §  Bordläggning</pre><pre>Anmäldes och bordlades\r\nProposition\r\n1997/98:37 Fortsatt tillämpning av vissa bestämmel-\r\nser om allmännyttiga bostadsföretag</pre><pre>11 §  Anmälan om interpellationer</pre><pre>Anmäldes att följande interpellationer framställts\r\nden 20 oktober</pre><pre>1997/98:34 av Per Westerberg (m) till finansminis-\r\ntern\r\nSvenska Bilimporten AB\r\n1997/98:35 av Karl-Göran Biörsmark (fp) till utri-\r\nkesministern\r\nAlgeriet</pre><pre>Interpellationerna redovisas i bilaga som fogas till\r\nriksdagens snabbprotokoll tisdagen den 28 oktober.</pre><pre>12 §  Anmälan om frågor för skriftliga svar</pre><pre>Anmäldes att följande frågor för skriftliga svar\r\nframställts\r\nden 20 oktober</pre><pre>1997/98:73 av Barbro Westerholm (fp) till justitie-\r\nministern\r\nHemligstämpling av scientologbibeln\r\nden 21 oktober</pre><pre>1997/98:74 av Lena Klevenås (s) till näringsministern\r\nNedläggning av Electrolux i Alingsås\r\n1997/98:75 av Marie Engström (v) till inrikesminis-\r\ntern\r\nRegional utveckling i Värmland</pre><pre>Frågorna redovisas i bilaga som fogas till riksda-\r\ngens snabbprotokoll tisdagen den 28 oktober.</pre><pre>13 §  Anmälan om skriftligt svar på fråga</pre><pre>Anmäldes att följande skriftliga svar på fråga in-\r\nkommit\r\nden 21 oktober</pre><pre>1997/98:49 av Isa Halvarsson (fp) till utrikesminis-\r\ntern\r\nEU-organ till Sverige</pre><pre>Svaret redovisas i bilaga som fogas till riksdagens\r\nsnabbprotokoll tisdagen den 28 oktober.</pre><pre>14 §  Kammaren åtskildes kl. 16.34.</pre><pre></pre><pre>Förhandlingarna leddes av andre vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}