{"dokumentstatus":{"dokument":{"hangar_id":"2349287","dok_id":"GH0921","rm":"1993/94","beteckning":"21","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"21","slutnummer":"0","datum":"1993-11-10 00:00:00","systemdatum":"2005-10-27 13:36:42","publicerad":"1993-11-10 00:00:00","titel":"Riksdagens snabbprotokoll 1993/94:21 Onsdagen den 10 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{E90016C7-1445-48A7-875F-F7B3FFDFB1F3}","dokument_url_text":"http://data.riksdagen.se/dokument/GH0921/text","dokument_url_html":"http://data.riksdagen.se/dokument/GH0921","dokumentstatus_url_xml":"http://data.riksdagen.se/dokumentstatus/GH0921","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:21</div>\r\n<div class=\"sidhuvud_datum\">Onsdagen den 10 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Parentation</pre><pre>Anf. 1  TALMANNEN:</pre><pre>En av våra yngsta kolleger, Kent Carlsson, har\r\nlämnat oss. Han blev bara 31 år gammal. Trots det\r\nhann han uträtta mycket. Han har arbetat med\r\npraktiska frågor när det gäller fastigheter men\r\nockså i Bostadsdepartementet som sakkunnig inom\r\ndetta område. Han har varit verksam som\r\nombudsman och informatör, och han var i många år\r\nen av de ledande inom SSU.</pre><pre>Till riksdagen kom Kent Carlsson som\r\nstatsrådsersättare 1989, och efter förra valet valdes\r\nhan in på ett eget mandat. I riksdagen har han\r\ntjänstgjort i flera olika utskott. Sedan 1992 var han\r\nordinarie ledamot i justitieutskottet.</pre><pre>Vi minns Kent Carlsson som en mycket aktiv\r\nledamot av vår riksdag, som en person med många\r\nintressen och rik på konstruktiva idéer.\r\nFramträdande egenskaper hos honom var hans\r\nintegritet, hans engagemang och hans oräddhet.</pre><pre>Jag lyser frid över hans minne.</pre><pre>2 §  Information från regeringen om\r\nmedlemskapsförhandlingarna med EG</pre><pre>Anf. 2  Statsrådet ULF DINKELSPIEL (m):</pre><pre>Fru talman! I mitt inlägg i riksdagens\r\nallmänpolitiska debatt den 15 oktober kunde jag,\r\nutöver att redovisa det aktuella förhandlingsläget,\r\nkonstatera att ännu en viktig milstolpe i det\r\neuropeiska samarbetet passerats sedan det s.k.\r\nMaastrichtfördraget godkänts av alla de tolv EG-\r\nländerna. Den 1 november trädde fördraget i kraft.\r\nI och med detta öppnades också vägen för våra\r\negna förhandlingar avseende de kapitel i\r\nmedlemskapsförhandlingarna som avser det\r\nekonomiska och monetära samarbetet, den\r\ngemensamma utrikes- och säkerhetspolitiken och\r\nden s.k. tredje pelaren, vari polis- och\r\nflyktingsamarbetet ingår.</pre><pre>Det extra toppmötet i Bryssel den 29 oktober\r\nsammankallades bl.a. för att man skulle markera\r\nikraftträdandet av Maastrichtfördraget. Mötet kom\r\näven att uppvisa den gemensamma viljan att nu gå\r\nvidare med konkreta åtgärdsprogram på flera\r\nområden. Detta innefattar en handlingsplan för\r\ntillväxt och sysselsättning, det s.k.\r\nvitboksprogrammet, som skall föreligga i\r\ndecember.</pre><pre>Därtill fick kandidatländerna för medlemskap en\r\nbekräftelse på målsättningen om inträde den 1\r\njanuari 1995, med tillägget att EG önskar avsluta\r\nsjälva förhandlingarna före den 1 mars 1994 för att\r\nkunna få Europaparlamentets godkännande innan\r\ndet upplöses senare i vår inför valet i juni.</pre><pre>Vi är från svensk sida angelägna om att ta fasta på\r\ndet momentum som för närvarande präglar\r\nmedlemskapsförhandlingarna. Vi delar EG:s\r\nuppfattning att förhandlingarna mycket väl kan\r\nkomma att avslutas tidigt nästa år. Det ''window of\r\nopportunity'', dvs. den politiska öppning, som vi nu\r\nkan skönja betingas alldeles uppenbart av en\r\nönskan från EG-sidan om att göra utvidgningen till\r\nen framgång. Samtidigt står givetvis sakfrågorna i\r\nfokus -- för EG och för oss.</pre><pre>Vid gårdagens ministermöte vid\r\nmedlemskapsförhandlingarna i Bryssel bekräftades\r\ndenna bild. Från EG:s sida framhölls att man nu vill\r\nintensifiera arbetet för att finna ömsesidigt\r\ngodtagbara lösningar på utestående\r\nförhandlingsfrågor. I detta syfte är det EG:s\r\nambition att före årsskiftet klara av\r\nMaastrichtkapitlen, alltså utrikes- och\r\nsäkerhetspolitiken, den ekonomiska och monetära\r\nunionen och det juridiska samarbetet i vidaste\r\nmening. Detsamma gäller institutionsfrågan. Här\r\när utgångspunkten Lissabondeklarationen om\r\noförändrat institutionellt ramverk.</pre><pre>I mitt eget anförande vid gårdagens ministermöte,\r\nsom tillkommit i brett politiskt samförstånd,\r\nunderströk jag vad regeringen redan har framhållit\r\nmånga gånger tidigare, bl.a. när förhandlingarna\r\ninleddes den 1 februari i år. Sverige delar till fullo\r\nde övergripande politiska mål och principer som\r\nåterfinns i fördraget om den europeiska unionen.</pre><pre>Jag framhöll också att Europa med stöd av\r\nMaastrichtfördraget i ett bättre läge kommer att\r\nkunna möta de utmaningar som vi alla nu står inför.</pre><pre>En första utmaning, framhöll jag, blir att skapa\r\nmiljontals nya jobb under 90-talet för att hålla\r\ntillbaka arbetslösheten och på det sättet stärka tron\r\npå europeiskt samarbete. För att knyta an till ett\r\nuttalande av Europeiska rådet helt nyligen: den\r\nnuvarande arbetslösheten kan inte tolereras. Det\r\nbehövs gemensamma europeiska insatser för att vi\r\nskall kunna ta oss ur krisen. EG-kommissionens\r\naviserade vitbok och det nordiska\r\nhandlingsprogram som antogs häromdagen i\r\nMariehamn kan tjäna som utgångspunkter för nya\r\nförstärkta initiativ för att främja sysselsättning och\r\ntillväxt. Av lika stor vikt är att vi med fasthet och\r\nkonsekvens strävar efter att uppfylla de mål om\r\nlåga räntor och för statsskuld, budgetsanering och\r\nvalutastabilitet som är en del av EMU-samarbetet.</pre><pre>Vid förhandlingsstarten den 1 februari redovisade\r\njag Sveriges inställning till den ekonomiska och\r\nmonetära unionen. Jag framförde denna ånyo i\r\nBryssel i går, och jag finner det angeläget att också\r\nhär i riksdagen erinra om vad vi då sade:</pre><pre>''Sverige vill delta i den framväxande Ekonomiska\r\noch Monetära Unionen (EMU). Gemensamma\r\nansträngningar för att uppnå monetär stabilitet är\r\nen viktig förutsättning för ekonomisk tillväxt och\r\nsysselsättning. Den senaste tidens oro på\r\nvalutamarknaderna och de räntechocker som har\r\ndrabbat många länder inklusive Sverige, har\r\nunderstrukit behovet av ett närmare ekonomiskt\r\noch monetärt samarbete för att främja monetär\r\nstabilitet. Sverige är angeläget att bidra till\r\nutformningen av EMU redan före medlemskapet.\r\nEtt slutligt svenskt ställningstagande avseende\r\növergången från den andra till den tredje fasen\r\nkommer att göras i ljuset av den fortsatta\r\nutvecklingen och i enlighet med bestämmelserna i\r\nfördraget.''</pre><pre>Med hänvisning till denna position förklarade jag\r\nvid gårdagens ministermöte att Sverige för sin del\r\när redo att pricka av detta kapitel. I fråga om\r\növergången från den andra till den tredje fasen i\r\nEMU är det ytterst riksdagen som skall ta ställning.</pre><pre>En andra utmaning är nödvändigheten att\r\nåstadkomma stabilitet och främja fred i alla delar\r\nav Europa. Att utveckla den gemensamma utrikes-\r\noch säkerhetspolitiken är av avgörande betydelse.\r\nNär jag framförde vår position på detta område den\r\n1 februari gjorde jag följande uttalande som\r\ngivetvis alltjämt står sig och som jag upprepade i\r\ngår i Bryssel:</pre><pre>''Vi vill medverka i arbetet på att bygga en ny\r\neuropeisk säkerhetsordning på grundval av FN-\r\nstadgan, ESK:s principer och beslut och andra\r\ninternationella rättsprinciper. Därför önskar vi\r\ndelta fullt ut i den gemensamma utrikes- och\r\nsäkerhetspolitiken inom Unionens ram.</pre><pre>Vårt politiska åtagande att fullt ut och aktivt\r\nmedverka i den gemensamma utrikes- och\r\nsäkerhetspolitiken har ett brett parlamentariskt\r\nstöd. Sverige har inga rättsliga hinder mot ett\r\nsådant deltagande. Vi är beredda att ikläda oss\r\nsamma fördragsmässiga rättigheter och\r\nskyldigheter som Gemenskapens nuvarande\r\nmedlemmar.</pre><pre>Som den svenska riksdagen nyligen har deklarerat\r\nbestår Sveriges militära alliansfrihet alltjämt.\r\nSamtidigt inser vi att utformningen på lång sikt av\r\nen gemensam försvarspolitik, som med tiden skulle\r\nkunna leda till ett gemensamt försvar, är ett mål för\r\nden gemensamma utrikes- och säkerhetspolitiken,\r\nsom kommer att diskuteras vidare inom ramen för\r\n1996 års översynskonferens. Vi avser inte hindra\r\nden Europeiska Unionens utveckling på vägen mot\r\ndetta mål.''</pre><pre>Med hänvisning till denna position förklarade jag\r\nvid gårdagens ministermöte att Sverige är redo att\r\npricka av även detta kapitel.</pre><pre>En tredje utmaning är nödvändigheten av att\r\nförstärka gemensamma åtgärder för att möta de\r\nökande hoten från internationell brottslighet,\r\nsärskilt narkotikabrottsligheten. Även i detta\r\nviktiga avseende ger oss Maastrichtfördraget\r\nmycket effektivare medel inför framtiden.</pre><pre>I fråga om områden som berör judiciella och inrikes\r\nfrågor förklarade jag att Sverige delar fördragets\r\nmålsättningar rörande fri rörlighet för personer.\r\nHithörande frågor har noggrant analyserats på\r\nsvensk sida av regeringskansliets\r\ngränskontrollutredning som läggs fram på fredag. I\r\ndetta arbete har vi hittills inte identifierat några\r\nstörre problem.</pre><pre>I denna del upprepade jag även vårt stöd för den\r\nsociala stadgan och det sociala protokollet som\r\nfaller under Maastrichtfördraget.</pre><pre>Herr talman! Till dags dato har vi kunnat pricka av\r\ntolv av sammanlagt 29 kapitel i\r\nmedlemskapsförhandlingarna som i princip\r\noproblematiska. Arbetet har också förts framåt på\r\nandra områden. Många viktiga förhandlingsfrågor\r\nligger dock ännu framför oss.</pre><pre>Vi går nu in i en ny och intensiv fas i\r\nförhandlingarna. Vid gårdagens ministermöte\r\nunderströk jag behovet av en gemensam arbetsplan\r\nför de kommande månaderna om båda sidors\r\nuttalade strävan att avsluta förhandlingarna till den\r\n1 mars 1994 skall kunna förverkligas.</pre><pre>Detta ligger helt i linje med det belgiska och det\r\nkommande grekiska ordförandeskapets uttalade\r\navsikter att satsa ökad tid och kraft på\r\nförhandlingsarbetet. Vi kan bl.a. räkna med mera\r\nfrekventa förhandlingsmöten.</pre><pre>Det intensiva förhandlingsarbetet kommer att\r\nmedföra ett givande och tagande för att uppnå för\r\nbåda parter tillfredsställande lösningar. Jag menar\r\natt det inte ligger något motsatsförhållande mellan\r\nen intensifiering av förhandlingsprocessen och vårt\r\növergripande mål att nå lösningar som tillgodoser\r\nvåra nationella sakintressen -- tvärtom. Regeringen\r\nkommer, i nära samverkan med riksdagen, att med\r\nall kraft ta till vara den politiska vilja som EG nu\r\nhar manifesterat. De möjligheter som nu öppnas att\r\ni samförstånd lösa svåra förhandlingsknutar\r\nkommer vi inte att försitta.</pre><pre>Anf. 3  MATS HELLSTRÖM (s):</pre><pre>Herr talman! Jag tackar för den redovisning som\r\nEuropaministern har givit. Vid en tidigare\r\nriksdagsdebatt efterlyste jag samråd från\r\nregeringens sida med riksdagens partier om\r\nformerna för den folkomröstning som skall hållas.\r\nJag fick då svaret att frågan var för tidigt väckt och\r\natt regeringen avsåg att återkomma till den frågan\r\nförst litet längre fram och närmare avslutandet av\r\nförhandlingarna.</pre><pre>Nu har det nyligen förekommit en rad\r\npressuppgifter om att regeringen och\r\nregeringskansliet internt skulle ha en planering för\r\natt hålla en folkomröstning i juni nästa år. Om dessa\r\nuppgifter är korrekta vore det tämligen\r\nuppseendeväckande mot bakgrund av de uppgifter\r\nsom vi fick här i kammaren så sent som förra\r\nmånaden. Mot den bakgrunden vill jag fråga\r\nEuropaministern om dessa uppgifter är korrekta\r\neller om han vill dementera dem.</pre><pre>Anf. 4  Statsrådet ULF DINKELSPIEL (m):</pre><pre>Herr talman! Mats Hellström har upprepat en fråga\r\nsom gäller tidpunkten för den kommande\r\nfolkomröstningen. Mitt svar är i dag detsamma som\r\ndet jag har givit tidigare här i kammaren.\r\nStatsministern har också avgivit samma svar på en\r\nfråga tidigare.</pre><pre>När tidpunkten för ett avslutande av\r\nförhandlingarna närmar sig eller när\r\nförhandlingarna har avslutats kommer\r\nstatsministern att samla företrädare för de olika\r\npartierna till överläggningar angående formerna\r\noch tidpunkterna för en folkomröstning. Då är\r\ntiden kommen att ta ställning till den här frågan.</pre><pre>Jag känner icke till något planeringsarbete av det\r\nslag som Mats Hellström talar om med inriktning\r\npå en speciell tidpunkt. Alla olika scenarier måste\r\nnaturligtvis finnas med i bilden.</pre><pre>Anf. 5  MATS HELLSTRÖM (s):</pre><pre>Herr talman! Jag skulle vilja ställa en följdfråga\r\nmot bakgrund av vad Europaministern just sade.</pre><pre>Såvitt jag förstår måste Europaparlamentet\r\nbehandla förslagen i anslutningsfördragen innan de\r\nundertecknas av parterna, dvs. Sverige och EG:s\r\nråd. Det skulle innebära att ett undertecknande av\r\navtalet kan ske tidigast i maj.</pre><pre>Mot den bakgrunden skulle jag vilja fråga vad\r\nEuropaministern anser i sak. Är det demokratiskt\r\ntillfredsställande att hålla en folkomröstning i juni,\r\nbara några veckor efter det att avtalet har\r\nundertecknats av parterna?</pre><pre>Anf. 6  Statsrådet ULF DINKELSPIEL (m):</pre><pre>Herr talman! Det ligger i sakens natur och helt i\r\nlinje med vad jag sade tidigare att jag inte på något\r\nsätt vill föregripa de överläggningar i den här frågan\r\nsom skall hållas mellan partiledarna. Frågorna om\r\nfolkomröstningen -- formerna, tidpunkten,\r\nsekvenserna m.m. -- bör avhandlas i det\r\nsammanhanget. Det vore fel att nu börja spekulera\r\nom det första, andra eller tredja scenariet.</pre><pre>Anf. 7  PÄR GRANSTEDT (c):</pre><pre>Herr talman! Jag vil först tacka statsrådet\r\nDinkelspiel för den värdefulla redovisning som vi\r\nhar fått av gårdagens möte och förhandslingsläget i\r\nallmänhet.</pre><pre>Det är värt att notera den högre ambitionsnivå i\r\nförhandlingsprocessen som man tydligen visar från\r\nEG:s sida. Vi har hittills fått uppleva att\r\nförhandlingarna har haft en tendens att köra fast i\r\nett antal ''snusfrågor''. Jag tror att det är mycket\r\nviktigt att man kommer ur det stadiet i\r\nförhandlingsprocessen så fort som möjligt. Det är\r\nviktigt, inte minst ur svensk synpunkt, att vi kan\r\nkonstatera en respekt för svenska förhållanden och\r\nsvensk kultur från EG:s sida om dessa\r\nförhandlingar skall kunna slutföras. När jag talar\r\nom svensk kultur tänker jag inte enbart på snus\r\nutan på svenska förhållanden i övrigt.</pre><pre>Det är viktigt att vi inte upplever vårt välkomnande\r\ntill EG som något slags Prokrustes-välkomnande --\r\nvärdshusvärden som gärna tog emot gäster men\r\nmed våld såg till att gästernas storlek anpassades till\r\nde bäddar som fanns på värdshuset.</pre><pre>Jag vill gärna höra om statsrådet bedömer att den\r\nhär typen av frågor nu kommer att kunna lösas i en\r\nnågot snabbare takt än vad vi hittills har upplevt i\r\nförhandlingarna.</pre><pre>Vi står nu också inför att gå in i förhandlingar om\r\nde frågor som är föranledda av Maastrichtavtalet.\r\nDet är naturligtvis viktigt att vi är tydliga när det\r\ngäller dels den svenska alliansfriheten, dels vår\r\nhandlingsfrihet att i framtiden ta ställning till frågan\r\nom en gemensam valuta.</pre><pre>Jag noterar med tillfredsställelse de markeringar\r\nsom statsrådet gjorde i går. Jag vill gärna höra om\r\nstatsrådets bedömning är att man på EG-sidan är\r\ninförstådd med den svenska inställningen. Kan man\r\nanse att detta har en acceptans från EG:s sida?</pre><pre>Anf. 8  Statsrådet ULF DINKELSPIEL (m):</pre><pre>Herr talman! Jag hoppas att den vilja som EG nu\r\nvisar att öka takten i förhandlingarna också skall\r\nleda till att vi snabbare skall kunna nå fram till ett\r\nbra förhandlingsresultat på de olika punkter som\r\nPär Granstedt nämnde.</pre><pre>Det ligger i själva förhandlingarnas natur att det\r\ninte går att påskynda förhandlingarna och säga att\r\ndetta är ett överordnat mål. Vi måste nå ett bra\r\nförhandlingsresultat på de enskilda punkterna. Jag\r\när den första att säga att jag vill ha dessa frågor ur\r\nvärlden så snabbt som möjligt. Men ännu viktigare\r\när naturligtvis att nå ett tillfredsställande resultat på\r\ndessa punkter.</pre><pre>Jag vill ha dessa frågor ur världen. Snus,\r\nsystembolag, fritidsfastigheter osv. är viktiga\r\nfrågor, men de får inte undanskymma de\r\növergripande frågorna. Det gäller t.ex. EG:s\r\nbetydelse för freden och friheten och möjligheten\r\natt främja sysselsättning och välfärd. Det är de\r\növergripande frågorna som vi måste lyfta fram i\r\ndebatten. De skyms lätt av de förhandlingsfrågor\r\nsom vi måste, av naturliga skäl, tackla.</pre><pre>Det är vår ambition, och det speglas mycket tydligt\r\ni det anförande jag höll i går, att mycket klart för\r\nEG, liksom naturligtvis på hemmaplan, redovisa\r\nvar Sverige står i frågan om den ekonomiska och\r\nmonetära unionen och i frågan om utrikes- och\r\nsäkerhetspolitiken.</pre><pre>Jag är helt övertygad om att våra markeringar klart\r\ngick hem på EG-sidan i alla de delar som\r\nreflekterar vår position i dessa punkter. Jag hade\r\nockså intrycket av att vårt budskap mottogs väl. Jag\r\ngrundar detta framför allt på att utrikesminister\r\nClaes, företrädare för det belgiska\r\nordförandeskapet, både under överläggningarna\r\noch uppenbarligen vid den efterföljande\r\npresskonferensen sade sig räkna med att\r\nförhandlingarna i dessa delar skulle kunna avslutas\r\nföre årsskiftet.</pre><pre>Anf. 9  PÄR GRANSTEDT (c):</pre><pre>Herr talman! Jag tackar för de kompletterande\r\nsynpunkterna. Jag noterar med tillfredsställelse det\r\nstatsrådet sade om reaktionen på talet när det gäller\r\nalliansfrihet och den monetära unionen. Jag tror att\r\ndet är viktigt att vi hela tiden arbetar med öppna\r\nkort, inte minst för situationen efter ett möjligt\r\nsvenskt inträde.</pre><pre>Vidare har vi frågan om förhandlingarna som gäller\r\nden inre marknaden. Jag delar givetvis\r\nuppfattningen att det är viktigare med ett bra\r\nförhandlingsresultat än med en snabb tidtabell. Jag\r\nvill gärna i det sammanhanget understryka att det i\r\nfråga om folkomröstningen är Centerns\r\nuppfattning att demokratiaspekten är viktigast. Det\r\när viktigt att vi förhandlar färdigt i god tid. Det är\r\nviktigt att ha tillräckligt med tid för att diskutera\r\nresultatet innan det blir en folkomröstning -- även\r\nom det innebär att man måste skjuta upp\r\nomröstningen till efter valet.</pre><pre>Anf. 10  BENGT HURTIG (v):</pre><pre>Herr talman! Jag får tacka för redogörelsen.\r\nRegeringen säger att man har ett brett\r\nparlamentariskt stöd för sin politik i EG-frågan. Vi\r\nvet att det folkliga stödet är lågt, och efter det\r\nställningstagande som skall ske i EG kommer\r\nstödet att sjunka.</pre><pre>Det finns en politisk elit i Europa som har ett dåligt\r\nstöd för sin politik hos Europas folk, inte minst när\r\ndet gäller Maastrichtfördraget. Vi ansluter oss i det\r\nhär parlamentet mer och mer till det sättet att\r\narbeta. Jag tror inte att ett regel- och normsystem i\r\nEuropa kan fungera om inte befolkningen är med.</pre><pre>I fråga om försvars- och säkerhetspolitiken vet vi\r\nsom håller på med dessa frågor vad det i själva\r\nverket är som gäller. Det är i längden ohållbart att\r\nstå utanför den allians som detta innebär också på\r\nförsvarsområdet.</pre><pre>Det som inte har debatterats i Sverige i dag är de\r\nuttalanden som gjordes vid toppmötet den 29\r\noktober. Där sades det att Västeuropeiska unionen\r\nsnabbt skall vidta samtliga de åtgärder som har\r\nförutsetts i fördraget och i den deklaration som för\r\nVEU. På sidorna 214--218 i Maastrichtfördraget ser\r\nman vad det handlar om.</pre><pre>Den militära samordningen måste rimligen börja\r\nomedelbart. Den skall ske snabbt. Jag tvivlar på att\r\ndet finns något rådrum fram till 1996, som\r\nDinkelspiel har anfört här.</pre><pre>Västeuropeiska unionen är med varje rimlig\r\ndefinition en militärpakt. Det står i Haag-\r\nplattformen från 1987 att kärnvapen är en viktig del\r\nav VEU:s militära strategi. Två av VEU-länderna\r\ninnehar dessutom kärnvapen. VEU kan i motsats\r\ntill NATO agera militärt över hela världen. Alla\r\nEG-länder tillhör VEU, antingen som medlemmar\r\neller som observatörer.</pre><pre>Det framgår i Maastrichtfördraget att unionen\r\nanmodar Västeuropeiska unionen, som är en\r\nintegrerad del av unionens utveckling, att utarbeta\r\noch genomföra unionsbeslut och unionsaktioner\r\nsom berör försvaret.</pre><pre>Jag tror inte att Sverige som EU-medlem med\r\ndenna uppläggning har någon som helst chans att\r\nställa sig utanför de militära beslut som fattas i\r\nministerrådet. Vore det inte ärligare att säga inför\r\ndet svenska folket att detta är en oundviklig\r\nutveckling?</pre><pre>Anf. 11  TREDJE VICE TALMANNEN:</pre><pre>De första inläggen får vara längst två minuter.</pre><pre>Anf. 12  Statsrådet ULF DINKELSPIEL\r\n(m):</pre><pre>Herr talman! När jag i riksdagen talar om ett brett\r\npolitiskt samförstånd utesluter jag naturligtvis\r\nVänsterpartiet. Jag har inte för ett ögonblick väntat\r\nmig att Vänsterpartiet skulle ställa sig bakom vad\r\nen mycket bred majoritet i Sveriges riksdag har\r\nbeslutat.</pre><pre>Bengt Hurtig säger att det skall vara ett folkligt\r\nstöd. Det är precis av det skälet som det skall vara\r\nfolkomröstning i frågan. Den folkomröstningen\r\nkommer att äga rum när avtalet är färdigt. Vi ser\r\nförhandlingsresultatet, och svenska folket får\r\ntillfälle att pröva detta i ljuset av hela den\r\növergripande europeiska bilden. Det är det som\r\nblir avgörande. Med ett ja finns ett brett folkligt\r\nstöd.</pre><pre>Vidare säger Bengt Hurtig att Sverige måste gå med\r\ni VEU. Men Bengt Hurtig har helt fel på den\r\npunkten.</pre><pre>Ett medlemskap i VEU skulle innebära att vi deltar\r\ni en gemensam försvarspolitik. Det skulle i sin tur\r\ninnebära att den militära alliansfriheten inte skulle\r\nbestå. Detta fordrar ett beslut av svensk regering\r\noch svensk riksdag. Ingen annan kan förändra den\r\nlinjen.</pre><pre>Vidare har vi frågan om observatörsskap. I går\r\ntillkännagav Österrike att landet skall vara med\r\nsom obeservatör i den västeuropeiska unionen. Det\r\ninnebär inte deltagande i en gemensam\r\nförsvarspolitik, än mindre i ett gemensamt försvar.\r\nÖsterrike har neutraliteten inskriven i sin\r\nkonstitution. Därmed faller Bengt Hurtigs\r\npåstående på sin egen orimlighet.</pre><pre>Anf. 13  BENGT HURTIG (v):</pre><pre>Herr talman! Är det inte så att om Sveriges riksdag\r\ni ett senare skede bestämmer sig för att stå utanför\r\nett militärt samarbete, kommer Sverige med denna\r\nuppläggning att få avsevärda svårigheter? Det\r\nkommer inte att finnas något protokoll där denna\r\nposition har lagts fast. Det finns ett uttalande om\r\natt Sveriges riksdag skall fatta ett beslut i ett senare\r\nskede. Man försätter sig i en politiskt och\r\npsykologiskt mycket besvärlig situation.</pre><pre>Anf. 14  Statsrådet ULF DINKELSPIEL\r\n(m):</pre><pre>Herr talman! Den här frågan tas upp för första\r\ngången vid EG:s institutionella konferens 1996.\r\nAlla beslut i den del som kan beröra utformningen\r\nav en gemensam försvarspolitik eller ett\r\ngemensamt försvar måste fattas med enhällighet.\r\nDet kan över huvud taget inte bli fråga om att\r\nSverige skall tvingas in i ett sådant samarbete.\r\nSveriges regering och Sveriges riksdag är och förblir\r\ni det avseendet suveränt!</pre><pre>Anf. 15  YLVA ANNERSTEDT (fp):</pre><pre>Herr talman! Det är fortfarande osäkert hur den\r\nsvenska offentlighetsprincipen skall hävdas i ett\r\nEG-medlemskap. Europaministern nämnde\r\ningenting i sitt anförande om vad som har hänt på\r\nområdet. bJag tycker det är angeläget att vi snart\r\nfår reda på i vilka former som den svenska\r\noffentlighetsprincipen i fortsättning skall hävdas.\r\nVi måste få besked om huruvida EG kommer att\r\nrespektera vår offentlighetsprincip. Vi måste också\r\nfå besked om huruvida svenska medborgare och\r\nsvenska journalister i fortsättningen kan granska\r\nmyndigheters agerande också när det gäller EG-\r\nanknutna områden. Jag skulle vilja att statsrådet\r\nUlf Dinkelspiel utvecklade den här frågan något.</pre><pre>Anf. 16  Statsrådet ULF DINKELSPIEL\r\n(m):</pre><pre>Herr talman! Att jag inte nämnde\r\noffentlighetsprincipen beror på att jag i mitt\r\nhuvudanförande över huvud taget inte gick in på\r\nannat än de frågor som direkt var aktuella vid\r\ngårdagens möte.</pre><pre>Jag delar givetvis Ylva Annerstedts uppfattning i\r\nfråga om offentlighetsprincipen. Den kom klart till\r\nuttryck i vårt anförande den 1 februari, då det sades\r\natt offentlighetsprincipen är en omistlig del av vårt\r\nsamhälle. Denna princip kommer icke att överges.\r\nDen kommer att ligga fast. Det är ställt utom allt\r\ntvivel. Vårt syfte är att på ett eller annat sätt få detta\r\ndokumenterat i förhandlingarna.</pre><pre>EG är för närvarande inne i en mycket intensiv fas\r\nför att också ompröva sin egen hantering av dessa\r\nfrågor. Det bör underlätta en dokumentation av\r\ndetta i en eller annan form. Men på den här\r\npunkten, som på andra punkter, gäller att vi ännu\r\ninte nått fram till en överenskommelse med EG.\r\nJag kan därför inte i dagsläget redovisa på vilket\r\nsätt vi skall kunna dokumentera detta. Att\r\noffentlighetsprincipen ligger fast är ställt utom allt\r\ntvivel!</pre><pre>Anf. 17  YLVA ANNERSTEDT (fp):</pre><pre>Herr talman! Det känns mycket lugnande med de\r\nhär tydliga beskeden. Samtidigt har vi under en\r\nganska lång period hört just att detta kommer att\r\ndokumenteras i ''en eller annan form''. Men det får\r\ninte dröja för länge innan vi får reda på vad en eller\r\nannan form betyder, eftersom detta är ett så\r\ncentralt område för den svenska demokratin.</pre><pre>Anf. 18  HANS GÖRAN FRANCK (s):</pre><pre>Herr talman! Mina frågor rör också\r\nutrikespolitiken. Jag vill ställa dem till statsrådet\r\nUlf Dinkelspiel och få ett ganska precist svar.</pre><pre>Min första fråga är: Går det att såsom EU-medlem\r\nframledes hålla fast inte bara vid den militära\r\nalliansfriheten utan också, vilket inte nämndes, vid\r\nen politik som syftar till neutralitet i krig?</pre><pre>Min andra fråga är: Har statsrådet i\r\nförhandlingarna tagit upp den viktiga frågan,\r\nnämligen att Sverige beslutat att inte ha egna\r\natomvapen? På vilket sätt har det i samband med\r\ndiskussionerna framkommit om det är möjligt att\r\nha samverkan med länder som är atombeväpnade?</pre><pre>Min tredje slutliga fråga gäller de ungefär 50 krav\r\nsom har listats. Är det endast en mycket liten del av\r\ndessa krav som kan bli tillgodosedda?</pre><pre>Anf. 19  Statsrådet ULF DINKELSPIEL\r\n(m):</pre><pre>Herr talman! På Hans Göran Francks första fråga\r\nvill jag säga att vi noggrant har redovisat vår\r\nsäkerhetspolitiska linje i olika samtal med EG,\r\nbåde före förhandlingarnas inledning och därefter.</pre><pre>EG är helt på det klara med Sveriges\r\nsäkerhetspolitiska linje. Det framgår inte minst av\r\nkommissionens yttrande över den svenska\r\nansökan. Det är vår uppfattning att vår\r\nsäkerhetspolitik, såsom Hans Göran Franck\r\ndefinierade den, är fullt förenlig med ett svenskt\r\nmedlemskap i EG/EU, och jag räknar med att detta\r\nkommer att dokumenteras i förhandlingarna inom\r\nen mycket snar framtid.</pre><pre>Vår politik när det gäller atomvapen har redovisats\r\nklart, både i det sammanhanget och i\r\nsammanhanget med behandlingen av det nyss\r\navslutade kapitlet om Euratom. Det framgår med\r\nall önskvärd tydlighet att varje land har full frihet\r\natt föra sin egen politik på det här området. Det\r\nkanske allra bästa beviset för detta är att det på den\r\nhär punkten även skiljer sig mellan EG:s\r\nnuvarande medlemsländer.</pre><pre>Tyvärr, uppfattade jag inte Hans Göran Francks\r\ntredje fråga, vilket jag ber om ursäkt för. Får jag be\r\nHans Göran Franck upprepa frågan!</pre><pre>Anf. 20  HANS GÖRAN FRANCK (s):</pre><pre>Herr talman! Det har ju framställts ungefär ett\r\nfemtiotal olika krav från svensk sida. Är det på det\r\nsättet, att bara en liten del av dessa krav kan\r\nförväntas bli tillgodosedda? Det kommer ju att bli\r\nen hårdgranskning av den här listan på 50 krav. Jag\r\ntycker det är bra om statsrådet nu kan ge oss en\r\nprognos hur förhandlingsläget är och hur han\r\nbedömer möjligheterna att få kraven tillgodosedda.</pre><pre>Anf. 21  Statsrådet ULF DINKELSPIEL\r\n(m):</pre><pre>Herr talman! Jag vet inte riktigt var Hans Göran\r\nFranck får siffran 50 från. Ser man till våra krav på\r\nhuvudområdena, rör det sig om ett färre antal krav,\r\nmen inom ramen för dessa krav rör det sig om långt\r\nfler delkrav.</pre><pre>Det är svårt att i dagsläget göra en utvärdering,\r\ndärför att många av de svåraste\r\nförhandlingsfrågorna ligger framför oss. Men jag\r\nkänner mig hoppfull om att vi, när den dagen\r\nkommer, skall kunna redovisa ett\r\nförhandlingsresultat som av riksdagen och svenska\r\nfolket kommer att uppfattas som tillfredsställande.\r\nJag tar dock icke ut några segrar i förskott.</pre><pre>Anf. 22  BJÖRN SAMUELSON (v):</pre><pre>Herr talman! Statsrådet sade att man från svensk\r\nsida biträtt Maastrichtavtalet vad gäller det\r\njuridiska samarbetet i dess vidaste mening.</pre><pre>Det finns skillnader i Europa i\r\nmyndighetstraditionen på det här området, bl.a.\r\nvad gäller den inre rättssäkerheten och agrandet\r\ngentemot annat land. Innebär acceptansen i det\r\njuridiska samarbetet i dessa vidaste mening att det\r\ninte finns några restriktioner från svensk sida när\r\ndet gäller det polisiära eller det rättsliga samarbetet\r\ni Europa?</pre><pre>Anf. 23  Statsrådet ULF DINKELSPIEL\r\n(m):</pre><pre>Herr talman! Jag vill lägga fast att vi ännu inte har\r\nkommit till någon överenskommelse avseende\r\ntredje pelaren. Vill vill avvakta den\r\ngränskontrollutredning och de ytterligare\r\nredovisningar som förväntas föreligga inom den\r\nallra närmaste tiden.</pre><pre>Jag ser inga problem av den karaktär som här togs\r\nupp. Men jag vill gärna vänta med slutligt besked i\r\nden här frågan tills vi har klarat av den erforderliga\r\nberedningen inom regeringskansliet och med andra\r\npartier.</pre><pre>Anf. 24  BJÖRN SAMUELSON (v):</pre><pre>Herr talman! Kommer riksdagen att få tillfälle att\r\ndiskutera frågor kring bl.a. gränskontroll, innan\r\nförhandlingarna går vidare?</pre><pre>Anf. 25  Statsrådet ULF DINKELSPIEL\r\n(m):</pre><pre>Herr talman! Det kommer att på sedvanligt sätt ske\r\nsamråd med riksdagens EG-delegation i den här\r\nfrågan, precis som i alla andra frågor.</pre><pre>Anf. 26  JOHAN LÖNNROTH (v):</pre><pre>Herr talman! Europaministern sade att vi skall gå\r\nmed i den europeiska unionen för att bidra till att\r\nskapa monetär stabilitet i Europa.</pre><pre>Det råder ganska stor enighet i dag om -- bl.a.\r\nskriver Konjunkturinstitutet om det i sin\r\nhöstrapport -- att det monetära samarbetet hittills i\r\nde länder som knöt sig till valutasamarbetet lett till\r\natt man i dessa länder fick högre räntor och\r\narbetslöshet än vad konjukturläget skulle\r\nmotiverat. Man kan säga att valutasamarbetet var\r\nen sorts samordnad, arbetslöshetsskapande åtgärd.</pre><pre>Jag vill fråga: Varför tror Europaministern att den\r\nkommande monetära unionen skall lyckas bättre\r\nmed att skapa monetär stabilitet och minskad\r\narbetslöshet?</pre><pre>Min andra fråga handlar om det tredje steget, som\r\nEuropaministern sade att vi kan vänta med att ta.\r\nMen det är väl ändå så att vi som medlemmar\r\nförbinder oss att arbeta för också det tredje steget,\r\nmed exempelvis Maastrichtfördragets regler om\r\növerordnad inflationsbekämpning och förslaget att\r\nRiksbanken inte skall få påverkas av riksdag och\r\nregering.</pre><pre>Att man nu flaggar med att vi skall vänta med det\r\ntredje steget och att man lägger\r\nRiksbanksutredningens förslag på is, är inte det ett\r\ntaktikspel som går ut på att sopa en del splittrande\r\nfrågor inom Ja till EU-blocket under mattan?</pre><pre>Anf. 27  Statsrådet ULF DINKELSPIEL\r\n(m):</pre><pre>Herr talman! Jag tror att de flesta bedömare är\r\neniga om att den oro på valutamarknaden och de\r\nstarka fluktuationer som vi har sett under det\r\nsenaste året har allvarligt skadat våra ekonomier.\r\nSamtidigt är det uppenbart att det ekonomiska och\r\nmonetära samarbete som har utvecklats lider av\r\nbrister. Försöker man att alltför snabbt\r\nåstadkomma valutastabilitet, utan att ha tillräcklig\r\nkonvergens när det gäller den ekonomiska\r\nutvecklingen i de enskilda länderna, riskerar man\r\natt hamna i en situation som ytterst innehåller fröet\r\ntill nya valutakriser. Vi har sett prov på detta.</pre><pre>Att en parallell utveckling på båda dessa fronter,\r\nmed ökad valutastabilitet, kommer att underlätta\r\ndet internationella samarbetet, underlätta våra\r\nansträngningar att främja sysselsättning och\r\ntillväxt, är enligt min mening ställt utom allt tvivel.\r\nMen klart är -- det har inte minst den senaste\r\nutvecklingen visat -- att det inte är någon lätt väg\r\natt komma fram på. Det finns många spänningar\r\ninbyggda.</pre><pre>När det gäller utvecklingen av valutasamarbetet är\r\ndet alldeles klart ett svenskt intresse att medverka\r\ni detta. Jag vill gå ett steg längre: funnes det\r\nmöjlighet för Sverige att delta i det monetära\r\nsamarbetet i dag vore detta en klar fördel. Men det\r\nkan vi nu inte göra, eftersom Sverige inte är\r\nmedlem i EG.</pre><pre>Vi har redan den 1 februari sagt att vi vill medverka\r\ni utformningen av det framtida samarbetet. Nu\r\nnärmast går EG in i en andra fas från 1994. Sedan\r\nkommer samarbetet gradvis att stärkas. Avsikten är\r\natt tidigast 1997 -- kanske mer sannolikt längre fram\r\ni tiden, eventuellt 1999 -- ta ytterligare ett steg och\r\ngå in i den tredje fasen.</pre><pre>Vi vill självfallet vara med och påverka\r\nutvecklingen, så att den blir i enlighet med våra\r\nnationella intressen. Det är ett skäl till att vi vill\r\nvara med i EG. Men det står inte på något sätt i\r\nmotsättning mot detta som vi klart deklarerade i\r\nBryssel i går, dvs. att vi förbehåller oss rätten att ta\r\nslutlig ställning till övergången från den andra till\r\nden tredje fasen i ljuset av utvecklingen. Det är\r\nfråga om många års utveckling. Vi vet att det finns\r\nmånga överraskningar på vägen, i ljuset av\r\nfördragets regler.</pre><pre>Anf. 28  JOHAN LÖNNROTH (v):</pre><pre>Herr talman! Europaministern svarade inte på min\r\nandra fråga, om det inte måste bedömas som ett\r\ntaktikspel när man säger att vi skall vänta med det\r\ntredje steget.</pre><pre>Jag frågade också om Riksbanksutredningens\r\nförslag: Är det inte ett taktikspel att man sopar det\r\nunder mattan? Vad har sagts i förhandlingarna om\r\nRiksbanksutredningen och över huvud taget\r\nRiksbankens ställning? Vad har Sverige förbundit\r\nsig när det gäller att följa Maastrichtfördragets\r\nregler om att inflationsbekämpningen skall\r\növerordnas allt annat och att Riksbanken skall vara\r\nsjälvständig?</pre><pre>Anf. 29  Statsrådet ULF DINKELSPIEL\r\n(m):</pre><pre>Herr talman! Det här är inte fråga om något\r\ntaktikspel. Det är fråga om en mycket klar och\r\nkonsekvent linje, som syftar till att föra in Sverige\r\nockså i det ekonomiska samarbetet, men med ett\r\nklargörande att övergången från andra till tredje\r\nsteget skall grundas på ett ställningstagande från\r\nregeringens och riksdagens sida.</pre><pre>I det fortsatta arbetet med frågor kring Riksbanken\r\noch dess ställning måste vi givetvis också ta hänsyn\r\ntill utvecklingen på den internationella fronten. Jag\r\nkan icke säga exakt var vi står på den här punkten.\r\nDet är närmast finansministerns sak att redovisa\r\ndetta, men jag skall gärna återkomma när jag har\r\nsatt mig in i detaljerna.</pre><pre>Anf. 30  INGELA MÅRTENSSON (fp):</pre><pre>Herr talman! Statsrådet säger att\r\noffentlighetsprincipen är en omistlig del av vårt\r\nsamhälle. Samtidigt har statsrådet i en\r\ninterpellationsdebatt nyligen konstaterat att det\r\nEG-direktiv som föreligger om personlig integritet\r\ninte överensstämmer med vår offentlighetsprincip.</pre><pre>Nu går förhandlingsarbetet snabbt, och det\r\nberäknas vara klart den 1 mars. Enligt vad jag\r\nförstår, kommer beslutet om EG-direktiv om\r\npersonlig integritet att fattas efter det att våra\r\nförhandlingar är slutförda. Hur skall vi då kunna\r\npåverka och se till att vår offentlighetsprincip inte\r\nnaggas i kanten?</pre><pre>Det tidigare svaret gav inte något besked om vilken\r\nstrategi man har för att möta den situationen. Man\r\nhar tydligen inte ens tagit upp\r\noffentlighetsprincipen nu senast, och jag kan inte se\r\nhur man kan förena det med att säga att den är en\r\nomistlig del, att den inte är förhandlingsbar och att\r\nvi inte skall ge upp den -- samtidigt som vi måste\r\nrätta oss efter de EG-direktiv som tas om Sverige\r\nblir medlem.</pre><pre>Anf. 31  Statsrådet ULF DINKELSPIEL\r\n(m):</pre><pre>Herr talman! Det är riktigt att det finns ett förslag\r\nfrån EG-kommissionen på det här området. Det är\r\nett förslag som, såvitt jag vet, har rönt mycken\r\nkritik från EG, och det föreligger ett stort antal\r\nändringsförslag. Det här gör att det är skrivet i\r\nstjärnorna om och när förslaget kommer att bli en\r\ndel av EG:s regelverk -- jag utgår från att det i så\r\nfall är omarbetat.</pre><pre>I den mån man inte blir klar innan vi blir klara med\r\nförhandlingarna -- jag bedömer det som mycket\r\nosannolikt att det klaras av dessförinnan -- kommer\r\nvi att vara med i diskussionerna om direktivet. Då\r\nkommer vi naturligtvis att ta upp de aspekter, från\r\nsekretessynpunkt och liknande, som vi anser icke\r\npassar in i våra existerande regelverk och kan på\r\ndet sättet bevaka intressena. En av fördelarna med\r\nmedlemskap är just att vi sitter med när beslut\r\nfattas i dessa frågor -- till skillnad från med EES-\r\navtalet.</pre><pre>Anf. 32  INGELA MÅRTENSSON (fp):</pre><pre>Herr talman! Men om förhandlingarna har\r\navslutats den 1 mars och vi skall skriva på avtalet\r\nden 1 maj och EG-direktivet kommer däremellan,\r\nmåste vi ju följa det EG-direktiv som är taget. Då\r\nhar vi inga påverkansmöjligheter.</pre><pre>Jag förstår inte att statsrådet kan säga att det här är\r\nskrivet i stjärnorna. Följer man inte noga vad som\r\npågår på det här området? När skall direktivet\r\nantas? Vad kommer det att innebära?</pre><pre>Förslaget har redan förändrats och diskuterats, och\r\nparlamentet står bakom det förslag som nu\r\nföreligger. Det är litet oroande att man inte\r\nnärmare följer detta, eftersom vi är överens om att\r\noffentlighetsprincipen är en omistlig del av vårt\r\nsamhälle.</pre><pre>Anf. 33  Statsrådet ULF DINKELSPIEL\r\n(m):</pre><pre>Herr talman! Det är just därför att vi följer den här\r\nfrågan oerhört noggrant som jag vågar säga att det\r\när synnerligen osäkert om direktivet kommer att\r\nantas. Jag har hört många tvärsäkra uttalanden i\r\nriksdagen om vad som kommer att bli resultatet av\r\ndet förslag som kommissionen har lagt. Jag har\r\nt.o.m. hört riksdagsledamöter mer eller mindre ta\r\nför givet att kommissionens förslag kommer att bli\r\nEG:s beslut. Så är det inte.</pre><pre>När det gäller frågan hur vi kommer in i bilden om\r\ndirektivet inte skulle ha antagits när våra\r\nförhandlingar är avslutade vill jag säga att här finns\r\nen interimsprocedur som har använts för tidigare\r\nmedlemskapsförhandlingar och som också kommer\r\natt bli aktuell för vår del från det ögonblick då\r\nförhandlingarna om avtalet är avslutade. Innan det\r\nhar trätt i kraft blir Sverige, liksom andra länder,\r\nindraget i diskussionerna kring kommande\r\nförordningar, direktiv och andra rättsakter.</pre><pre>Anf. 34  HADAR CARS (fp):</pre><pre>Herr talman! Det är bra att regeringen efter samråd\r\nmed riksdagspartierna har gjort klart i det\r\neuropeiska förbundet att Sverige i förbundet\r\nkommer att medverka i ansträngningarna att stärka\r\nfreden och säkerheten, i kampen mot narkotika, i\r\nvalutasamarbetet och i kampen mot\r\narbetslösheten. Det är glädjande att man inom det\r\neuropeiska förbundet nu gör kampen mot\r\narbetslösheten till en huvudfråga. Det pågår ett\r\narbete som syftar till att vid rådets möte i december\r\nlägga fram en konkret handlingsplan.</pre><pre>Min fråga till statsrådet Dinkelspiel är: På vad sätt\r\nmedverkar regeringen i dag när det gäller att ge\r\nbidrag till den plan mot arbetslöshet som man\r\narbetar med inom det europeiska förbundet?</pre><pre>Med herr talmannens medgivande vill jag också\r\ngöra ett tillägg när det gäller\r\nfolkomröstningsfrågan. Jag respekterar den åsikt\r\nsom statsrådet Dinkelspiel som företrädare för\r\nregeringen har givit uttryck för. Samtidigt vill jag\r\nsäga att jag ser stora politiska och praktiska\r\nsvårigheter för en folkomröstning före valdagen.</pre><pre>Anf. 35  Statsrådet ULF DINKELSPIEL\r\n(m):</pre><pre>Herr talman! Hadar Cars och jag är helt eniga om\r\natt det är viktigt att sysselsättningen lyfts fram på\r\ndet sätt som sker i det europeiska samarbetet. Det\r\nframhöll jag också tidigare.</pre><pre>Hadar Cars frågade vilka bidrag vi lämnar till det\r\narbetet. Vi går fram på olika vägar. Vi har i ett tidigt\r\nskede haft överläggningar kring de här frågorna\r\nmellan EFTA- och EG-ländernas finansministrar.\r\nSverige har lämnat in ett särskilt yttrande om vad vi\r\nanser vara viktigt i det här sammanhanget, detta\r\nsom ett led i EG:s arbete med vitboken. Vid\r\nNordiska rådets möte nu den 8 november antog de\r\nnordiska stats-, ekonomi- och finansministrarna ett\r\nhandlingsprogram för sysselsättning och tillväxt\r\nsom naturligtvis också kan ses som en del av den\r\nprocessen.</pre><pre>För att ytterligare understryka det gemensamma\r\nintresse som EFTA-länderna och EG har på det här\r\nområdet förutses ett gemensamt\r\nfinansministermöte EFTA-EG i nära anslutning till\r\ndet europeiska rådets möte. Vid båda dessa möten\r\nskall just sysselsättningsfrågorna stå i fokus för\r\nsamarbetet.</pre><pre>Vi har alltså många vägar att framföra synpunkter\r\npå det här, även om vi naturligtivs som icke-\r\nmedlemmar inte kan delta i de formella\r\növerläggningar som EG kommer att ha när det\r\ngäller fastläggande av ett handlingsprogram på det\r\nhär området.</pre><pre>Anf. 36  BIRGITTA HAMBRAEUS (c):</pre><pre>Herr talman! Snusfrågor kan kanske anses vara\r\nsmå, men jag tycker att de är viktiga därför att de\r\när konkreta. Plötsligt blir det klart för människor\r\natt man kan komma att besluta i Bryssel om vi får\r\nbehålla våra vanor eller inte. Vi kanske också drar\r\nslutsatsen att det är en hel del av det som skall gälla\r\ni Sverige som det kommer att fattas beslut om i\r\nBryssel, t.ex. om vi får stödja vårt norrländska\r\njordbruk som vi önskar, om vi får föra den\r\nregionalpolitik som vi önskar, om vi får föra den\r\nalkohol- och miljöpolitik som vi önskar. Det här är\r\ninga oviktiga frågor när de blir konkreta.</pre><pre>Det viktigaste är ju om vi skall ha rätt att själva\r\nbestämma vad som skall gälla i Sverige. Det har vi\r\nredan givit upp om vi blir medlemmar i Europeiska\r\nunionen.</pre><pre>Men nu vill jag ställa en konkret fråga: Hur mycket\r\nskall vi betala? Det har sagts att vi kommer att bli\r\nen av de största nettobetalarna, också i absoluta tal,\r\ni EG och att vi kommer att betala mest per person\r\ni hela EG-kretsen. Hur mycket skall vi betala och\r\nvarifrån skall de pengarna tas? Skall man höja\r\nskatterna, eller skall man ytterligare inskränka den\r\noffentliga sektorn?</pre><pre>Anf. 37  Statsrådet ULF DINKELSPIEL\r\n(m):</pre><pre>Herr talman! Jag delar Birgitta Hambraeus\r\nuppfattning att de förhandlingsfrågor som vi har\r\ntagit upp är viktiga. Annars hade vi inte tagit upp\r\ndem vid förhandlingarna.</pre><pre>Dessutom vill jag gärna säga att de problem som vi\r\nställs inför vid förhandlingarna bottnar i att vi inte\r\nhar varit med vid utformningen av\r\nbestämmelserna. Jag kan försäkra Birgitta\r\nHambraeus att hade vi varit medlemmar i EG hade\r\ndet inte blivit något snusförbud för vår del. Så kan\r\nman gå vidare på andra områden.</pre><pre>Nu finns det ett regelverk med regler som har lagts\r\nfast under 35 års samarbete -- det gäller både EES-\r\navtalet och ett medlemskap -- som vi måste inarbeta\r\ni vår lagstiftning. I allt väsentligt är det\r\nproblemfritt, men det finns problem på en del\r\nområden, och det är just därför det aktualiseras en\r\ndel förhandlingsfrågor. Jag hoppas och tror att vi\r\nskall kunna klara ut dem på ett tillfredsställande\r\nsätt, men jag tycker att Birgitta Hambraeus fråga\r\nvisar hur viktigt det är att Sverige är med i det\r\neuropeiska samarbetet och på så sätt har rösträtt i\r\nEuropa och kan påverka den europeiska omgivning\r\nsom vi i vår tur är så beroende av.</pre><pre>På den andra punkten, som gällde hur mycket\r\nSverige skall betala, vill jag säga att det delvis är en\r\nförhandlingsfråga. Några precisa besked kan jag\r\ninte lämna på den punkten. Jag har sagt att vi kan\r\nräkna med ett bruttobidrag kring i runda tal 20\r\nmiljarder, netto 10 miljarder, men detta är en del\r\nav förhandlingarna, och vi har -- inte minst -- begärt\r\nen infasning av det svenska budgetbidraget.</pre><pre>Hur skall det betalas? frågade Birgitta Hambraeus.\r\nJa, jag tror att alla bedömare är ense om att\r\ninternationellt samarbete av det här slaget ökar\r\nvåra möjligheter att främja tillväxten, att ta Sverige\r\nut ur den ekonomiska krisen. Det är en del av ett\r\nsamlat program som regeringen har för att föra\r\nSverige ut ur den ekonomiska krisen. Med högre\r\ntillväxttakt får vi också större kaka och mer att\r\nfördela.</pre><pre>Jag skall ge ett exempel. Jag vill inte ge mig in på\r\nhur många procentenheters ökning ett medlemskap\r\nkan leda till över tiden, men 1 % ökning av BNP\r\nmotsvarar ca 15 miljarder kronor. Det skall ställas\r\nmot ett nettobidrag som hypotetiskt kan uppskattas\r\ntill 10 miljarder kronor.</pre><pre>Anf. 38  BIRGITTA HAMBRAEUS (c):</pre><pre>Herr talman! Ekonomerna i Sverige börjar nu bli\r\nganska ense om att ett medlemskap i den\r\neuropeiska monetära unionen inte kommer att\r\nfrämja vår ekonomi. Kjell-Olof Feldt har också i\r\ntidningen Moderna tider i september framfört att\r\ndet egentligen inte längre är någon ekonomisk\r\nfördel. Frågan är alltså om det här med tillväxten är\r\nså alldeles säkert, om vi inte längre kan besluta om\r\nvåra egna regler i Sverige.</pre><pre>Statsrådet missade poängen i det jag sade om\r\nsnusfrågorna. För det första: Hur kan statsrådet\r\nsäga säkert att vi skall diktera? Statsrådet sade att\r\nom vi hade varit med så hade det inte blivit så här.\r\nSkall vi gå in och diktera i EG?</pre><pre>För det andra talade jag inte om snusfrågan som\r\nsådan utan om det faktum att man i Bryssel\r\nhädanefter kommer att besluta vad som skall gälla\r\ni Sverige. Det blir konkret för människor i sådana\r\nfrågor som snusfrågan.</pre><pre>Anf. 39  Statsrådet ULF DINKELSPIEL\r\n(m):</pre><pre>Herr talman! När det gäller möjligheterna att\r\nåstadkomma högre tillväxt och högre\r\nsysselsättning, är det ekonomiska monetära\r\nsamarbetet naturligtvis bara en liten del av det hela.\r\nAtt Birgitta Hambraeus bara lyssnar till en del\r\nekonomer kan möjligen förklaras av hennes egen\r\ninställning i den här frågan. Jag tror att det finns\r\nmycket olika uppfattningar. Vi vet hur svår den här\r\nfrågan är. Jag känner ödmjukhet inför uppgiften att\r\nkomma med några precisa siffror på denna punkt.</pre><pre>EMU är bara en del av samarbetet. Hela EG-\r\nsamarbetet -- frigörelsen av handeln, tjänsterna,\r\nkapitalet och ökad rörlighet över gränserna samt\r\nsamarbetet på en rad andra områden -- bidrar till\r\natt öka möjligheterna att föra Sverige ut ur den\r\nekonomiska krisen. Det är inte fråga om ''styckevis\r\noch delt'', utan det är fråga om en helhet.</pre><pre>När det gäller våra möjligheter att påverka, skall vi\r\ninte diktera några beslut i Bryssel. Men, Birgitta\r\nHambraeus, det är inte heller Bryssel som beslutar.\r\nDet är EG:s ministerråd -- alltså företrädare för\r\nEG:s medlemsländer -- som beslutar i dessa frågor.\r\nSedan må de mötas i Bryssel, Stockholm,\r\nKöpenhamn eller i vilket EG-land som helst när\r\nden tiden kommer. Det är precis som beträffande\r\nalla andra internationella organisationer: det är\r\nmedlemsländerna som beslutar. I en del fall krävs\r\nenhällighet, i andra fall kvalificerad eller enkel\r\nmajoritet, beroende på ärendenas karaktär. Det är\r\ndär som det är viktigt att vi är med och tillsammans\r\nmed likasinnade verkar för våra intressen. Om vi\r\nstår utanför, kommer vi att bli alltmer beroende av\r\nen utveckling som vi själva inte kan påverka. Det\r\när en fråga om vår rösträtt i Europa.</pre><pre>Anf. 40  NILS T SVENSSON (s):</pre><pre>Herr talman! Det har i olika sammanhang\r\nklargjorts att allemansrätten inte berörs av ett\r\nmedlemskap i EG. Nu tycks det råda en viss\r\nokunskap i den frågan. En av våra mer kända\r\nmiljödebattörer föreslog häromdagen att man,\r\ninnan Sverige går med i EG, skulle begränsa\r\nallemansrätten till att enbart gälla boende i Sverige.\r\nOm vi väntar till efter det att Sverige har blivit\r\nmedlem i EG, blir detta omöjligt, eftersom en\r\nbegränsning av allemansrätten då kommer att\r\nuppfattas som diskriminerande. Om man bortser\r\nfrån det märkliga i detta förslag, vill jag ändå fråga\r\nstatsrådet Dinkelspiel om det har framkommit\r\nnågot nytt som gör att EG-rätten kan komma att\r\nbegränsa den svenska allemansrätten.</pre><pre>Anf. 41  Statsrådet ULF DINKELSPIEL\r\n(m):</pre><pre>Herr talman! Mitt svar är klart och entydigt: nej.</pre><pre>Överläggningen var härmed avslutad.</pre><pre>3 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:Ju9 och Ju10 till justitieutskottet</pre><pre>1993/94:U2 till utrikesutskottet</pre><pre>1993/94:Fi2--Fi5 till finansutskottet</pre><pre>1993/94:So8 till socialutskottet</pre><pre>1993/94:Sf9 och Sf10 till socialförsäkringsutskottet</pre><pre>1993/94:T3--T29 till trafikutskottet</pre><pre>1993/94:Ju11--Ju15 till justitieutskottet</pre><pre>1993/94:Sf11 till socialförsäkringsutskottet</pre><pre>1993/94:N3 och N4 till näringsutskottet</pre><pre>1993/94:Jo11 och Jo12 till jordbruksutskottet</pre><pre>1993/94:T1 och T2 till trafikutskottet</pre><pre>1993/94:N5 och N6 till näringsutskottet</pre><pre>1993/94:Fi6 till finansutskottet</pre><pre>4 §  Beslut rörande utskottsbetänkanden som\r\nslutdebatterats den 27 oktober</pre><pre>JuU2 Straffrättsliga frågor</pre><pre>Mom. 2 (tjänstefel)</pre><pre>1. Utskottet</pre><pre>2. res. 2 (nyd)</pre><pre>Votering:</pre><pre>246 för utskottet</pre><pre>19 för res. 2</pre><pre>1 avstod</pre><pre>83 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>109 s, 60 m, 25 fp, 23 c, 19 kds, 9 v, 1 -</pre><pre>För res. 2:</pre><pre>18 nyd, 1 -</pre><pre>Avstod:</pre><pre>1 nyd</pre><pre>Frånvarande:</pre><pre>29 s, 20 m, 8 fp, 8 c, 7 kds, 4 nyd, 5 v, 2 -</pre><pre>Mom. 5 (översyn av den straffrättsliga\r\nlagstiftnigen)</pre><pre>1. utskottet</pre><pre>2. res. 3 (s)</pre><pre>Votering:</pre><pre>147 för utskottet</pre><pre>117 för res. 3</pre><pre>85 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>60 m, 25 fp, 23 c, 19 kds, 19 nyd, 1 -</pre><pre>För res. 3:</pre><pre>108 s, 8 v, 1 -</pre><pre>Frånvarande:</pre><pre>30 s, 20 m, 8 fp, 8 c, 7 kds, 4 nyd, 6 v, 2 -</pre><pre>Mom. 11 (straffskärpning för utlänningar)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>244 för utskottet</pre><pre>20 för res. 5</pre><pre>85 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>109 s, 58 m, 25 fp, 22 c, 19 kds, 9 v, 2 -</pre><pre>För res. 5:</pre><pre>1 c, 19 nyd</pre><pre>Frånvarande:</pre><pre>29 s, 22 m, 8 fp, 8 c, 7 kds, 4 nyd, 5 v, 2 -</pre><pre>Birgitta Carlsson (c) anmälde att hon avsett att\r\nrösta ja men markerats ha röstat nej.</pre><pre>Mom. 16 (allmänpreventionens betydelse i\r\nrättstillämpningen)</pre><pre>1. utskottet</pre><pre>2. res. 6 (nyd)</pre><pre>Votering:</pre><pre>244 för utskottet</pre><pre>20 för res. 6A</pre><pre>85 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>109 s, 59 m, 25 fp, 22 c, 19 kds, 9 v, 1 -</pre><pre>För res. 6:</pre><pre>19 nyd, 1 -</pre><pre>Frånvarande:</pre><pre>29 s, 21 m, 8 fp, 9 c, 7 kds, 4 nyd, 5 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>JuU3 Övergrepp på kvinnor och barn</pre><pre>Kammaren biföll utskottets hemställan.</pre><pre>LU1 Vissa arrendefrågor</pre><pre>Mom. 1 (friköp av historiska arrenden)</pre><pre>1. utskottet</pre><pre>2. res. (s)</pre><pre>Votering:</pre><pre>126 för utskottet</pre><pre>124 för res.</pre><pre>13 avstod</pre><pre>86 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>60 m, 24 fp, 14 c, 16 kds, 11 nyd, 1 -</pre><pre>För res.:</pre><pre>108 s, 1 fp, 2 c, 1 kds, 3 nyd, 8 v, 1 -</pre><pre>Avstod:</pre><pre>7 c, 2 kds, 4 nyd</pre><pre>Frånvarande:</pre><pre>30 s, 20 m, 8 fp, 8 c, 7 kds, 5 nyd, 6 v, 2 -</pre><pre>Mom. 2</pre><pre>Kammaren biföll utskottets hemställan.</pre><pre>LU2 Godtrosförvärv</pre><pre>Kammaren biföll utskottets hemställan.</pre><pre>LU3 Inseminationslagstiftningen</pre><pre>Mom. 1 (insemination på kvinnor som inte lever i\r\nstabila heterosexuella förhållanden)</pre><pre>1. utskottet</pre><pre>2. men. (v)</pre><pre>Votering:</pre><pre>248 för utskottet</pre><pre>12 för men.</pre><pre>4 avstod</pre><pre>85 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>104 s, 61 m, 23 fp, 23 c, 19 kds, 17 nyd, 1 -</pre><pre>För men:</pre><pre>2 s, 9 v, 1 -</pre><pre>Avstod:</pre><pre>2 s, 2 fp</pre><pre>Frånvarande:</pre><pre>30 s, 19 m, 8 fp, 8 c, 7 kds, 6 nyd, 5 v, 2 -</pre><pre>Mom. 2 (översyn av inseminationslagen i övrigt)</pre><pre>1. utskottet</pre><pre>2. men. (v)</pre><pre>Votering:</pre><pre>249 för utskottet</pre><pre>12 för men.</pre><pre>3 avstod</pre><pre>85 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>106 s, 61 m, 22 fp, 23 c, 19 kds, 17 nyd, 1 -</pre><pre>För men.:</pre><pre>1 s, 1 fp, 9 v, 1 -</pre><pre>Avstod:</pre><pre>1 s, 2 fp</pre><pre>Frånvarande:</pre><pre>30 s, 19 m, 8 fp, 8 c, 7 kds, 6 nyd, 5 v, 2 -</pre><pre>UU5 Verksamheten inom Europarådets\r\nministerkommitté under år 1992</pre><pre>Kammaren biföll utskottets hemställan.</pre><pre>NU1 Hälsorisker vid kraftledningar, m.m.</pre><pre>Kammaren biföll utskottets hemställan.</pre><pre>NU3 Vissa näringsrättsliga frågor m.m.</pre><pre>Kammaren biföll utskottets hemställan.</pre><pre>NU4 Vissa konkurrensrättsliga frågor</pre><pre>Mom. 1 och 2</pre><pre>Kammaren biföll utskottets hemställan.</pre><pre>Mom. 3 (byggsektorn)</pre><pre>1. utskottet</pre><pre>2. res. (nyd)</pre><pre>Votering:</pre><pre>247 för utskottet</pre><pre>18 för res.</pre><pre>84 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>109 s, 61 m, 25 fp, 23 c, 19 kds, 9 v, 1 -</pre><pre>För res.:</pre><pre>17 nyd, 1 -</pre><pre>Frånvarande:</pre><pre>29 s, 19 m, 8 fp, 8 c, 7 kds, 6 nyd, 5 v, 2 -</pre><pre>Meddelande om samlad votering</pre><pre>Tredje vice talmannen meddelade att\r\njustitieutskottets betänkande JuU4,\r\nutriksutskottets betänkanden UU1, UU2 och UU4,\r\nförsvarsutskottets betänkande FöU1 samt\r\nsocialförsäkringsutskottets betänkanden SfU1 och\r\nSfU2 skulle avgöras i ett sammanhang efter\r\navslutad debatt.</pre><pre>5 §  Processrättsliga frågor</pre><pre>Föredrogs</pre><pre>justitieutskottets betänkande</pre><pre>1993/94:JuU4 Processrättsliga frågor.</pre><pre>Anf. 42  KARL GUSTAF SJÖDIN (nyd):</pre><pre>Herr talman! Ny demokrati tar här åter upp frågan\r\nom polisens spaningsmetoder. Detta mot bakgrund\r\nav att den verklighet som omger oss och som tyvärr\r\nhotar den enskilda människan genom alltmer\r\nkvalificerad brottslighet.</pre><pre>För att samhällets medborgare skall kunna skyddas\r\noch grovt kriminella individer skall kunna lagföras,\r\nså är det nödvändigt att polisen tillåts använda\r\nmodern spaningsteknik för att uppdaga den grova\r\nbrottsligheten. Jag tänker då närmast på grov\r\nnarkotikabrottslighet som styrs av internationella\r\nligor som förfogar över stora ekonomiska resurser\r\noch även brottslighet som hotar rikets säkerhet.</pre><pre>För att möjligen kunna uppdaga och beivra denna\r\ntyp av brottslighet måste polisen få möjlighet att\r\nanvända sig av hemlig teknisk avlyssning samt\r\ndolda övervakningskameror i den brottsutredande\r\nverksamheten.</pre><pre>Den förra regeringens ställningstagande från 1989\r\nbeträffande buggning och dold\r\növervakningskamera, måste snarast omprövas så\r\natt dessa metoder enligt Säpokommitténs förslag\r\ninförs som spaningsmetoder i polisarbetet snarast\r\nmöjligt.</pre><pre>Att detta förslag fortfarande är under beredning i\r\nJustitiedepartementet är otillfredsställande. Man\r\nborde ha kommit fram till ett bättre förslag än den\r\nförra regeringen gjorde. Med bättre menar jag att\r\nförslaget skulle tillåta buggning och dold\r\növervakningskamera som spaningsmetoder.</pre><pre>Herr talman! Beträffande åtgärder mot\r\nungdomsbrottsligheten finns det enligt Ny\r\ndemokratis mening skäl att gå längre än vad som\r\nföreslås av Ungdomsbrottskommittén. Enligt ett\r\nförslag som presenteras där når man inte fram till\r\nen omedelbar reaktion på brott som begås av\r\nbrottsaktiva ungdomar.</pre><pre>Eftersom kommittéförslagen just nu är ute på\r\nremiss hoppas jag att regeringen, när den skall\r\nbereda de olika förslagen, beaktar vårt förslag som\r\ngår ut på att man i ett tidigare skede skall kunna\r\nomedelbart frihetsberöva brottsaktiva ungdomar\r\nför utredning och åtgärder. Om det innebär att man\r\nmåste göra en översyn av häktningsreglerna för att\r\nanpassa dem till dessa ungdomars särskilda\r\nförhållanden, överlåter jag till regeringen att\r\nbedöma och att återkomma med förslag om.</pre><pre>Beträffande nämndemännens situation i domstolar\r\nhar regeringen i april i år tillsatt utredningen\r\nDomstolarna och domstolarnas ställning inför\r\n2000-talet. Det är angeläget att man i samband med\r\nutredningen ser över nämndemännens ställning och\r\nförutsättningslöst granskar\r\nnämndemannainstitutet.</pre><pre>Utredningen skall redovisas före utgången av juni\r\n1994, och därför finns ingen anledning för mig att\r\nhär närmare gå in på detaljer, utan jag hoppas att\r\nvåra förslag i sakfrågan tillgodoses.</pre><pre>Även Ungdomsbrottskommittén har lämnat förslag\r\ntill hur nämnden i ungdomsmål skall vara\r\nsammansatt. Vi får väl även i det fallet avvakta\r\nförslag i regeringens kommande proposition.</pre><pre>Herr talman! När det gäller anonymitet för vittnen\r\nanser Ny demokrati att denna fråga är väldigt\r\nviktig. Kommer man inte fram till en\r\ntillfredsställande lösning på problematiken finns\r\ndet risk för att rättssamhällets förmåga att lagföra\r\nkriminella personer kraftigt minskas.</pre><pre>En rad uppmärksammade fall har påvisat att det är\r\nväldigt svårt att få enskilda människor att ställa upp\r\ni domstol och vittna om sina iakttagelser. Det är ett\r\nväxande problem för rättssamhället. Frågan om\r\nanonymitet för vittnen och målsägande har utförligt\r\nbehandlats av justitieutskottet under hösten 1992, i\r\nbetänkandet om processrättsliga frågor.</pre><pre>Även Justitiedepartementet har i promemorian\r\nBrottsoffer i blickpunkten behandlat dessa frågor.\r\nMan har samstämmigt kommit fram till att det inte\r\nkan komma i fråga att undanhålla den misstänkte\r\nuppgifter om exempelvis ett vittne. Ny demokrati\r\nhävdar att frågan allvarligt måste diskuteras, så att\r\nman hittar en möjlighet att hålla vittnets identitet\r\nskyddad på ett tillfredsställande sätt utan att andra\r\nintressen går förlorade.</pre><pre>En arbetsgrupp inom Rikspolisstyrelsen har tagit\r\nfram förslag i rapporten Vittnesskydd. Dessa går i\r\nhuvudsak ut på att vittnets identitet och övriga\r\npersonuppgifter skall vara kända av polis, domstol,\r\nåklagare och försvarare. Genom att dessa har\r\ntystnadsplikt skulle därmed vittnet vara skyddat om\r\ndenne så önskar. Detta är viktigt därför att hot om\r\nallvarliga våldshandlingar är en verklighet för\r\nvittnen i dagsläget. Dessa problem tenderar\r\ndessutom att öka.</pre><pre>Herr talman! Naturligtvis står Ny demokrati bakom\r\nsamtliga reservationer i justitieutskottets\r\nbetänkande nr 4. För att vinna tid yrkar jag endast\r\nbifall till reservationerna 1, 2, 5 och 8.</pre><pre>Anf. 43  JERRY MARTINGER (m):</pre><pre>Herr talman! Det betänkande vi nu behandlar\r\ninnefattar en mängd specifika frågor på\r\nprocessrättens område. Man kan säga att\r\nbetänkandet i stor utsträckning handlar om\r\nrättssamhällets arbetsmetoder gentemot\r\nbrottsligheten. Jag kommer här endast att beröra\r\nde ämnen i vilka det finns eller kan synas finnas\r\nolika uppfattningar i utskottet.</pre><pre>När det då först gäller frågan om\r\növervakningskameror vill jag säga följande: Lagen\r\nom övervakningskameror har funnits sedan den 1\r\njuli 1990. Den ersatte då lagen om TV-övervakning\r\nsom gällt sedan 1977. Syftet med lagen är att ge\r\nenskilda ett skydd mot integritetskränkningar. En\r\ngrundläggande princip är att övervakning med TV-\r\nkamera av enskilda inte får ske utan deras vetskap,\r\noch att det krävs tillstånd för att få övervaka\r\nutrymmen som används av allmänheten.</pre><pre>Lagen omfattar TV-kameror och andra optisk-\r\nelektroniska instrument och därmed jämförbara\r\nutrustningar som är uppsatta så att de utan att\r\nmanövreras på platsen kan användas för\r\npersonövervakning. För att använda en\r\növervakningskamera som är uppsatt så att den kan\r\nriktas mot en plats dit allmänheten har tillträde\r\nerfordras tillstånd av länsstyrelsen. Vissa\r\nundantagsregler finns för bl.a. Polisen.</pre><pre>Affärslokaler inom detaljhandeln, liksom bank-\r\noch postlokaler i allmänhet, hör till den kategori för\r\nvilken man regelmässigt får tillstånd till filmning.</pre><pre>TV-övervakning är en viktig del av\r\nsäkerhetsskyddet för i synnerhet bankerna. Det\r\ngäller ju att dokumentera händelseförloppen vid\r\nt.ex. rån, för att man skall kunna klara upp brotten.\r\nMen filmning i banklokal har självfallet också ett\r\nförebyggande syfte. Såväl rån som bedrägerier mot\r\nbank- och postkontor som infört sådan övervakning\r\nhar minskat kraftigt i antal och mot vissa sådana\r\npenninginrättningar har rånen helt upphört.</pre><pre>Beträffande områden för allmän trafik är det enligt\r\npraxis endast Polisen och Vägverket som i\r\ntrafikövervakande syfte ges tillstånd för TV-\r\növervakning. Det innebär att tillstånd i dag inte\r\nmedges för exempelvis områden utanför\r\nbanklokaler.</pre><pre>I de motioner som har behandlats av utskottet i det\r\nhär sammanhanget yrkar man dels att lagen om\r\növervakningskameror ändras så att endast\r\nkameraövervakning med videoupptagning blir\r\ntillståndspliktig (Ju204), dels också att det bör\r\növervägas att låta bankerna använda\r\növervakningskameror även utanför banklokalerna\r\n(Ju843).</pre><pre>I reservation nr 1, som får anses stödja dessa två\r\nmotioner, ifrågasätts om inte skyddet mot\r\nintegritetskränkningar gått alltför långt. Den\r\nfrågan är naturligtvis intressant och kan vara värd\r\natt diskutera i ett vidare perspektiv än vad vi har\r\nmöjlighet till i dag.</pre><pre>När det gäller motion Ju204, som vill ha en mer\r\nallmänt utvidgad möjlighet till\r\nkameraövervakning, har utskottet valt att i det här\r\nsammanhanget uttrycka sin tillfredsställelse över\r\nden förstärkning av integritetsskyddet för den\r\nenskilde som blivit följden av den senaste\r\nlagändringen. Det står dock klart att denna\r\nförstärkning medfört nya avgränsningsproblem av\r\nbl.a. den typ som aktualiseras i motion Ju843.\r\nUtskottet anser dock inte att några inskränkningar\r\nav integritetsskyddet nu bör övervägas, utan att\r\nfrågan härom bör tas upp i annat sammanhang.\r\nBifall avstyrks såvitt avser båda motionerna.</pre><pre>Man kan ifrågasätta om det inte rent av finns\r\nutrymme redan i gällande lag för TV-övervakning\r\nmed begränsad inspelning även utanför banklokal.\r\nDen utredning som på regeringens uppdrag\r\ntillsattes av Rikspolisstyrelsen i april 1992, och som\r\nhade uppdraget att utreda vissa frågor om åtgärder\r\nmot rån och annan liknande brottslighet, har\r\nframfört bl.a. denna uppfattning. Förutsättningen\r\nför tillstånd till TV-övervakning skulle i så fall vara\r\natt avgränsningarna anges noga i ansökan, att\r\nkameran täcker endast ett begränsat område vid\r\nentrén, att inspelningstiden endast är ett fåtal\r\nminuter och påbörjas först i och med att\r\növerfallslarm utlöses, att uppspelningsrätten är\r\nförbehållen polis och säkerhetsansvarig vid\r\nbanken, samt att en särskild skylt finns uppsatt som\r\nanger att området är TV-övervakat.</pre><pre>Enligt utredningen skulle t.o.m. en TV-\r\növervakning med kontinuerlig inspelning kunna\r\naccepteras om allt som är äldre än 25 minuter\r\nautomatiskt raderas bort. Integritetskränkningen\r\nskulle, enligt utredningen, med dessa avgräsningar\r\nbli av så kortvarig natur att hänsynen till de\r\nbrottsförebyggande och brottsbekämpande\r\nintressena måste anses överväga.</pre><pre>Polisens arbetsmetoder har varit föremål för en\r\nsärskilt intensiv debatt under de senaste åren. Det\r\när därvid diskussionerna om spaningsmetodiken\r\nsom tilldragit sig störst intresse.</pre><pre>I det betänkande vi nu behandlar finns två motioner\r\nsom ger anledning till en särskild kommentar,\r\nJu837 och A444.</pre><pre>I motion Ju837 anförs att polisen måste få bättre\r\noch säkrare spaningsmetoder, t.ex. i form av\r\navlyssning med dold mikrofon, s.k. buggning, och\r\növervakning med dold kamera. Även motion A444\r\nförespråkar buggning. Reservation nr 2 uttalar sitt\r\nstöd för dessa motioner.</pre><pre>Avlyssning med dold mikrofon är i dag inte tillåten.\r\nDet grundläggande skyddet mot hemlig avlyssning\r\nfinns i 2 kap 6 § regeringsformen. Detta skydd kan\r\ninskränkas endast genom lag. I brottsbalken finns\r\nstraffbestämmelser för den som gör sig skyldig till\r\nolovlig avlyssning medelst tekniskt hjälpmedel.</pre><pre>Beträffande övervakning med dold kamera, d.v.s.\r\nmed fjärrstyrd kamera, finns inget skydd i\r\nregeringsformen. Optisk övervakning är inte heller\r\nkriminaliserad i brottsbalken.</pre><pre>Frågan om användning av dold mikrofon och dold\r\nkamera såvitt avser säkerhetspolisens\r\narbetsmetoder behandlades i Säpokommitténs\r\nslutbetänkande Säkerhetspolisens arbetsmetoder,\r\npersonalkontroll och meddelarfrihet (SOU\r\n1990:51). Enligt kommitténs förslag bör hemlig\r\navlyssning med dold mikrofon och övervakning\r\nmed fjärrstyrd kamera tillåtas som arbetsmetoder\r\nför säpo. Kommittén föreslår en reglering som nära\r\nanknyter till regleringen i 1952 års lag om hemlig\r\nteleövervakning.</pre><pre>I årets budgetproposition uttalade\r\ndepartementschefen bl.a. att Säpokommitténs\r\nförslag om hemlig teknisk avlyssning och om\r\nanvändning av övervakningskameror i den\r\nbrottsutredande verksamheten bör bedömas i\r\nbelysning också av den ytterst snabba tekniska\r\nutveckling som äger rum på teleområdet och hur\r\ndenna förhåller sig till reglerna om hemlig\r\nteleavlyssning och hemlig teleövervakning.</pre><pre>Säpokommitténs förslag är emellertid under\r\nberedning inom Justitiedepartementet. Utskottet\r\nanser att det fortsatta beredningsarbetet bör\r\navvaktas och avstyrker därför bifall till\r\nifrågavarande yrkanden i här berörda motioner.</pre><pre>Ett problem när det gäller det här ämnet är att det\r\ninte finns någon skarp gräns mellan exempelvis\r\nterrorism och annan grov brottslighet. Det\r\nförekommer att terrorister finansierar sin\r\nverksamhet med brott, exempelvis narkotikabrott\r\noch bankrån. Därmed kommer också gränsen att\r\nvara flytande mellan säkerhetspolisens och\r\nkriminalpolisens verksamhetsområden. Det finns i\r\ndag ett samarbete mellan dessa båda organ, men\r\nsamarbetet kompliceras givetvis om de båda inte\r\nhar möjlighet att använda samma spaningsmetoder.</pre><pre>Under alla omständigheter har metoderna att begå\r\nbrott blivit alltmer sofistikerade under de senaste\r\nåren. Allmänt sett är det därför nödvändigt att\r\npolisen ges resurser för att möta denna utveckling.\r\nNär exempelvis de internationella knark- och\r\nrånarligorna börjar använda den allra senaste\r\ntekniken i sin brottsliga verksamhet så måste också\r\npolisen få möjlighet att ta i anspråk sådan teknik för\r\natt kunna spela i samma division och inte komma\r\npå efterkälken.</pre><pre>Reservation nr 3 har tillkommit som stöd för\r\nmotion Ju712 som i sin tur förordar en utvidgning\r\nav häktningsinstitutet för att göra det möjligt att,\r\ninte bara tillfälligt, beröva en misstänkt person\r\nfriheten i avvaktan på utredning om lämplig påföljd\r\nför denne.</pre><pre>Utskottet har inte funnit anledning att gå närmare\r\nin på den här frågan. Den ordning som gäller i dag\r\ninnebär nämligen att domstolen i samband med\r\nbeslut om häktning regelmässigt beslutar om den\r\npersonutredning som skall göras i målet. Denna\r\nutredning är sedan klar till huvudförhandlingen,\r\nvid vilken alltså rätten har tillräckliga uppgifter för\r\natt kunna bestämma lämplig påföljd om den\r\ntilltalade skulle befinnas skyldig. Någon ny\r\nhäktningsgrund behövs alltså inte i sammanhanget,\r\nvarför utskottet avstyrker bifall till motion Ju712.</pre><pre>Herr talman! Nämndemännens situation har varit\r\nföremål för åtskilliga riksdagsdebatter under årens\r\nlopp. De motioner som utskottet nu haft att\r\nbehandla, Ju420 och Ju710, och som reservation nr\r\n4 tillkommit för att stödja, innehåller olika förslag\r\ntill förändringar avseende nämndemännens ålder,\r\nnämndens sammansättning och sättet att utse\r\nnämndemän.</pre><pre>Dessa frågor är intressanta och skulle utan vidare\r\nkunna föranleda en mängd synpunkter redan nu.\r\nMen eftersom regeringen i april 1993 tillsatt\r\nutredningen Domstolarna och domarnas ställning\r\ninför 2000-talet, vilken bl.a. skall granska det\r\nsvenska nämndemannainstitutet, har utskottet\r\nstannat för att vilja avvakta det pågående\r\nberedningsarbetet och avstyrkt ett bifall till\r\nmotionerna i berörda delar.</pre><pre>I motion Ju836 och i reservation nr 5 anförs att det\r\nbör finnas möjlighet att frihetsberöva ungdomar i\r\navvaktan på utredning om lämpliga åtgärder.\r\nMotionen framhåller vidare vikten av att samordna\r\nrättsväsende och socialtjänst.</pre><pre>Det här är frågor som ligger inom ramen för det\r\nbetänkande som nyligen avlämnats av\r\nUngdomsbrottskommittén. Kommittén har inte\r\nfunnit något behov av att generellt öka\r\nmöjligheterna till frihetsberövande av unga som är\r\nmisstänkta för brott. Däremot förordar kommittén\r\nökade möjligheter till frihetsberövande av unga\r\nlagöverträdare i åldern 15--17 år när det finns risk\r\nför fortsatt brottslig verksamhet; i detta fall skulle\r\ndet inte längre krävas ''synnerliga skäl'' för att\r\nhäktning skall kunna ske, utan det skulle vara\r\ntillräckligt med ''särskilda skäl''. Kommittén anser\r\ndock inte att man bör införa ett nytt institut för\r\nfrihetsberövande av unga människor, utan att\r\nhäktningsreglerna i stället bör anpassas till de ungas\r\nspeciella förhållanden.</pre><pre>I frågan om samordning mellan rättsväsende och\r\nsocialtjänst säger kommittén bl.a. att samarbetet\r\nmellan myndigheterna, främst polis och\r\nsocialtjänst, måste förbättras. Kommittén\r\nframlägger en rad förslag för att detta syfte skall\r\nuppnås.</pre><pre>Ungdomsbrottskommitténs betänkande är för\r\nnärvarande föremål för remissbehandling. Ett\r\nförslag från regeringen kan väntas under våren\r\n1994. Utskottet avstyrker därför bifall till motion\r\nJu836 i nu aktuella delar.</pre><pre>I motion Ju829 framförs uppfattningen att\r\nåklagarens bevisbörda måtte minskas, eftersom\r\ndenna enligt motionärerna blivit alltför stor under\r\nsenare år. I motion Ju638 förordas omvänd\r\nbevisbörda i rattfyllerimål. Reservation nr 6 uttalar\r\nsitt stöd för dessa två motioner.</pre><pre>Justitieutskottet behandlade motionsyrkanden om\r\nåklagarens bevisbörda under hösten 1992 och\r\navstyrkte då bifall med hänvisning till i första hand\r\nprincipen om fri bevisprövning. Utskottet gör\r\nsamma bedömning beträffande nu ifrågavarande\r\nmotioner.</pre><pre>Målsägandefrågor tas upp i fyra motioner, Ju302,\r\nJu821, Ju830 och Ju831 samt i reservation nr 7.</pre><pre>Utskottet har funnit att gällande regler om\r\nmålsägandens ställning i processuellt hänseende väl\r\ntillgodoser målsägandens rätt och har inte funnit\r\nskäl att initiera någon ändring. Dessutom har\r\nregeringen nyligen lagt fram en proposition i vilken\r\nbl.a. föreslås en utvidgning av rätten till\r\nmålsägandebiträde.</pre><pre>I den nyligen framlagda promemorian Brottsoffren\r\ni blickpunkten har Justitiedepartementet dessutom\r\nkartlagt behovet av ytterligare insatser för\r\nbrottsoffer och föreslagit vissa åtgärder för att\r\nstärka brottsoffrens ställning. Promemorian har\r\nremissbehandlats, och förslagen har presenterats i\r\nen lagrådsremiss. Utskottet anser att ärendets\r\nfortsatta beredning bör avvaktas och avstyrker\r\nbifall till motionsyrkandena.</pre><pre>I motion Ju714 och i reservation nr 8 föreslås att\r\nvittnen och andra uppgiftslämnare skall få vara\r\nanonyma inför den tilltalade i mål som gäller\r\nallvarlig brottslighet, t.ex. narkotikabrottslighet\r\noch terrorism.</pre><pre>Med anledning av den knappa talartiden hänvisar\r\njag till vad utskottet anfört på den här punkten.\r\nUtskottet har avstyrkt bifall till motionen.</pre><pre>Herr talman! För min del vill jag avslutningsvis yrka\r\nbifall till utskottets hemställan och avslag på\r\nsamtliga reservationer.</pre><pre>Anf. 44  KARL GUSTAF SJÖDIN (nyd)\r\nreplik:</pre><pre>Herr talman! Beträffande buggning kan jag\r\nkonstatera att utskottsmajoriteten inte direkt\r\nmotsätter sig vad som sägs här. Man hänvisar till\r\nden beredning som görs på Justitiedepartementet.\r\nJag upprepar vad jag sade i mitt huvudanförande,\r\nnämligen att jag hoppas att Justitiedepartementet\r\nkommer med ett förslag som är bättre än den förra\r\nregeringens. Det gäller ju att få en tillfredsställande\r\nlösning på den här problematiken, så att Polisens\r\nspaningsmetoder kan förbättras på detta område.</pre><pre>Så till detta med vittnens anonymitet som Jerry\r\nMartinger tog upp sist i sitt anförande men som han\r\nav tidsskäl inte kunde ägna så mycket tid åt. I förra\r\nbetänkandet om processrättsliga regler hade\r\nutskottet ett utförligt resonemang kring dessa\r\nspörsmål. Man hänvisade bl.a. till två mål som har\r\navgjorts i Europadomstolen. Dessa mål är i och för\r\nsig inte relevanta. Det förslag som arbetsgruppen\r\ninom Rikspolisstyrelsen har tagit fram gäller att\r\nvittnen naturligtvis skall komma till\r\nhuvudförhandlingen. Däremot vill man att vittnens\r\nidentitet skall vara känd för polis, åklagare, domare\r\noch försvarare och att dessa under tystnadsplikt\r\ninte skall kunna yppa identiteten.</pre><pre>Jag tycker att man dessutom skulle kunna skydda\r\nvittnet med ett särskilt bås, ett ovalt sådant, så att\r\nrätten kan se vederbörande och försvararen har\r\nmöjlighet att ställa motfrågor till vittnen under en\r\nhuvudförhandling. Framlagda förslag syftar ju inte\r\ntill att ändra på offentlighetsprincipen eller andra\r\nprinciper som är viktiga i de är\r\nrättssammanhangen. Det som är viktigt är i stället\r\natt vittnen kan känna att de kan komma till\r\ndomstolen och få lämna sina vittnesupplysningar\r\noch delta, så att den brottsling som utfört brottet\r\nblir lagförd på ett riktigt sätt.</pre><pre>Anf. 45  ULF ERIKSSON (nyd):</pre><pre>Herr talman! Jag vill vidareutveckla frågan om\r\növervakningskamera i butik, en fråga som Jerry\r\nMartinger var inne på och som även Karl Gustaf\r\nSjödin tog upp.</pre><pre>Statistik visar att det under år 1991 begicks 682\r\nbutiksrån och 188 bankrån i Sverige. Skjutvapen\r\nanvändes vid 274 butiksrån och vid 118 bankrån.</pre><pre>Statistiken för 1992 ser ut att visa på ännu högre\r\nsiffror. Tyvärr har jag inte fått fram de siffrorna.\r\nDet gäller då antalet rån där skjutvapen även har\r\nanvänts.</pre><pre>Mot bakgrund av dessa siffror kan det konstateras\r\natt länsstyrelserna i princip endast tillåter\r\nvideoövervakning i post- och banklokaler. Det är i\r\ndag straffbart för butiksägare att utan tillstånd\r\nkameraövervaka sin butik för att därigenom\r\nminska risken för snatteri, stöld och rån.</pre><pre>Så till lagen om övervakningskameror. De\r\nbestämmelser som gäller där är lagen om\r\növervakningskameror m.m., SFS 1990:484. Av 5 §\r\ni den lagen framgår det att tillstånd får meddelas\r\nendast om sökanden kan anses ha ett befogat\r\nintresse av att få använda övervakningskameran\r\noch detta intresse inte lika väl kan tillgodoses på\r\nnågot annat sätt.</pre><pre>I 6 § anges att om sökanden har särskilt behov\r\ndärav kan tillståndet förenas med rätt t.ex. till\r\nvideoinspelning. Bakgrunden till att särskilt\r\ntillstånd krävs för kameraövervakning är att sådan\r\növervakning anses kunna kränka den övervakades\r\npersonliga integritet.</pre><pre>Länsstyrelserna, som prövar frågan om tillstånd,\r\nsynes vara ganska generösa med att bevilja tillstånd\r\nför sedvanlig TV-övervakning i butik. Man är\r\ndäremot mycket restriktiv när det gäller att lämna\r\ntillstånd som är förenat med rätt till\r\nvideoupptagning.</pre><pre>Det hävdas att många butiksägare har tröttnat dels\r\npå alla snatterier, stölder och rån, dels på\r\nlänsstyrelsernas restriktivitet när det gäller att\r\nlämna tillstånd för videoövervakning och att\r\nbutiksägarna därför har monterat in illegal\r\növervakning.</pre><pre>Den dagen en sådan butiksägare går till Polisen\r\nmed videofilmade bevis riskerar han eller hon själv\r\nåtal för sin förseelse. Detta tycker jag rent ut sagt,\r\nherr talman, är beklämmande.</pre><pre>För att minska brottsligheten i butiker bör\r\nbutiksägarna ges större möjligheter till\r\nkameraövervakning. Ju fler butiker som\r\nkameraövervakas, desto färre brott borde det bli.\r\nJag tycker att detta är ganska självklart.</pre><pre>Så till frågan om kameraövervakning med rätt till\r\nvideoinspelning. Det sägs under den\r\nhuvudrubriken -- det gäller alltså den nuvarande\r\nlagstiftningen, SFS 1990:484, 6 § och därav\r\nföranledda anvisningar -- att lagen bör ändras så att\r\nen generösare bedömning kan tillämpas i\r\ntillståndsgivningen för kameraövervakning med\r\nrätt att med någon teknisk anordning behandla\r\neller bevara bilder som tas upp av kameran.</pre><pre>Kameraövervakning som utförts utan möjlighet att\r\nbevara bilden bör få ske utan särskilt tillstånd.\r\nKunderna måste dock självfallet upplysas om\r\nkameraövervakningen i enlighet med vad som\r\nanges i lagen. Den som upplever att den egna\r\nintegriteten kränks i en kameraövervakad butik\r\nkan faktiskt avstå från att gå in i den butiken. Det\r\nfinns ju valfrihet även där, herr talman!</pre><pre>Man kan fråga sig om integriteten inte kränks mera\r\nom butiksägaren i stället skulle följa efter kunden\r\ngenom butiken hela tiden kunden är där och\r\nhandlar; detta för att kontrollera om olagligheter\r\nsker inne i butikslokalen.</pre><pre>Med anledning av det anförda yrkar jag bifall till Ny\r\ndemokratis reservation i detta betänkande.</pre><pre>Överläggningen var härmed avslutad.</pre><pre>6 §  Krigsmaterielexport</pre><pre>Föredrogs</pre><pre>utrikesutskottets betänkande</pre><pre>1993/94:UU1 Krigsmaterielexport (skr.\r\n1992/93:224).</pre><pre>Anf. 46  ROBERT JOUSMA (nyd):</pre><pre>Herr talman! Återigen är den stunden på året\r\nkommen då jag får stå här och tala mig varm för en\r\nändrad krigsmateriellagstiftning. Varför gör jag då\r\ndet? Jo, därför att jag tror att jag är en av få\r\nmänniskor i det här landet som ärligt vågar säga att\r\nvi behöver en försvarsindustri baserad på export.</pre><pre>Varför kan jag då säga det så säkert? Jo, därför att\r\ndet svenska försvaret krymper. Men samtidigt\r\nkrymper inte behovet av en inhemsk\r\nförsvarsindustri. Många säger då att man kan köpa\r\nvapen på olika sätt. Men kan man egentligen göra\r\ndet? Vi kan göra en liten historisk återblick och\r\nstudera t.ex. perioden 1938--1939 för att se hur det\r\nsvenska försvaret då såg ut. Ja, naturligtvis fanns\r\ndet en mängd gammalt skräp -- rester på grund av\r\n1925 års försvarsbeslut, som innebar att man skulle\r\nnedrusta och att man inte skulle satsa pengar på\r\nförsvaret. Man trodde på en tusenårig fred. En del\r\npersoner i Europa deklarerade öppet det\r\ntusenåriga riket.</pre><pre>Men hur såg det ut när omvärlden började hota oss,\r\nt.ex. 1939? Jo, vi hade en mycket liten och dåligt\r\nutrustad armé. Vi fick till stor del förlita oss på\r\nlandstormen. En hel del pigga människor trodde på\r\nidén med att försvara vårt fosterland med roliga\r\ntrekantiga hattar och gamla mausergevär, modell\r\n1896.</pre><pre>Hur såg det ut nere i Europa? Jo, där var man i full\r\nfärd med att bygga upp arméer. Man hade redan\r\ngjort det under tio år. Här i Sverige satt vi på\r\nrumpan som vanligt och trodde på en fredlig\r\nutveckling.</pre><pre>Smällen kom. Norge och Danmark besattes av\r\ntyskarna, och vi höll fortfarande på att fundera så\r\nsakta. Vi hade tack vare försvarsindustrin kommit\r\ni gång och börjat få en skaplig armé med modern\r\nmateriel, trots avspärrningarna. Bara det tycker jag\r\ntalar om att man kan hamna i lägen där man\r\nbehöver en stark försvarsindustri.</pre><pre>Ur säkerhetspolitisk synpunkt var vi naturligtvis\r\nneutrala i krig och alliansfria i fred, som det heter\r\ni modern svensk säkerhetspolitik. Var vi neutrala i\r\nkriget? Ja, det är inte upp till mig att bedöma. Den\r\nfrågan har egentligen inte med vapenexporten att\r\ngöra. Det förekom permittentresor. 10 000-tals\r\ntyska soldater åkte genom Sverige för att besöka\r\nmamma i Tyskland. Det var väl mors dag eller\r\nnågot ditåt. Vi hade andra transiteringar. Vi hade\r\nbaltutlämningar. Vi hade baltguld. Man sålde\r\nkullager till England. Man sålde malm till Tyskland.\r\nNeutralitet -- jag vet inte. Man kanske kan kalla det\r\nså, eftersom man handlade lika friskt med bägge\r\nparter. Man gjorde lika stor skada för båda sidor.</pre><pre>Redan då förstod man naturligtvis vikten av att ha\r\nen stark svensk försvarsindustri. Man förstod rätt\r\nsnart att den skulle ge teknikutveckling, spin-off, i\r\ndet civila samhället, och det har den mycket riktigt\r\ngjort under åren. En del säger att den här\r\nteknikutvecklingen, denna spin-off, kan man få på\r\nannat sätt. Måhända kan man det. Jag vet inte.\r\nMen inget land har hittills lyckats med det.</pre><pre>De produkter som försvarsindustrin utvecklar är\r\nhögteknologiska. Man är kanske inte villig i privata\r\nföretag att satsa på utveckling och ta chanser på\r\nsamma sätt som man gör i försvarsindustrin. Där\r\nsatsar man pengar på utvecklingsprojekt och\r\nsådana saker.</pre><pre>Försvarsindustrin behövs på alla upptänkliga sätt --\r\nför det civila samhället, för den militära säkerheten\r\noch för säkerhetspolitiken -- om vi skall bibehålla\r\ndet vi har.</pre><pre>Men hur skall vi göra med det krympande svenska\r\nförsvaret. Vi har ju samtidigt sagt åt\r\nförsvarsindustrin att man bara får utveckla\r\nprodukter som beställs av det svenska försvaret.\r\nDet är rätt fantastiskt, om man tänker efter, att vi\r\ninte får utveckla ett vapensystem på beställning\r\nfrån fredliga länder som Island och Schweiz. Island\r\nhöll ju på och gruffade litet grand. Man skavde\r\nfärgen av en engelsk fregatt för 10--15 år sedan.\r\nMan tvistade om några fiskegränser. Kanske det är\r\nen anledning. Vad vet jag. Nordens länder är\r\nciviliserade. Behöver vi denna restriktiva\r\nvapenmateriellagstiftning? Jag tror danskarna,\r\nfinnarna och norrmännen är fredliga människor,\r\nliksom islänningarna, trots det fiskekrig man hade.\r\nEuropa, bortsett från Jugoslavien, är väl en\r\nförhållandevis fredlig arena nu för tiden.</pre><pre>Herr talman! Visst måste man ha en\r\nförsvarsmateriellagstiftning. Men jag tror inte att vi\r\nbehöver en lagstiftning som den vi har i dag, som\r\nbygger på hyckleri. Hur kan jag säga att den bygger\r\npå hyckleri? Jo, jag anser, herr talman, att allting\r\när hyckleri när man säger att en sak är förbjuden\r\nmen hela tiden medger undantag från den saken.\r\nDå är det hyckleri, anser jag.</pre><pre>Man pratar så väldigt mycket om moral och etik här\r\ni riksdagen i olika sammanhang. Jag tror t.o.m. att\r\ndet pågår en utredning som kallas för\r\nEtikutredningen. Det här tycker jag faktiskt är ett\r\nbra exempel på vad moral och etik är. Skall man ha\r\nett förbud som man medvetet och lagligen bryter\r\nmot? Nej, det skall man inte. Därför har jag\r\nföreslagit både en och två gånger att man skall\r\nändra hela krigsmateriellagstiftningen.</pre><pre>Det räcker med tre grundteser för att få bort\r\ndubbelspelet, den konstiga moralen och bristen på\r\netik.</pre><pre>1. Vapen får ej säljas till krigförande land.</pre><pre>Det är en självklarhet. Vi skall inte öka på lidandet.</pre><pre>2. Handel med fösvarsmateriel får ej bedrivas på\r\nsådant sätt att Sveriges säkerhet och svenska\r\nintressen uppenbart hotas.</pre><pre>Det är också en självklarhet. Vi skall naturligtvis\r\ninte sparka oss själva där bak.</pre><pre>3. Handel med en stat som grovt förbryter sig mot\r\nde mänskliga rättigheterna skall vara förbjuden.</pre><pre>Det här är självklara saker, herr talman. De här\r\nenkla reglerna räcker. Det räcker med att industrin\r\nfår de här spelreglerna. Sedan får de redovisa\r\ngentemot myndighet, t.ex.\r\nkrigsmaterielinspektören, vad de sysslar med under\r\naffärens gång. Jag kan lova, herr talman, att inget\r\nsvenskt företag mot de här reglerna skulle gå in och\r\nbörja satsa på en affär med en grumlig bakgrund.\r\nMan förlorar så enormt mycket kapital på att dra i\r\ngång en affär som man inte kan slutföra. Inget\r\nnormalt företag skulle göra det.</pre><pre>Detta bygger mycket på klokskapen hos dem som\r\nmanufakturerar vapen och försvarsmateriel i\r\nSverige. Samtidigt bygger detta naturligtvis på att\r\nman måste lära sig ta ansvar. Man måste lära sig\r\ninnebörden av frihet under ansvar. En sådan frihet\r\nunder ansvar tror jag faktiskt föder mycket bättre\r\nomdöme och större ansvar för det man håller på\r\nmed samt leder till bättre åtaganden.</pre><pre>Hela hyckleriet med vapenlagstiftningen tycker jag\r\npåminner om att en pappa sitter hemma och läxar\r\nupp sin son för att han varit hos grannen och stulit\r\näpplen. Han ger pojken en riktig avbasning. Dagen\r\nefter blir pappan helt plötsligt sugen på ett äpple.\r\nDå skickar han över pojken till grannen för att\r\nhämta ett äpple. Ungefär så är det faktiskt. Man\r\nförbjuder försäljning av vapen samtidigt som man\r\nhela tiden medger undantag. Det är luddiga regler\r\ni det här sammanhanget.</pre><pre>Ta en sådan sak som förhållandet mellan Taiwan\r\noch Kina. Taiwan är ett rikt, välmående land. Man\r\nvill nu köpa 87 stycken bevakningsfartyg till sin s.k.\r\nkustbevakning. I de här länderna har man\r\nbekymmer med pirater och allsköns ohyra som\r\nhåller till ute till havs. Det här är små fartyg. Man\r\nkan på sin höjd bestycka dem med grov kulspruta.\r\nSäljer Sverige till det här landet? Nej. Varför gör\r\nman inte det? Jo, därför att man grundar sitt nej på\r\nen mängd subjektiva bedömningar som är styrda av\r\nprivata handelspolitiska intressen. Man ser röda\r\nKina som en jättestor framtida marknad. Det är det\r\nkanske också, herr talman. Men det skall man inte\r\nblanda in i själva vapenaffären.</pre><pre>Taiwan är ett demokratiskt land i dag. Jag tror att\r\nman har 37 politiska partier, varav 3 sitter i\r\nparlamentet. På det här sättet skapar man\r\noövervinneliga hinder för Taiwan att bli erkänt.\r\nTaiwan och Kina har fått mycket bättre relationer.\r\nTaiwan investerar enormt mycket pengar i Kina.\r\nMan har t.ex. en vid turism mellan de här länderna.\r\nMed vilken rätt sätter vi oss till doms över de här\r\nfrågorna? Det här rör egentligen inte\r\nmaterielexporten.</pre><pre>De vapen som Taiwan har velat köpa från Sverige\r\när defensiva vapen. Man ville köpa JAS-flygplan.\r\nDet är ett plan med kort aktionsradie. Det räcker\r\nlagom till för att försvara eget territorium. Man har\r\nt.ex. gjort en inofficiell framställan om att köpa\r\nsvenska ubåtar. Det är naturligtvis också ett\r\ndefensivt vapen. Ingen människa tror att lilla\r\nTaiwan på allvar skulle angripa stora Kina på\r\nfastlandet. Det är fullkomligt absurt att tro sådana\r\nsaker.</pre><pre>Det jag menar med detta är att den\r\nvapenlagstiftning vi har i Sverige hela tiden föder\r\nen mängd konstiga förhållanden, som faktiskt\r\nsaknar moral och etik. Det här anser jag vara ett\r\nfullständigt vansinne. Man måste skapa klara\r\nregler, som kan ge svensk försvarsindustri\r\nmöjlighet att samarbeta med Norden och med\r\nEuropa, att få kontinuitet i samarbetet.\r\nNaturligtvis, herr talman, under de förhållanden\r\nsom de här tre punkterna, som jag skall upprepa en\r\ngång till, anger.</pre><pre>1. Vapen får ej säljas till krigförande land.</pre><pre>2. Handel med försvarsmateriel får ej bedrivas på\r\nsådant sätt att Sveriges säkerhet och svenska\r\nintressen uppenbart hotas.</pre><pre>3. Handel med stat som grovt förbryter sig mot de\r\nmänskliga rättigheterna skall vara förbjuden.</pre><pre>Det räcker med dessa tre regler. Här har man\r\nlämnat fritt utrymme för industrin att arbeta. Ändå\r\nhar man lagt in moral och etik. Vi behöver inte ha\r\ndet motsatsförhållande som svensk\r\nvapenexportlagstiftning i dag utgör. Den saknar\r\nhelt enkelt moral och etik, om jag skall upprepa det\r\nen gång till. Man kan inte säga att man har ett\r\nförbud och sedan samtidigt låta företagen med\r\nstatens goda minne bryta mot förbudet. Det är ett\r\nfullkomligt vansinnigt motsatsförhållande. Detta\r\nhandlar om brist på moral och etik.</pre><pre></pre><pre>Förmodligen kommer någon i en replik uppmana\r\nmig: Titta på svensk försvarsindustri! Man dödar\r\nvarandra i Jugoslavien med svenska vapen! Ja, det\r\nkanske man gör. Men hur många av de vapnen har\r\nlevererats direkt till Jugoslavien? Hur många av de\r\ngamla Boforspjäserna från andra världskrigets\r\ndagar är inte erövrade vapen, som man i dag knappt\r\nvet var de kommer ifrån? Man vet bara att det står\r\nBofors på dem.</pre><pre>Det kan aldrig undvikas att vapen hamnar i orätta\r\nhänder. Därför måste klarare regler för\r\nvapenexporten skapas. Det är faktiskt nödvändigt\r\nför att svensk försvarsindustri skall kunna överleva,\r\noch det är nödvändigt för vårt eget svenska försvar\r\natt den gör det.</pre><pre>Jag yrkar bifall till reservation 1 avseende\r\nkrigsmateriellagstiftningen.</pre><pre>(Applåder)</pre><pre>Anf. 47  JAN JENNEHAG (v):</pre><pre>Herr talman! Robert Jousma sade att vi behöver\r\nklara regler. Ja, förvisso. Vänsterpartiet och Ny\r\ndemokrati är uppenbarligen på extremer när det\r\ngäller bedömningen av vilka dessa klara regler\r\nskulle vara.</pre><pre>Vi menar att den enda hållbara ståndpunkten på\r\nsikt är att avveckla svensk vapenexport. Den\r\nokontrollerade spridningen av svenska vapen går\r\ninte att förhindra, även om vi strikt tillämpar våra\r\nregler. Precis som Robert Jousma nämnde är det\r\nväl dokumenterat att svenska vapen används i krig.\r\nPå så sätt bidrar svensk vapenexport till de många\r\nväpnade konflikter som pågår runt om i världen.</pre><pre>Vår ståndpunkt innebär naturligtvis en kraftig\r\nbantning av svensk vapenindustri, som samhället\r\nmåste ta ansvar för. Om vi utgår från att vi skall ha\r\nett svenskt militärt försvar ett bra tag framöver,\r\nvilket jag tror, måste vi såväl köpa som själva\r\ntillverka en del vapen. I hur hög grad håller då en\r\nsådan inställning? Kritikern kan fråga hur det\r\nskulle gå om alla gjorde som vi och slutade\r\nexportera vapen. Det är en intressant tanke, som\r\ntål att prövas.</pre><pre>Ny demokrati väljer den andra vägen, och menar\r\natt klara regler i princip innebär att vi inte skall ha\r\nnågra regler alls. Några röster i debatten har\r\nuttryckt att det vore lika bra att Sverige gav vapen\r\nsom u-landsbistånd, eftersom de som får pengarna\r\ni alla fall köper vapen, som kanske inte är svenska.\r\nJag undrar om Robert Jousma ställer upp på ett\r\nsådant resonemang.</pre><pre>Naturligtvis innebär vår ståndpunkt också att vi ser\r\nsteg i denna riktning. Bl.a. innehåller regeringens\r\nskrivelse en redovisning av vilken typ av materiel\r\nsom har sålts. Vi tycker att den är tunn. Regeringen\r\nanger inte vilken typ av materiel som har tillåtits för\r\nförsäljning till olika länder.</pre><pre>Svaret på det blir naturligtvis att vi inte kan ha en\r\nalltför öppen redovisning, eftersom beställarna har\r\nskäl att hemlighålla vad de har köpt. De har\r\nberättigade krav på sekretess. Ett avtalsförhållande\r\nråder. Frågan är om det är vi eller beställaren som\r\nskall avgöra vad som skall vara hemligt och inte.\r\nJag vet inte vilka resonemang som förts i de olika\r\nfallen när det gäller sådana avtal.</pre><pre>Det var intressant att höra Robert Jousmas\r\nredovisning av vilka punkter som behövs för klara\r\nregler. Vi skall inte exportera till krigförande land.\r\nÄr Indonesien ett krigförande land? Jag anser det,\r\näven om man inte för dagen hotar någon\r\nutomstående makt. Det pågår helt klart ett\r\ninbördeskrig, i alla fall enligt min definition.</pre><pre>Låt mig fortsätta att ta Indonesien som exempel.\r\nDet är ett land som upprustar mycket kraftigt. Hela\r\nden regionen gör det. Indien, som i dag är världens\r\nnäst folkrikaste nation, och som om ett par\r\ndecennier kanske blir den folkrikaste, kommer\r\nnaturligtvis att manifestera sin plats i\r\nvärldssamfundet genom fortsatt militär\r\nupprustning. Skall vi bidra till detta? Sker brott mot\r\nde mänskliga rättigheterna i Indien i dag? Pågår\r\nstrider i Kashmir?</pre><pre>Svenska intressen skall inte hotas, sade Robert\r\nJousma vidare. Vi skall inte sparka oss själva i\r\nbaken. Vad innebär det? Är kriteriet ett land med\r\nvilket Sverige befinner sig i krig?</pre><pre>Den tredje punkten, som Robert Jousma nämde,\r\nvar att vi inte skall exportera vapen till länder som\r\nförbryter sig mot de mänskliga rättigheterna. Vilka\r\nländer anser Ny demokrati förbryter sig mot de\r\nmänskliga rättigheterna i dag? Hör inte Indonesien\r\noch Turkiet dit, för att nämna några exempel?</pre><pre>Jag började med att säga att Vänsterpartiet och Ny\r\ndemokrati är extremer i den här frågan. Ny\r\ndemokratis inställning leder till en fullkomligt\r\nokontrollerad svensk vapenexport. Ingenting\r\nskulle på laglig väg utgöra något hinder. Här har vi\r\nåterigen en aspekt på frågan om moral, etik och\r\ndubbelspel.</pre><pre>Jag anser att de nuvarande bestämmelserna, om än\r\notillräckliga, är vida bättre än dem som Ny\r\ndemokrati föreslår. Eftersom det har visat sig att\r\nnuvarande regler ger upphov till praktiska\r\nproblem, bör vi konstruera lagen så att den inte gör\r\ndet. I vilka andra stycken vill Ny demokrati att vi\r\nskall bedriva lagstiftningsarbete utifrån de\r\nförutsättningarna?</pre><pre>Ytterligare en av Ny demokratis ståndpunkter är\r\natt vi skall ta beställningar från utlandet, även om\r\nvi gör bedömningen att vi inte själva behöver\r\nvapensystemet. Det är återigen en fråga om moral\r\noch etik. I vilken utsträckning skall Sverige bidra\r\nmed utrustning som medför lidande, död,\r\nförstörelse och flyktingströmmar? Grunden för en\r\nbibehållen svensk försvarsindustri är självfallet det\r\nsystem och de vapen som vi själva bedömer att vi\r\nbehöver så länge vi har ett militärt försvar.</pre><pre>Herr talman! Jag yrkar bifall till Bertil Måbrinks\r\nmeningsyttring, som gäller momenten 2, 4 och 6.</pre><pre>Anf. 48  ROBERT JOUSMA (nyd) replik:</pre><pre>Herr talman! Jag skall bara ge några korta svar. Jan\r\nJennehag har många åsikter som inte riktigt\r\nstämmer överens med mina, men det är ingen\r\nmening med att gå i polemik här.</pre><pre>Vi skall inte behöva ge vapen i handen som bistånd,\r\nherr Jennehag. Det gör vi redan i dag genom en\r\nineffektiv biståndpolitik, som ofta leder till att\r\ndessa länder får vapen i sina händer i alla fall. Om\r\nvi t.ex. ger 1 miljon kronor till ett land, så säger de\r\natt de inte köper vapen för pengarna. Nej, det\r\nkanske de inte gör; de kanske köper torrmjölk för\r\ndem. Men vapenpengarna tas i stället ur den andra\r\nbyrålådan!</pre><pre>När det gäller hela den här frågan om export, till\r\nvilka länder, osv., vill jag bara säga att alla länder\r\nnaturligtvis har rätt att försvara sin suveränitet,\r\noavsett var de köper sina vapen. Skall Jan Jennehag\r\nsitta till doms över vilka länder som skall få\r\nrättigheten att försvara sin territoriella gräns t.ex.?</pre><pre>Jag kan hålla med om att man kommer in på svåra\r\nbedömningar av vissa länder som håller på med vad\r\nen del kallar för inbördeskrig i mindre omfattning\r\noch andra kallar för lokala skärmytslingar. Man kan\r\ndra gränser och rågångar i princip hur som helst.</pre><pre>Jan Jennehag menade att vi har brist på regler. Jag\r\ntycker att det vi föreslår innebär självklara regler\r\nsom är mycket enkla att följa. Man behöver inte\r\nhålla på och hyckla. Vapen får ej säljas till\r\nkrigförande land. Handel med försvarsmateriel får\r\nej bedrivas på sådant sätt att Sveriges säkerhet och\r\nsvenska intressen uppenbart hotas. Om det\r\nförekommer konfrontationer i vår direkta omvärld\r\nskall vi naturligtvis inte ge de länderna vapen. Det\r\nkan utvecklas till någonting som hotar oss. Det är\r\nen självklarhet.</pre><pre>Vi säger också att handel med stater som grovt\r\nförbryter sig mot de mänskliga rättigheterna skall\r\nvara förbjuden. Här kan man lägga in vissa\r\nbedömningar. Ett inbördeskrig, innebär det brott\r\nmot de mänskliga rättigheterna? I de flesta fall är\r\nsvaret ja. Om Jan Jennehag ser litet logiskt på detta\r\när det klart utsagt vad som är moral och etik. Visst\r\nkan man lägga in vissa bedömningar.</pre><pre>Jan Jennehag frågade mig vilka länder som\r\nförbryter sig mot de mänskliga rättigheterna.\r\nTyvärr är min hjärna inte konstruerad som en\r\ndatamaskin, med inbyggd karta och register över\r\nalla världens statsbildningar. De förändras ju rätt\r\nflitigt nu för tiden. Jag tror säkert att Jan Jennehag\r\nskulle kunna få en lista från Amnesty eller något\r\nFN-organ över de länder som förgriper sig mot de\r\nmänskliga rättigheterna. Det är säkert åtskilliga,\r\noch det är synd. Det har jag inte förnekat.</pre><pre>Anf. 49  JAN JENNEHAG (v) replik:</pre><pre>Herr talman! Det finns mängder av redovisningar\r\nfrån Amnesty och andra organisationer om vilka\r\nländer som förbryter sig mot mänskliga rättigheter.\r\nTill dem hör t.ex. Indonesien. Robert Jousma säger\r\natt hans hjärna inte är som en datamaskin. Jag\r\nåterupprepar ändå min fråga, med en annan\r\nformulering: Vilka länder skall Sverige icke\r\nexportera vapen till i dag, med hänvisning till brott\r\nmot mänskliga rättigheter? Indonesien är\r\nuppenbarligen, enligt Ny demokratis uppfattning,\r\nett land dit vi kan exportera vapen.</pre><pre>Syftet med Ny demokratis förslag är att göra svensk\r\nvapenexport totalt fri. Jag återkommer till det. Det\r\nstämmer inte med min uppfattning. Detta är något\r\nsom måste bli föremål för politiska beslut. Det har\r\nsjälvfallet också att göra med andra saker på sikt.\r\nDet gäller ägarförhållandena inom\r\nkrigsmaterielindustrin. Det gäller samhällets stöd\r\ntill utveckling av krigsmateriel. Detta är inga enkla\r\nfrågor. Vad jag påstår är att det system som Ny\r\ndemokrati förordar ofelbart leder till att vi får en\r\nhelt okontrollerad vapenexport från Sverige.</pre><pre>Den enda hållbara linjen på sikt är att Sverige\r\navstår från att delta i den handeln, menar jag. Det\r\nkommer självfallet att medföra uppoffringar och\r\nkostnader för Sverige. Från Vänsterpartiets sida är\r\nvi beredda att ta de uppoffringarna och\r\nkostnaderna, i form av samhälleligt stöd för\r\nomställning av svensk vapenindustri och\r\nnaturligtvis också högre kostnader för att utveckla\r\noch tillverka de vapen vi bedömer att vi behöver för\r\nsvenskt försvar.</pre><pre>Jag utgår från att Robert Jousma håller med mig\r\nom att syftet med er politik och era förslag på detta\r\nområde är att i praktiken göra svensk vapenhandel\r\nfri.</pre><pre>Anf. 50  ROBERT JOUSMA (nyd) replik:</pre><pre>Herr talman! Så är faktiskt inte fallet, herr\r\nJennehag. Hade jag velat det, hade jag inte tvekat\r\nen sekund att ställa mig framme i talarstolen och\r\nsäga det. Jag står för mina åsikter. Jag säger dem\r\nöppet, oavsett om jag får på pälsen eller ej för det.\r\nHade jag velat det, hade jag naturligtvis inte gått\r\nomvägen runt de tre krångliga punkterna. Det är\r\njobbigt att skriva motioner, och människan är född\r\nlat, så ock jag.</pre><pre>Jag kan säga öppet och ärligt att Indonesien är ett\r\ngränsfall. Det är mycket bråk i Indonesien. Jag\r\nkänner Jan Jennehag som en förnuftig människa.\r\nJag respekterar hans åsikter, även om jag inte på\r\nnågot sätt vill hålla med honom i detta fall. Jag\r\nförstår inte hur man kan tolka det som att jag och\r\nNy demokrati skulle vilja ha ett i det närmaste\r\nanarkistiskt system för export av vapen från\r\nSverige. Jag tycker att vårt förslag bygger på ett\r\nbalanserat samspel mellan försvarsindustri och en\r\nmyndighet, som man har som bollplank. Det\r\nbygger på större och enklare frihet att under ansvar\r\nexportera vapen. Vi har en av världens bästa\r\nförsvarsindustrier. Den skall vi på alla sätt -- utom\r\nde kriminella, naturligtvis, som innebär brott mot\r\nfolkrätten -- se till att behålla.</pre><pre>Anf. 51  JAN JENNEHAG (v) replik:</pre><pre>Herr talman! Jag återkommer till Robert Jousmas\r\nanförande, och det som han också tar upp i sin\r\nreplik. Han säger att svensk vapenindustri skall ges\r\nsådana möjligheter att den fortfarande kommer att\r\nvara en viktig del i svensk industri och svensk\r\nexport. Jag menar att vi inte kan ha ett sådant\r\nsystem. Svensk vapenindustri skall syssla med\r\nandra saker och blir då definitionsmässigt inte\r\nlängre en vapenindustri. Den kompetens och den\r\ntekniska skicklighet som finns, och de\r\nforskningsinsatser som utförs i den delen av svensk\r\nindustri skall riktas mot andra sektorer. Jag är\r\növertygad om att vi kommer i ett läge där vi\r\nbehöver den kompetensen. Jag ser ingen risk för att\r\nSverige i en framtid kommer att få överskott av\r\nkvalificerade tekniker som har blivit arbetslösa på\r\ngrund av vår politik vad gäller vapenexport.</pre><pre>Jag återkommer till de tre punkterna. Jag tycker att\r\ndet som Robert Jousma har sagt är utomordentligt\r\nklarläggande. Vi skall inte exportera till\r\nkrigförande länder. Det blir ett fåtal länder som är\r\nkrigförande, enligt Robert Jousmas definition. Det\r\när på inget vis ett hinder för att svenska vapen\r\nsprids över världen till områden där väpnade\r\nkonflikter pågår.</pre><pre>Det finns oerhört många väldokumenterade\r\nexempel på att svenska vapen används i länder till\r\nvilka vi har tillåtit export, där man grovt förbryter\r\nsig mot mänskliga rättigheter.</pre><pre>Anf. 52  PÄR GRANSTEDT (c):</pre><pre>Herr talman! Det vore naturligtvis mycket bättre\r\nom vi levde i en fredlig värld och om vi inte behövde\r\nha något militärt försvar. Men som vi vet är\r\nverkligheten inte sådan. Det är ett beklagligt\r\nfaktum att vi måste vara beredda att försvara oss.\r\nVi behöver ett militärt försvar.</pre><pre>I och med att vi behöver ett militärt försvar behöver\r\nvi också vapen till det. Vår ambition är att vi skall\r\ntillverka så mycket som möjligt av de vapnen själva,\r\nför att inte vara beroende av utlandet för vår\r\nvapenförsörjning. Därför vill vi ha en vapenindustri\r\ni Sverige. Samtidigt är det helt klart att vi inte själva\r\nkan tillverka alla vapen och vapendelar som vi\r\nbehöver. Vi behöver också importera från utlandet.</pre><pre>Nu kommer den intressanta frågan. Vi anser att vi\r\nbehöver ett militärt försvar och vapen och\r\nkrigsmateriel till det. Vi har själva en\r\nförsvarsindustri. Skall vi då exportera till andra\r\nländer? Personligen tycker jag att det vore höjden\r\nav hyckleri att hävda att vi skall ha rätt att ha ett\r\nförsvar, att ha krigsmateriel och t.o.m. rätt att köpa\r\nkrigsmateriel från andra länder, men av moraliska\r\nskäl kan vi inte själva sälja till andra länder. Det är\r\ndubbelmoral.</pre><pre>Vi måste givetvis vara beredda att från vår\r\nkrigsmaterielindustri sälja produkter till andra\r\nländer som håller sig med ett försvar av samma skäl\r\noch på samma grunder som vi själva. Däremot är\r\ndet viktigt att vi har begränsningar av exporten, så\r\natt inte svensk vapen- och krigsmaterielexport\r\nbidrar till att underblåsa konflikter i andra delar av\r\nvärlden, stödja aggressiva regimer eller regimer\r\nsom utövar förtryck mot mänskliga rättigheter. Det\r\när därför vi har det regelsystem som vi har.</pre><pre>Den lagstiftningsteknik som använts då man skapat\r\ndetta regelsystem förbryllar tydligen Ny demokrati\r\nen del. Det kanske beror på ovana vid hur\r\nlagstiftning sker. Man har här valt tekniken med ett\r\ngenerellt förbud och möjligheter till undantag från\r\nförbudet. Detta är ingen ovanlig teknik. Den finns\r\npå många områden. Det är alltså ett generellt\r\nförbud och dispensmöjligheter. Det är ingen\r\ndubbelmoral. Det innebär, klart och tydligt, att\r\nman inte får göra en viss sak om man inte har fått\r\nsärskilt tillstånd till det. Det gäller också t.ex. privat\r\nvapeninnehav i Sverige. Man får inte ha privata\r\nvapen i Sverige om man inte har licens, som alltså\r\ninnebär ett undantag från det generella förbudet.\r\nDet finns också på många andra områden.</pre><pre>Det är inte som Robert Jousma säger, att man\r\nbryter mot förbudet. Han man fått ett tillstånd, är\r\nman undantagen från förbudet. Det är ett naturligt\r\noch normalt sätt att stifta lagar på. Det vållar nog\r\ninte bekymmer för några andra än\r\nnydemokraterna.</pre><pre>Det finns en logik i att ha det regelsystem vi har.\r\nSedan kan man alltid diskutera enskilda länder. Det\r\ngör vi också i detta utskottsbetänkande. Riksdagen\r\när inte det organ som tar ställning till enskilda\r\ntillståndsärenden. Det är regeringen som gör det,\r\nefter hörande av den särskilda nämnden och i vissa\r\nfall också av utrikesnämnden. Vi betonar dock\r\nvikten av att man håller sig till det regelsystem vi\r\nhar för att se till att svensk krigsmaterielexport inte\r\nmissbrukas, att vi inte bidrar till att underblåsa\r\nkonflikter, stödja regimer som utövar förtryck mot\r\nmänskliga rättigheter eller regimer som för en\r\naggressiv politik.</pre><pre>Ett problem vi uppehåller oss vid mycket är\r\nIndonesien. Det råder tydligen enighet även mellan\r\nextremerna här i kammaren, Ny demokrati och\r\nvänstern, om att det finns skäl till betänkligheter\r\nnär det gäller Indonesien. Det framgår också av\r\nutskottets betänkande att vi ser dessa\r\nbetänkligheter. Vi betonar att regeringen i\r\nbedömningar när det gäller Indonesien skall väga in\r\ndet uttalande som Europarådets\r\nparlamentarikerförsamling har gjort om stopp för\r\nvapenexport till Indonesien. Vi utesluter inte heller\r\nmöjligheten att driva kravet på ett vapenembargo i\r\nFN, om det skulle visa sig finnas\r\nframgångsmöjligheter. Det måste naturligtvis vara\r\nregeringen som gör bedömningen om detta är en\r\nframkomlig väg. Våra betänkligheter har utan\r\ntvivel stärkts efter de rapporter vi har fått av de\r\nriksdagsledamöter som nyligen har besökt\r\nIndonesien och östra Timor.</pre><pre>Herr talman! Det finns naturligtvis också\r\nsysselsättningsmässiga aspekter på frågan om vår\r\nvapenindustris framtid. Men det får inte vara så att\r\nvi har en vapenindustri framför allt av ekonomiska\r\nskäl, utan syftet med att ha en inhemsk\r\nvapenindustri är att minska vårt beroende av\r\nutlandet för krigsmaterielförsörjning och därmed\r\nstärka den svenska alliansfria politiken.</pre><pre>Därför kan vi naturligtvis inte stödja Ny demokratis\r\ntankar om att man skulle ha en\r\nkrigsmaterielproduktion enbart riktad mot export.\r\nDet finns inga som helst svenska säkerhetspolitiska\r\nintressen som talar för en sådan\r\nkrigsmaterielproduktion, och det finns ingen\r\nanledning att bygga upp ett svenskt ekonomiskt\r\nberoende av en sådan export.</pre><pre>Därför bör vi vidhålla den grund som vi har för vår\r\nkrigsmaterielproduktion, att den i första hand skall\r\ntillgodose svenska säkerhetspolitiska och\r\nförsvarspolitiska intressen.</pre><pre>Herr talman! Jag vill med det yrka bifall till\r\nutrikesutskottets hemställan i alla dess delar.</pre><pre>Anf. 53  ROBERT JOUSMA (nyd) replik:</pre><pre>Herr talman! Jag kan tala om för Pär Granstedt att\r\njag är väl medveten om att sådana grejer som han\r\nnämnde förekommer i svensk lagstiftning, att man\r\ni princip har ett motsatsförhållande. Men jag kan\r\nför mitt liv inte bli övertygad om varför man skulle\r\nha det, varför det skulle vara bättre än ett generellt\r\ntillstånd för vapenexport, med vissa undantag.</pre><pre>Varför skall man ha detta motsatsförhållande? Det\r\nhär handlar, tycker jag personligen, om moral och\r\netik. Det är exemplet med pappan och pojken och\r\näpplet ungefär.</pre><pre>Jag håller med Pär Granstedt om att vi inte skall ha\r\nen vapenindustri i Sverige som är helt inriktad på\r\nexport. Men vi måste ge vår vapenindustri chans att\r\nupprätthålla sådan volym och sådan bredd i\r\nkunnandet att den kan serva svensk försvarsmakt.\r\nDet får man endast genom att se till att den kan\r\nexportera under vettiga förhållanden.</pre><pre>Den svenska försvarsmakten, som är i ett\r\nkrympande skede i dag och med all säkerhet\r\nkommer att krympa mera, kommer i framtiden att\r\nvara än mer beroende av att det finns en bred\r\nteknologi inom de flesta områden här i landet. Vi\r\nkan återigen, som 1939--1940, bli drabbade av en\r\navspärrning. Då är det svårt att importera.</pre><pre>Anf. 54  PÄR GRANSTEDT (c) replik:</pre><pre>Herr talman! Det är ju så här i livet att det många\r\ngånger är omöjligt att ha ett förbud som är\r\nfullständigt hundraprocentigt och heltäckande eller\r\natt ha en tillåtlighet som är fullständigt\r\nhundraprocentig och heltäckande. Många gånger\r\nfår vi acceptera att har man ett förbud måste det\r\nkunna göras undantag från förbudet eller har man\r\nen tillåtlighet måste man också i vissa fall kunna\r\ngöra undantag från tillåtligheten.</pre><pre>Jag tolkar Robert Jousma så här: Om man väljer\r\nlagstiftningstekniken att införa ett förbud men med\r\nmöjlighet till undantag från det förbudet, då är det\r\nmoraliskt och etiskt förkastligt. Om man däremot\r\nskulle ha tillåtlighet och sedan göra undantag från\r\ntillåtligheten i enskilda fall, är det plötsligt\r\nmoraliskt och etiskt helt okej.</pre><pre>Det är, tycker jag, en litet anmärkningsvärd linje.\r\nVarför är det moraliskt förkastligt att göra\r\nundantag från ett förbud men moraliskt i sin\r\nordning att göra undantag från en generell\r\ntillåtlighet? Det är ju samma typ av teknik, bara\r\nspegelvänd. Men det här är tydligen något slags\r\nmoral och etik som är speciell för Ny demokrati,\r\noch det må vara er frihet att ha det.</pre><pre>Sedan är det naturligtvis så att det faktum att vi har\r\nen export gör det möjligt att upprätthålla en\r\nkompetens inom vår industri som kanske inte skulle\r\nklara sig om man bara hade den svenska\r\nmarknaden att vända sig till. Jag håller med om det.\r\nMen därifrån till att gå till ett system där vår\r\nindustri utvecklar vapensystem som inte är\r\nefterfrågade i Sverige utan enbart inriktade på\r\nexport, är ju ett väldigt stort steg. Det innebär att\r\nman utvecklar en kompetens som vi egentligen inte\r\nhar något speciellt behov av ur svensk synvinkel.</pre><pre>På vad sätt det skulle vara en tillgång för svensk\r\nberedskap, har jag litet svårare att förstå. Jag tror\r\natt det är viktigt, som jag sade tidigare, att vi\r\nbibehåller linjen att den svenska vapenindustrin\r\noch krigsmaterielindustrin i första hand skall vara\r\ninriktad på att tillgodose svenska behov. Men när\r\nman har utvecklat vapen för svenska behov, skall\r\nman också -- under vissa bestämda\r\nförutsättningar -- kunna exportera sådan\r\nkrigsmateriel.</pre><pre>Anf. 55  ROBERT JOUSMA (nyd) replik:</pre><pre>Herr talman! Jag förstår vart Pär Granstedt vill\r\nkomma. Men om nu denna lagstiftning, som Pär\r\nGranstedt så livligt åberopar, är så förträfflig,\r\nvarför använder man inte den metodiken på andra\r\nområden? Varför har man inte förbud mot\r\nbilåkning och medger undantag? Varför har man\r\ninte förbud mot skolmåltider och medger\r\nundantag?</pre><pre>Jag förstår inte, Pär Granstedt, vad pointen är med\r\natt ha en massa förbud i onödan. Det är detta jag\r\nvänder mig mot. Jag vill inte ha anarki, men jag vill\r\nha klara enkla spelregler. Så enkelt är det.</pre><pre>Vi skall inte upprätthålla vissa sektorer och nischer\r\ninom försvarsindustrin som vi egentligen inte\r\nbehöver, säger Pär Granstedt. Nej, men jag tror\r\nfaktiskt inte att försvarsindustrin har så gott om\r\nlikvida medel att man håller på med någonting för\r\nsitt eget nöjes skull, saker och ting som inte Sverige\r\neller utlandet behöver.</pre><pre>Anf. 56  PÄR GRANSTEDT (c) replik:</pre><pre>Herr talman! Det finns en viss skillnad mellan\r\nbilåkning och export av vapen som Ny demokrati\r\nkanske kan observera. Det krävs inte tillstånd av\r\nregeringen varje gång man skall sätta sig i en bil och\r\nköra. Däremot krävs det tillstånd av regeringen\r\nvarje gång man skall exportera vapen.</pre><pre>Därför har vi en regel som säger att man inte får\r\nexportera vapen, om man inte har fått det\r\ntillståndet. Men man får köra bil även om man inte\r\nhar fått regeringens tillstånd varje gång att köra bil.\r\nDet är skillnaden.</pre><pre>Anf. 57  JAN JENNEHAG (v) replik:</pre><pre>Herr talman! Pär Granstedt är en god representant\r\nför majoritetsuppfattningen. Svensk politik har\r\ninneburit att vi vill gynna svensk försvarsindustri. I\r\nde fall de intressena kommer i konflikt med andra,\r\nhar tendensen varit att svensk\r\nförsvarsmaterielindustris intressen har satts före.</pre><pre>Det är ingen slump att vi har diskuterat Indonesien\r\ni dag. Indonesien är, tycker jag, ett mycket\r\nintressant testfall. Om man tittar på\r\nmajoritetsuppfattningen återigen, så konstaterar\r\nutskottet att utförseln av krigsmateriel till\r\nIndonesien har skett i enlighet med gällande regler.\r\nDå tycker jag att det är fel på reglerna.</pre><pre>Det är alldeles uppenbart att det pågår väpnad\r\nkonflikt, att det pågår brott mot mänskliga\r\nrättigheter i Indonesien. Räcker inte regelverket\r\ntill för att konstatera att Indonesien därmed är\r\nuteslutet för export, då bör vi ändra på reglerna.</pre><pre>Det som utskottet kommer till är att Indonesien\r\nmotiverar fortsatt svensk och internationell\r\nuppmärksamhet. Ja, det är verkligen inte överord.\r\nFrågan är då vilka händelser i Indonesien som\r\nskulle motivera att man verkligen sätter ett stopp.\r\nDet är inte bara Vänsterpartiet som tycker detta,\r\nutan Europarådets parlamentariska församling har\r\ni flera resolutioner kommenterat frågan om\r\nvapenembargo mot Indonesien.</pre><pre>Jag menar att regelverket i dag är för grovmaskigt.\r\nFör vår del är det ett steg på vägen att göra det\r\nfinmaskigare, ett steg på vägen mot ett system där\r\nSverige inte deltar i den internationella\r\nvapenhandeln. Jag konstaterar att majoriteten\r\ntycker att det är viktigare med en svensk\r\nkrigsmaterielindustri än att hävda principerna om\r\nmänskliga rättigheter.</pre><pre>Anf. 58  PÄR GRANSTEDT (c) replik:</pre><pre>Herr talman! Det är stimulerande att först\r\ndiskutera med Robert Jousma och sedan med Jan\r\nJennehag. Det ger onekligen olika aspekter på\r\ntillvaron.</pre><pre>Jan Jennehag anser att svensk försvarsindustris\r\nintressen alltid går före när de kommer i konflikt\r\nmed andra principer. Det anser uppenbarligen inte\r\nRobert Jousma -- det tror jag att vi kan vara ense\r\nom.</pre><pre>Det är naturligtvis inte så, för då skulle vi inte ha\r\nbegränsningar för vapenexport. Då skulle vi ha den\r\nfria vapenexport som Ny demokrati i stor\r\nutsträckning önskar sig. Nu har vi inte det. Vi har\r\nväldigt många restriktioner som gör att man inte\r\nkan exportera på det sätt man skulle önska.</pre><pre>Det uppstår naturligtvis alltid gränsfall och\r\nbesvärliga avvägningsfrågor. Vi har konstaterat att\r\nexporten till Indonesien har skett enligt gällande\r\nregler. Jan Jennehag tycker att reglerna bör ändras.</pre><pre>Faktum är att det har skett. Det är viktigt att\r\nkomma ihåg att kriteriet om de mänskliga\r\nrättigheterna enligt tidigare regler innebar att man\r\ninte fick exportera vapen som skulle kunna\r\nanvändas vid förtryck av mänskliga rättigheter.\r\nEnligt den nya lagstiftningen får man inte exportera\r\nvapen till länder där det förekommer grova\r\nkränkningar av mänskliga rättigheter.</pre><pre>Enligt min bedömning finns det i dag, då den nya\r\nlagstiftningen gäller, starkare skäl att säga nej till\r\nvapenexport till Indonesien än vad det fanns då den\r\ngamla lagstiftningen gällde. Exporten har såvitt jag\r\nvet skett enligt den gamla lagstiftningen.</pre><pre>Utskottsmajoriteten gör dessutom i betänkandet\r\nytterligare markeringar om att man skall ta hänsyn\r\ntill vad som har sagts av Europarådets\r\nparlamentariska församling och att man också på\r\nannat sätt noga skall följa utvecklingen i\r\nIndonesien.</pre><pre>Jag tror alltså att det finns skäl för regeringen att\r\nmot bakgrund av den lagstiftning vi har i dag noga\r\növerväga om det verkligen kommer att vara möjligt\r\natt exportera vapen till Indonesien i framtiden.</pre><pre>Anf. 59  JAN JENNEHAG (v) replik:</pre><pre>Herr talman! Det Pär Granstedt sade sist ger ett\r\nvisst hopp om Centerns agerande framöver. Det\r\nkanske till och med blir så att svensk\r\nkrigsmaterielexport till Indonesien förbjuds, om\r\njag förstår Pär Granstedt rätt.</pre><pre>Vad tycker Pär Granstedt fordras ytterligare för att\r\nförbjuda krigsmaterielexport? Vad behöver vi mer\r\nför bevis vad gäller Indonesien? Jag tycker att vi\r\nkan hålla oss till exemplet Indonesien, för det är ett\r\nenligt mitt sätt att se det fullkomligt klart fall.</pre><pre>Utskottsmajoriteten gör en annan bedömning. Var\r\ngår då gränsen? Indonesien är ju enligt Pär\r\nGranstedt ett gränsfall. Vilka ytterligare övergrepp\r\nbehöver man göra i Indonesien för att vi definitivt\r\nskall säga nej? Vad krävs för att vi skall säga att det\r\ninte går längre, att det inte är ett gränsfall och att\r\ndet har trillat över kanten?</pre><pre>Anf. 60  PÄR GRANSTEDT (c) replik:</pre><pre>Herr talman! Det är ju inte Sveriges riksdag som\r\nger tillstånd till vapenexport. Det görs av\r\nregeringen i en särskild procedur. Det är alltså inte\r\nvi som bestämmer tillåtligheten av export till det\r\nena eller andra landet, men vi bestämmer reglerna.\r\nVi stiftar lagarna. Sedan har vi tillsyn över hur de\r\ntillämpas.</pre><pre>Den nya lagstiftning som riksdagen beslutade om\r\nför cirka ett år sedan är på denna punkt enligt min\r\nuppfattning mer långtgående än den gamla\r\nlagstiftningen. Det bör som jag ser det kunna ge\r\nanledning till en ny syn på möjligheterna att\r\nexportera till Indonesien. Men det är alltså\r\nregeringen och inte riksdagen som skall ta ställning\r\ntill detta.</pre><pre>Anf.61  INGELA MÅRTENSSON (fp):</pre><pre>Herr talman! Det är inte med mera vapen som man\r\nfrämjar fred och avspänning i världen. Därför\r\nkunde jag inte stödja det förslag om att förändra\r\nden svenska lagen om utförsel av krigsmateriel som\r\nriksdagen hade att ta ställning till för ungefär ett år\r\nsedan. Den innebar i sig en liberalisering av\r\nvapenexporten. Det kunde vi klart se på\r\nreaktionerna från försvarsindustrin, där man var\r\nmycket tillfredställd över förslaget. Bofors har\r\nsedan dess uttalat att företaget har ambitionen att\r\nbli den ledande vapenexportören i Europa.</pre><pre>Frågan om i vilken mån vi skall samarbeta med\r\nandra länder är intressant. Det finns ett avsnitt i\r\nutskottsbetänkandet som tar upp den frågan. Jag\r\ntycker dock att avsnittet är alldeles för\r\nknapphändigt, eftersom frågorna om hur och med\r\nvilka vi skall samarbeta och vad det får för\r\nkonsekvenser framöver har så stor betydelse.</pre><pre>Det står i betänkandet att avtal med utländsk part\r\nom gemensam utveckling eller tillverkning av\r\nkrigsmateriel alltid skall utgå från de av riksdagen\r\nfastlagda grundläggande kriterierna. I vilken\r\nutsträckning vi kommer att kunna hävda våra\r\nkriterier beror på hur stor del av produkten som\r\nkan anses vara svensk. Om det andra landet bidrar\r\nmed över 50 % kommer vi inte att kunna hävda\r\nkriterierna. Det är så vi kommer att tappa mark,\r\noch det är så vi inte kommer att kunna hävda vår\r\nönskan om en restriktiv vapenexport. Det är\r\nframför allt det jag har vänt mig emot.</pre><pre>Utskottet tar i betänkandet upp frågan om ett\r\nutökat försvarsindustriellt samarbete inom\r\nNorden. Jag ville att man också skulle ta upp frågan\r\nom ett sådant samarbete inom Europa. Jag hade en\r\ndebatt med försvarsministern för något år sedan om\r\ni vilken mån Sverige skall ingå i IEPG, vilket är en\r\nprogramgrupp bestående av europeiska Natostater\r\nmed syfte att utveckla, producera och sälja\r\nkrigsmateriel.</pre><pre>Det framgick i denna debatt med Anders Björck att\r\nSverige redan hade ansökt om medlemskap i\r\ngruppen, trots att vi fortfarande påstår oss vara\r\nalliansfria. Det är viktigt att denna fråga lyfts fram.\r\nUtskottet borde ha lyft fram den. Det har tidigare\r\nstått i försvarsutskottets betänkanden att man från\r\nsvensk sida bör överväga att ingå i gruppen eller att\r\nha ett nära samarbeta med den. Det står ingenting i\r\nutrikesutskottets betänkande om detta. Jag kanske\r\nkan få en redovisning från utskottets företrädare på\r\nden punkten. Det skulle vara bra om det gjordes\r\nvissa klarlägganden. Vi vet ju inte hur vi framöver\r\nskall kunna hävda de svenska riktlinjerna.</pre><pre>Pär Granstedt har tidigare haft inställningen att\r\nSverige inte borde ingå i VUU utan vi snarast borde\r\nsöka oss till ett nordiskt samarbete.\r\nProgramgruppen IEPG har nu införlivats i VUU.\r\nOm vi går med i IEPG kommer vi med i detta\r\nvästeuropeiska samarbete den vägen. Det vore\r\nintressant att höra hur Pär Granstedt ser på denna\r\nfråga.</pre><pre>Min motion handlar just om Indonesien, och den\r\nhar varit föremål för debatt. Det var intressant att\r\nkonstatera att man även i Ny demokrati tycker att\r\nIndonesien utgör att gränsfall när det gäller\r\nvapenexport.</pre><pre>Jag har varit i Östtimor och Indonesien efter det att\r\njag väckte motionen i januari. Jag kan konstatera\r\natt förtrycket är totalt i Östtimor. Det gäller även\r\nAtjeh och Västpapua. Där begås dagligen brott\r\nmot de mänskliga rättigheterna.</pre><pre>Jag tycker att det är självklart att vi inte skall\r\nexportera nya vapensystem dit. Jag föreslår\r\ndessutom ett vapenembargo. Vi behöver inte gå till\r\nFN för att få ett sådant till stånd; vi kan, om vi så\r\ntycker, införa det själva. När det gäller Jugoslavien\r\ninförde vi ett vapenembargo innan FN beslutade\r\nom det. Det var bra i sig. Jag tycker att vi kunde gå\r\nden vägen även när det gäller Indonesien.</pre><pre>Vi kunde när vi var i Indonesien konstatera att man\r\ndär var mycket irriterad över att USA nu funderar\r\növer att inta en mer strikt hållning när det gäller\r\nvapenexporten på grund av de brott mot de\r\nmänskliga rättigheterna som begås. Jag blev därför\r\nmycket förvånad när jag kom hem och fick höra att\r\nSverige i stället är på väg åt andra hållet och utökar\r\nexporten. Om Sverige börjar exportera nya\r\nvapenslag, t.ex. bandvagnar och ubåtar, har vi gjort\r\nen kursändring.</pre><pre>Jag tycker att detta går stick i stäv med vad som\r\ngäller enligt de regler vi har. Det är heller inte i\r\növerenstämmelse med den bedömning man gör i\r\nUSA, utan det är precis tvärtom.</pre><pre>Sedan kan jag inte låta bli att reagera på att Ny\r\ndemokrati jämför att smuggla vapen med att palla\r\näpplen. Det finns en viss skillnad mellan de\r\nsakerna.</pre><pre>Anf. 62  PÄR GRANSTEDT (c) replik:</pre><pre>Herr talman! Jag vill ta upp frågan om samarbete\r\nnär det gäller vapenutveckling.</pre><pre>För Sverige som ett litet land och för svensk\r\nvapenindustri som är relativt liten är det viktigt att\r\nkunna samarbeta med andra länder. Alternativet är\r\natt tvingas avstå från egen vapenutveckling på vissa\r\nområden och i stället köpa från andra länder. Vi är\r\ndärmed beroende av deras vapenutveckling. Det är\r\ndå bättre om vi själva kan vara med, delta aktivt\r\noch få en svensk profil på detta.</pre><pre>Export av vapen från sådana projekt bör bygga på\r\nvåra kriterier. Det innebär att man helt enkelt får\r\nbedöma de samarbetspartner man får och vilka\r\nkriterier dessa tillämpar. Allt fler länder i Europa\r\nhar börjat tillämpa ungefär samma kriterier som\r\nSverige för vapenexport. Det gör att\r\nsamarbetsmöjligheterna ökar.</pre><pre>När det sedan gäller IEPG och WEU är det alldeles\r\nriktigt att jag anser att Sverige inte bör gå med i\r\nWEU. Anledning till detta är att WEU innehåller\r\nen ömsesidig försvarsklausul, dvs. att WEU\r\ndärmed är en militärallians. Man måste ingripa till\r\nvarandras försvar, och det går inte att förena med\r\nvår alliansfrihet.</pre><pre>Detta innebär inte att vi skulle vara förhindrade att\r\ndelta i andra typer av samarbetsprojekt, t.ex. på\r\nvapenutvecklingsområdet, och att vi därmed\r\nikläder oss några alliansförpliktelser. Mitt motstånd\r\nmot ett svenskt medlemskap i WEU innebär inte att\r\njag anser det omöjligt för oss att samarbeta med\r\nWEU-länder eller med ett WEU-anknutet organ i\r\nfrågor om utveckling av vapenteknologi. Det är\r\nsom jag ser det fullt förenligt med vår politik.</pre><pre>Anf. 63  INGELA MÅRTENSSON (fp)\r\nreplik:</pre><pre>Herr talman! Pär Granstedt säger att Sverige är ett\r\nlitet land och att vi tvingas till samarbete. Jag\r\nnoterade att Pär Granstedt sade i sitt anförande att\r\nvår policy skulle vara ett oberoende av utlandet och\r\natt vi därför måste ha en försvarsindustri. Detta är\r\nomöjligt.</pre><pre>I och med att det i allt större utsträckning sker\r\nsamarbeten försvinner ju oberoendet. Vi blir\r\nberoende av en mängd andra stater för att kunna\r\nproducera vapen och för att kunna få de vapen som\r\nvi själva behöver. Här är det en glidning i Pär\r\nGranstedts argumentering.</pre><pre>Jag glömde att i mitt första inlägg säga att jag tyckte\r\ndet var positivt att Pär Granstedt sade att det finns\r\nmycket stora tveksamheter när det gäller\r\nvapenexporten till Indonesien.\r\nUtskottsbetänkandets skrivning stödjer inte riktigt\r\nden tidigare linje som hävdats av Ulf Dinkelspiel,\r\ndär han menat att läget är bättre i Indonesien och\r\natt man kan tänka sig att öppna mer för\r\nvapenexport. Det är positivt att detta nämns i\r\ndenna debatt.</pre><pre>När det sedan gäller resonemanget kring IEPG och\r\nWEU är det litet märkligt att man kan tänka sig att\r\ningå i ett samarbete i en grupp som faktiskt tillhör\r\nett organ som WEU. IEPG är ju en del av detta.\r\nDet blir litet knepigt att man tar avstånd från WEU\r\nmen är beredd att gå in i ett samarbete med en\r\nprogramgrupp som är en del av denna union.</pre><pre>När det gäller samarbetspartner vet jag inte om\r\nFrankrike har ändrat sin politik. Men det har\r\nhitintills inte visats att man har haft några\r\nrestriktioner. Man har från Frankrikes sida varit\r\nganska skrupellös när man har exporterat vapen.\r\nJag tycker inte att Sverige bör gå den vägen.</pre><pre>Anf. 64  PÄR GRANSTEDT (c) replik:</pre><pre>Herr talman! När det gäller Sveriges oberoende är\r\ndet viktigt att komma ihåg vad detta oberoende\r\nhandlar om. Det handlar först och främst om att vi\r\ni Sverige får vapensystem som är anpassade till\r\nsvenska förhållanden. Det kan de vara även om de\r\ninnehåller utländska komponenter eller delvis\r\ninnehåller teknik som har utvecklats i samverkan\r\nmed andra länder.</pre><pre>Själva vapensystemen utgår alltså från svenska\r\nförhållanden och är inte del i något annat\r\nvapensystem. Det är därför mycket bra att t.ex. ha\r\nJAS snarare än att ha amerikanska F16-plan, vilka\r\när anpassade till NATO-förhållanden. Det är en del\r\nav oberoendet. Det har stor betydelse för\r\ntrovärdigheten i vår alliansfrihet.</pre><pre>Den andra delen av oberoendet är att vi skall ha en\r\ntrygg försörjning av vapen även i en\r\nkonfliktsituation där vissa länder inte skulle kunna\r\ntänkas vara beredda att leverera. Det kan vi också\r\nupprätthålla med svensk vapenindustri även om vi\r\nutnyttjar oss av teknik som utvecklats i samarbete\r\nmed andra länder eller komponenter som vi har fått\r\nfrån andra länder. Det förutsätter att vi lagrar\r\nsådana komponenter så att vi står rustade i\r\nhändelse av en konfliktsituation.</pre><pre>Det finns ingen motsättning mellan vårt önskemål\r\nom att ha en oberoende tillförsel av krigsmatriel\r\ntryggad genom svensk vapenindustri och samarbete\r\nmed andra länder när det gäller utveckling av\r\nvapenteknologi och t.o.m. i fråga om\r\nkomponenter.</pre><pre>Jag vet inte om Ingela Mårtensson menar att WEU\r\npå något sätt skulle vara smittsamt. Det är viktigt\r\natt komma ihåg varför Sverige inte vill bli medlem\r\ni WEU, eller i varje fall varför jag anser att Sverige\r\ninte bör bli medlem. Ett medlemskap leder till\r\nalliansförpliktelser och är följaktligen oförenlig\r\nmed alliansfrihet. Men samarbetet med WEU på\r\ndetta och andra områden leder inte till\r\nalliansförpliktelser och är följaktligen inte\r\noförenligt med alliansfriheten. Det är detta som är\r\nsjälva poängen, dvs. att slippa ikläda sig\r\nalliansförpliktelser.</pre><pre>Vi kan alltså mycket väl delta i ett teknologiskt\r\nsamarbete med WEU eller med ett WEU-anknutet\r\norgan. Det leder inte till några alliansförpliktelser,\r\noch det strider således inte mot alliansfriheten. Vi\r\nkan ha ett teknologiskt samarbete med USA, men\r\nSverige blir av det skälet inte delstat i USA eller\r\nförpliktigat att stödja USA i en konflikt. Samma\r\nsak gäller samarbete med Ryssland. Det skulle inte\r\ngöra oss till en del av Ryssland eller förpliktiga\r\nSverige att stödja Ryssland militärt.</pre><pre>Det gäller att veta vad vi kan göra och vad vi inte\r\nkan göra. Det vi inte kan göra är att ikläda oss\r\nalliansförpliktelser.</pre><pre>Anf. 65  INGELA MÅRTENSSON (fp)\r\nreplik:</pre><pre>Herr talman! Denna programgrupp består av\r\neuropeiska NATO-stater, och de är ju allierade.\r\nOm Sverige går med i en sådan programgrupp går\r\nvi in i en allians. Jag tycker inte att vi kan hävda att\r\nvi är alliansfria om vi går in i ett samarbete i en\r\nprogramgrupp bestående av allierade stater.</pre><pre>Det väckte viss häpnad att en neutral stat -- eller\r\nalliansfri, som Sverige numera skall vara -- söker\r\nmedlemskap i en sådan klar allians. Att producera,\r\nutveckla och sälja vapen innebär också ett\r\nsäkerhetspolitiskt samarbete, eftersom produktion\r\nav vapen ingår i en säkerhetspolitik.</pre><pre>Jag kan inte inse annat än att detta leder till att vi\r\nblir indragna i en allians. Det är därför viktigt att\r\ndiskutera om vi tycker att det är bra. Jag hade velat\r\natt utskottet redogjort för detta i betänkandet och\r\ntagit upp frågan om det europeiska samarbetet.\r\nSom jag ser det är det mycket viktigare än det som\r\nstår där nu om det nordiska samarbetet. Detta är\r\nnågot nytt som man ikläder sig. Jag skulle gärna\r\nvilja ha ett klargörande på den punkten.</pre><pre>Anf. 66  HANS GÖRAN FRANCK (s):</pre><pre>Herr talman! Jag skall begränsa mitt inlägg till att\r\nberöra frågan om krigsmaterielexport till\r\nIndonesien, som berörs utförligt i\r\nutskottsutlåtandet.</pre><pre>I utlåtandet sägs det att man skall väga in\r\nrekommendationer från Europarådet i sina\r\nbedömningar. Det betyder att utskottet här har\r\nuttalat att regeringen, som har beslutanderätten i\r\ndessa frågor, skall ta hänsyn till särskilt de\r\nrekommendationer som senast gjordes av\r\nEuroparådet.</pre><pre>Det var ett mycket skarpt uttalande som gjordes\r\nfrån parlametarikerförsamlingen där de\r\nomfattande kränkningarna av de mänskliga\r\nrättigheterna i såväl Indonesien som i Östtimor\r\npåtalades. Europarådets uttalande utmynnade\r\nockså i en rekommendation till medlemsländerna\r\nom ett vapenembargo. Jag konstaterar i dag också\r\natt Pär Granstedt har sagt att ett sådant kan komma\r\ni fråga.</pre><pre>När det gäller hur regeringen har behandlat den här\r\nfrågan har vi tidigare här i kammaren fört debatter\r\nom detta och framfört kritik mot statsrådet Ulf\r\nDinkelspiels uttalande om att export av nya\r\nvapensystem till Indonesien kan komma i fråga och\r\natt man, som han sade, nu gör bedömningen att\r\nIndonesien kan komma i fråga även för export av\r\nannan materiel.</pre><pre>Detta utlåtande från utrikesutskottet vill jag tolka\r\nsom en varning till regeringen att noggrant pröva de\r\ninvändningar som finns. Jag vill för egen del säga,\r\natt som läget är i dag kan en vapenexport av nytt\r\nmateriel och nya system inte komma i fråga.\r\nKränkningarna av de mänskliga rättigheterna i\r\nIndonesien är allvarliga och omfattande.</pre><pre>Med hänsyn till vad Pär Granstedt har sagt om hur\r\nhan tolkar de regler som finns på området kan\r\nslutsatsen inte bli annan än den jag drar. Det är\r\nviktigt att framhålla att regeringen är skyldig att\r\ngöra en strikt tillämpning av de regler vi har. Det är\r\ndärför betänkligt att dessa uttalanden har gjorts\r\nfrån regeringen. Efter detta utskottsutlåtande får\r\nman ha den förhoppningen att regeringen kommer\r\natt ändra uppfattning på den här punkten.</pre><pre>Vi kommer i dag att möta en förkämpe för\r\nmänskliga rättigheter från Indonesien, nämligen\r\nHadjiprinsen. Han kommer förvisso -- jag har\r\nträffat honom i Indonesien -- att kunna berätta och\r\nge alla nödiga detaljer om hur situationen är i\r\nIndonesien, vilket ytterligare bör markera vikten\r\nav ett negativt svenskt ställningstagande.</pre><pre>Jag vill i detta sammanhang också hänvisa till en\r\nsocialdemokratisk motion som väcktes i januari\r\n1992 där synpunkter av det slag som jag framför här\r\ni dag kom till uttryck.</pre><pre>Det framförs i detta utskottsutlåtande\r\nförhoppningar om att de förhandlingar som FN:s\r\ngeneralsekreterare Boutros Boutros Ghali har\r\ninitierat kan ge resultat. Det finns här all anledning\r\natt säga ifrån. Det räcker inte med att det\r\nförekommer diskussioner mellan Indonesiens och\r\nPortugals utrikesministrar inför Boutros Boutros\r\nGhali.</pre><pre></pre><pre>Sverige bör agera för att det östtimoresiska folket\r\nskall bli representerat vid dessa förhandlingar. Det\r\när inte troligt att man kan nå framgångar utan att\r\nde som verkligen berörs är med. Det finns därför\r\nanledning att ta svenskt initiativ. Det finns också\r\nanledning att inte göra något avsteg när det gäller\r\natt utsätta Indonesien för press fram till dess att det\r\nhar blivit en fredlig lösning av konflikten. Man\r\nmåste utsätta Indonesien för sanktioner i form av\r\nett vapenembargo i syfte att uppnå en lösning.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>7 §  Mellanöstern</pre><pre>Föredrogs</pre><pre>utrikesutskottets betänkande</pre><pre>1993/94:UU2 Mellanöstern.</pre><pre>Anf. 67  HÅKAN HOLMBERG (fp):</pre><pre>Herr talman! Det kalla krigets slut har förändrat\r\nförutsättningarna för den internationella politiken\r\nlångt utanför Europa.</pre><pre>Konflikten i Mellersta Östern har i grunden haft ett\r\nannat innehåll än det kalla krigets motsättning\r\nmellan demokratierna i väst och de kommunistiska\r\ndiktaturerna i öst. Däremot påverkades också\r\nkonflikten mellan Israel, arabstaterna och\r\npalestinaaraberna av det kalla kriget.\r\nSovjetunionen, som har varit en av tillskyndarna till\r\nIsraels tillkomst, valde efter hand att i stället backa\r\nupp Israels fiender i syfte att få det inflytande i\r\nregionen som man inte kunde vinna på annat sätt.\r\nUSA:s uppslutning bakom Israel betingades av en\r\nför demokratierna naturlig önskan att efter andra\r\nvärldskriget stödja den judiska strävan efter ett\r\ntryggt hemland, men den innebar aldrig att\r\nförsöken att också uppnå och behålla goda\r\nrelationer med olika arabstater uppgavs. Det var ju\r\nmed amerikansk medling som man fick det första\r\nstora fredsgenombrottet i regionen, nämligen\r\nCamp David-avtalet mellan Israel och Egypten som\r\nkunde undertecknas 1979.</pre><pre>Som alla vet dröjde det länge innan nya viktiga steg\r\ni fredsprocessen kunde tas. En av orsakerna var\r\nutan tvivel den helt låsta attityd gentemot\r\npalestiniernas anspråk som intogs av den israeliska\r\nhögerregeringen. Tillkomsten av den nya israeliska\r\nkoalitionsregeringen med ledamöter från bl.a.\r\narbetarpartiet och liberala krafter inom\r\nfredsalliansen Meretz har inneburit att\r\nförutsättningarna för en fortsatt fredsprocess\r\nkraftigt har förbättrats. Samtidigt har det\r\npalestinska upproret på de ockuperade områdena,\r\nintifadan, allt tydligare år från år demonstrerat det\r\nohållbara i fortsatt israelisk ockupation av\r\nVästbanken och Gaza.</pre><pre>Men det finns också inslag i omvärldens sätt att\r\nförhålla sig till konflikten som på ett oacceptabelt\r\nsätt har försvårat en mer konstruktiv israelisk\r\nattityd. Dit hör naturligtvis först och främst den\r\nberyktade FN-resolution från 1975 där en majoritet\r\nav diktaturstater i världsorganisationen likställde\r\nsträvan efter ett judiskt nationalhem, sionismen,\r\nmed rasism. Det är en kränkning utan like av en av\r\nFN:s medlemsstater och dess judiska invånare.\r\nDenna resolution återkallades först 1991. Det var\r\ndess värre också vanligt i andra sammanhang att\r\nden helt nödvändiga distinktionen, rågången,\r\nmellan kritik mot Israels ockupationspolitik efter\r\n1967 och ifrågasättande av landets rätt att över\r\nhuvud taget existera inte upprätthölls.</pre><pre>Sedan 1991 har också förutsättningarna för en\r\nkonstruktiv palestinsk förhandlingsinsats väsentligt\r\nförbättrats. Den avgörande faktorn har varit den i\r\noch för sig givetvis inte avsedda effekten av PLO:s\r\nstöd till Saddam Hussein under Kuwaitkriget.\r\nPLO:s ställning i arabvärlden försvagades därmed\r\nbåde politiskt och ekonomiskt. Samtidigt riskerade\r\ninitiativet gentemot palestinierna på de ockuperade\r\nområdena att gå över från PLO till\r\nfundamentalistiska och extremistiska grupper.</pre><pre>Bl.a. den norska medlingen, som byggde på att man\r\nvinnlade sig om förtroende från båda parter, kunde\r\nsom vi vet nyligen föra samman Israel och PLO till\r\nen gemensam ansträngning för att äntligen bryta\r\ndödläget.</pre><pre>Det genombrott som nu har skett i förhandlingarna\r\nställer många av de etablerade föreställningarna\r\nom konflikten på huvudet. I stället för att Israel och\r\nytterligare några arabstater, utöver Egypten, skulle\r\ngöra upp med varandra som ett steg på väg mot en\r\nlösning av den palestinska frågan har Israel och\r\nPLO nått en första uppgörelse på egen hand.\r\nLänder som Jordanien och Syrien får välja mellan\r\natt ansluta sig i efterhand eller att ställa sig vid\r\nsidan. Jag tror att denna utveckling är betydelsefull\r\neftersom initiativet läggs på den arabiska sidan just\r\ndär det naturligen hör hemma, hos de berörda\r\npalestinierna själva. De arabiska grannstaternas\r\nfaktiska solidaritet med palestinierna har ju genom\r\nåren ofta mest varit en fråga om retorik -- en ganska\r\nihålig sådan.</pre><pre>Nu undanröjs ett av huvudproblemen i konflikten\r\ngenom att PLO, följt av olika arabstater, precis som\r\nEgypten tidigare, erkänner Israel. På motsvarande\r\nsätt erkänner Israel palestiniernas nationella\r\nsträvanden. Något slutresultat kan naturligtvis inte\r\nförestavas utifrån, men för mig förefaller det\r\nnaturligt och önskvärt att det så småningom kan\r\nbildas en palestinsk stat vid sidan av Israel i nära\r\nsamarbete både med Israel och med andra stater i\r\nområdet. Den svåra frågan om Jerusalems ställning\r\nkan inte vara omöjlig att lösa så att staden kan\r\nfungera som huvudstad för båda staterna och\r\nsamtidigt vara en enad stad utan taggtråd och\r\ngränshinder. Det är också nödvändigt att finna\r\nlösningar som gör det möjligt för palestinska\r\nflyktingar i Jordanien, Syrien och Libanon att\r\nåtervända.</pre><pre>Parternas beslutsamhet att gå vidare med\r\nfredsprocessen kan inte ifrågasättas. Men vi måste\r\nnaturligtvis räkna med försök från extrema\r\ngruppers sida att med terror och attentat torpedera\r\nden fortsatta utvecklingen. Omvärlden kan bidra\r\ntill en framgångsrik fortsättning, bl.a. genom\r\ngeneröst ekonomiskt stöd för att få i gång en\r\nfungerande ekonomi och bygga upp en fungerande\r\ninfrastruktur i Gaza och på Västbanken. Den\r\nisraeliska politiken på de ännu ockuperade\r\nområdena måste också tydligt syfta till att skapa det\r\nförtroende för fredsprocessen som är nödvändigt\r\nbland invånarna där. På samma sätt måste PLO\r\neffektivt ta kontroll över de områden som Israel\r\nutrymmer och garantera att ordnade och för alla\r\nparter säkra förhållanden upprättas.</pre><pre>De lokalval som nyligen genomfördes i Israel kan\r\nuppfattas som ett bakslag för fredssträvandena.\r\nInsatta bedömare förklarar dock valresultaten\r\nsnarare med att det just finns lokala stridsfrågor.\r\nOm man skall tro de opinionsmätningar som har\r\nblivit kända är stödet för fredsprocessen stort och\r\nväxande både bland den israeliska allmänheten och\r\nbland palestinierna. Detta hindrar givetvis inte att\r\nrisken är stor att de personer som genom lokalvalen\r\nkommer till makten i stora israeliska städer kan\r\nsätta käppar i hjulet för fredsprocessen. Ett positivt\r\ntecken är valet i Jordanien häromdagen, där\r\nmotståndarna till fredsavtalet förlorade mark.\r\nDetta underlättar Jordaniens anslutning till\r\nuppgörelsen mellan Israel och PLO.</pre><pre>Herr talman! De motioner som utrikesutskottet\r\nbehandlar i dagens betänkande väcktes i våras,\r\ninnan höstens genombrott ägde rum. Jag utgår från\r\natt motionärerna har samma grundsyn som\r\nutrikesutskottet redovisar när det gäller den\r\nfredsprocess som nu pågår och att kammaren\r\ndärför i enighet kan bifalla utskottets hemställan.</pre><pre>Anf. 68  VIOLA FURUBJELKE (s):</pre><pre>Herr talman! Inte vågade vi i januari -- när de två\r\nsocialdemokratiska motionerna som ligger till\r\ngrund för detta betänkande skrevs -- hoppas att\r\nsituationen skulle vara så annorlunda tio månader\r\nsenare. Desto mer glädjande är det att den\r\nfredsprocess som i motionsskrivande stund visade\r\ntotal brist på konkreta resultat nio månader senare,\r\nden 13 september, resulterade i ett fredsavtal\r\nmellan Israel och PLO och fortsatta förhandlingar\r\nmellan övriga inblandade i konflikten.</pre><pre>Det historiska handslaget för knappt två månader\r\nsedan på gräsmattan utanför Vita huset i\r\nWashington var emellertid inte slutet på\r\nfredsprocessen utan inledningen i en ny fas i\r\ndensamma.</pre><pre>Nu gäller det att genom förhandlingar ge\r\nfredsavtalet ett konkret innehåll och att omsätta det\r\ni praktisk handling. Det är mycket angeläget att\r\nomvärlden nu intensifierar sitt stöd, politiskt och\r\nekonomiskt, så att målet att nå en rättvis och\r\nvaraktig fred i Mellanöstern bl.a. grundad på FN:s\r\nresolutioner 242 och 338 kan uppnås.</pre><pre>Herr talman! Det fredsavtal som man nu förhandlar\r\nom i Kairo är konstruerat efter ungefär samma\r\nmodell som Camp David-avtalet. Då, liksom nu,\r\nhandlade det först om fred. I en andra fas var det\r\nfråga om självstyre med tillbakadragande av Israels\r\nmilitära administration av Västbanken och Gaza\r\nsom efter fem år skulle följas av förhandlingar om\r\nde ockuperade områdenas slutliga status. Den\r\nandra delen av avtalet blev då aldrig förverkligad.\r\nDen här gången har vi alla, naturligtvis tillsammans\r\nmed parterna, ett ansvar för att det skall gå bättre.</pre><pre>Vi socialdemokrater har grundat vårt engagemang\r\npå övertygelsen att både israeler och palestinier har\r\nrätt till en egen stat och rätt att leva inom säkra och\r\nerkända gränser. Det territoriella slutmålet för\r\nförhandlingarna måste denna gång hållas levande.</pre><pre>Fredsavtalet och förhandlingarna kantas av\r\nupptrappat våld iscensatt av grupper som vill störa\r\nförhandlingarna och vars mål det är att stoppa\r\nfredsprocessen. Uthålligheten i förhandlingarna är\r\ndärför så viktig den här gången, liksom förmågan\r\npå båda sidor att hålla emot de fundamentalistiska\r\nkrafter som motarbetar fredsprocessen.</pre><pre>Fredsprocessen måste växa till sig mycket snabbt i\r\nvisdom och styrka om fredens fiender på den\r\npalestinska och den israeliska sidan inte skall rycka\r\nupp denna ännu späda planta. Så skrev Cornelia\r\nEdvardsson i Svenska Dagbladet i förrgår.</pre><pre>Freden är ännu en skör planta, men den har ett\r\nmassivt folkligt stöd. Trots bakslag, mord och\r\nvåldshandlingar finns det nog denna gång ingen väg\r\ntillbaka. För att det skall gå bra behövs som sagt\r\npolitiskt mod från parterna och politiskt och inte\r\nminst ekonomiskt stöd från omvärlden.</pre><pre>Avgörande kommer att vara att palestinerna skall\r\nges ekonomiska möjligheter att bygga upp sitt land.\r\nAtt palestinierna ser förbättringar i sitt dagliga liv i\r\nde ockuperade områdena är av central betydelse.</pre><pre>Världsbanken har beräknat kostnaderna för\r\nnödvändiga infrastrukturåtgärder till 5,5 miljarder\r\nUS-dollar under de närmaste tio åren. Det gäller\r\nkostnader för att förbättra vägar, vatten och\r\navlopp, skolor och annan service. EG,\r\nVärldsbanken, Saudiarabien m.fl. har redan lovat\r\natt hjälpa till ekonomiskt. Det känns mycket bra att\r\nSverige tillsammans med de övriga nordiska\r\nländerna var först ut med att erbjuda ekonomiskt\r\nstöd. Men det räcker som sagt inte bara med\r\nekonomiskt stöd till fredsprocessen.</pre><pre>Stödet till förhandlingarna måste också vara\r\npolitiskt. När man nu är inne på konkreta\r\nförhandlingar är det inte särskilt överraskande att\r\nman finner att djävulen finns i detaljerna, som\r\nförhandlarna själva uttryckte det. Självfallet\r\nkommer frågor om Israels militära\r\ntillbakadragande, frigivning av politiska fångar,\r\nstorleken på en framtida palestinsk polisstyrka,\r\ngränsövergångar, vattenresurser, självstyrets yta\r\nm.fl. frågor att innebära svårigheter. För\r\nnärvarande verkar det dock som man har bra flyt i\r\nförhandlingarna. Vi hoppas att de i nödvändiga\r\ndelar skall kunna slutföras som planerat till den 13\r\ndecember.</pre><pre>Om låsningar skulle uppstå är det viktigt att andra\r\nländer, däribland Sverige, är beredda att hjälpa till\r\natt medla och jämka. Världen och Mellanösterns\r\nfolk har inte råd att förlora detta tillfälle. Det är ett\r\nunikt tillfälle att uppnå fred och rättvisa.</pre><pre>Herr talman! Vi har inga reservationer till det här\r\nbetänkandet. Låt mig ändock avslutningsvis ta upp\r\nnågra frågor som vi från socialdemokraterna sätter\r\nsärskilt stort värde på.</pre><pre>För det första måste Israels styrkor i södra Libanon\r\ndras tillbaka. Israels militära närvaro utgör en\r\nkränkning av Libanons suveränitet och av det\r\nlibanesiska folket.</pre><pre>För det andra utgör de mänskliga rättigheterna en\r\noerhört viktig fråga. Sverige har tidigare erbjudit\r\nsig att stå värd för en arbetsgrupp om MR-frågor.\r\nDet erbjudandet bör kvarstå och aktualiseras på\r\nnytt om parterna själva visar intresse för det.\r\nSamtidigt välkomnar vi naturligtvis tillsättandet\r\nfrån FN:s sida av en rapportör för mänskliga\r\nrättigheter i de ockuperade områdena.</pre><pre>Israel har aviserat avsikten att frige 4 000\r\npalestinska politiska fångar. Det är bra. Men\r\nfortfarande håller Israel mellan 6 000 och 8 000\r\npalestinier fångna för s.k. intifadabrott. Dessa\r\nfångar måste enligt vår mening också friges.\r\nSamtidigt måste lägren för de s.k. administrativt\r\nfrihetsberövade tömmas och stängas.</pre><pre>Sverige bör med sin stora erfarenhet av\r\nvalövervakning också erbjuda sin hjälp i\r\nkommande val och bl.a. bidra med valobservatörer.</pre><pre>Herr talman! I Sverige har vi, inte minst genom vår\r\nförre utrikesminister Sten Andersson, varit djupt\r\ninvolverade i Mellanösternkonflikten. Det är ett\r\nengagemang som också har följts upp av vår\r\nnuvarande utrikesminister Margaretha af Ugglas.\r\nDet är mycket angeläget att det svenska\r\nengagemanget fullföljs ända till slutmålet om en\r\nrättvis och varaktig fred i Mellanöstern och tills\r\nbåde israeler och palestinier tillåts leva inom säkra\r\noch erkända gränser.</pre><pre>Herr talman! Den ena av de här två motionerna har\r\nKent Carlsson som första namn. Saknaden efter\r\nhonom är påtaglig när vi i dag diskuterar\r\nMellanöstern i kammaren. Kent Carlsson skulle ha\r\ntyckt om att delta i den här debatten. Han hade ett\r\nstarkt engagemang, bl.a. som ordförande i Svensk-\r\nPalestinska vänskapsförbundet.</pre><pre>Herr talman! Med det anförda yrkar jag bifall till\r\nutskottets hemställan.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>8 §  Internationella miljöfrågor</pre><pre>Föredrogs</pre><pre>utrikesutskottets betänkande</pre><pre>1993/94:UU4 Internationella miljöfrågor.</pre><pre>Tredje vice talmannen konstaterade att ingen talare\r\nönskade ordet.</pre><pre>(Beslut fattades efter 11 §.)</pre><pre>9 §  Farligt gods</pre><pre>Föredrogs</pre><pre>försvarsutskottets betänkande</pre><pre>1993/94:FöU1 Farligt gods (skr. 1992/93:258).</pre><pre>Anf. 69  SVEN-OLOF PETERSSON (c):</pre><pre>Herr talman! Frågorna om farligt gods och\r\ntransport av dessa har med åren blivit alltmer\r\nangelägna. Det finns självfallet många orsaker till\r\ndetta. Den största orsaken är nog att alltmer gods\r\nav den här typen transporteras på våra lands- och\r\nsjövägar runt om i landet. En annan orsak är\r\nsjälvfallet att godsens typ och karaktär har blivit\r\nannorlunda med åren. Farligare och mera\r\nkomplexa ämnen transporteras nu. Det gör att vi\r\nmåste ha betydligt bättre beerdskap för att hantera\r\nolika typer av olyckor om godset på ett eller annat\r\nsätt skulle komma ut i naturen.</pre><pre>I huvudsak tänker jag här i dag tala om transport\r\npå våra vattenvägar, i första hand på Östersjön.\r\nUnder ett antal riksmöten har jag tillsammans med\r\nkolleger motionerat för att få till stånd bättre skydd\r\ni Östersjöområdet om olyckan skulle vara framme.\r\nDet gäller transporter av kemikalier, oljor och\r\nandra ämnen som i dag faktiskt inte räknas som\r\nfarligt gods men i själva verket kan vara det.</pre><pre>De här motionerna har tidigare i sig inte föranlett\r\nnågon direkt åtgärd från riksdagens sida. För ett år\r\nsedan tyckte jag dock att det var en glädjande\r\nframgång när en motion av ungefär samma\r\ninnebörd som de jag själv har lämnat in vad gäller\r\nanmälningsplikt om destination, färdväg osv. bifölls\r\noch togs upp i försvarsutskottets betänkande. Man\r\nsade att man ville få till stånd sådan anmälningsplikt\r\noch att regeringen borde vidta åtgäder, inte minst\r\ninternationellt, för att få sådana överenskommelser\r\ntill stånd.</pre><pre>Vi tyckte att det här var en mycket bra början. Vi\r\nhade hoppats på att det faktiskt skulle hända\r\nnågonting också -- att det skulle komma en reaktion\r\nifrån regeringskansliet och att man internationellt\r\nskulle verka för detta.</pre><pre>Men tyvärr har vi inte fått det vi har hoppats på. Jag\r\ntycker därför att det är bra att försvarsutskottet i\r\ndagens betänkande FöU1 går vidare. Utskottet\r\nunderstryker de beslut som fattades för ungefär ett\r\når sedan. Utskottet vill gå vidare vad gäller hela\r\nÖstersjön. Jag tycker också att det är väsentligt att\r\nförsvarsutskottet med kraft understryker vikten av\r\natt de ansvariga fackmyndigheterna på området\r\nverkligen tar frågorna på allvar. Det gäller inte\r\nminst Sjöfartsverket, som i dag har det\r\növergripande ansvaret i denna fråga.</pre><pre>Det är också viktigt att understryka att\r\nRäddningsverket naturligtvis bör vara med i\r\narbetet. Räddningsverket är den myndighet som\r\nborde kunna samordna olika insatser och de olika\r\nförutsättningar som skall gälla för transporter av\r\nfarligt gods. Jag tycker att olyckor på Östersjön\r\nalltför ofta påminner oss om de faror som finns.</pre><pre>Tidigare har vi diskuterat farligt gods av typen\r\nkemikalie- och oljetransporter. Men inte minst den\r\nsenaste olyckan vid Salvorev utanför Gotland där\r\nett fartyg lastat med gödningsmedel gick på grund\r\nger oss en ny dimension. Gödningsämnena i sig är\r\ninte klassade som farligt gods. Fosfor och kväve är\r\nhuvudinnehållet i dessa gödningsämnen. De är\r\nnormala produkter som används i huvudsak inom\r\nlantbruket och läggs på våra åkrar för att vi skall få\r\nbättre grödor. Men i de koncentrationer det är\r\nfråga om när de släpps ut på ett enda ställe i\r\nÖstersjön är de onekligen att betrakta som farligt\r\ngods.</pre><pre>Det går att göra en jämförelse av vad olyckan\r\nfaktiskt betyder för miljön i Östersjön. Där vill jag\r\nunderstryka att länsstyrelsen på Gotland har tagit\r\nett initiativ.</pre><pre>Länsstyrelsen noterar i sina beräkningar att denna\r\nlast på drygt 1 700 ton konstgödsel motsvarar 383\r\nton ren fosfor och 187 ton rent kväve. Man noterar\r\nvidare att om fosforutsläppet, som det var fråga om\r\ni denna fartygsolycka, skall kompenseras, skulle\r\ndet ta över 300 år med en halvering av motsvarande\r\nutsläpp från reningsverket i Visby. Om lantbruket\r\npå Gotland lyckas minska läckaget av fosfor från\r\nsina 83 000 hektar åker, skulle det ändå ta 40--50 år\r\ninnan olyckan kompenseras.</pre><pre>Det fanns möjligheter att undvika denna katastrof.\r\nDet fanns möjligheter att undvika olyckan om\r\nviljan bara hade funnits. Nu är jag skarp i min kritik\r\nav det som har hänt. Det var bärgningsförsök på\r\ngång. Men då lasten inte betraktades formellt och\r\nbokstavstroget som farligt gods, avstod\r\nSjöfartsverket från att bärga -- enligt de uppgifter\r\njag har fått. Jag tycker att detta är\r\nanmärkningsvärt. Det tyder på att vi måste ta till\r\nkrafttag i dessa frågor och se till att vi inte bara får\r\nett sektorstänkande utan att vi får ett övergripande\r\nsamhälleligt tänkande, där inte varje myndighet ser\r\ntill sin egen roll i detta.</pre><pre>Östersjöns miljö och överlevnad betyder så mycket\r\nför oss alla.</pre><pre>Östersjön betyder mycket för fisket. Den betyder\r\nmycket för möjligheter till rekreation och\r\navkoppling. Det betyder oerhört mycket att vi har\r\nett friskt vatten och friska kuster som gör att det går\r\natt långsiktigt få en ekologisk balans och ett\r\nfungerande ekosystem i Östersjön.</pre><pre>Jag tycker att det är bra och positivt att\r\nförsvarsutskottet har kommit så här långt. Nu\r\nuppmanas regeringen att ytterligare ta ett steg på\r\nvägen, dvs. att vara än mer pådrivande i\r\ninternationella sammanhang. Här har vi från\r\nsvensk sida ett otroligt ansvar. Vi är ändock den stat\r\nvid Östersjön som har de största intressena i\r\nÖstersjöns framtid. Därmed menar jag, inte minst\r\nmed tanke på den långa kuststräcka Sverige har\r\nmot Östersjön, de betydande ekonomiska zonerna\r\noch fisket i Östersjön.</pre><pre>Herr talman! Det är min förhoppning att detta\r\nutskottsbetänkande och det beslut riksdagen skall\r\nfatta under dagen skall leda till att vi på nytt tar upp\r\ndessa frågor i internationella sammanhang, att vi på\r\nnytt blir pådrivande i dessa frågor för att säkra\r\nÖstersjöns miljö och överlevnad. Det är fråga om\r\natt se till att transporterna av farligt gods hanteras\r\npå ett acceptabelt sätt och att alla de myndigheter\r\nsom är inblandade tar ett erfoderligt ansvar, inte\r\nbara ett sektorsansvar utan ett bredare allmänt\r\nsamhällsansvar. Jag hoppas att detta beslut skall\r\nleda till att vi snart kan se internationella\r\növerenskommelser. Vidare skall de motioner vi\r\nhittills har väckt inte behöva väckas i framtiden.\r\nDärmed kan vi flytta fram positionerna så att det\r\nblir en bättre framtid för Östersjön och\r\ntransporterna av farligt gods blir mer reglerade och\r\nomgärdas av större säkerhetsåtgärder.</pre><pre>Jag vill med detta yrka bifall till utskottets\r\nhemställan.</pre><pre>Anf. 70  KENNETH LANTZ (kds):</pre><pre>Herr talman! Låt mig först av allt visa min glädje\r\növer utskottets behandling av min motion Fö2.\r\nTransporter av farligt gods har ökat i antal och\r\nkommer att öka framöver. Vad som dock inte får\r\nöka i omfattning är riskerna med dessa transporter.\r\nVi borde kanske tänka i andra banor och ändra\r\nbenämningen av transportslaget till säkra\r\ntransporter av farligt gods! Detta skulle hjälpa oss\r\ninvånare att känna större förtroende för såväl\r\ntransportörer som räddningskårerna i vårt land.</pre><pre>Innan jag går in på betänkandet skulle jag vilja\r\naktualisera räddningskårernas roll i vårt land.\r\nDeras primärinsatser i händelse av en incident med\r\nfarliga transporter är av största värde. Vi kan\r\narbeta fram utmärkta insatsplaner,\r\nutbildningsdirektiv och gemensamma regler över\r\nhela Europa samtidigt som våra kommunala\r\nräddningskårer konstaterar att de har alldeles för\r\nsmå möjligheter att göra en kraftfull primärinsats.</pre><pre>Det har visat sig vid flera incidenter att det är den\r\nförsta insatsen som är den absolut viktigaste. Det är\r\nvid en snabb och kraftfull insats som\r\nlokalbefolkning och miljö kan skyddas. Jag vill\r\nalltså göra utskottet uppmärksamt på detta och\r\nhoppas att man i fortsättningen ger kommunerna\r\ndirektiv till att ordna insatsstyrkor med adekvat\r\nutrustning materiellt och personellt.</pre><pre>Herr talman! Mina yrkanden 1 och 4 har utskottet\r\nenats om att avstyrka. Jag anser dock att det är av\r\nstörsta betydelse att vi tilldelar resurser åt våra\r\nuniversitet med uppdrag att forska vidare omkring\r\ndessa, som jag ser det, ytterst riskfyllda transporter.\r\nMin önskan är att vi i Sverige skall ligga väl framme\r\nmed en forskning och normgivning inom detta\r\nområde som verkligen kan ge skäl för säkra\r\ntransporter av farligt gods. Precis som den\r\nföregående talaren nämnde finns det ca 270 mil kust\r\nmot Östersjön. Det finns därför stor anledning att\r\nse allvarligt på dessa frågor.</pre><pre>Hot- och riskutredningen som just håller på med\r\nsitt arbete kommer att få några fler uppdrag. Jag\r\nvill trycka på att man inte glömmer bort forskning\r\noch utbildning. Det är särskilt viktigt att en\r\ngemensam utbildning och gemensamma spelregler\r\nfinns inom detta område. Det måste vara enkelt att\r\nhitta regler och förutsättningar för transport av\r\nolika godsslag. Detta skulle våra universitet få i\r\nuppdrag under en tid då vi dels skall satsa på\r\nutbildning, dels har en lågkonjunktur som tacksamt\r\nropar efter och tar emot allt som ger mer och\r\nbetydelsefulla arbetsinsatser.</pre><pre>Herr talman, med anledning av min motion Fö715\r\nvill jag ännu en gång ta tillfället i akt och\r\nunderstryka vikten av att högskolor och andra\r\norgan får fortsatt stimulans till fortsatt\r\nutvecklingsarbete. Även om utskottet inte ställer\r\nsig bakom motionen genom att yrka bifall, hoppas\r\noch tror jag att utskottets kontakter med\r\nRäddningsverket kommer att resultera i konkreta\r\ninsatser till förmån för forskning och utbildning, så\r\natt vi når säkra transporter av farligt gods.</pre><pre>Det är, och kan komma att bli i ännu högre grad,\r\nen ödesfråga för oss. Vi har inte råd att spela roulett\r\nmed dessa transporter som kula, och vi har inte råd\r\natt låta våra storstäders befolkning av arbetande,\r\nhandlande människor vara insatserna i detta\r\nriskbenägna spel.</pre><pre>Herr talman, låt mig avslutningsvis göra en appel\r\ntill förmån för säkrare transporter av farligt gods.\r\nVi i riksdagen kan -- och det skall vi utnyttja -- driva\r\npå i dessa viktiga frågor. Vi skall ta vårt ansvar\r\ngenom att ge transportörer och tillverkare klara\r\nspelregler. Som ett led i detta arbete har\r\nKristdemokraterna arrangerat ett symposium\r\nonsdagen den 17 november om just intermodala\r\ngränsöverskridande transporter av farligt gods och\r\navfall.</pre><pre>Det är med glädje som jag noterar de omdömen\r\nsom utskottet gjort om framlagda motioner i\r\nbetänkandet. Jag hoppas att arbetet skall fortsätta\r\noch att de direktiv som Hot- och riskutredningen\r\nfår sig till del också skall resultera i ett ännu bättre\r\noch kraftfullare åtagande för dessa transporter.</pre><pre>Anf. 71  KARIN WEGESTÅL (s):</pre><pre>Herr talman! I betänkandet 1993/94:FöU1\r\nbehandlar försvarsutskottet regeringens skrivelse\r\n1992/93:258 Farligt gods m.m. Utskottet står enat\r\nbakom detta betänkande.</pre><pre>Jag tänker i huvudsak uppehålla mig vid\r\nbehandlingen av området som gäller farligt gods till\r\nsjöss. I flera av de under den allmänna\r\nmotionstiden år 1993 avgivna motionerna hänvisas\r\ntill senare års oljekatastrofer. Motionärerna anser\r\natt man fått en allvarlig påminnelse om de stora\r\nmiljöhot som olje- och kemikalietransporter till\r\nsjöss medför. En rad åtgärder för att försöka\r\nförebygga sådana katastrofer föreslås, exempelvis\r\ntillskapande av aktionsprogram, speciella\r\ntrafikledningssystem för övervakning av\r\nmiljöfarliga transporter samt att Sverige i\r\ninternationella organ bör arbeta för ett system med\r\nförhandsanmälan vid transport av farligt gods.</pre><pre>Utskottet har vid ett flertal tillfällen tidigare\r\nbehandlat frågan om säkerhet till sjöss i samband\r\nmed transport av farligt gods, senast i betänkandet\r\n1992/93:FöU1 med anledning av en\r\nsocialdemokratisk motion där särskilt\r\nmiljöriskerna för Öresund och nödvändigheten av\r\nett system för förhandsanmälan av transport av\r\nfarligt gods genom Sundet belystes.</pre><pre>Utskottet hänvisade då till att det på svenskt\r\ninitiativ gjorts försök med ett rapporterings- och\r\nanmälningssystem för fartygstrafiken genom\r\nÖresund. Systemet byggde på frivillighet. Försöket\r\nslog inte väl ut beroende på att Polen och\r\ndåvarande Sovjetunionen inte medverkade.\r\nUtskottet menade att de politiska förändringarna\r\nliksom den allt större insikten om miljöriskerna\r\nborde ha ökat möjligheterna att uppnå fungerande\r\ninternationella överenskommelser.</pre><pre>Trots att utskottet uttalade förståelse för att de\r\nfolkrättsliga principerna om havens frihet kan\r\nmedföra svårigheter delade utskottet inte\r\nSjöfartsverkets pessimistiska syn på ett\r\nrapporteringssystem och utgick från att regeringen\r\noch ansvariga myndigheter uppmärksamt skulle\r\nfölja frågan och ta erforderliga initiativ.</pre><pre>Sjöfartsverket redovisade den 30 juni i en rapport\r\ntill regeringen om sitt sjösäkerhetsarbete.\r\nUtskottet har tagit del av de avsnitt som anknyter\r\ntill beredningsområdet och konstaterar att\r\nrapporten knappast för frågan framåt när det gäller\r\nökad säkerhet vid transporter av farligt gods till\r\nsjöss.</pre><pre>I rapporten, liksom i Sjöfartsverkets yttrande förra\r\nåret, beskrivs svårigheterna att uppnå nödvändiga\r\ninternationella överenskommelser, men antyder\r\ninte några lösningar och redovisar inte heller hur\r\nman fullgjort riksdagens uppdrag att följa frågan\r\noch ta erforderliga initiativ.</pre><pre>Utskottet finner inte detta tillfredsställande utan\r\nvidhåller sin i betänkandet redovisade uppfattning.\r\nRegeringen bör därför i den fortsatta beredningen\r\nuppmärksamt följa frågan och ta erforderliga\r\ninitiativ. Ett sådant torde vara att ge\r\nRäddningsverkets samordningsroll sådant innehåll\r\natt verket, mer direkt än för närvarande, kan\r\npåverka förutsättningarna för transport av farligt\r\ngods.</pre><pre>Sjöfartsverkets nonchalans gentemot riksdagens\r\nbeslut och dess sätt att hantera förlisningen utanför\r\nFårö nyligen, då tonvis med fosfor och kväve tilläts\r\nförorena Östersjöns vatten till följd av att lasten\r\ninte klassats som farligt gods, är inte ägnat att skapa\r\nförtroende för Sjöfartsverket.</pre><pre>Mitt bestående intryck efter att ha läst rapporten\r\nSjöfartsverkets sjösäkerhetsarbete från juni 1993 är\r\natt det från verkets sida inte finns någon större\r\nberedvillighet att medverka till regler för att minska\r\nolycksrisker, förrän det hänt någon verkligt stor\r\nolycka som fått berättigad uppmärksamhet i\r\nmassmedia.</pre><pre>Problemet med det stora antalet ansvariga\r\nhuvudmän vid olyckor till sjöss borde rimligen bli\r\nen del av de uppgifter som både Hot- och\r\nriskutredningen och den kommitté som kommer att\r\nse över de statliga marina myndigheterna får.</pre><pre>En naturlig resurs för bevakning av miljöfarliga\r\ntransporter är marinens välutrustade\r\nsjöbevakningscentraler. Särskilt viktig är\r\nsjöbevakningscentralen i Malmö, eftersom\r\nÖresund är ett av världens mest trafikerade\r\nsjöstråk. Ett samutnyttjande av befintliga resurser\r\när nödvändigt och bör göra det möjligt att snabbare\r\noch billigare få till stånd en större sjösäkerhet. En\r\nviktig förutsättning för detta är klara\r\nansvarsförhållanden.</pre><pre>Herr talman! Jag yrkar bifall till försvarsutskottets\r\nhemställan.</pre><pre>Överläggningen var härmed avslutad.</pre><pre>(Beslut fattades efter 11 §.)</pre><pre>10 §  Svenskt medborgarskap m.m.</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU1 Svenskt medborgarskap m.m.</pre><pre>Anf. 72  ARNE JANSSON (nyd):</pre><pre>Herr talman! Jag vill börja med att yrka bifall till\r\nNy demokratis reservationer 1 och 2 i\r\nsocialförsäkringsutskottets betänkande nr 1.</pre><pre>Vi i Ny demokrati anser att kunskaper i svenska\r\nspråket är en grundläggande förutsättning för att en\r\nutlänning på ett riktigt sätt skall kunna tillvarata\r\nsina rättigheter och leva upp till sina skyldigheter\r\nhär i landet.</pre><pre>Det är klart konstaterat att bristande kunskaper i\r\nsvenska språket försvårar också invandrarnas\r\nförhållanden på arbetsmarknaden samt deras\r\nmöjligheter att delta i utbildning och att\r\ntillgodogöra sig den.</pre><pre>Detta har under åren påtalats i olika alarmerande\r\nfaktarapporter. Det har bl.a. kommit en SCB-\r\nrapport. Som en liten illustration till hur allvarlig\r\nsituationen i dag kan vara, återger vi några\r\nuppgifter från Statistiska centralbyråns\r\nmeddelanden om hemspråk och\r\nhemspråksundervisning, grundskolan och\r\ngymnasieskolan 1990/91.</pre><pre>I sin sammanfattning skriver SCB under rubriken\r\nFärdigheter i svenska: ''I genomsnitt kunde 19\r\nprocent av hemspråkseleverna i grundskolan inte\r\nnågon svenska. För vissa språk var andelen mycket\r\nhög, t ex albanska där 56 procent saknade\r\nkunskaper i svenska. Totalt behövde 71 procent,\r\nlika hög andel som 1989, av hemspråkseleverna i\r\ngrundskolan undervisning i svenska som\r\nandraspråk. 87 procent av dessa elever erhåll sådan\r\nundervisning. För gymnasieskolan var andelen som\r\nbehövde undervisning i svenska som andraspråk 44\r\nprocent. 71 procent av dessa erhöll undervisning.''</pre><pre>En alarmerande riksrevisionsrapport publicerades i\r\ndecember 1992. Den var en granskning av 1991 års\r\nreformering av svenskspråksundervisningen för\r\ninvandrare. 1991 års reform var ett direkt resultat\r\nav den granskning, med dnr 1989:372, som RRV\r\ntidigare gjort av svenskspråksundervisningen och\r\nsom visade på stora brister.</pre><pre>Det är därför med inte så liten förvåning som vi\r\nkonstaterar att förbättringarna är marginella. RRV\r\nskriver: ''... vissa positiva förändringar skett inom\r\nverksamheten svenska för invandrare, men att det\r\ntotalt sett har skett förhållandevis lite sedan\r\nreformen (1991 års) trädde i kraft. RRV har\r\niakttagit ett antal problem som dels rör själva\r\ngenomförandet av det kommunala åtagandet, dels\r\nproblem som rör den statliga styrningen och\r\nuppföljningen.''</pre><pre>Skolverket får mycket skarp kritik i rapporten för\r\nsin passivitet och obefintliga uppföljning av\r\nsvenskspråksundervisningen för invandrare.</pre><pre>Vidare kan man läsa alarmerande noteringar i\r\nStatens invandrarverks anslagsframställning för\r\nbudgetåret 1994/95.</pre><pre>SIV har i sin hemställan anfört att regeringen fattar\r\nbeslut om att tillmötesgå dem när det gäller att bl.a.\r\nkravet på svenska närmare skall utredas för att\r\nnågon skall få bli svensk medborgare. Detta\r\nmotiveras med att lagen om svenskt\r\nmedborgarskap icke innehåller något krav på\r\nsvenskkunskaper som villkor för neutralisation. De\r\nanser att det är rimligt att kräva vissa kunskaper i\r\nlandets språk som förutsättning för att någon skall\r\nbli medborgare, vilket man gör i de flesta andra\r\nländer. Detta är inte minst viktigt för att den\r\nenskilde skall kunna integreras i samhället. SIV\r\nföreslår att krav på svenska för svenskt\r\nmedborgarskap närmare skall utredas.</pre><pre>SIV vill vidare tillsammans med\r\nArbetsmarknadsverket intensifiera\r\nsvenskspråksundervisningen. Bakgrunden till detta\r\när att SIV insett den bistra verkligheten, som Ny\r\ndemokrati sedan länge påtalat, dvs. att ett stort\r\nantal invandrargrupper av olika skäl har bristfälliga\r\nkunskaper i det svenska språket och sålunda står\r\nutanför arbetsmarknaden.</pre><pre>I Stockholm har man även konstaterat\r\nriksdagspolitikernas brist på kontakt med\r\nverkligheten. Där ligger nu förslag på ett\r\nprestationskrav på flyktingarna för att de skall\r\nerhålla socialbidrag. Flyktingarna måste\r\nexempelvis bevisligen gå i svenskundervisning eller\r\npraktisera på arbetsplats för att få ersättning.\r\nBakgrunden är den, att efter 18 månader i\r\nStockholm lever fortfarande 85 % av flyktingarna\r\npå socialbidrag. Bara 37 % når det av politikerna\r\nuttalade målet med svenskundervisningen, att\r\nkunna kommunicera på svenska. ''Bedrövligt\r\ndåligt'', tycker invandrarförvaltningen.</pre><pre>I Svenska Dagbladet den 30 november informeras\r\nvi om ett undersökningsresultat av fil.dr Karin\r\nTaube, på lärarhögskolan i Stockholm. Där står\r\nbl.a.: ''Elever med annat hemspråk än svenska är\r\nklart överrepresenterade bland de svagaste\r\nläsarna.'' Läsförståelseundersökningen omfattade\r\növer 5 000 elever i 137 skolor.</pre><pre>Herr talman! Vi anser således att\r\nsvenskundervisningen skall innefatta obligatorisk\r\noch tydlig kunskapskontroll, med klara gränser för\r\nvad som är godkänt respektive vad som inte är\r\ngodkänt. Vi anser att varje invandrare skall få betyg\r\npå sina svenskkunskaper. Intyg om genomgången\r\nutbildning är av noll och intet värde.</pre><pre>För att undervisningen i skolan skall bli mer\r\nmeningsfull och motiverande erfordras givetvis att\r\neleverna behärskar svenska språket. Dagens\r\nsituation anser vi vara orimlig och grym såväl mot\r\ninvandrareleverna som mot övriga elever och\r\nlärarna. Kraftfull intensivundervisning bör sättas in\r\ntills invandrarbarnen når den nivå på sina\r\nsvenskkunskaper som krävs för att de skall kunna\r\nfölja den ordinarie undervisningen. Innan denna\r\nnivå är uppnådd bör således inte deltagande i övrig\r\nundervisning i teoretiska ämnen vara tillåtet.</pre><pre>Vi anser det också vara självklart att tydliga\r\nkravspecifikationer skall ställas upp och vara\r\nvillkor för att någon skall beviljas svenskt\r\nmedborgarskap. Sålunda bör den sökande, innan\r\nsvenskt medborgarskap beviljas, få avlägga prov i\r\nsvenska språket -- och andra ämnen som är\r\nväsentliga för att han skall kunna ta sitt ansvar som\r\nsvensk samhällsmedborgare. Naturligtvis skall\r\nkraven vara otvetydiga, mätbara och rimliga --\r\nnivåer motsvarande årskurs 9 i grundskolan kan\r\ntroligen tjäna som riktmärke. Liknande villkor för\r\nmedborgarskap är sedan lång tid en självklarhet i\r\nmånga andra utvecklade industriländer.</pre><pre>Jag finner det vidare beklämmande att utskottets\r\növriga ledamöter inte accepterar verklighetens\r\nredovisade fakta, som jag nyss har pratat om. Det\r\när fakta som delges politiker som beslutsunderlag,\r\nav folk som dagligen arbetar med och har\r\nkännedom om problemen och inser deras\r\nomfattning.</pre><pre>Herr talman! Jag skulle vilja säga till mina\r\nutskottskolleger och ansvariga politiker att det är\r\ndags att vakna nu, innan votering sker. Nu är det\r\ntydligen fel beslut som är på väg att fattas.</pre><pre>Anf. 73  RUNE BACKLUND (c):</pre><pre>Herr talman! Jag skall börja med att yrka bifall till\r\nutskottets hemställan i betänkandet SfU1. Där\r\nbehandlas ett antal motioner som berör den\r\nsvenska medborgarskapslagen. En motion gäller\r\nfrågan om svenskkunskaperna i undervisningen i\r\nskolan. Jag skall något kommentera förslagen.</pre><pre>I ett par av motionerna kräver man att någon form\r\nav prov för att erhålla svenskt medborgarskap skall\r\ninföras. Det gäller i första hand kunskaper i\r\nsvenska, men också andra kunskaper rörande det\r\nsvenska samhället.</pre><pre>Den här frågan har diskuterats ett antal gånger och\r\nvarit föremål för många funderingar genom åren.\r\nVi kan nu konstatera att Statens invandrarverk i sin\r\nanslagsframställning i år har sagt att man bör titta\r\npå den här frågan igen. Det är då viktigt att komma\r\nihåg att de allra flesta som i dag erhåller\r\nmedborgarskap kan svenska. Man får ibland i\r\ndebatten uppfattningen att det skulle vara mera\r\nregel än undantag att invandrare inte har\r\nkunskaper i svenska språket eller kunskaper om det\r\nsvenska samhället. Det är alltså en relativt\r\nbegränsad grupp som möjligen skulle kunna få\r\nbekymmer i dagsläget.</pre><pre>Vi har också konstaterat att det är viktigt att det\r\ngörs på ett vettigt sätt, om prov eller kontroller\r\nskall införas. Det som ligger bakom utskottets\r\nställningstagande är att här finns ett förslag som\r\nregeringen får pröva. Det är då rimligt att\r\nregeringen får möjligheter att i samband med\r\nbudgetpropositionen i januari redovisa sin syn på\r\nförslaget från Statens invandrarverk.</pre><pre>I förstone låter det naturligtvis enkelt att införa ett\r\nprov eller en modell, men samtidigt kan det finnas\r\nskäl att bevilja undantag. Frågan är naturligtvis\r\nvilka kunskaper som skall mätas.</pre><pre>Ny demokrati går långt och säger att man skall ha\r\nen rad olika kunskaper rörande det svenska\r\nsamhället, och då uppkommer naturligtvis frågan:\r\nSkall vi ställa högre krav på dem som begär svenskt\r\nmedborgarskap än på dem som redan är svenska\r\nmedborgare? Vi skall inte höja ribban mer än\r\nnödvändigt. Man skall självfallet kunna leva i det\r\nsvenska samhället, men vi får inte drabbas av någon\r\növerdriven iver att höja kraven mer än vad som är\r\nrimligt. Därför finns det anledning att fundera\r\nigenom hur ett språkprov skall genomföras.</pre><pre>Herr talman! Låt mig också konstatera att det alltid\r\nkommer att finnas grupper som måste undantas av\r\nolika anledningar, men vi skall ändå inte förhindra\r\ndem rätten att bli svenska medborgare.</pre><pre>Den andra frågan som behandlas i betänkandet rör\r\nkunskaperna i svenska språket som ett krav för\r\nmöjligheten att delta i undervisning i skolan. Man\r\nmåste skilja på de barn som är asylsökande och de\r\nbarn som finns i Sverige och har fått\r\nuppehållstillstånd här. Samma regel gäller för de\r\nbarnen som för övriga svenska barn, dvs. skolplikt.</pre><pre>Arne Jansson ägnade sig åt att lämna siffror,\r\nstatistik och uppgifter om hemspråk, kunskaper\r\noch annat. Man bör vara försiktig när man\r\nanvänder sådan statistik, därför att den bygger på\r\nförhållanden som kan förändras över åren. Det\r\nförhållandet att det fanns en stor del\r\nalbansktalande i statistiken hängde ju samman med\r\natt det nyligen kom just en stor grupp\r\nalbansktalande till Sverige. Därmed blir en sådan\r\ngrupp kraftigt överrepresenterad. Man måste alltså\r\nta hänsyn till både tidsutdräkten och när\r\nundersökningen genomfördes.</pre><pre>Arne Jansson sade att det är dags för ledamöterna\r\natt vakna upp. Då är frågan var Arne Jansson\r\nbefann sig när vi fattade beslut om den utredning\r\nsom fick som en av sina huvuduppgifter att se över\r\nhur det svenska språkets ställning kan stärkas när\r\ndet gäller just invandrare och deras möjligheter på\r\narbetsmarknaden. Utredningen arbetar för\r\nnärvarande med detta. Jag vet inte om det har gått\r\nArne Jansson förbi att detta är en parlamentarisk\r\nutredning, där även Ny demokrati ingår, som skall\r\nlämna förslag på det här området.</pre><pre>Det vore att krångla till livet ute i skolan om man\r\nförde det resonemang som Ny demokrati för, dvs.\r\natt man på något sätt skulle förhindra barn att börja\r\ni skolan. Framför allt mindre barn har ju lättare att\r\nlära sig svenska genom ett naturligt utbyte med sina\r\nkamrater. Det är kanske inte så att man snabbare\r\ntar till sig svenska språket för att man har fått någon\r\nform av intensivundervisning; barn snappar ju\r\nmycket lättare upp ett nytt språk genom att delta i\r\nden ordinarie undervisningen.</pre><pre>Jag tror inte att förslaget om en uppdelning är\r\nspeciellt begåvat. Det viktiga är naturligtvis att vi\r\nkan erbjuda invandrareleverna en bra\r\nbasutbildning i svenska språket parallellt med att de\r\nföljer den ordinarie undervisningen. Det tror jag på\r\nsikt gagnar möjligheterna inte bara att få bra\r\nkunskaper i svenska språket utan också att klara\r\nskolan.</pre><pre>Anf. 74  ARNE JANSSON (nyd):</pre><pre>Herr talman! Det jag har hört nu tycker jag är lika\r\nbeklämmande som det faktum att jag var tvungen\r\natt uppmana de övriga ledamöterna att vakna upp\r\npå grund av att fel beslut är på väg att fattas.</pre><pre>Rune Backlund underkänner tydligen Statistiska\r\ncentralbyråns rapport, den alarmerande rapporten\r\nfrån Riksrevisionsverket och de alarmerande\r\nnoteringarna i Statens invandrarverks\r\nanslagsframställning för kommande år. Likadant är\r\ndet med de åtgärder som man nu vidtar i kommuner\r\ndär man inser att kunskaperna i svenska hos\r\nutländska asylsökare inte räcker till för att integrera\r\ndem i det svenska samhället. Kunskaperna i\r\nsvenska räcker inte för att de skall kunna ta del av\r\ninformation om det svenska samhället och inse\r\nvilka skyldigheter de har i det svenska samhället.</pre><pre>Underkänner man sådana alarmerande rapporter\r\noch vägrar att lyssna på dem som dagligen\r\nkonfronteras med problemen är det verkligen\r\nbeklämmande. Varför fordrar vi då in sådana\r\nrapporter?</pre><pre>Vidare hänvisade Rune Backlund till den utredning\r\nsom har tillsatts och som har i uppdrag att se\r\nnärmare på om vi verkligen skall föreslå att\r\nflyktingarna skall läsa mer svenska. Här tillsätts då\r\nen utredning som skall arbeta med de här frågorna.\r\nTrots det får vi kontinuerligt in rapporter om att\r\nman måste kunna svenska för att kunna komma in\r\ni samhället. För att ha minsta chans att komma in\r\npå arbetsmarknaden måste man ju kunna svenska!\r\nSkall vi då sitta och vänta på en utredning som\r\narbetar och arbetar? När framlägger den sitt\r\nbetänkande? Det vet man inte -- det brukar alltid\r\nbli uppskjutet. Under tiden blir det bara värre och\r\nvärre ute på arbetsmarknaden och för flyktingarna\r\nsjälva -- på grund av att vi inte ställer krav på att de\r\nskall kunna det svenska språket. De utestängs mer\r\noch mer.</pre><pre>Motiveringen till rekommendationen att avslå\r\nmotionerna är att likadana förslag avslagits under\r\nen följd av år. Är det regel att om man har avslagit\r\nett förslag en gång så skall man fortsätta att avslå\r\ndet? Jag vill då påpeka att antalet invandrare här i\r\nSverige har ökat ganska kraftigt. När det första\r\nbeslutet fattades fanns det mycket färre invandrare\r\nhär än det gör nu.</pre><pre>Rune Backlund drog också upp skolplikten. Det är\r\nklart att barnen skall gå i skolan -- det står ju i\r\nförordningen. Men där talas det också om\r\nlämplighet: ''så snart skolgång är lämplig för dem'',\r\nstår det. Okej, vad är då lämpligt? Är det inte\r\nganska lämpligt att de kan svenska och förstår det?</pre><pre>Anf. 75  RUNE BACKLUND (c):</pre><pre>Herr talman! Låt mig börja med\r\nsvenskundervisningen rent allmänt.</pre><pre>Det finns, Arne Jansson, ett utredningsuppdrag till\r\nden parlamentariska utredningen att komma med\r\nförslag till hur man skall kunna förstärka och\r\nförbättra svenskundervisningen för att invandrare\r\nskall kunna klara sig bättre på arbetsmarknaden.\r\nPå den punkten kan jag inte förstå varför Arne\r\nJansson är missnöjd. Just de alarmerande\r\nrapporterna har ju lett till att utredningen har fått\r\ndet uppdraget och skall presentera ett förslag på\r\nden punkten. Det är inte fråga om att skjuta på\r\nsaker och ting. Utredningen har ett oerhört tufft\r\narbetsprogram. Jag föreslår att Arne Jansson talar\r\nmed sin partikollega i kommittén. Då får han säkert\r\nveta att utredningen har ett mycket tufft schema\r\nsom gäller när den skall presentera sina förslag.</pre><pre>När det gäller barnen och skolgången tror jag att\r\nArne Jansson blandar ihop asylsökande barn, som\r\nhar rätt att delta i skolundervisning, med barn som\r\nde facto har uppehållstillstånd och är bosatta i\r\nlandet. För dem gäller skolplikten. Jag tror att man\r\nskall vara noga med att hålla isär de grupperna.</pre><pre>Sedan till medborgarskapsfrågan. Utskottet är inte\r\nnegativt till att den frågan prövas. Det är därför vi\r\nskriver att frågan har aktualiserats av Statens\r\ninvandrarverk i dess anslagsframställan, och vi\r\nväntar nu på regeringens prövning av förslaget. Det\r\nfinns ingen anledning för Arne Jansson att vara\r\nmissnöjd på den punkten. Vi har inte motsatt oss\r\natt regeringen prövar den frågan. I så fall skulle\r\nutskottet naturligtvis ha uttryckt sig på ett annat\r\nsätt.</pre><pre>Utskottet konstaterar att frågan har väckts av\r\nStatens invandrarverk, som har velat ha belyst om\r\nman skall införa en typ av prövning av kunskaperna\r\ni svenska språket. Frågan är ju faktiskt föremål för\r\nberedning, och då tycker jag att Arne Jansson har\r\nanledning att vara nöjd. Jag förstår inte varför Arne\r\nJansson skulle ha anledning att vara missnöjd just\r\npå det området.</pre><pre>Anf. 76  ARNE JANSSON (nyd):</pre><pre>Herr talman! Rune Backlund fortsätter att hänvisa\r\ntill utredningen. Det jag tidigare framförde\r\nlyssnade Rune Backlund tydligen inte på.</pre><pre>Man skall tydligen göra samma sak i år som man\r\ngjorde 1991/92. Man skall avslå motionerna, trots\r\natt situationen kontinuerligt har förvärrats -- trots\r\natt fler och fler blir utslagna och trots att det\r\nbevisligen börjat göras någonting runt omkring i\r\nlandet därför att det inte görs någonting här i\r\nriksdagen. Man inser nämligen vad som håller på\r\natt hända i Sverige.</pre><pre>Vi kan inte sitta och rulla tummarna och vänta på\r\nresultatet av en utredning. Vi vet inte när den\r\nlägger fram sitt slutbetänkande, och innan det har\r\nbehandlats färdigt kommer det här kanske att\r\nmynna ut i en katastrof på grund av att det inte finns\r\ntillräckligt många som kan prata svenska. Det är\r\norättvist mot samtliga inblandade.</pre><pre>Anf. 77  RUNE BACKLUND (c):</pre><pre>Herr talman! När man lyssnar på Arne Jansson får\r\nman uppfattningen att det inte existerar någon\r\nsvenskundervisning ute i det svenska samhället.\r\nDet finns faktiskt en omfattande\r\nsvenskundervisning, som vänder sig till flyktingar,\r\nasylsökande och invandrare i det svenska\r\nsamhället. Det som har diskuterats är kvaliteten på\r\noch utformningen av den svenskundervisningen.</pre><pre>De rapporter som Arne Jansson gör stort nummer\r\nav är just det som har gjort att man har tillsatt\r\nutredningen: Man vill ha fram åtgärder som kan\r\nförbättra kvaliteten på och utformningen av\r\nundervisningen.</pre><pre>Det är kanske ofint av mig att påminna Arne\r\nJansson om att vi ändrade reglerna för\r\nkommunernas möjlighet att betala ut någonting\r\nsom hette introduktionsersättning; det innebar just\r\natt vi gav kommunerna möjlighet att ställa krav på\r\ndeltagande i svenskundervisning och i ett\r\nintroduktionsprogram. Om jag inte minns helt fel\r\ngick Ny demokrati emot det. Det var att göra\r\ntvärtemot vad Arne Jansson säger sig vilja uppnå.\r\nJag tycker därför att man från det hållet skall akta\r\nsig för att vara så högljudd och vara litet försiktig\r\nmed att komma med stora krav.</pre><pre>Det syfte som Arne Jansson vill uppnå -- låt vara att\r\nhan i en del fall kanske uttrycker det på ett något\r\negendomligt sätt -- är tillgodosett genom de\r\nåtgärder som är på gång och genom de uttalanden\r\nsom utskottet gör. Vi motsätter oss inte att man\r\nprövar frågan om svenskprov i samband med\r\nmedborgarskap, vi är positiva till att man skall\r\nkunna svenska språket. Men man måste kanske\r\nhitta vettiga metoder. Det har inte heller Ny\r\ndemokrati gjort i sin motion. Motionärerna har inte\r\nprecis funnit Columbi ägg, dvs. någonting som löser\r\nde problem som man har stött på i\r\nsvenskundervisningen.</pre><pre>Anf. 78  ARNE JANSSON (nyd):</pre><pre>Herr talman! Det är fantastiskt att höra vad Rune\r\nBacklund här säger.</pre><pre>Först sade han att våra motioner egentligen är\r\ntillgodosedda -- utskottet motsätter sig tydligen inte\r\natt man har svenskspråksundervisning.</pre><pre></pre><pre>Man motsätter sig inte utredningen. Rune\r\nBacklund refererar hela tiden till denna utredning.\r\nJag försöker tala om för Rune Backlund vad det\r\nverkligen rör sig om, inte i den här salen utan runt\r\nom i Sverige, vilket Rune Backlund tydligen har\r\nfjärmat sig ifrån.</pre><pre>I dessa alarmerande rapporter påtalas att man\r\nmåste göra någonting nu, snabbt. Man kan inte sitta\r\noch vänta och ''tröka'' i en oändlig utredning. Man\r\nhar ingen aning om vad den kommer fram till.\r\nDessutom har man ingen aning om när utredningen\r\nkommer fram till någonting och när i så fall detta\r\nblir genomfört -- det kan ta två år. Man avger\r\nalarmerande rapporter för att påtala att någonting\r\när fel och att någonting måste göras snabbt. Man\r\nkan inte vänta.</pre><pre>Anf. 79  RUNE BACKLUND (c) replik:</pre><pre>Herr talman! För att avrunda denna debatt vill jag\r\nsäga att jag inte riktigt hänger med i Arne Janssons\r\nresonemang, där han blandar litet olika saker. Vad\r\njag sade var att just detta att det fanns alarmerande\r\nrapporter gjorde att man nu ville ha fram förslag till\r\nförbättringar av undervisningen och att\r\nundervisningssystemet skulle ses över. Det innebär\r\ninte, Arne Jansson, att det inte skulle pågå ett\r\narbete som syftar till att höja kvaliteten och till att\r\nförändra verksamheten. Det står inte stilla bara\r\ndärför att det pågår en utredning som har som sin\r\nhuvuduppgift att se över hur man kan stärka\r\nsvenska språkets roll när det gäller mottagandet av\r\nflyktingar och invandrare.</pre><pre>Jag tycker att den här diskussionen ligger litet vid\r\nsidan av de frågor som behandlas i betänkandet.\r\nJag konstaterar bara att man från Ny demokrati är\r\nduktig på att ställa krav, men man är inte så\r\nvåldsamt duktig på att komma med egna bra\r\nlösningar till hur problemen skall lösas. Jag vill\r\npåminna Arne Jansson ytterligare en gång att\r\nförslaget om prov i svenska språket i samband med\r\nmedborgarskap är föremål för beredning av\r\nregeringen i och med att frågan tas upp i\r\nInvandrarverkets anslagsframställan. Utskottet\r\nkonstaterar att frågan är väckt och att den är under\r\nbehandling. Vad krävs mera? Trots allt måste man\r\nkomma med ett förslag som är genomförbart. Man\r\nkan inte bara ropa, utan man måste också utforma\r\nett förslag för att det hela skall fungera.</pre><pre>Anf. 80  ARNE JANSSON (nyd):</pre><pre>Herr talman! Rune Backlund påstår att han inte\r\nhänger med i mitt resonemang. Våra krav är klara\r\noch tydliga. Men vi har ställt dessa krav samtidigt\r\nsom vi har lagt fram förslag. Om Rune Backlund\r\nläser igenom vår motion, kan han se att det finns\r\näven förslag till olika nivåer. Det står klart och\r\ntydligt vilka nivåer som vi föreslår och som kan\r\ndiskuteras. Jag tycker att man bör läsa igenom våra\r\nmotioner innan man bara avstyrker dem. Då skulle\r\ndet kanske gå mycket bättre.</pre><pre>Anf. 81  RUNE BACKLUND (c):</pre><pre>Herr talman! Jag konstaterar bara att precis det\r\nsom man önskar åstadkomma nu är föremål för\r\nberedning i regeringskansliet i anledning av\r\nInvandrarverkets framställan. Jag kan inte förstå\r\nvarför man skall behöva vara missnöjd. Om vi hade\r\nsagt att vi inte vill att frågan skall prövas i\r\nregeringskansliet, att Invandrarverket har fel, då\r\nskulle Arne Jansson ha haft anledning att vara\r\nmissnöjd. Men nu tycker jag inte att han har någon\r\nanledning att vara det, eftersom frågan är föremål\r\nför beredning.</pre><pre>Anf. 82  ARNE JANSSON (nyd):</pre><pre>Herr talman! Det är klart att man blir missnöjd när\r\nman ser vad som behövs och att det behövs skyndas\r\npå. Beredning är en sak medan utredning är en\r\nannan sak. Det är två skilda saker. Hur lång tid tar\r\ndet? Det vet vi inte. Vi kräver att detta skall ske\r\nganska snabbt. Dessutom tycker vi att man\r\nomedelbart skall göra någonting åt problemet. Det\r\när därför som vi stöder oss på alarmerande\r\nrapporter och på fakta om verkligheten. Vi borde\r\nbetydligt mer beakta fakta från verkligheten än\r\nresonemang inom kammarens fyra väggar. Vi\r\nmåste tillgodogöra oss vad som sägs av dem som\r\ndagligen hanterar problemen, hur de upplever\r\neskaleringen av problemen, hur de successivt\r\nutestängs från arbetsmarknaden på grund av att det\r\nhela inte ''funkar''.</pre><pre>Anf. 83  RUNE BACKLUND (c):</pre><pre>Herr talman! När en fråga har väckts i en\r\nanslagsframställan från en myndighet, och denna\r\nanslagsframställan skall behandlas i samband med\r\natt budgetpropositionen läggs fram i januari\r\nmånad, tycker jag inte att Arne Jansson har\r\nanledning att vara missnöjd.</pre><pre>När det gäller svenskundervisningen har just\r\nsignalerna från verkligheten föranlett denna\r\nutredning. Det är därför som utredningen om\r\nsvenskkunskaperna och hur man kan stärka\r\nsvenska språket är tillsatt. Denna utredning skall\r\narbeta skyndsamt. Det får Arne Jansson veta, om\r\nhan läser direktiven. Det skall presenteras ett\r\nsnabbt förslag. Men det innebär inte att hela det\r\nsvenska samhället under tiden står stilla på det här\r\nområdet. Det pågår ett utvecklingsarbete på de\r\nflesta områden. Man genomför förändringar och\r\nförsöker att hitta nya arbetsmetoder. Denna\r\nutredning har till uppgift att ta ett mycket mer\r\nomfattande grepp och att presentera en mer total\r\nlösning för hur man skall stärka svenska språkets\r\nställning vid flyktingmottagandet och vid\r\nintegration av invandrare i samhället.</pre><pre>Anf. 84  ARNE JANSSON (nyd):</pre><pre>Herr talman! Jag konstaterar att moderaterna\r\ntydligen inte inser allvaret med kunskaper i svenska\r\nspråket. Moderaterna vill driva den politiken att\r\nman tar det litet successivt och vill vänta på en\r\nutredning. Man kör i sin lugna lunk och tar in en\r\nmassa invandrare. Det är inte så viktigt med\r\nsvenska språket. Okej, låt moderaterna fortsätta\r\nmed att ha den inställningen. Men vi i Ny\r\ndemokrati tycker att det är fel och oärligt.</pre><pre>Sedan åberopar man återigen utredningen. Jag har\r\ninte hört någonting om när den kommer att lägga\r\nfram ett betänkande. Utredningen skall beredas,\r\nläggas fram, ut på remiss osv., men när kan man\r\nverkligen sätta utredningen i sjön? Det finns det\r\ningen som vet. Detta är mycket alarmerande och\r\norättvist mot alla parter.</pre><pre>Överläggningen var härmed avslutad.</pre><pre>(Beslut skulle fattas efter 11 §.)</pre><pre>11 §  Bidragsfusk m.m.</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU2 Bidragsfusk m.m.</pre><pre>Anf. 85  GULLAN LINDBLAD (m):</pre><pre>Herr talman! Socialförsäkringsutskottets\r\nbetänkande nr 2 är ett enhälligt betänkande.\r\nSåledes utgör det en mycket stark inlaga. Det visar\r\natt samtliga riksdagspartier ser med stort allvar på\r\natt det kan förekomma bidragsfusk inom\r\nsocialförsäkringssystemet.</pre><pre>Att frågan dess värre är mycket aktuell framgick av\r\ngårdagens radioprogram och även av gårdagens och\r\ndagens tidningar. I gårdagens Expressen kunde\r\nman tyvärr läsa: ''Bli pensionär för 30 000 kr...'',\r\n''Samvetslösa läkare i Stockholm skriver ut falska\r\nsjukpensionsbevis, som ersätter socialbidrag och\r\nannat understöd, säger Rikard Morawski,\r\nchefläkare på riksförsäkringsverket.''</pre><pre>I Dagens Nyheter av i dag sägs att kassapersonal vid\r\nkontoret i Rinkeby redan 1991 tog kontakt med\r\npsykiatrispecialistens patienter, därför att man\r\nbörjade att få misstankar. Sedermera har man\r\növerlämnat ärenden till centralkontoret i\r\nStockholms län. Man säger också att man genom\r\nåren har skickat högvis med misstänkta intyg till\r\ncentralkontoret. Tyvärr har man dock inte sett så\r\nmycket resultat av detta.</pre><pre>Det är klart att vi ser väldigt allvarligt på att det kan\r\nförekomma sådana här saker. I de aktuella fallen\r\ntror jag att jag vågar göra mig till talesman för\r\nsamtliga av kammarens ledamöter, när jag säger att\r\nde skyldiga naturligtvis skall dömas och att de som\r\nhar uppburit ersättning orättmätigt också bör bli\r\nåterbetalningsskyldiga.</pre><pre>Försäkringskassorna har ju ett instrument genom\r\nutövandet av en kontrollerande, fiskal funktion.\r\nDärigenom har man både skyldighet och möjlighet\r\natt överlämna ärendet till polismyndighet, om man\r\nmisstänker att något är felaktigt -- om man nu kan\r\ntala om bidragsfusk eller begången olaglig\r\nhandling. Detta är i och för sig en gammal uppgift\r\nför försäkringskassorna, men den aktualiseras\r\nverkligen både genom vad som har hänt och genom\r\nde sex motioner som i det här fallet har skrivits av\r\nNy demokrati. Men frågan har också tidigare\r\ndiskuterats i denna kammare.</pre><pre>Utskottet har efter hand remitterat motionerna till\r\nRiksförsäkringsverket och\r\nFörsäkringskasseförbundet, och där fått beskedet\r\natt man inte finner bidragsfusk så ofta\r\nförekommande. Emellertid menar man att det\r\nändå finns skäl till en utredning. Detta är precis vad\r\nutskottet också har kommit fram till. Efter att ha\r\nsett exempel på vad som kan förekomma är det\r\nviktigt att få reda på i vilken utsträckning\r\nbidragsfusk förekommer. Det är därför som vi\r\nenhälligt har föreslagit ett tillkännagivande om att\r\nregeringen skyndsamt skall göra denna\r\nkartläggning, vilken naturligtvis skall omfatta såväl\r\nsvenska som utländska medborgare. När\r\nkartläggningen är gjord skall en bedömning göras\r\nhuruvida åtgärder behöver vidtas, vilket kanske de\r\nsenaste dagarnas händelser entydigt pekar på, och\r\nvilka åtgärder som i så fall behövs för att komma till\r\nrätta med bidragsfusket.</pre><pre>Vi i utskottet anser att regeringen skyndsamt skall\r\nredovisa resultatet av kartläggningen för riksdagen,\r\noch sedan föreslå åtgärder för att komma till rätta\r\nmed eventuellt bidragsfusk. Vi ser det som en\r\nstyrka att vi i utskottet har varit eniga, vilket inte\r\nminst har sin grund i att vi tycker att det är viktigt\r\natt visa stor respekt för socialförsäkringssystemen.\r\nVi vill att allmänheten även framgent skall ha ett\r\nstort förtroende för de sociala trygghetssystemen,\r\nvilka väldigt många människor är beroende av för\r\nsin existens, kan man säga. Då är det viktigt att\r\nreglerna efterlevs för att människor skall finna det\r\nmeningsfullt att betala sin tribut till dessa system. I\r\nannat fall blir man misstänksam och tycker att man\r\ninte vill vara med och betala det här, därför att man\r\nbara fuskar.</pre><pre>Från utskottets sida tycker vi att det är mycket\r\nviktigt att få reda på direkt felaktig hantering och,\r\nvad man kan kalla, direkt fusk och olaglighet. När\r\ndet sedan gäller att på olika sätt spekulera i de olika\r\nsystemen, faller mycket tillbaka på oss som\r\nlagstiftare. I utskottsbetänkandet har vi också\r\nskrivit att en så klar och bra lagstiftning som möjligt\r\nbör utformas, som gör det föga möjligt att över\r\nhuvud taget fuska och spekulera i systemen.</pre><pre>Jag tycker, som sagt, att detta är ett mycket starkt\r\nbetänkande. Vi emotser mycket snart ett förslag\r\nfrån regeringen. Men jag tror mig ha allas\r\nvälsignelse när jag säger att det också är viktigt att\r\nunder tiden som Riksförsäkringsverket,\r\nSocialstyrelsen och myndigheter som över huvud\r\ntaget har att utöva tillsyn på det här området,\r\nverkligen tar till sig kunskapen om de tendenser till\r\nmissbruk av systemen som tydligen finns i\r\nsamhället, så att man ser till att skyldiga döms och\r\natt de som har fått orättmätiga bidrag blir\r\nåterbetalningsskyldiga.</pre><pre>Herr talman! Därmed yrkar jag bifall till utskottets\r\nhemställan.</pre><pre>Anf. 86  ARNE JANSSON (nyd):</pre><pre>Herr talman! Ju mer vi inom Ny demokrati har\r\nredovisat fusk och bidragsmygel av social karaktär\r\nrepresenterande verklighetens kalla fakta, desto\r\nmer har vi kritiserats och ansetts oseriösa. Därför\r\när det onekligen ett stort nöje för mig att få yrka\r\nbifall till utskottets enhälliga hemställan i\r\nbetänkande SfU2, vilket föranletts av sex motioner.\r\nSamtliga sex motioner i ämnet bidragsfusk var\r\nframlagda av Ny demokrati.</pre><pre>Egentligen borde jag vara jättenöjd med detta,\r\nmen tyärr har det kommit smolk i bägaren\r\nbestående av yttranden från\r\nFörsäkringskasseförbundet samt\r\nRiksförsäkringsverket, vilket föranleder mig att\r\nbl.a. ifrågasätta dessa myndigheters kompetens\r\nsom remissinstans i detta ärende. Här är det ju bl.a.\r\nfråga om att självkritiskt granska sig själv samt\r\navstämma huruvida man verkligen följt de lagar,\r\nparagrafer och förordningar som gäller för\r\nkassorna, vilket man inte kan beskylla dem för att\r\nha gjort i det här fallet.</pre><pre>Riksförsäkringsverket konstaterar bl.a. att\r\nansvaret för att bidragsfusk inte skall förekomma\r\noch inte skall vara möjligt i första hand skall ligga\r\nhos kassorna.</pre><pre>Riksförsäkringsverket har inte heller fått någon\r\nindikation på att invandrare och övriga utlänningar\r\nskulle fuska mer med bidragen än andra\r\nsamhällsgrupper. Man konstaterar helt kallsinnigt\r\natt det även förekommer polisanmälningar från\r\nkassan av uppdagat fusk som inte leder till någon\r\nförundersökning samt åtal av åklagare. Enligt RFV\r\nberor detta på att åklagarna har satt\r\nbeloppsgränser. Denna skrivning måste RFV\r\ngivetvis ha synnerligen goda underlag för, eller hur?\r\nAnnars anklagas ju inte åklagarna på det här sättet.\r\nDöm om min förvåning när jag vid en förfrågning\r\nkunde konstatera att RFV inte har någon som helst\r\naning om de beloppsgränser som de refererar till.\r\nÄr de 500, 1 000 eller 5 000 kr? Hur många fall\r\navskrivs? Är det 1 000, 5 000 eller 10 000? Avskrivs\r\ntotalt bidragsfusk på 50 miljoner kronor? Är det\r\nmer eller mindre? Tydligen är det ingen som vet.</pre><pre>Försäkringskasseförbundet, å sin sida, uppger att\r\ndet inte finns anledning att över huvud taget anta\r\natt bidragsfusk förekommer mer än i ringa\r\nomfattning, oavsett om det är svenska eller\r\nutländska medborgare. Skulle förbundet tillstå att\r\nfusk förekommer, skulle detta vara ett\r\nunderkännande av den egna verksamheten.</pre><pre>Så uttalar sig RFV samt\r\nFörsäkringskasseförbundet, trots att man nästan\r\ndagligen kan läsa om uppdagat fusk i tidningarna.\r\nÄr inte detta fantastiskt?</pre><pre>Några axplock: Försäkringskassan i Kopparbergs\r\nlän ställde helt nyligen frågan: Vad händer med den\r\nförsäkrade efter att beslut har tagits i de olika\r\närendegrupperna? Efterkontrollarbete är ju inte\r\nprioriterat eller ansett som nödvändigt, trots att det\r\ningår som en skyldighet i verksamheten. Under\r\nperioden april--september i år, dvs. under sex\r\nmånader, gjordes slumpmässigt 70--80 hembesök\r\nhos en grupp som uppbär sjukbidrag och/eller\r\nförtidspension med eller utan livränta samt vissa\r\nfall av långtidssjukskrivna. Fusk konstaterades.\r\nBesparing på 4,5 miljoner skattekronor gjordes.\r\nDärtill kommer den dynamiska effekten. Någon\r\nperson har t.o.m. avsagt sig sin pension, delvis på\r\ngrund av tillfrisknande och påbörjat arbete.</pre><pre>Detta föranleder mig att påtala följande\r\nskrämmande fakta som i dag råder i Sverige samt\r\natt dessutom påpeka att trenden är ökande. Mer än\r\n400 000 personer kommer i höst att vara\r\nförtidspensionerade. Mellan första kvartalet 1992\r\noch första kvartalet 1993 ökade antalet\r\nförtidspensionärer i gruppen 16--29 år med 27 %, i\r\ngruppen 30--49 år med 32 % och i gruppen 50--59\r\når med 16 %. 1992 förtidspensionerades 50 000\r\nmänniskor. Samma år kostade förtidspensionerna\r\n53 miljarder kronor. Att förtidspensionera en 42-\r\nåring kan ge staten en extra kostnad på 7,5\r\nmiljoner. 1993 väntas siffran passera 60 000. I\r\nSverige är i dag 250 000--300 000 sjukskrivna. Av\r\ndem är ca hälften långtidssjukskrivna, vilket ger en\r\ntotalkostnad på ca 45 miljoner kronor per dag.</pre><pre>Jag är glad att kunna konstatera att Gullan\r\nLindblad även har tagit del av tidningen Dagens\r\nNyheter i dag. Där kan man bl.a. läsa att falska\r\nläkarintyg skrivs ut för att förtidspensionera\r\npersoner. Enligt tidningen konstaterar\r\növerdirektör Gustav Jönsson på\r\nRiksförsäkringsverket att försäkringskassorna\r\nfrestas att bevilja förtidspension i stället för att\r\n''jobba häcken av sig'' med rehabilitering. De vet\r\natt personen bara hamnar hos en annan\r\ninstitution -- arbetsförmedlingen och a-kassan. I\r\ndetta sammanhang kan inom parentes nämnas att\r\nGävleborgs län i början av 1993 hade den högsta\r\narbetslösheten. Samtidigt hade man det högsta\r\nohälsotalet. Med sina 30,5 % i sjukbidrag var man\r\näven högst i landet.</pre><pre>Knappast överraskande skyddar överdirektören --\r\nfortfarande enligt DN i dag -- sitt eget verk och\r\nskyller ökningen av antalet förtidspensionärer på\r\nslapphet -- vad han nu kan avse med det -- samt\r\nläget på arbetsmarknaden. Orsaken är inte fusket!</pre><pre>Samtidigt kan man konstatera att Rinkebykassan\r\nunder de senaste åren skickat in högvis av\r\nmisstänkta intyg till centralkontoret för\r\nförsäkringskassorna i Stockholms län -- utan någon\r\nsom helst reaktion.</pre><pre>Tidningen Arbetet skriver den 4 augusti om hur en\r\nflykting satte i system att söka asyl under flera olika\r\nnamn. Mannen erhöll 200 000 kr i bidrag innan det\r\nhela uppdagades.</pre><pre>TT meddelade i går om en kvinna som under tre års\r\ntid lurat till sig drygt 100 000.</pre><pre>Listan kan göras hur lång som helst.</pre><pre>Herr talman! Med tanke bl.a. på de nyss nämnda\r\naxplocken är det synnerligen anmärkningsvärt att\r\nRFV och Försäkringskasseförbundet inte mer\r\nsjälvkritiskt granskade sin egen verksamhet innan\r\nde lämnade sina remissyttranden. Detta skulle ha\r\nkunnat mildra den kommande kritiken, vilken\r\nonekligen kommer att bli hård om nu utredningen\r\nkommer fram till att det bedrivs fusk med bidrag\r\noch förmåner av social karaktär.</pre><pre>I övrigt har utskottet även enats om skrivningen att\r\ndet vore värdefullt om regeringen skyndsamt lät\r\ngöra en kartläggning av omfattningen av detta fusk\r\nsamt, beroende på vad kartläggningen utvisar,\r\nföreslog åtgärder för att komma till rätta med\r\nproblemet och förelade riksdagen förslag om detta.</pre><pre>Herr talman! Med stort intresse ser jag fram emot\r\nresultatet av denna skyndsamma handläggning.</pre><pre>Anf. 87  GULLAN LINDBLAD (m) replik:</pre><pre>Herr talman! I väldigt mycket är Arne Jansson och\r\njag -- och jag vill säga hela utskottet, eftersom det\r\när ett enhälligt betänkande -- överens i dessa frågor.</pre><pre>Jag kan tillägga att en del av de uppgifter som Arne\r\nJansson redovisade -- om kassakontroll där man\r\nhade kommit på 70 ärenden osv. -- visar att\r\nkassorna faktiskt utför en fortlöpande kontroll.</pre><pre>Riksförsäkringsverket har rätt i att mycket ansvar\r\när lagt på de enskilda försäkringskassorna.\r\nSystemet är uppbyggt så att kassorna har stor\r\nsjälvständighet. Jag vet också av lång erfarenhet,\r\neftersom jag har jobbat vid en kassa, att man\r\nfaktiskt ganska ofta utnyttjat denna möjlighet.\r\nKassorna skall enligt lag fullgöra denna fiskala\r\nuppgift.</pre><pre>Men jag kan också tillägga att långt innan Arne\r\nJansson kom hit till kammaren har jag själv tagit\r\nupp dessa frågor och ibland ifrågasatt om\r\nefterkontrollen är tillräckligt skarp och tydlig. På\r\nden punkten tror jag många kassor håller med mig,\r\nmen man har hänvisat till bl.a. bristande resurser.\r\nKontrollen har dock blivit bättre efter hand, om nu\r\ndet kan vara någon liten tröst i bedrövelsen.</pre><pre>Jag tror nog att det som hänt och inte minst det\r\nenhälliga betänkandet och debatten här i dag\r\nkommer att få både Riksförsäkringsverket och\r\nförsäkringskassorna att skärpa sig ytterligare.</pre><pre>För övrigt har jag ingen anledning att gå in på\r\nkritiken. Vi har sagt att lämpligen\r\nRiksförsäkringsverket bör vara den som i första\r\nhand utreder detta, men det är naturligtvis\r\nregeringen obetaget att använda de metoder och\r\ninstanser man vill för att göra denna skyndsamma\r\nkartläggning och utredning för oss.</pre><pre>Jag väntar också otåligt på resultatet.</pre><pre>När det gäller det ökande antalet\r\nförtidspensionärer vill jag erinra Arne Jansson om\r\natt vårt utskott -- också enhälligt -- för någon månad\r\nsedan skrev till regeringen och begärde att man\r\nskulle redovisa på vilket sätt man kunde minska\r\nantalet förtidspensioneringar. Det är väldigt\r\noroande att allt yngre människor\r\nförtidspensioneras.</pre><pre>Jag kan dessutom säga, herr talman, att eftersom\r\nutskotten nu också skall få bedriva uppföljande\r\nverksamhet så diskuterar vi redan detta i utskottet.\r\nVi kommer att lägga forskningsuppgifter på\r\nSocialvetenskapliga forskningsrådet vad beträffar\r\nden ökande förtidspensioneringen.</pre><pre>Överläggningen var härmed avslutad.</pre><pre>Beslut</pre><pre>JuU4 Processrättsliga frågor</pre><pre>Mom. 1 (Övervakningskameror)</pre><pre>1. utskottet</pre><pre>2. res. 1 (nyd)</pre><pre>Kammaren biföll utskottets hemställan med\r\nacklmation.</pre><pre>Mom. 2 (buggning och övervakning med dold\r\nkamera)</pre><pre>1. utskottet</pre><pre>2. res. 2 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 13 (frihetsberövande av ungdomar)</pre><pre>1. utskottet</pre><pre>2. res. 5 (nyd)</pre><pre>Kammaren biföll utskottets hemställan med\r\nacklamation.</pre><pre>Mom. 17 (anonymitet för vittnen)</pre><pre>1. utskottet</pre><pre>2. res. 8 (nyd)</pre><pre>Kammaren biföll utskottets hemställan med\r\nacklamation.</pre><pre>Övriga moment</pre><pre>Kammaren biföll utskottets hemställan.</pre><pre>UU1 Krigsmaterielexport</pre><pre>Mom. 1</pre><pre>Kammaren biföll utskottets hemställan.</pre><pre>Mom. 2 (regeringens redovisning av\r\nkrigsmaterielexporten)</pre><pre>1. utskottet</pre><pre>2. men. (v)</pre><pre>Votering:</pre><pre>259 för utskottet</pre><pre>9 för men.</pre><pre>2 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 62 m, 24 fp, 23 c, 19 kds, 20 nyd, 1 -</pre><pre>För men.</pre><pre>8 v, 1 -</pre><pre>Avstod</pre><pre>1 fp, 1 c</pre><pre>Frånvarande</pre><pre>28 s, 18 m, 8 fp, 7 c, 7 kds, 3 nyd, 6 v, 2 -</pre><pre>Mom. 3 (krigsmateriellagstiftningen)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>249 för utskottet</pre><pre>20 för res. 1</pre><pre>1 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>111 s, 61 m, 25 fp, 24 c, 19 kds, 8 v, 1 -</pre><pre>För res. 1</pre><pre>20 nyd</pre><pre>Avstod</pre><pre>1</pre><pre>Frånvarande</pre><pre>27 s, 19 m, 8 fp, 7 c, 7 kds, 3 nyd, 6 v, 2 -</pre><pre>Mom. 4 (generella begränsningar av\r\nkrigsmaterielexporten)</pre><pre>1. utskottet</pre><pre>2. men. (v)</pre><pre>Votering:</pre><pre>251 för utskottet</pre><pre>9 för men.</pre><pre>5 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>104 s, 61 m, 24 fp, 23 c, 19 kds, 19 nyd, 1 -</pre><pre>För men.</pre><pre>8 v, 1 -</pre><pre>Avstod</pre><pre>3 s, 1 fp, 1 c</pre><pre>Frånvarande</pre><pre>31 s, 19 m, 8 fp, 7 c, 7 kds, 4 nyd, 6 v, 2 -</pre><pre>n</pre><pre>Mom. 6 (krigsmaterielexport till enskilda länder\r\noch områden)</pre><pre>1. utskottet</pre><pre>2. men. (v)</pre><pre>Votering:</pre><pre>254 för utskottet</pre><pre>11 för men.</pre><pre>4 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>105 s, 62 m, 24 fp, 22 c, 19 kds, 21 nyd, 1 -</pre><pre>För men.</pre><pre>2 s, 1 c, 7 v, 1 -</pre><pre>Avstod</pre><pre>3 s, 1 fp</pre><pre>Frånvarande</pre><pre>28 s, 18 m, 8 fp, 8 c, 7 kds, 2 nyd, 7 v, 2 -</pre><pre>UU2 Mellanöstern</pre><pre>Kammaren biföll utskottets hemställan.</pre><pre>UU4 Internationella miljöfrågor</pre><pre>Kammaren biföll utskottets hemställan.</pre><pre>n</pre><pre>FöU1 Farligt gods</pre><pre>Kammaren biföll utskottets hemställan.</pre><pre>n5p &gt; </pre><pre>SfU1 Svenskt medborgarskap m.m.</pre><pre>Mom. 1 (krav på kunskaper i svenska språket)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>246 för utskottet</pre><pre>21 för men.</pre><pre>1avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>108 s, 61 m, 25 fp, 24 c, 19 kds, 8 v, 1 -</pre><pre>För res. 1</pre><pre>21 nyd</pre><pre>Avstod</pre><pre>1</pre><pre>Frånvarande</pre><pre>30 s, 19 m, 8 fp, 7 c, 7 kds, 2 nyd, 6 v, 2 -</pre><pre>Mom. 2 (krav på svenskkunskaper vid undervisning\r\npå svenska)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>251 för utskottet</pre><pre>21 för men.</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>111 s, 62 m, 25 fp, 24 c, 19 kds, 8 v, 2 -</pre><pre>För res. 2</pre><pre>21 nyd</pre><pre>Frånvarande</pre><pre>27 s, 18 m, 8 fp, 7 c, 7 kds, 2 nyd, 6 v, 2 -</pre><pre>Mom. 3</pre><pre>Kammaren biföll utskottets hemställan.</pre><pre>SfU2 Bidragsfusk m.m.</pre><pre>Kammaren biföll utskottets hemställan.</pre><pre>Beslut om samlad votering</pre><pre>På förslag av andre vice talmannen beslöt\r\nkammaren att de på föredragningslistan\r\nåterstående ärendena, socialutskottets\r\nbetänkanden SoU7 och SoU8, kulturutskottets\r\nbetänkanden KuU1, KrU2, KrU3 och KrU5,\r\nnäringsutskottets betänkande NU2 samt\r\nbostadsutskottets betänkanden BoU1 och BoU2\r\nfick avgöras i ett sammanhang efter avslutad\r\ndebatt.</pre><pre>12 §  Vissa hälso- och sjukvårdsfrågor</pre><pre>Föredrogs</pre><pre>socialutskottets betänkande</pre><pre>1993/94:SoU7 Vissa hälso- och sjukvårdsfrågor.</pre><pre>Anf. 88  HANS KARLSSON (s):</pre><pre>Herr talman! Systemskiftet rullar på över\r\nnationen -- så också när det gäller sjukvården. I\r\nsocialutskottets betänkande nr 7, som vi nu\r\nbehandlar, upptas ett hundratal motionsyrkanden.\r\nEn del av dessa har det passat majoriteten att\r\nskicka vidare till Hälso- och sjukvårdsutredningen.\r\nBeträffande andra motionsyrkanden, som bättre\r\npassar systemskiftesstrategin, går man däremot\r\ndirekt på beslut.</pre><pre>Det är en strategi som hotar att slå sönder en väl\r\nfungerande hälso- och sjukvård. Att införa ett\r\nmarknadssystem på ett område där marknaden inte\r\nfungerar och där människor inte har möjlighet att\r\ngranska och bedöma pris och kvalitet leder enbart\r\ntill ökade kostnader och större klyftor i samhället.</pre><pre>Den borgerliga politiken på detta viktiga område\r\ntar avstånd från de människor som behöver vården\r\noch omsorgen och lierar sig i stället med\r\nsärintressen.</pre><pre>Svenska folket kommer att få betala ett högt pris\r\nför systemskiftespolitiken. Sjukvårdskostnaderna\r\nkommer att stiga, och det kommer de att göra på\r\nett okontrollerat sätt. Det blir svårt -- ja, ibland\r\nomöjligt -- för sjukvårdshuvudmännen att leva upp\r\ntill sitt planeringsansvar. Och hur går det med\r\nrätten till en god hälsa och en vård på lika villkor\r\nför hela befolkningen?</pre><pre>Den socialdemokratiska hälso- och\r\nsjukvårdpolitiken syftar till att främja alla\r\nmänniskors hälsa och till att skapa goda\r\nförutsättningar för vårdens resultat. Syftet är att\r\nforma en rättvis och lika vård för alla, med hög\r\nkvalitet och med utrymme för vårdpersonalen att\r\nanvända sin kompetens och sitt engagemang. Men\r\ndetta är inget för en borgerlig sjukvårdspolitik. I\r\ndet borgerliga Sjukvårdssverige är det marknaden\r\nsom gäller.</pre><pre>För oss socialdemokrater är det viktigt att\r\nsjukvården kan ta reda på hur behoven ser ut och\r\nfördela resurserna därefter. Resultaten skall följas\r\nupp och bedömas i relation till kostnaderna.\r\nRättviseaspekten skall ha en central plats i en sådan\r\nutvärdering.</pre><pre>Den demokratiska dimensionen och målsättningen\r\natt fördela vården rättvist kan aldrig överlämnas åt\r\nmarknaden. Det är en välkänd socialdemokratisk\r\nståndpunkt, väl förankrad i den svenska folksjälen.\r\nVi har dessutom under senare år sett flera exempel\r\npå vad traditionellt marknadstänkande betyder i\r\nvårdsammanhang.</pre><pre>Människor som söker vård har rätt att ställa krav\r\npå att samhället tillhandahåller bra och rätt vård.\r\nSjukdom och ohälsa kan drabba vem som helst --\r\ngammal som ung, rik som fattig. Det är behoven\r\nsom skall vara avgörande, inte plånboken.</pre><pre>Svensk hälso- och sjukvård står sig gott vid en\r\ninternationell jämförelse när det gäller ekonomi\r\noch kvalitet. Vi har en kostnadseffektiv vård,\r\nsärskilt om vi beaktar att Sverige har världens\r\näldsta befolkning. Vi har anledning att vara stolta\r\növer det resultat som socialdemokratin har\r\nåstadkommit. En målmedveten politik för\r\nutveckling och rättvisa i hälso- och sjukvården har\r\ngett oss detta -- men för hur lång tid?</pre><pre>Hur länge gäller alltså de framsteg som en\r\nsocialdemokratisk politik har åstadkommit? Det\r\nfinns en risk att sjukvården blir både dyrare och\r\nsämre med det borgerliga systemskiftet.\r\nKlasskillnaderna ökar nu. Även om det ännu inte\r\ntill fullo går att mäta finns det skäl att noga\r\nanalysera vad det i borgerligt styrda kommuner och\r\nlandsting genomförda systemskiftet innebär för\r\ntillgängligheten och rättvisan i den svenska\r\nhälsooch sjukvården.</pre><pre>Herr talman! Vi måste också studera\r\navgiftsutvecklingen. Vi måste studera på vilket sätt\r\nden påverkar människors möjligheter att välja och\r\natt över huvud taget nyttja vården.\r\nPatientavgifterna utgjorde 1990 mindre än 2 % av\r\nhuvudmännens intäkter. Patientavgifterna som\r\ninkomstkälla är därför av mycket liten betydelse.</pre><pre>Men för den enskilde kan det i vissa situationer\r\nändå vara för dyrt. De som mest nyttjar sjukvården\r\noch förbrukar läkemedel är barnfamiljer,\r\nhandikappade och äldre. Ganska många i dessa\r\ngrupper har små inkomster och får bekymmer när\r\ndet gäller att betala höga avgifter med den\r\nkonstruktion som högkostnadsskyddet ofta har.\r\nKonstruktionen innebär också att styreffekterna\r\nförsvinner i och med att taket är uppnått.</pre><pre>För oss socialdemokrater finns det ett antal viktiga\r\nprinciper för att kunna uppnå en god hälso- och\r\nsjukvård för alla. Solidaritet och rättvisa skall vara\r\nvägledande när framtiden formas och vägval sker.\r\nHälsooch sjukvården skall betalas solidariskt och\r\nskall i huvudsak vara skattefinansierad.</pre><pre>Forskning och utbildning skall styras demokratiskt\r\noch vara öppna för insyn. Den gemensamma\r\nsektorn, kommuner och landsting, skall ha ett\r\növergripande ansvar för att bra och rättvis vård\r\nfinns tillgänglig även i framtiden.</pre><pre>Arbetet med att utveckla utvärderingsinstrument\r\nmåste gå vidare. Kvalitet och kostnader måste\r\nkunna mätas när det gäller att få ett bra\r\nbeslutsunderlag och ett mera optimalt användande\r\nav de gemensamma resurser som förbrukas inom de\r\nhär områdena.</pre><pre>Hälso- och sjukvårdslagen ställer stora krav på\r\nvården. Det är lätt att instämma i dessa krav. Det\r\nökade intresset för kvalitetssäkring och utvärdering\r\nav olika behandlingsmetoder är därför mycket\r\nvärdefullt. Sjukvårdpolitiken måste utveckla\r\nsystem för kvalitet och utvärdering.</pre><pre>Det räcker inte med valfrihet när det gäller att gå\r\ntill doktorn, vårdcentralen och sjukhuset.\r\nMedborgarna måste också bli delaktiga i\r\nkvalitetssäkring och utvärdering på det sätt som\r\ndemokratin ger möjlighet till.</pre><pre>Vi socialdemokrater har i en av våra motioner tagit\r\nupp barnmorskornas förskrivningsrätt. Vi anser att\r\nbarnmorskornas förskrivningsrätt inte behöver\r\növervägas längre. Man kan säga att\r\nförsöksverksamhet har pågått under flera år. Inget\r\nnegativt har framkommit. Förmodligen är det\r\nmotsättningar mellan olika yrkesgrupper som\r\nfördröjer det hela. Det är otillfredsställande. Det\r\nbehövs en politisk vilja. Det som nu ges som\r\ndelegation, efter genomförd utbildning, borde i\r\nstället vara en självständig förskrivningsrätt.</pre><pre>Vi socialdemokrater vill ge utrymme för\r\nalternativmedicinen. Vi tar avstånd från\r\nkvacksalveri, men har sett att det finns flera skäl att\r\nta den seriösa alternativmedicinen på allvar. Många\r\nmänniskor har numera erfarenhet av alternativ\r\nbehandling. Utredningar har visat att ungefär så\r\nmånga som 1 miljon människor är positiva till\r\nalternativa behandlingsformer. Rätten till\r\nalternativ handlar om att respektera att det finns\r\nolika synsätt också på medicinens område.\r\nAlternativmedicinkommittén har lagt fram ett\r\nförslag som borde resulterat i en proposition från\r\nregeringen.</pre><pre>Hälso- och sjukvården skall inte bara lindra och\r\nbota smärta och ohälsa, utan också aktivt medverka\r\ntill att människors hälsa förbättras. Det finns inga\r\nouttömliga resurser att ösa ur för att uppfylla dessa\r\nmål. Därför måste de resurser som finns fördelas\r\nrättvist och efter behov.</pre><pre>Herr talman! Med tanke på de köp-och-\r\nsäljmodeller och marknadslösningar som nu börjat\r\nanvändas inom hälsooch sjukvården, finns det\r\nanledning att pröva om de nationella målen\r\nuppfylls. Det finns skäl att undersöka om\r\nmålparagrafen i hälso- och sjukvårdslagen, ''en god\r\nhälsa och en vård på lika villkor för hela\r\nbefolkningen'', fungerar i den borgerliga\r\nsystemskiftespolitiken.</pre><pre>Herr talman! Avslutningsvis skall jag yrka bifall till\r\nvåra reservationer. Men för att underlätta för\r\nkammaren nöjer jag mig med att yrka bifall till\r\nreservationerna 1 och 7. Jag stöder naturligtvis i\r\növrigt de andra reservationerna.</pre><pre>Anf. 89  BERITH ERIKSSON (v):</pre><pre>Herr talman! Jag vill börja med att säga att\r\nVänsterpartiet instämmer i Socialdemokraternas\r\nreservationer 1, 3 och 4 angående\r\nsjukvårdsorganisationen m.m., primärvårdsfrågor\r\noch barnmorskors förskrivningsrätt. Därför\r\nkommer vi att rösta för de reservationerna.</pre><pre>Återstår frågan angående tolkar inom sjukvården.\r\nEnligt lag har de som inte är svensktalande samma\r\nrätt som vi andra att få vård på lika villkor.\r\nFörutsättningarna att den lagen skall kunna\r\nefterlevas är att det finns en tolk som kan översätta\r\npå ett riktigt sätt. Han måste kunna den medicinska\r\nterminologin, och han måste kanske kunna ord som\r\när nödvändiga när det gäller anatomi och fysiologi.</pre><pre>Därutöver kommer rent personliga\r\nsäkerhetsfrågor. Ett uppmärksammat fall ganska\r\nnyligen gällde den iranska familj där man\r\ngenomförde en abort utan att kvinnan var\r\nmedveten om det. Det var alltså enligt mannens\r\nönskemål, och han hade inte skött tolkningen på\r\nrätt sätt. Det är absolut nödvändigt att man har\r\nauktoriserade tolkar inom sjukvården i sådana här\r\nfall.</pre><pre>Vad jag förstår finns det två problemställningar här.\r\nDen ena är: Vem skall betala? Den andra är: Hur\r\npass stringent är förvaltningslagen?</pre><pre>Statens invandrarverk har stått för betalning även\r\nför tolkhjälp. Vänsterpartiets övergripande\r\nuppfattning i den här frågan är att även asylsökande\r\nskall ingå i den gemensamma ordinarie hälso- och\r\nsjukvården. Ersättningen bör då ske till\r\nsjukvårdens huvudmän genom de ordinarie\r\nförhandlingarna.</pre><pre>Bestämmelserna i förvaltningslagen, 1986:223,\r\nbehöver kanske ses över. De borde uttryckas på ett\r\nannat sätt, så att det inte blir möjligt för de enskilda\r\nsjukvårdsutövarna att använda sig av godtyckliga\r\nbestämmelser. Till detta avser vi att återkomma\r\nunder allmänna motionstiden</pre><pre>Jag kommer inte att begära votering om vår\r\nmeningsyttring.</pre><pre>Anf. 90  JERZY EINHORN (kds):</pre><pre>Herr talman! Jag pendlar i dag mellan ett möte om\r\netik som Statens medicinsk-etiska råd anordnar och\r\nkammaren. Det är oerhört intressant att se hur stort\r\nintresse det finns i samhället för de frågor som vi\r\ndiskuterar här i dag. På Sheraton här bredvid är\r\nsalen fullsatt, där är 200 människor.</pre><pre>Jag vill först beröra de frågor som Hans Karlsson\r\ntog upp med anledning av i första hand reservation\r\n1. Den reservationen handlar om utvärdering av\r\nmedicinsk metodik och de nationella målen för\r\nhälso- och sjukvården.</pre><pre>Jag vill säga först att jag instämmer till alla delar i\r\nallt vad Hans Karlsson här har anfört. Jag vill nog\r\nhävda att det finns, åtminstone så långt tillbaka jag\r\nkan minnas, en politisk enighet om att vi skall ha\r\nsolidariskt finansierad och solidariskt utnyttjad\r\nvård. Detta innebär att vården skall finansieras\r\nefter förmåga och utnyttjas efter behov. Det är\r\ningen som ifrågasätter detta. Jag har inte hört några\r\nsignaler om att detta skall ifrågasättas.</pre><pre>Problemet som Hans Karlsson pekar på, vilket är\r\nmycket riktigt, är att vi inom vår sjukvård under\r\nden senaste tiden har genomfört en rad reformer,\r\nen rad förändringar. Jag tror inte att vi sedan 50-\r\ntalet, när vi antog Regionsjukvårdsutredningens\r\nförslag, har genomfört så omfattande\r\norganisatoriska förändringar som vi har gjort under\r\nden senaste tiden.</pre><pre>Hans Karlsson har tagit upp befolkningsbaserad\r\nbudgetfördelning. Man vill öka patienternas\r\nvalfrihet och införa prestationsersättningar, det\r\nman populärt kallar för köp-och-säljsystemet,\r\nbeställarnämnder. Det är oerhört omfattande\r\nförändringar, och sådana förändringar medför\r\npositiva förväntningar. Men förändringar i ett\r\nsådant känsligt system som sjukvården medför\r\nockså risker för oönskade effekter.</pre><pre></pre><pre>Därför känner vi alla en oro för oönskade effekter\r\nav dessa förändringar. Det är också bakgrunden till\r\natt vi har så många motioner i dessa frågor.</pre><pre>Några av dem som sitter här i dag sitter också\r\ntillsammans med mig i Prioriteringsutredningen.\r\nDen har börjat sitt arbete med att skicka ut en\r\nmycket omfattande enkät till myndigheter,\r\norganisationer, föreningar och patientföreningar.\r\nAv Samhällsmedicinska institutionen vid Huddinge\r\nsjukhus har vi fått hjälp med en också mycket\r\nomfattande enkät till sjukvårdens personal.</pre><pre>Signalerna i enkäten var mycket entydiga när det\r\ngäller effekterna av dessa organisatoriska\r\nförändringar. Jag vill påpeka att det inte bara\r\nhandlar om de förändringar som Hans Karlsson\r\nhänvisade till, även om han inte nämnde dem, utan\r\nockså om en rad andra: ÄDEL-reformen,\r\nchefsöverläkarreformen, vårdgarantin. Vi har\r\ngenomfört många förändringar inom sjukvården,\r\noch de väcker alla förväntningar och oro.</pre><pre>Av enkäten framgår, vilket också bekräftas i olika\r\nsammanhang, att de positiva effekterna är att vi\r\ngenom dessa förändringar skapat incitament för ett\r\neffektivare resursutnyttjande och även för en större\r\nmottaglighet för patientens önskemål.</pre><pre>Men det finns, precis som Hans Karlsson sade, risk\r\nför negativa effekter. Svaga grupper kan bli\r\nförlorare. Med svaga grupper menar vi alla dem\r\nsom har svårt att ge sina behov till känna, de som\r\nsaknar förutsättningar att utnyttja valfriheten, de\r\nsom ligger i sina sängar, har svårt att klä på sig och\r\nmåste ha hjälp för att få mat. De kan inte gå på\r\nsammanträden och göra sina behov hörda.</pre><pre>En annan svag grupp är den för vilken\r\nbehandlingen medför ökade risker. Det gäller\r\nallvarligt sjuka personer och de gamla. För samma\r\nresultat måste sjukvården göra större insatser, och\r\npersonerna kan uppfattas som olönsamma\r\npatienter. Vi skall inte kasta ut barnet med\r\nbadvattnet. Det är viktigt att vi beaktar dessa\r\nproblem. Det är också oerhört vikigt att vi ger\r\nincitament för att dessa patienter inte skall\r\nbetraktas som olönsamma.</pre><pre>Vissa landsting har redan infört sådana incitament.\r\nVi måste följa upp detta och se om de varit\r\ntillräckliga eller inte. Framför allt är det viktigt att\r\nvi får instrument för kvalitetsuppföljning och\r\nkvalitetssäkring, precis som Hans Karlsson sade.</pre><pre>Det finns ytterligare en sak, som Hans Karlsson\r\ninte nämnde: ökade kostnader för administration\r\noch informationssystem. Vi måste följa upp även\r\ndessa effekter.</pre><pre>Sammanfattningsvis måste vi vara uppmärksamma\r\npå de negativa effekter som dessa incitament ger.\r\nVarje förändring i sjukvården medför risk för\r\noönskade effekter. Vi måste alltså bygga upp bättre\r\nsystem för kvalitetssäkring och kvalitetsuppföljning\r\nän vi har i dag.</pre><pre>Den andra frågan i reservation 1 handlar om att den\r\nsäkraste åtgärden vi kan vidta för att effektivisera\r\nsjukvården utan att riskera kvalitetsförsämring är\r\natt rensa ut ineffektiva metoder. I verkligheten är\r\ndet så att vi med nya styrsystem riskerar att den\r\ntillämpade kliniska forskningen, vars syfte är att\r\nutvärdera och jämföra effektiviteten hos olika\r\nmetoder, blir satt på undantag.</pre><pre>Med anledning av detta har jag varit i kontakt med\r\nbåde Utbildningsdepartementet och\r\nSocialdepartementet, och frågorna har också tagits\r\nupp i HSU 2000. Mitt intryck är att man arbetar\r\nmed detta på ett mycket seriöst sätt. Jag anser\r\npersonligen inte att något tillkännagivande till\r\nregeringen behövs. Regeringen har gjort vad den\r\nhar kunnat i denna fråga för närvarande. Vi bör\r\navvakta vad som händer.</pre><pre>Jag vill ta upp ytterligare en fråga som ingen nämnt\r\nhittills, nämligen vård i livets slutskede. Vi har flera\r\nmotioner på det här området. Våra kunskaper om\r\nhur de döende upplever sin situation har ökat\r\ngenom Kübler-Ross bok och andra publikationer.\r\nDet ger större möjligheter att hjälpa de döende,\r\nmen vi har inte tagit dessa möjligheter helt till vara.\r\nDet oroar mig mycket, och det är bra att\r\nsocialutskottet har tagit upp frågan med\r\nSocialdepartementet vid flera tillfällen. Vi måste\r\näven i fortsättningen pressa på i frågan.</pre><pre>Sverige har genom ett riksdagsbeslut 1989 anslutit\r\nsig till EG-ländernas handlingsprogram mot cancer.\r\nInom ramen för detta program har EG-länderna\r\nnyligen beslutat att göra gemensamma satsningar\r\npå vård i livets slutskede. Vi bör bevaka att Sverige\r\nfår nytta och glädje av den utvecklingen.</pre><pre>Min taletid rinner som vanligt ut, men jag skulle\r\nvilja ta upp det Berith Eriksson sade om tolkar. Om\r\njag hinner vill jag också säga något om den\r\nalternativa medicinen.</pre><pre>Det här med tolkar är svårt. Flera av oss har ju\r\nupplevt i verkligheten att någon, ofta en kvinna,\r\nprecis som Berith Eriksson säger, kommer till\r\nsjukhuset och inte kan tala samma språk som\r\npersonalen. Det är en mycket svår avvägning: Skall\r\nman tvinga på henne en tolk eller acceptera att hon\r\nvill ha en viss tolk? Misstag begås. Ibland tror vi att\r\nvi vet vad hon vill och att det inte är så farligt. Jag\r\ntror att vi bör överlåta detta till sjukvårdens\r\npersonal och inte reglera det. Det vinner vi nog inte\r\nså mycket på.</pre><pre>Jag har själv medverkat i utredningen som gjorde\r\ndet möjligt att få injicera alternativa preparat. Jag\r\nvar den ende experten i den parlamentariska\r\nutredningen. Det finns utövare av alternativ\r\nmedicin som fungerar bra, och dem har vi alla\r\nförtroende för. Problemet är att det också finns de\r\nsom inte är lika seriösa. Vi bör vara försiktiga när\r\nvi öppnar slussarna, så att vi inte öppnar även de\r\nslussar som leder till oönskade effekter.</pre><pre>Jag tror att regeringen behöver den tid som den tar\r\npå sig för att lösa denna fråga på bästa sätt. Om vi\r\nmisslyckas får vi vad ingen av oss vill ha. Det ligger\r\nmånga marknadskrafter och bara väntar på att få\r\netablera sig på marknaden och utnyttja sjuka\r\nmänniskors oro, ängslan och strävan efter ett hopp,\r\näven om det är fåfängt sådant.</pre><pre>Anf. 91  HANS KARLSSON (s) replik:</pre><pre>Herr talman! Vi har nu kunnat höra Jerzy Einhorn\r\nsäga att han håller med mig och\r\nSocialdemokraterna i allt som vi har sagt och\r\nskrivit. En naturlig följdfråga blir då varför han och\r\nkds inte stöder oss aktivt i våra krav.</pre><pre>Vad gäller avgifterna tror jag att Jerzy Einhorn\r\nockså har fått påringningar från människor som\r\nberättar om de bekymmer man står inför när höga\r\npatientavgifter riskerar att göra så att man inte kan\r\nsöka den behandling och vård man själv eller\r\npersoner i familjen behöver.</pre><pre>Jag tycker att det är uppseendeväckande att Jerzy\r\nEinhorn kan stå i riksdagens talarstol och säga att\r\nhan håller med oss om våra krav men att han sedan\r\ninte vågar fullfölja det och aktivt stödja oss. Det\r\nblir ännu mer uppseendeväckande när man\r\nkonstaterar att Jerzy Einhorn representerar ett\r\nparti som gick till val på moral och etik och\r\nupphöjde sig ovanför oss andra vanliga dödliga\r\npolitiker. Att då företräda två linjer, att tala med\r\nkluven tunga, att både vilja ha kakan och äta den,\r\ntycker jag är väl magstarkt. Jag begär att Jerzy\r\nEinhorn deklarerar var han står. Stöder Jerzy\r\nEinhorn den borgerliga politiken om systemskifte i\r\nsjukvården eller stöder han den socialdemokratiska\r\npolitiken, som vill utveckla det fina i svensk\r\nhälsooch sjukvård men inte medverka till att rasera\r\ndet som under lång tid har byggts upp?</pre><pre>Anf. 92  JERZY EINHORN (kds) replik:</pre><pre>Herr talman! Jag vill understryka att jag i detta\r\nsammanhang inte har talat för Jerzy Einhorn och\r\nför kds. Jag har försökt att säga, mycket klart,\r\nvilket mitt intryck är och vad jag vet att vi alla här\r\ni riksdagen bekänner oss till.</pre><pre>Det är som Hans Karlsson säger när det gäller\r\navgifter. Det finns, som jag sade, nackdelar med så\r\nstora förändringar som nu genomförs i sjukvården.\r\nEn nackdel är att äldre skrivs ut från sjukhus,\r\nkommer på sjukhem och får betala högre avgifter\r\nän dem som är yngre och ligger kvar på sjukhus,\r\ntrots att de är medicinskt färdigbehandlade.\r\nSocialstyrelsen har tagit tag i detta. Man utreder\r\ndet. Vad hjälper det att vi står här med piskan och\r\nskriker på dem ännu mera? Jag sitter i\r\nSocialstyrelsens styrelse. Socialstyrelsen har tagit\r\ndetta på mycket stort allvar.</pre><pre>Jag vet inte hur många gånger jag skall upprepa\r\ndetta med värderingar. Jag vill inte kommentera\r\ndet. Jag har sagt klart vad vi alla bekänner oss till\r\nnär det gäller sjukvården. Vi skiljer oss åt i frågan\r\nom riksdagen skall göra ett tillkännagivande till\r\nregeringen. Jag har i mitt anförande försökt\r\nmotivera att jag anser att det inte behövs något\r\ntillkännagivande i de frågor som tas upp i\r\nreservationerna 1 och 7. Jag yrkar bifall till\r\nsocialutskottets hemställan.</pre><pre>Anf. 93  HANS KARLSSON (s) replik:</pre><pre>Herr talman! Det blev inte några klarläggande svar\r\npå mina frågor. Jerzy Einhorn fortsätter att försöka\r\nvara både för och emot. Förhoppningsvis hinner\r\nsanningen ifatt både Jerzy Einhorn och kds\r\nframöver. Det går inte att försvara en egen\r\nståndpunkt, som helt avviker från regeringslinjen\r\noch den borgerliga majoritetens, och samtidigt sitta\r\nhär i riksdagen och trycka igenom de förslag som\r\nkommer från det hållet. Någon gång måste man\r\nbestämma sig för vad man står för. Det borde vara\r\nett krav som Jerzy Einhorn skulle kunna uppfylla.</pre><pre>Sedan till de olika sakområdena. Man använder de\r\nargument som passar bäst för tillfället. Jerzy\r\nEinhorn säger att han är orolig för oseriös\r\nverksamhet när det gäller alternativmedicin. Men\r\nhan är uppenbarligen inte lika orolig för det på\r\nandra områden inom hälso- och sjukvården. Där\r\nöppnar man verkligen slussarna. Man kan säga att\r\nalla slussar redan i dag är öppna när det gäller\r\nalternativmedicinen. Vi vill nu ha till stånd en\r\nlagstiftning som innebär att vi får litet ordning och\r\nreda även på detta område.</pre><pre>Anf. 94  JERZY EINHORN (kds) replik:</pre><pre>Herr talman! Jag känner mig litet illa berörd när\r\nman säger att jag skulle använda de argument som\r\npassar mig bäst för tillfället. Det är mycket hårda\r\nord som sägs till mig. Jag vet inte vad jag skall svara\r\npå det. Jag kan bara säga att jag inte känner på det\r\nsättet. Vi har samma mål. I vissa avseenden\r\nförsöker vi kanske nå dessa mål på olika vägar.</pre><pre>Sanningen hinner inte bara ifatt mig, Hans\r\nKarlsson. Den hinner ifatt oss alla. Jag tycker att vi\r\nskall bemöda oss litet, med tanke på vad man säger\r\nom att människor skall ha förtroende för politiker.\r\nVi skulle kanske väga våra ord litet mer när vi talar\r\ntill varandra och om varandra här i kammaren.</pre><pre>Anf. 95  BO NILSSON (s):</pre><pre>Herr talman! Jag har i min motion So458 begärt\r\nökade samhällsinsatser för epilepsisjukvården.\r\nEpilepsivården i vårt land är hopplöst\r\nunderutvecklad. Enligt nyare bedömningar har upp\r\nemot 100 000 personer i Sverige epilepsi. Det\r\ninnebär att de då och då kan få epileptiska anfall.\r\nAnfallen kan ta sig olika former och komma olika\r\nofta. En person kan ha ett fåtal anfall under hela\r\nlivet, en annan flera anfall varje dag.</pre><pre>Det finns många orsaker till epilepsi.Det innebär\r\natt vem som helst kan få epilepsi -- när som helst.\r\nAnfallen kan t.ex. bero på en huvudskada vid en\r\ntrafikolycka. Skadan kan ha lämnat en ärrbildning\r\ni hjärnan, som stör samspelet mellan nervceller och\r\norsakar anfall. Sviter efter en svår förlossning, en\r\nhjärnblödning, en tumör eller en\r\nhjärnhinneinflammation kan också orsaka epilepsi.\r\nMånga gånger kan man inte klarlägga orsaken.</pre><pre>För många människor med epilepsi kommer\r\nanfallen så sällan att själva anfallet inte är det\r\nstörsta problemet. De största svårigheterna vållas\r\nofta av okunnighet, rädsla och inte minst de enorma\r\nfördomar som i århundraden har följt epilepsin.\r\nDessa fördomar har i Sverige fått särskild näring av\r\nden lagstiftning som infördes i mitten av 1700-talet\r\noch som förbjöd personer med epilepsi att gifta sig\r\noch skaffa barn. Äktenskapsförbudet grundades på\r\nantagandet att epilepsi var en ärftlig sjukdom. Trots\r\natt detta motbevisades av en svensk forskare redan\r\n1928 dröjde det till 1969 innan äktenskapsförbudet\r\nupphävdes. Men skadeverkningarna kvarstår\r\nalltjämt.</pre><pre>Att en föråldrad och diskriminerande lag tillåtits\r\nfortleva in i vår tid ålägger samhället ett särskilt och\r\nstort ansvar att genom förbättrad epilepsivård\r\nstärka de epilepsisjukas ställning. Av\r\nsocialutskottets behandling och skrivningar\r\nframgår inte om socialutskottets ledamöter insett\r\ndetta sitt ansvar.</pre><pre>Den förra sjukvårdsministern Gertrud Sigurdsen\r\ninsåg vikten av att förbättra epilepsivården, kanske\r\nframför allt efter aktiva åtgärder från\r\nEpilepsiförbundets sida. Genom Sigurdsens\r\nförsorg startades ett antal utredningar. Under 1991\r\nredovisades två utredningar om epilepsikirurgi,\r\nsom mycket tydligt visar att epilepsikirurgin i\r\nSverige är klart otillräcklig.</pre><pre>I den ena rapporten som kommer från SBU, som\r\nstår för Statens beredning för utvärdering av\r\nmedicinsk metodik, kan man läsa följande om\r\nbehovet av epilepsikirurgi. Nuvarande\r\noperationskapacitet i landet är årligen 50--60 fall.\r\nBeroende på beräkningsgrund är mellan 1 450 och\r\n5 200 personer i åldrarna 0--60 år med\r\nmedicinresistent partiell epilepsi i behov av\r\noperation. Av dessa är 350--700 barn. Årligen\r\ntillkommer ca 150--350 nya vuxenfall och 40--80\r\nbarn.</pre><pre>SBU:s slutsatser av utredningen är att det finns\r\nanledning att förstärka resurserna för behandlingen\r\nav epilepsi. Ett stort antal patienter får i dag inte\r\noptimal behandling. Det finns således ett stort\r\nuppdämt behov av utredning och specialbehandling\r\nför epilepsi.</pre><pre>Vidare sägs det att siktet för resurstillskott bör\r\nställas in på upp till fyra centra för utredning samt\r\nupp till tre för kirurgi vid regionsjukhus, och det\r\nfinns en lång rad ytterligare argument som talar för\r\nen rejält ökad samhällssatsning på\r\nepilepsisjukvården. Detsamma gäller för MFR:s\r\nutredning, som kom samma år, om\r\nepilepsikirurgin.</pre><pre>I sommar kom så tredje utredningen eller\r\nexpertrapporten, Epilepsi -- förekomst,\r\nhandläggning och vårdorganisation, som klart och\r\ntydligt pekar på bristerna i epilepsivården. Jag\r\nhoppas att utskottets företrädare har tagit del av\r\nden rapporten.</pre><pre>Epilepsiförbundet, som fått utredningen på remiss,\r\nhar lagt ner ett stort arbete för att ge ett så fylligt\r\nsvar som möjligt. Synpunkter från hela landet finns\r\nmed i det remissvar som i dagarna lämnas till\r\nSocialstyrelsen. En sak var dock helt klar:\r\nFörbundet och medlemmarna står bakom\r\nhuvuddragen i expertrapporten.</pre><pre>Vad säger då utskottet? Jo, i fjol hade visserligen\r\nmin motion en något annorlunda utformning, men\r\nutskottet sade då: ''Utskottet, som förutsätter att\r\npågående utredningsarbete kommer att leda till\r\nförbättringar av epilepsivården, anser att\r\nutredningsresultatet bör avvaktas.'' Och så\r\navstyrkte man motionen i fjol.</pre><pre>I år, när nu utredningen föreligger, väntade jag mig\r\nsjälvklart att utskottet skulle göra ett kraftfullt\r\nuttalande. Vad händer? Jo, utskottet säger i dag:\r\n''Utskottet har tidigare inte velat ställa sig bakom\r\nmotionskrav om att satsningar bör göras på vissa\r\nsjukdomar eller att vården av dessa bör organiseras\r\npå visst sätt.''</pre><pre>Varför sade man inte detta i fjol? Varför ville man\r\ndå avvakta, om man redan då visste att man inte\r\nskulle ta ställning till enskilda sjukdomar? Jag vill\r\ngärna ha svar på de frågorna av t.ex. Jerzy Einhorn.</pre><pre>Svenska epilepsiförbundet, som står bakom\r\nexpertrapporten, har sammanfattat sina krav på\r\ndetta sätt:</pre><pre>Utarbeta ett vårdprogram för epilepsi.</pre><pre>Inrätta ett rikscentrum för barn med svårbehandlad\r\nepilepsi.</pre><pre>Tillskapa resurser för habilitering av barn och\r\nrehabilitering av vuxna.</pre><pre>Ge garanti för en snabbremiss till neurolog.</pre><pre>Utöka antalet neurologitjänster, med jämn\r\nfördelning över landet.</pre><pre>Inrätta epilepsidispensärer med teamresurser vid\r\nlänssjukhusen.</pre><pre>Utöka resurserna för epilepsikirurgi, för utredning\r\noch operation.</pre><pre>Stimulera forskning om epilepsiföreningarnas roll\r\nför rehabilitering och samarbete med sjukvården.</pre><pre>Stimulera forskning på det här området. Det är\r\noerhört viktigt att vi lär oss mer och därmed kan\r\nbehandla de personer med epilepsi som vi har i\r\nSverige och som ni har hört är ganska många.</pre><pre>Uppmärksamma behovet av socialt\r\nomhändertagande, t.ex. krisbearbetning för\r\nfamiljer som drabbas av epilepsi.</pre><pre>Nu måste vi göra en angelägen och kraftfull\r\nsatsning på svensk epilepsivård. Detta anser och vill\r\nEpilepsiförbundet och jag. Vad anser utskottet?\r\nVad anser Jerzy Einhorn och t.ex. Hans Karlsson?\r\nJag vill gärna ha ett svar från er. Hur ser ni på de\r\nkrav som har framställts här? Är det rimligt och\r\nriktigt att vi äntligen gör en kraftfull satsning på\r\nepilepsivården i vårt land?</pre><pre>Anf. 96  HANS KARLSSON (s) replik:</pre><pre>Herr talman! Jag kan hålla med Bo Nilsson i allt vad\r\nhan har sagt och skrivit. Men skälet till att vi\r\nsocialdemokrater i socialutskottet inte har gjort\r\nnågot ytterligare kring den här motionen är ju det\r\nfaktum att samhällsinsatserna och hur\r\nverksamheten organiseras ändå är upp till\r\nhuvudmännen att avgöra. Det är inte vi här i\r\nriksdagen som skall sitta och bestämma vilka\r\nspecialgrupper som skall ha det ena eller det andra.</pre><pre>Det är alltså skälet, Bo Nilsson.</pre><pre>Anf. 97  BO NILSSON (s) replik:</pre><pre>Herr talman! Jag tackar för detta vad vi kan kalla\r\nmedgivande. Men det hade ju ändå varit en fördel\r\nom utskottet åtminstone hade gjort en\r\nviljeinriktning. Är det rimligt eller är det inte\r\nrimligt att vi äntligen gör satsningar för en grupp\r\nsom sedan århundraden tillbaka har varit\r\nförfördelad av gammalmodig lagstiftning och en\r\nmassa fördomar?</pre><pre>Jag tycker att åtminstone ett uttalande från\r\nutskottets sida skulle vara välgörande i den här\r\nfrågan och dessutom naturligtvis oerhört viktigt för\r\npersoner med epilepsi.</pre><pre>Anf. 98  JERZY EINHORN (kds) replik:</pre><pre>Herr talman! Jag har väldigt stor respekt för Bo\r\nNilssons engagemang. Vi skall vara medvetna om\r\natt Bo Nilsson själv gör utomordentligt stora\r\ninsatser inom det här området i Svenska\r\nepilepsiförbundet. Jag delar också uppfattningen\r\natt personer med epilepsi är en svårt drabbad svag\r\ngrupp, som man under de senaste åren har fått allt\r\nbättre möjligheter att hjälpa kirurgiskt men också\r\nmedicinskt och att dessa möjligheter bör tas till\r\nvara.</pre><pre>Det är sant att vi har ansett, som Hans Karlsson har\r\nsagt, att det bör ankomma på sjukvårdens\r\nhuvudmän att fördela resurser. Det bör inte hindra\r\noss från, om vi tycker att någonting går snett, att gå\r\nin med ett nationellt engagemang och ett nationellt\r\npåpekande. Men vi bör vara mycket återhållsamma\r\nmed sådana påpekanden.</pre><pre>Jag delar Bo Nilssons uppfattning att\r\nhandläggningen av detta ärende, senast inom\r\nSocialstyrelsen, tog lång tid. Det yttrande som\r\nskulle ha lagts fram i maj har kommit först i\r\noktober, om jag minns rätt, och nu väntar man på\r\nvad remisserna kommer att säga om detta.</pre><pre>Mot den bakgrunden, när man har fått det fylliga\r\nremissyttrandet från Svenska epilepsiförbundet och\r\nyttranden från Läkarsällskapet, jag tror också från\r\nMedicinska forskningsrådet, Landstingsförbundet\r\noch Läkemedelsverket, bedömer socialutskottet att\r\nman just nu bör avvakta vad Socialstyrelsen\r\nkommer att säga, innan vi föreslår från\r\nsocialutskottet i riksdagen att gripa in i detta\r\närende.</pre><pre>Just nu tycker jag att det inte är tid för detta. Det\r\när för tidigt att göra. Men det är mycket viktigt att\r\nfrågan bevakas och följs.</pre><pre>Anf. 99  BO NILSSON (s) replik:</pre><pre>Herr talman! Jag kan börja med det sista och säga\r\natt jag lovar att jag skall bevaka den här frågan\r\nvarenda dag och varenda stund, därför att det är\r\nbefogade krav som ställs, och lovar att göra allt för\r\natt kraven skall bli tillgodosedda så snart som\r\nmöjligt. Här gäller det en grupp som behöver vår\r\nhjälp.</pre><pre>Sedan gläder det mig att också Jerzy Einhorn delar\r\nmin uppfattning i sakfrågorna, och jag hoppas att vi\r\nmera tillsammans kan driva frågorna för att få en\r\nbättre epilepsivård. Jag är nöjd med det beskedet\r\nockså.</pre><pre>Vad jag däremot inte är nöjd med är när Jerzy\r\nEinhorn säger att just nu pågår det si och pågår det\r\nså. Det har det gjort i så oändligt många år, och det\r\när dags för handling nu. Det finns nu tre\r\nutredningar, som samtliga pekar på att vi har haft\r\nrätt hela tiden. Och nu börjar remissvaren strömma\r\nin, som ytterligare bekräftar att det är på det sättet.\r\nDå tycker jag att det är dags för handling.</pre><pre>Tyvärr ställde inte Jerzy Einhorn upp på det sista,\r\noch det beklagar jag. Men jag lovar att återkomma\r\ni den här frågan så ofta och så mycket jag kan.</pre><pre>Anf. 100  JERZY EINHORN (kds) replik:</pre><pre>Herr talman! Jag var nära att säga amen. Jag\r\nhoppas att Bo Nilsson återkommer till frågan. Den\r\när värd att bevaka.</pre><pre>Samtidigt skall vi inte ha en helt pessimistisk syn.\r\nDet har ju hänt saker. Jag har också försökt följa\r\nupp ärendet och varit i kontakt med flera av läkarna\r\nsom är engagerade och vet att själva\r\nhandläggningen av ärendet har påverkat\r\nsjukvårdens huvudmän till att uppmärksamma\r\ndessa frågor.</pre><pre>Jag tror att det är viktigt att vi återkommer till\r\nfrågan vid lämpliga tidpunkter.</pre><pre>Anf. 101  BARBRO WESTERHOLM (fp):</pre><pre>Herr talman! Varje år väcks under allmänna\r\nmotionstiden en rad motioner som behandlar\r\nenskilda hälsoproblem. Så har skett också i år, och\r\njag har själv väckt några sådana motioner, som jag\r\ntycker bär den bredare rubriken Insatser för det\r\nglömda Sverige. Det handlar om små\r\npatientgrupper vars hälsoproblem hälso- och\r\nsjukvården vet ganska litet om, grupper som är så\r\nsmå att ingen egentligen känner något stort intresse\r\nför dem.</pre><pre>De motioner jag har här handlar bl.a. om hjälp till\r\nmänniskor med spelberoende. Det kan röra sig om\r\n10 000--50 000 människor om året som blir\r\nberoende av spel på samma sätt som man blir\r\nberoende av narkotika och alkohol. Det handlar\r\nom människor som har varit anslutna till sekter, och\r\nsom när de inte vill vara med i sekten längre\r\ndrabbas av svåra psykiska problem. Det gäller\r\nkvinnor som har varit utsatta för könsstympning.</pre><pre>Det här är ohälsoproblem vars omfattning vi inte\r\nkänner och som svensk hälso- och sjukvård i gemen\r\ninte riktigt kan hantera. Det är därför jag har\r\nmotionerat om kartläggning, forskning om\r\nbehandlingsprinciper, inhämtande av kunskap från\r\nandra länder där man kan mer och inrättande av\r\nenheter där man skulle kunna specialisera sig på\r\ndessa små patientgrupper och få fram sätt att\r\nförebygga problemen.</pre><pre>Utskottet avslår i år, liksom alla de tidigare år jag\r\nnu överblickar, motionerna med motiveringen att\r\nansvaret för vård- och behandlingsinsatser för dessa\r\npatientgrupper ligger på sjukvårdshuvudmännen\r\noch att det finns myndigheter som har\r\ntillsynsansvaret.</pre><pre>Det är bara det att det år efter år visar sig att\r\nmyndigheter och landsting inte är så väldigt\r\nintresserade av dessa grupper och av att ta sig an\r\nfrågorna. Socialstyrelsen har gjort en del när det\r\ngäller könsstympning. Isa Halvarsson skall i sitt\r\nanförande komma in på det faktum att det går att\r\ngöra betydligt mer. Det har inte hänt särskilt\r\nmycket beträffande de andra problemen. Vi hörde\r\nnyss om behoven av ökade insatser för\r\nepileptikerna.</pre><pre>Det är klart att riksdagen formellt sett inte skall\r\nlägga sig i frågor som delegerats till landstingen.\r\nMen det finns hälsoproblem som inte\r\nuppmärksammats tillräckligt av landstingen. Jag\r\ntycker att det finns anledning för oss i riksdagen att\r\nfundera över hur vi kan överföra de signaler vi får\r\noch sätter oss in i till sjukvårdshuvudmännen. Det\r\ngäller verkliga problem som bör tas på allvar.</pre><pre>Jag har inte någon lösning på det i dag. Det finns\r\nett samverkansorgan som just har att ta upp frågan\r\nom hur man skall sätta in resurser för människor\r\nmed sällsynta hälsoproblem. Det fungerar\r\nuppenbarligen inte fullt ut. Det har varit lättare på\r\nden kirurgiska sidan av sjukvården; kirurgi är\r\nliksom mer spektakulärt än spelberoende och\r\npsykiska problem som uppstått till följd av att man\r\nhar varit med i en sekt osv.</pre><pre>Nästa steg för mig som riksdagsledamot blir att\r\nunder nästa motionstid försöka formulera förslag\r\ntill hur man skall kunna överbrygga glappet mellan\r\nvad vi i riksdagen vill åstadkomma och det som\r\nlandstingen är ansvariga för. Det gäller väldigt\r\nmånga små grupper som inryms under det paraply\r\nsom vi i Folkpartiet liberalerna kallar för det\r\nglömda Sverige.</pre><pre>Jag vill yrka bifall till hemställan i socialutskottets\r\nbetänkande nr 7 och avslag på reservationerna.</pre><pre>Anf. 102  ISA HALVARSSON (fp):</pre><pre>Herr talman! Jag har tillsammans med Gudrun\r\nNorberg skrivit en motion om kvinnlig omskärelse\r\neller könsstympning, vilken har två yrkanden: krav\r\npå återkommande information och på att det skall\r\nfinnas rutiner hos berörda institutioner vad gäller\r\nkvinnlig könsstympning, och krav på svenska\r\ninternationella insatser mot kvinnlig\r\nkönsstympning. Jag är inte nöjd med utskottets\r\nbehandling av motionen.</pre><pre>Det finns ytterligare två motioner som behandlar\r\nämnet: en sjupartimotion med Margareta Viklund\r\nsom första namn och en motion av Barbro\r\nWesterholm.</pre><pre>Enligt svensk lag är alla typer av kvinnlig\r\nkönsstympning förbjudna. Detta gäller allt från de\r\nmest omfattande, där stora delar av könsorganen\r\nskärs bort och slidöppningen sys ihop -- det kallas\r\ninfibulation --, till prickning av clitoris med ett vasst\r\neller spetsigt föremål. Även om flickan eller\r\nkvinnan själv lämnar samtycke till omskärelsen är\r\ndet förbjudet.</pre><pre>Bruket av kvinnlig könsstympning strider mot FN:s\r\ndeklaration om de mänskliga rättigheterna som\r\nSverige skrivit under och som säger att ingen må\r\nutsättas för tortyr eller grym, omänsklig eller\r\nförnedrande behandling eller bestraffning.</pre><pre>Kvinnlig könsstympning utförs på unga flickor och\r\ndet strider mot FN:s barnkonvention. Enligt\r\nkonventionen har barnet rätt till ett fullvärdigt\r\nmänniskoliv. Barnet har egna rättigheter och\r\nbarnets rätt till integritet skall respekteras. En\r\ngrundprincip i barnkonventionen är att man skall se\r\ntill barnets bästa. I artikel 24 § 3 stadgas att\r\nkonventionsstaterna skall vidta alla effektiva och\r\nlämpliga åtgärder i syfte att avskaffa traditionella\r\nsedvänjor som är skadliga för barns hälsa. Kvinnlig\r\nkönsstympning är enligt konventionens förarbeten\r\nen sådan skadlig sedvänja.</pre><pre>Många invandrargrupper i Sverige kommer från\r\nländer där kvinnlig könsstympning praktiseras. För\r\nmånga invandrare är det viktigt att i asyl bevara\r\nsina kulturella traditioner för att upprätthålla sin\r\nkänsla av identitet i det nya landet. Det finns alltså\r\nstor risk att denna vana slår rot också här. Enligt\r\nSocialstyrelsen kan upp till 4 000 barn och unga\r\nflickor här i Sverige komma att utsättas för\r\nstympning enligt kutym från deras ursprungsländer.\r\nI den siffran har inte de asylsökande räknats med.</pre><pre>Kvinnlig könsstympning är redan ett problem i\r\nEngland, Frankrike, Nederländerna, Australien\r\noch USA. Det går inte att avfärda stympningen som\r\nnågot slags barbarisk vana i Afrika.\r\nUndersökningar och erfarenheter visar att man\r\nfortsätter med denna tradition även i exil.</pre><pre>Frågor om kultur, rasism, etik och skuld väcks när\r\ndenna fråga tas upp till diskussion. Tystnaden är\r\ndärför utbredd, trots att 80--90 miljoner av världens\r\nkvinnor är stympade med oerhörda hälsoproblem\r\nsom följd. Men det är viktigt att framhålla att det\r\när själva handlingen man fördömer och inte ett\r\nfolkslag, ett land eller en kultur.</pre><pre>Flera kvinnor har lämnat vittnesmål om sin egen\r\nkönsstympning, och många av dem arbetar aktivt\r\nför att stödja flickor som är stympade eller för att\r\nfånga upp flickor som skall åka hem på s.k.\r\nsemester för att stympas. Det berättas om\r\nskolflickor som kan få sitta i timmar på toaletten\r\ndärför att stympningen förstört deras urinrör. De\r\nfår problem med menstruationsblod som stockas,\r\noch när de blir vuxna blir barnafödandet en stor\r\npåfrestning. Kvinnan förlorar också ofta sexuella\r\nkänslor.</pre><pre>I Sverige som i de flesta länder i Europa är\r\nproblemet med könsstympning relativt nytt. Det\r\nfinns därför en mycket stor okunskap bland\r\nprofessionella som möter kvinnlig könsstympning.\r\nDet är klart att den svenska sjukvårdsutbildningen\r\när inriktad på svenska förhållanden. Kvinnlig\r\nkönsstympning har aldrig varit något problem och\r\nhar därför inte behandlats. En standardbok från\r\n1987 i utbildningen i obstetrik och gynekologi har\r\ninte ens orden infibulation eller omskärelse i index.</pre><pre>Afrikanska läkare berättar att de mött svenska\r\nläkare som frågat: ''Varför har ni så många\r\namputationer av kvinnliga genitalier? Vilken sorts\r\ncancer har dessa kvinnor?''</pre><pre>Utskottet hänvisar till att Socialstyrelsen givit ut ett\r\nmeddelandeblad med information om dessa frågor\r\ntill berörda inom hälso- och sjukvården och till\r\nsocialtjänsten. Det är naturligtvis bra, och det\r\nbeskriver vi också i vår motion. Men\r\nmeddelandeblad i all ära -- det räcker inte. Det\r\nkrävs mer aktivt målmedvetet arbete.</pre><pre>Även om jag vet att Ylva Sörman på Socialstyrelsen\r\ngör ett mycket gott arbete krävs det också en\r\nkraftigt uttalad vilja från politiskt håll att komma\r\ntill rätta med dessa övergrepp -- det får vi nog lov\r\natt kalla dem.</pre><pre>Det är viktigt att det skapas rutiner för att de\r\nasylsökande på förläggningarna skall få en\r\nordentlig information om att svensk lagstiftning ser\r\nmycket allvarligt på dessa ingrepp och förbjuder\r\nalla typer av kvinnlig könsstympning.</pre><pre>Man måste också skapa rutiner på barna- och\r\nmödravårdscentraler, skolhälsovård,\r\nkvinnokliniker och förlossningsavdelningar så att\r\nman där blir vaksam och nogsamt informerar och\r\nkontrollerar så att inte könsstympning utförs i vårt\r\nland.</pre><pre>Det är inte heller acceptabelt att man i vårt land\r\ntillmötesgår krav på ihopsyning efter förlossningar.\r\nI stället skall man återställa så att det blir så normalt\r\nsom möjligt och ge kvinnan och mannen medicinsk\r\noch psykosexuell rådgivning.</pre><pre>Man måste ta hjälp av olika organisationer, t.ex.\r\nInvandrarkvinnorna. De har en stor kunskap och\r\nmedicinsk expertis när det gäller kvinnlig\r\nkönsstympning. Det finns en stor mogenhet hos\r\ndem i de här frågorna och en vilja att ta tag i dem.\r\nDet räcker inte med den här typen av\r\ninformationsblad. Det kan väl inte heller utskottet\r\nmena.</pre><pre>Sverige måste dessutom med kraft verka\r\ninternationellt för att bryta denna sedvänja som\r\nskördat och skördar många barns och kvinnors liv\r\noch förstör deras hälsa under resten av livet.</pre><pre>Herr talman! Jag yrkar bifall till de tre motionerna\r\nsom behandlar detta ämne, U224 yrkande 1 och 2,\r\nSo217 yrkande 1 och So477 yrkande 1.</pre><pre>Anf. 103  PETER KLING (nyd):</pre><pre>Herr talman! Jag skall fatta mig mycket kort i den\r\nhär debatten. Jag yrkar bifall till reservation 2 vad\r\navser mom. 2, reservation 5 vad avser mom. 5 och\r\nreservation 6 vad avser mom. 6.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>13 §  Socialtjänst</pre><pre>Föredrogs</pre><pre>socialutskottets betänkande</pre><pre>1993/94:SoU8 Socialtjänst.</pre><pre>Anf. 104  BERITH ERIKSSON (v):</pre><pre>Herr talman! I betänkandet SoU8 finns en\r\nmeningsyttring från Vänsterpartiet angående\r\njourhavande kurator. På vårt motionskrav om en\r\nförsöksverksamhet med jourhavande kurator över\r\nhela landet svarar utskottet att det är en fråga för\r\nkommunerna.</pre><pre>Det finns en bred erfarenhet från den verksamhet\r\nsom pågått i 25 år i Stockholm. Den verksamheten\r\nhar hela tiden utökats och använts av fler\r\nmänniskor. För närvarande ringer människor från\r\nandra delar av landet till jourhavande kurator i\r\nStockholm. Det blir fel på något sätt om detta bara\r\nskall bollas över till kommunerna att ta ansvar för.</pre><pre>Det behövs förmodligen inte en jourhavande\r\nkurator i varje kommun. Det skulle behövas en\r\ncentral planering för hela landet. Inom\r\nStockholmsområdet kan det naturligtvis behövas\r\ntvå tjänster som jourhavande kurator för att täcka\r\nupp behovet. Men i andra delar av landet måste\r\nman kunna täcka betydligt större områden med en\r\nstation.</pre><pre>Herr talman! Vi kommer att yrka bifall till den\r\nmeningsyttring som Vänsterpartiet har. Med den\r\npositiva erfarenhet som vi har av den här\r\nverksamheten i dag och den avlastning som den\r\ninnebär för andra delar av socialvården, anser vi att\r\ndet skulle vara en bra satsning med en central\r\nplanering av hur en försöksverksamhet skulle\r\nkunna bedrivas i litet större omfattning.</pre><pre>Anf. 105  BARBRO WESTERHOLM (fp):</pre><pre>Herr talman! Det här betänkandet upptar ett 40-tal\r\nmotionsyrkanden från den allmänna motionstiden.\r\nDe rör i huvudsak -- praktiskt taget alla -- frågor\r\nsom behandlas i olika utredningar som antingen\r\navslutats, Socialtjänstkommittén, eller som pågår\r\noch kommer att avslutas inom kort. Jag tänker på\r\nAlkoholkommissionen och på\r\nProstitutionsutredningen, som kanske inte är så\r\nnära slutpunkten ännu.</pre><pre>I motionerna tas också behovet av kartläggning av\r\ndrogmissbruk och bostadslösa upp. När det gäller\r\ndrogmissbruket har CAN klarat av den delen nu.\r\nJag såg i tidningen i går eller i dag att\r\nkartläggningen av de bostadslösa också är färdig\r\nnu.</pre><pre>När det gäller nordiska insatser för socialt utsatta\r\ngrupper överväger Nordiska rådet för närvarande\r\nsådana insatser.</pre><pre>Min sammanfattning av detta blir att dessa\r\nmotionsyrkanden hanteras på olika sätt i\r\nutredningar. I samband med remissbehandlingar av\r\ndessa utredningar kommer dessa frågor upp.\r\nUtskottet har därför stannat vid att vilja avvakta\r\nremissbehandling eller utredningars avslutande och\r\ninte göra några tillkännagivanden med anledning\r\nav de olika motionsyrkandena.</pre><pre>Berith Eriksson tog upp detta med jourhavande\r\nkurator. Vi i utskottsmajoriteten anser att det är ett\r\nkommunalt ansvar. Vi har en bra erfarenhet från\r\nStockholm. Det vore mycket värt att också andra\r\nkommuner får en sådan verksamhet organiserad åt\r\nsig. Det finns inget som hindrar att flera kommuner\r\nsluter sig samman om en kurator om nu inte var och\r\nen kan fylla upp tiden för en enstaka kurator.</pre><pre>Slutsatsen står kvar. Detta är ett kommunalt\r\nansvar. Det är ju naturligt att kommunerna tar över\r\noch använder de erfarenheter som har vunnits i\r\nStockholm.</pre><pre>Låt mig avsluta med att yrka bifall till hemställan i\r\nutskottets betänkande och avslag på de\r\nreservationer som finns fogade till betänkandet.</pre><pre>Anf. 106  PETER KLING (nyd):</pre><pre>Herr talman! När det gäller det här betänkandet\r\nskall jag fatta mig ännu kortare. Jag yrkar bifall till\r\nreservation 1 vad gäller mom. 1 och reservation 2\r\nvad gäller mom. 13.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>14 §  Kulturmiljövård m.m.</pre><pre>Föredrogs</pre><pre>kulturutskottets betänkande</pre><pre>1993/94:KrU1 Kulturmiljövård m.m.</pre><pre>Anf. 107  CHARLOTTE BRANTING (fp):</pre><pre>Herr talman! Detta ärende handlar om\r\nkulturmiljövård. Det är då kanske naturligt att först\r\nerinra sig vad det egentligen är för någonting.\r\nSvaret kan man få om man ser på vilka anslag\r\nKulturmiljörådet tar upp. De gäller byggnadsvård,\r\nfornminnesvård, kulturlandskapsvård, renovering\r\nav bostadsbebyggelse och arkeologiska\r\nundersökningar vid bostadsbebyggelse. För\r\n1993/94 finns också extra medel för upprustning av\r\nkulturhistoriskt värdefulla miljöer.</pre><pre>Det är mycket glädjande att kunna konstatera att\r\nanslagen till kulturmiljövård förstärktes under 90-\r\ntalet. Det rör sig om en förstärkning på ungefär 300\r\nmiljoner kronor. Så sent som i våras uttalade\r\nkulturutskottet i sitt betänkande att det fanns en\r\nrad olika typer av upprustningsprojekt spridda över\r\nhela landet där arbetet skulle kunna påbörjas\r\nomgående.</pre><pre>Det finns all anledning att även i framtiden anslå\r\ns.k. sysselsättningspengar för de projekt som\r\nRiksantikvarieämbetet fört fram. Det gäller t.ex.\r\nhyttor, gruvor, brunnsanläggningar och herrgårdar.\r\nKulturministern har också uttalat att bland de\r\nförvaltningsfrågor inom kulturmiljövården som bör\r\nges hög prioritet finns landets industriminnen.</pre><pre>Riksantikvarierämbetet har å sin sida i sin\r\nfördjupade anslagsframställan framfört att\r\nindustriminnesvården är ett av de mest spännande\r\nområdena inom den kulturhistoriska\r\nbyggnadsvården. Det gäller såväl urval som\r\nsäkerställande av ekonomiskt stöd till upprustning\r\noch fortsatt vård.</pre><pre>Socialdemokraterna har i ett särskilt yttrande till\r\nbetänkandet tagit upp frågan om\r\nindustriminnesvård i vissa län och stöd till vissa\r\nindustriprojekt. Dessa frågor handhas av\r\nRiksantikvarieämbetet och respektive länsstyrelse.</pre><pre>Mot bakgrund av vad jag här har sagt och vad som\r\nstår i propositionen om att det är en viktig uppgift\r\nför Riksantivarieämbetet att skyndsamt förbättra\r\nkunskapsläget och därefter ta fram\r\nhandlingsinriktade underlag för selektiva\r\nåtgärdsprogram för dokumentation, bevarande,\r\nförvaltning och vård av industriminnen, menar jag\r\natt socialdemokraterna kunde nöja sig och vara\r\nlugna.</pre><pre>Det framgår också av Riksantikvarieämbetets\r\nkommentar till ramfördelningen -- som innebär 1\r\nmiljon per län till kulturmiljövård -- att ytterligare\r\ntillskott skall fördelas till vissa län. Det beror bl.a.\r\npå behovet av stöd till industriminnen.</pre><pre>Som jag ser det är vi överens i dessa frågor. Jag\r\nyrkar därför bifall till utskottets hemställan.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>15 §  Ortnamn</pre><pre>Föredrogs</pre><pre>kulturutskottets betänkande</pre><pre>1993/94:KrU2 Ortnamn.</pre><pre>Andre vice talmannen konstaterade att ingen talare\r\nönskade ordet.</pre><pre>(Beslut fattades efter 20§.)</pre><pre>16 §  Arkeologiska massfynd</pre><pre>Föredrogs</pre><pre>kulturutskottets betänkande</pre><pre>1993/94:KrU3 Arkeologiska massfynd</pre><pre>Anf. 108  LENNART FRIDÉN (m):</pre><pre>Herr talman! I Göteborg går det omkring kvinnor\r\nmed örhängen, hängsmycken och broscher gjorda\r\nav skärvor från ostindiefararen Götheborgs\r\nporslinslast. De gör det helt legalt. I Brunnsparken\r\ni Göteborg kan man gå på stenplattor utlagda runt\r\nen skulptur med fontän som heter Såningskvinnan,\r\nmen som allmänt kallas för Johanna. Dessa\r\nstenplattor har inläggningar med porslinsskärvor\r\nfrån samma porslinslast. Även detta är legalt. Så är\r\näven bruket av skärvor som golv- och\r\nväggbeklädnad i högreståndsvillor i samma stad.</pre><pre>Men om den skärva som jag nu här håller i min\r\nhand inte återbördas till sina 10 miljoner kamrater\r\ningående i den fyndmassa som grävts fram ur vraket\r\ndär det ligger på botten vid Hunnebådans grund\r\nsedan den 12 september 1745 under den stora\r\nutgrävningen 1987--1993, utan i stället säljs för att\r\nt.ex. hjälpa till med finansieringen av utskrivandet\r\nav slutrapporten från undersökningen, som det\r\nsaknas pengar till, eller för att få råd med\r\nslutkonserveringen av den bärgade akterspegeln,\r\nsom för närvarande ligger på Göteborgs\r\nsjöfartsmuseum, är detta inte lagligt.</pre><pre>Man kan fråga sig: Vadan denna skillnad? Jo, de\r\nandra skärvorna -- till skillnad från den som jag har\r\nmed mig här -- togs upp för ca 90 år sedan vid vad\r\nsom närmast kan kallas en vrakplundring. De som\r\nhar tagits upp de senaste åren har tagits upp efter\r\ndet att den nuvarande lagstiftningen rörande\r\nfornfynd kom till.</pre><pre>Utskottet har i år liksom för fyra år sedan, när en\r\nliknande motion väcktes, talat om att en utgrävning\r\nskall vara avrapporterad innan en försäljning\r\neventuellt skulle kunna komma i fråga. Regeringen\r\ntyckte likadant när den yttrade sig året därpå.</pre><pre>Det gamla talesättet om att medan gräset gror dör\r\nkon stämmer i detta fall. För att kunna ha råd att\r\ngöra en avslutning av utgrävningen behövs medel,\r\nsom t.ex. hade kunnat tillskapas genom en\r\nförsäljning. Men den kan eventuellt inte ske förrän\r\nnämnda slutrapport har levererats. Det är alltså en\r\nomöjlig ekvation.</pre><pre>Detta är en av de genom tiderna största\r\nmarinarkeologiska utgrävningarna i Sverige. Den\r\nhar skett utan skattepengar genom ett frivilligt\r\narbete under sju år. De som har arbetat med att ta\r\nfram hela denna fyndmassa känner sig minst sagt\r\nsnopna. Det är fråga om man över huvud taget skall\r\nkunna behålla det uppgrävda som det i dag ligger.\r\nOm man inte kan ta hand om det, som\r\nRiksantivarieämbetet menar, skall det deponeras i\r\nhavet igen.</pre><pre>I utskottets utlåtande talas om möjligheten att\r\ndeponera. Men det är här fråga om deponi i nästan\r\nsamma betydelse som vid sophantering, något som\r\ninte är att tänka på i detta läge. Det är vad som\r\nåterstår. I en grop ett stycke från vraket kommer\r\nman att dumpa ca 10 ton, dvs. 10 miljoner,\r\nuppgrävda skärvor av porslin och lägga makadam\r\növer dem. Man kan ytligt sätt tycka att arbetet\r\ndärmed nästan har varit meningslöst.</pre><pre>Herr talman! Försök att förklara för allmänheten\r\natt det är så här man hanterar fyndmassan! Det rör\r\nju sig inte på något sätt om unika föremål.</pre><pre>I motionen har vi tagit upp ett annat exempel. Om\r\ndet är den gamle läraren i mig som gör att jag i dag\r\ntar fram ett andra föremål till förevisning må vara\r\nosagt. Detta är en kritpipa. Den är dock inte ett\r\narkeologiskt föremål. Jag har köpt den för detta\r\nändamål.</pre><pre>När Svenska landstingsförbundet för några år\r\nsedan skulle bygga sitt stora flotta hus vid\r\nHornsgatan hittade man där vid utgrävningar inte\r\n100 000, som jag under många år har sagt, utan\r\n250 000 kritpipor av detta slag. Det är alltså fråga\r\nom en kvarts miljon kritpipor. Det var många som\r\nville köpa dem. De kommer från en stor\r\nimportfirma som fick sitt hus nedbränt i början på\r\n1700-talet. De hade alltså legat där ca 250 år.</pre><pre>Jag kan inte säga att dessa 250 000 kritpipor på\r\nnågot sätt är unika. Vad är det då som har hänt med\r\ndem? De har man inte heller kunnat bevara. De har\r\ndokumenterats. Det finns rapporter om detta. Men\r\nStockholms stadsmuseum kan inte förvara dem.\r\nFörvaring är ett av de stora problemen för våra\r\nmuseer i landet. Man bevarar ett litet urval av dessa\r\npipor, och resten mals sönder till kritpulver.</pre><pre></pre><pre>Det finns alltså en stor möjlighet att sälja detta,\r\nicke unika, föremål. På det sättet kan man hjälpa\r\ntill för att få mer pengar till vidare forskning,\r\nbearbetning och kanske t.o.m. till förvarande av\r\ndet som har grävts fram.</pre><pre>Gå ut och tala med folket på gatan, som via sin\r\nlandstingsskatt och på annat sätt har varit med och\r\nbekostat den utgrävning som gjordes! Förklara det\r\nlogiska i att man mal sönder de uppgrävda\r\nföremålen när de inte kan bevaras och inte får\r\nsäljas! Jag skulle vilja veta om någon av de få som\r\njust nu sitter här i kammaren kan försvara den\r\nhanteringen.</pre><pre>Herr talman! Det finns nu liksom 1989 vissa\r\nöppningar i utskottets utlåtande. För att markera\r\natt jag tycker att detta trots allt är en viktig fråga\r\ndristar jag mig till att yrka bifall till motionen.</pre><pre>Anf. 109  GÖRAN ÅSTRAND (m):</pre><pre>Herr talman! Lennart Fridén är ytterst engagerad\r\noch kunnig i denna fråga. Det var värdefullt att han\r\nsade detta så att det kommer med i protokollet.\r\nMen jag och utskottet, tror jag, hade förstått\r\nhonom bättre om han hade hållit detta anförande\r\nföre 1989. Under de senaste åren har ju frågan fallit\r\ni precis den riktning som Lennart Fridén efterlyser.</pre><pre>Den här prövningen görs ju som Lennart Fridén vet\r\ninte här utan i regeringen. Det står i\r\nutskottsbetänkandet att utskottet utgår från att en\r\nny ansökan, om en sådan kommer in -- vilket\r\nLennart Fridén vet inte har skett -- bör kunna\r\nprövas förutsättningslöst. Vi skriver också hur\r\ndenna positiva prövning skall kunna ske.</pre><pre>I detta betänkande är utskottet enigt. Alla partier\r\nhar varit helt överens om att motionen skall\r\nbesvaras på detta sätt. Det ser jag som ett starkt\r\npositivt instämmande i det som är motionens\r\negentliga syfte.</pre><pre>Med detta yrkar jag bifall till utskottets hemställan.</pre><pre>Anf. 110  LENNART FRIDÉN (m):</pre><pre>Herr talman! Som Göran Åstrand mycket väl vet\r\nfanns det inte så stora möjligheter för mig att säga\r\ndetta i denna kammare före hösten 1991, när jag\r\nblev invald i densamma. Om jag hade suttit här på\r\nden tiden är jag övertygad om att detta hade varit\r\nen av de frågor som jag redan då skulle ha tagit upp.</pre><pre>Jag konstaterar bara att man bl.a. hänvisar till det\r\nsom sägs från Riksantikvarieämbetets sida.\r\nRiksantikvarieämbetet betecknas som\r\nexpertinrättning i detta sammanhang. Men\r\nRiksantikvarieämbetet liksom många andra slår ju\r\nvakt om sina egna principer. Det är principer som\r\nibland dess värre är den goda sakens värsta fiende.</pre><pre>Jag hävdar fortfarande att det är viktigt att få ett\r\nklarläggande på den här punkten -- särskilt med\r\ntanke på att vi motionärer formulerat det så svagt\r\natt vi krävt att det skall prövas varje gång, men det\r\nskall finnas en klart uttalad möjlighet även i lagtext\r\nom att detta skall kunna ske. Som det ser ut i dag\r\nkommer regeringen i samband med en sådan här\r\nframställan säkert att liksom förra gången lyssna på\r\nexpertorganet.</pre><pre>Herr talman! Från det hållet väntar jag mig tyvärr\r\ningen förändring.</pre><pre>Anf. 111  GÖRAN ÅSTRAND (m):</pre><pre>Herr talman! Jag skall bara ge ett par korta\r\nkommentarer.</pre><pre>Före Lennart Fridéns inträde i kammaren fanns det\r\nen annan Göteborgskollega som mycket envetet\r\ndrev den här frågan, nämligen Lars Ahlström.\r\nFrågan har alltså från Göteborgshåll bevakats på\r\nett konstruktivt och sakligt sätt, vilket är utmärkt.\r\nFrågan har fallit i den riktning som de bägge\r\nherrarna har önskat. Utskottet skriver så positivt\r\natt det måste bedömas som att frågan faller i rätt\r\nriktning.</pre><pre>Om Lennart Fridén inte tror att regeringen läser\r\nutskottets uttalande, dvs. riksdagens uttalande,\r\ntror han fel. Regeringen är medveten om att\r\nriksdagens kulturutskott nu har uttalat sig i denna\r\nriktning.</pre><pre>Anf. 112  LENNART FRIDÉN (m):</pre><pre>Herr talman! Jag ställde frågan om någon i denna\r\nkammare kan försvara tilltaget att man i samband\r\nmed att Landstingsförbundets hus byggdes gjorde\r\nkritdamm av ca 250 000 framgrävda kritpipor. Jag\r\nskulle gärna vilja ha ett svar på den frågan. Jag ser\r\nnämligen inget vettigt i den hanteringen.</pre><pre>Anf. 113  GÖRAN ÅSTRAND (m):</pre><pre>Herr talman! Det är inte vad som har skett i det\r\nförgångna som vi diskuterar just nu. Jag delar\r\nLennart Fridéns uppfattning att det var olyckligt att\r\nman hanterade fynden på det viset. Men det är inte\r\ndetta som den här debatten och motionen handlar\r\nom, och det är inte det som riksdagen skall besluta\r\nom.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>17 §  Lotterifrågor</pre><pre>Föredrogs</pre><pre>kulturutskottets betänkande</pre><pre>1993/94:KrU5 Lotterifrågor.</pre><pre>Tredje vice talmannen konstaterade att ingen talare\r\nönskade ordet.</pre><pre>(Beslut fattades efter 20 §.)</pre><pre>18 §  Återbäring av vinstmedel från\r\nvattenkraftsproduktionen</pre><pre>Föredrogs</pre><pre>näringsutskottets betänkande</pre><pre>1993/94:NU2 Återbäring av vinstmedel från\r\nvattenkraftsproduktionen.</pre><pre>Anf. 114  JAN BACKMAN (m):</pre><pre>Herr talman! Näringsutskottet har i stor enighet\r\nställt sig bakom betänkande NU2 som behandlar\r\nnio motioner från olika partier med förslag om\r\nåterföring av vinster från vattenkraftsproduktionen\r\ntill de områden där kraften produceras.</pre><pre>Enigheten, som endast är bruten av en\r\nmeningsyttring från Vänsterpartiet, har resulterat i\r\natt utskottet hemställer att riksdagen avslår\r\nsamtliga motioner. Jag skall ange de viktigaste\r\nskälen till detta ställningstagande.</pre><pre>Jag skall först ge några bakgrundsuppgifter:</pre><pre>Kraftföretagens vinster omfattas av den gällande\r\nbolagsskatten för juridiska personer. Från den 1\r\njanuari 1992 omfattas även Vattenfall som\r\naktiebolag av denna skatt. Utöver bolagsskatten\r\nbetalar vissa kraftföretag för närvarande en särskild\r\nskatt på vattenkraft som produceras vid äldre\r\nanläggningar. Skatten är 2 öre per kWh för\r\nanläggningar som tagits i drift före 1973 och 1 öre\r\nper kWh för dem som tagits i drift mellan 1973 och\r\n1977. Totalt ger denna särskilda skatt ca 1 miljard\r\nkronor per år i intäkt på statsbudgeten. Den\r\nsärskilda skatten liksom alla andra skatter\r\nfinansierar utgifterna på statsbudgeten, där bl.a.\r\nregionalpolitiska insatser är en del.</pre><pre>Tilläggas kan att skatten på elkraft i de norra\r\ndelarna av Sverige är lägre än i landets övriga delar\r\noch att skillnaden för hushållens del uppgår till 5\r\nöre per kWh.</pre><pre>Låt mig som företrädare för en av landets sydligare\r\nvalkretsar konstatera att Sverige behöver Norrland\r\noch att Norrland behöver Sverige. Det är en viktig\r\nprincip att Sverige är ett land och att alla regioner\r\nges samma möjlighet till industriell och annan\r\nutveckling. Denna princip har, trots att den har\r\nifrågasatts många gånger från olika håll, oftast\r\npräglat de näringspolitiska och regionalpolitiska\r\nbeslut som har fattats i denna kammare. I samband\r\nmed fördelningen av de infrastrukturella\r\ninvesteringarna, som riksdagen fattade beslut om i\r\nvåras, har företrädare för min landsända påpekat\r\natt man i det sammanhanget inte använde olika\r\nregioners invånarantal som fördelningsgrund utan\r\nlät andra faktorer styra var pengarna hamnade.</pre><pre>Utskottet konstaterar, när det gäller de aktuella\r\nmotionerna, att den utveckling som vi eftersträvar\r\nkan och bör främjas genom statliga insatser. Dessa\r\nkan vara regionalpolitiska, vilket väl i detta\r\nsammanhang bl.a definitionsmässigt innebär att\r\nman tillför mer medel till den region där de används\r\nän vad den själv har bidragit med. De kan också\r\nvara allmänt näringspolitiska och är då i ännu\r\nmindre utsträckning finansierade med pengar som\r\nhärstammar från någon viss geografisk källa.\r\nVarifrån pengarna kommer måste i det\r\nsammanhanget vara en fråga av underordnad\r\nbetydelse. Det viktiga är att insatserna bidrar till att\r\nenskilda initiativ och andra goda krafter får sådana\r\narbetsbetingelser att de kan verka och utvecklas till\r\ngagn för sin ort eller region.</pre><pre>Principen för att bedriva en offensiv regionalpolitik\r\när just denna att vi, när vi fattar beslut här i\r\nkammaren, har en god överblick över hela den\r\naktuella situationen och disponerar hela det\r\ntillgängliga beloppet. Då måste det vara av något\r\nunderordnad betydelse om pengarna till insatser i\r\nNorrland kommer från den ena eller den andra\r\nskattekällan.</pre><pre>Skulle regeringen, efter det beredningsarbete som\r\nnu pågår inför den regionalpolitiska proposition\r\nsom man har aviserat till våren 1994, komma med\r\nandra förslag till finansieringsprinciper för\r\nregionalpolitiska insatser, kommer riksdagen i laga\r\nordning att få möjlighet att ta ställning till dessa.</pre><pre>Herr talman! I trygg förvissning om detta yrkar jag\r\nalltså bifall till näringsutskottets hemställan om\r\navslag på de väckta motionerna.</pre><pre>Anf. 115  JOHN ANDERSSON (-):</pre><pre>Herr talman! I det här betänkandet behandlas ett\r\nantal motioner om att vinster från\r\nvattenkraftsproduktionen skall återföras till de\r\nregioner där kraften produceras. Det har här blivit\r\nen litet underlig debattordning. Utskottets\r\nförsvarstal kommer före en argumentation om\r\ntillstyrkande av motionerna. Men vi får försöka\r\nlösa det problemet.</pre><pre>Emellertid konstaterar utskottet att under åtskilliga\r\når har motioner med detta krav väckts. För egen del\r\ntror jag att den första motionen jag skrev om att\r\nåterföra en del av dessa vinster kan dateras till år\r\n1980. Vid utarbetandet av den motionen var jag\r\nmed om ett ganska omfattande utredningsarbete\r\nom våra vattenkraftverk, deras kapacitet, ålder och\r\nhur stor del av vinsten som skulle kunna tänkas\r\nåtergå till berörda regioner.</pre><pre>Jag skulle kunna slå mig för bröstet och säga att jag\r\nvar först ut med det här kravet och att jag sedan\r\ndess ståndaktigt har hållit fast vid detsamma. Nu är\r\ndet inte det som jag först tänker på när den här\r\nfrågan åter skall behandlas här i kammaren. Nej,\r\ndet jag funderar över är hur enskilda ledamöter,\r\npartier, riksdag och regering kan agera som de har\r\ngjort i den här frågan.</pre><pre>Frågan om återbäring av en del av\r\nvattenkraftsvinsterna är något av politikens galten\r\nSärimner. Man slaktar förvisso inte frågan varje\r\ndag, men varje år har den hamnat i stupstocken för\r\natt nästa år åter aktualiseras som något nytt och\r\nframåtsyftande. Det är inte bara det att ledamöter\r\nfrån alla partier har skrivit motioner i den här\r\nfrågan. Säg den konferens som har ägt rum i\r\nNorrland och som har anordnats av något av de\r\npolitiska partierna, där man inte har gjort ett s.k.\r\nutspel om att en del av dessa vinster skall tillbaka\r\ntill regionerna. Varje gång får man intrycket av att\r\ndet här är något nytt och revolutionerande,\r\nåtminstone när man läser tidningarna och lyssnar\r\npå radion. Måhända beror det på att minnet hos\r\ndem som arbetar med massmedia är mycket kort.\r\nMan har också, som det helt riktigt står i\r\nbetänkandet, utrett den här frågan två gånger. Jag\r\nvill nog gardera mig för att det även kan finnas en\r\ntredje utredning. Det är dock säkert att inget har\r\nhänt.</pre><pre>En gång var det nära att frågan skulle ha fått en\r\nskjuts framåt. Det var 1987/88 års riksmöte, då det\r\nunder några dagar fanns en majoritet i\r\nnäringsutskottet för att begära ett förslag från\r\nregeringen om en återbäring av vattenkraftsvinster.\r\nDen dåvarande socialdemokratiska regeringen\r\nundkom då med blotta förskräckelsen. Folkpartiet\r\nkom som den räddande ängeln. Resultatet av den\r\nhistorien blev en gemensam reservation från\r\nCentern och Vänsterpartiet. Detta hindrar\r\nsjälvfallet inte att de socialdemokratiska\r\nledamöterna hejfriskt motionerar om en sådan\r\nåterbäring av vinsterna. Tänk om de skulle ha lagt\r\nner den mödan 1987/88 för att övertyga sina egna\r\nledamöter i näringsutskottet. Då skulle den här\r\nfrågan ha varit löst.</pre><pre>Jag undrar om man kan förvänta sig något annat än\r\nett ökat politikerförakt och misstroende från\r\nfolket -- i första han ifrån de regioner som här\r\nberörs -- när man så falskeligen agerar i en fråga\r\nsom enligt min mening är en allvarlig fråga.</pre><pre>Herr talman! Mycket skulle kunna sägas i den här\r\nfrågan. Man jag stannar här efter den här korta\r\nhistoriken och slutar med att yrka bifall till\r\nmeningsyttringen i betänkandet.</pre><pre>Anf. 116  HANS STENBERG (s):</pre><pre>Herr talman! I flera år har det, framför allt ifrån\r\nskogslänen, framförts krav om att de\r\nvattenkraftsproducerande regionerna skall få del av\r\nde vinstmedel som vattenkraften ger upphov till.\r\nMedlen skulle kunna användas för\r\nutvecklingsinsatser i berörda områden. Särskilt i\r\nskogslänen finns det orter och regioner med stora\r\nbestående problem. För att man skall kunna ta till\r\nvara de tillväxtmöjligheter som finns i dessa\r\nregioner behöver särskilda insatser göras för att\r\nbygga upp en fungerande infrastruktur. Med tanke\r\npå att en så stor del av Sveriges exportindustri ligger\r\ni de vattenkraftsproducerande regionerna skulle\r\nfaktiskt hela landet tjäna på en sådan utveckling.\r\nLänsstyrelserna i dessa län skulle kunna spela en\r\nbetydligt aktivare roll om man via delaktighet i\r\nvattenkraftsvinsterna kunde tillföras ytterligare\r\nmedel för utvecklingsinsatser.</pre><pre>Huvuddelen av landets vattenkraftsproduktion är\r\nlokaliserad till Norrbottens, Västerbottens,\r\nJämtlands och Västernorrlands län. Dessa län\r\nsvarar för drygt tre fjärdedelar av\r\nvattenkraftsproduktionen i landet. Övriga län med\r\nen produktion av minst 1 TWh är Uppsala,\r\nÄlvsborgs, Värmlands, Kopparbergs och\r\nGävleborgs län. Endast en liten del av avkastningen\r\nav denna vattenkraft kommer länen till godo.</pre><pre>När riksdagen 1992 behandlade den här frågan\r\nkonstaterade näringsutskottet och riksdagens\r\nmajoritet att en beredning pågick i\r\nregeringskansliet och att det inte fanns anledning\r\natt föregripa den behandlingen. Den här gången\r\nhänvisar utskottet till den regionalpolitiska\r\nproposition som väntas komma nästa år. Visst kan\r\nman ha förståelse för att de vill invänta utredningar\r\noch vänta på kommande propositioner. Jag tycker\r\nändå att det är bättre om riksdagen nu ger\r\nregeringen en fingervisning om vad vi förväntar oss\r\nav den propositionen.</pre><pre>Den regionalpolitiska kommittén som lämnade sitt\r\nbetänkande i mitten av 1989 föreslog att ett nytt\r\nanslag -- motsvarande ett öre per producerad\r\nkWh -- skulle gå till skogslänen. Utredningen\r\nkonstaterade emellertid att frågan måste utredas\r\nytterligare innan slutgiltigt beslut kan fattas. Den\r\nutredningen blev klar i början av 1990. Den gav vid\r\nhanden att det inte finns några juridiska hinder för\r\natt återföra vinsten från vattenkraften till\r\nskogslänen.</pre><pre>Det finns således inga juridiska hinder för regering\r\noch riksdag att ge skogslänen del i vinsterna från\r\nvattenkraften. Det finns behövligt beslutsunderlag,\r\noch det som krävs är politisk vilja. Med tanke på de\r\nuttalanden som har gjorts den senaste tiden av bl.a.\r\nledande centerpartister tycks nu en sådan vilja\r\nockså finnas bland regeringspartierna. Därför anser\r\njag att det är hög tid att regeringen lägger fram ett\r\nförslag i den riktning som föreslås i bl.a.\r\nmotionerna N405 och N420.</pre><pre>Herr talman! Jag yrkar bifall till motionerna N405\r\noch N420.</pre><pre>Anf. 117  JOHN ANDERSSON (-) replik:</pre><pre>Herr talman! Jag hälsar med tillfredsställelse att en\r\ndel socialdemokrater har gjort en helomvändning i\r\ndenna fråga. Jag beklagar att det sker med en viss\r\ntröghet. I synnerhet tycker jag att det gäller de\r\nledamöter som kommer från den norrländska\r\nregionen.</pre><pre>Vi kan inte förvänta oss något resultat i dag här i\r\nkammaren eftersom den socialdemokratiska\r\ngruppen i näringsutskottet inte har ställt sig bakom\r\nmotionskravet. Det finns en fråga som är mycket\r\nintressant i det här sammanhanget. Kan vi, om det\r\nskulle bli ett regeringsskifte nästa år, förvänta oss\r\nett förslag från en socialdemokratisk regering om\r\nen sådan reform? Ett förslag i denna fråga skulle i\r\nså fall kunna läggas fram inom ett knappt år. Det är\r\nen mycket intressant fråga som jag tycker att Hans\r\nStenberg bör ha någon uppfattning om.</pre><pre>Anf. 118  HANS STENBERG (s) replik:</pre><pre>Herr talman! Först och främst bör väl John\r\nAndersson hålla sig till sanningen. Han säger att jag\r\nhar gjort en helomvändning i denna fråga. Det har\r\njag inte gjort. Jag har haft samma uppfattning hela\r\ntiden. Jag kom in i riksdagen för två år sedan. Jag\r\nhar sedan dess konsekvent drivit denna linje.</pre><pre>Den socialdemokratiska partikonkgressen har\r\nockså uttalat sig mycket positivt i denna fråga. Jag\r\när säker på att partiet kommer att driva en positiv\r\nlinje i denna fråga framöver.</pre><pre>Anf. 119  JOHN ANDERSSON (-) replik:</pre><pre>Herr talman! Jag skall ge Hans Stenberg rätt i att\r\nhan personligen har kommit in i riksdagen efter det\r\natt omvändningen i denna fråga ägde rum.</pre><pre>Jag vill i alla fall nämna en gång till att det var\r\nväldigt nära att det blev en lösning på frågan redan\r\n1987/88. Det fanns en majoritet i näringsutskottet.\r\nDen förskräckta socialdemokratiska regeringen\r\nfick då Folkpartiet att agera som den räddande\r\nhanden för att på så sätt undgå att behöva\r\nåterkomma till riksdagen med förslag till återbäring\r\nav vattenkraftspengarna.</pre><pre>Jag menar att någon delaktighet i den historia som\r\nfinns kring denna fråga måste väl Hans Stenberg\r\nha. Men jag hoppas att han kan ha styrka och mod\r\natt påskynda en kursändring inom hela partiet tills\r\npartiet eventuellt skall ta över regeringsmakten\r\nnästa år och att det då kan komma ett förslag om\r\nåterbäring av vinsterna.</pre><pre>Anf. 120  BENGT HURTIG (v):</pre><pre>Herr talman! Diskussionerna om att återföra\r\nvattenkraftsvinsterna till de\r\nvattenkraftsproducerande länen har pågått i 13--14\r\når. Jag tror att det åtminstone går att räkna till tre\r\nutredningar. Den första jag var i kontakt med var\r\nden som professor Ingemar Ståhl gjorde 1979 för att\r\nbelysa frågan. I hans förslag ingick bildandet av ett\r\nNorbottens kraftaktiebolag som skulle äga\r\nvattenkraften i Luleälven och avkastningen skulle\r\növerföras till en industrifond för regional\r\nutveckling.</pre><pre>Vidare har det varit den regionalpolitiska\r\nkommitténs betänkande REK 87. Där var det nära\r\natt frågan kom till sin lösning. Den senaste statliga\r\nutredning som nämns i betänkandet är från 1991.\r\nDär utreds egentligen inte huvudfrågan hur vinster\r\nfrån äldre vattenkraft skall kunna återföras till\r\nregionerna. I stället har man kommit med ett\r\nförslag till skatt på markvärdet vid\r\nvattenkraftsstationerna.</pre><pre>De olika modeller som har föreslagits har jämförts\r\npå olika sätt. Det borde nu finnas ett ordentligt\r\nunderlag för regeringen och utskottet för att lägga\r\nfram ett förslag som ger den bästa tekniska\r\nlösningen. Den breda politiska bakgrunden som vi\r\nser i motionsfloden till denna fråga borde ha gjort\r\ndet lätt att få stöd i riksdagen.</pre><pre>Vi från Vänsterpartiet har tagit upp frågan igen\r\ninför de hot som uppstått om avreglering och\r\nprivatisering av Vattenfall.</pre><pre>Självfallet skall inte en sådan återföring vara en\r\nersättning för de ordinarie pågående\r\nregionalpolitiska insatserna. Ett beslut att återföra\r\nvattenkraftsvinster och placera dem i fonder för\r\nnäringslivsutveckling och infrastruktursatsningar\r\nskulle, tror jag, öppna möjligheterna att i framtiden\r\nslippa en kraftig ökning av de regionalpolitiska\r\ninsatserna. När den inre marknadens mekanismer\r\nslår igenom med full kraft, kommer vi faktiskt att\r\nråka ut för ökade regionala obalanser. Det är jag\r\növertygad om. Vi ser redan nu sådana effekter på\r\ninrikesflyget, och vi ser behovet av att staten köper\r\nupp trafik på linjer till och från mindre orter. Staten\r\nborde göra kraftfulla satsningar på t.ex.\r\ntågtrafiken. En viktig del är investeringarna i\r\nflygplasterna. Där skulle en sådan fond spela en\r\nroll. Det gäller även andra former av infrastruktur.</pre><pre>Man kan fråga sig varför olika företag som testar\r\nhur olika material tål kyla och is satsar på norra\r\nSverige i dag. Varför satsar de inte på Alaska,\r\nCanada eller Sibirien? Jag tror att det beror på att\r\nman trots allt har lyckats upprätthålla en\r\ninfrastruktur med hyggliga tele- och\r\ndatakommunikationer, vägar, utbyggd offentlig\r\nservice och näringslivsaktiviteter i kommunerna. I\r\nframtiden kan den typen av fonder spela en roll.\r\nNär dessa speciella sub-arktiska förhållanden\r\nutnyttjas i landet gynnas hela Sverige.</pre><pre>Det borde vara möjligt att fråga t.ex. Per-Ola\r\nEriksson i Centerpartiet hur det har gått för\r\nhonom. Han är ändå finansutskottets ordförande\r\noch framstår som en förkämpe för en återföring av\r\ndessa vattenkraftsvinster. I dag deltar han inte ens\r\ni debatten, och i betänkandet syns inga resultat av\r\nhans verksamhet.</pre><pre>Som tidigare nämnts var också den\r\nsocialdemokratiska partikongressen positiv till en\r\nlösning. Men som andra talare har sagt finns det\r\ningen socialdemokratisk reservation, inte ens från\r\nmotionärerna. Det går bra att föra politik i\r\nmassmedia och på partikongressen. Men när det\r\nkommer till kritan blir det tyst. Så hoppas man att\r\nmedia inte märker tystnaden. Den typen av politik\r\nbäddar för politikerförakt.</pre><pre>Nu finns det bara Vänsterpartiets meningsyttring\r\natt rösta på och det yrkande som Hans Stenberg\r\nframförde för att rädda det socialdemokratiska\r\nanseendet. Bakom Vänsterpartiets yttrande står en\r\nskåning. Det visar att vi som parti i helhet sluter\r\nupp bakom kraven.</pre><pre>Herr talman! Jag vill yrka bifall till den\r\nmeningsyttring som Rolf L Nilson har lagt fram.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>19 §  Vissa frågor om naturresurslagen</pre><pre>Föredrogs</pre><pre>bostadsutskottets betänkande</pre><pre>1993/94:BoU1 Vissa frågor om naturresurslagen.</pre><pre>Anf. 121  BRUNO POROMAA (s):</pre><pre>Herr talman! Jag har tagit mig friheten att anmäla\r\nmig på talarlistan på denna punkt, eftersom\r\nutskottet i detta betänkande behandlar en motion\r\nsom jag, tillsammans med de övriga\r\nsocialdemokratiska ledamöterna från Norrbotten,\r\nunder den allmänna motionstiden i år väckt om den\r\ns.k. Talmavägen.</pre><pre>Den här frågan, som kammaren skall ta ställning\r\ntill, är inte ny, vilket framgår av betänkandet. Så\r\nsent som för snart ett år sedan behandlade\r\nkammaren denna fråga i samband med\r\npropositionerna om samerna och samisk kultur.</pre><pre>Då, som nu, argumenterade jag för denna vägs\r\ntillkomst, eftersom det här är fråga om en\r\nsamebygds fortsatta existens. Jag har inte avsikten\r\natt ta kammarens tid i anspråk med att upprepa\r\nsamma argumentation som jag för snart ett år sedan\r\nframförde. Jag tror nämligen att utskottets\r\nledamöter fortfarande har dessa argument i färskt\r\nminne.</pre><pre>Jag vill dock framhålla att jag inte motionerar och\r\nargumenterar i den här frågan och från den här\r\ntalarstolen år efter år därför att jag tycker att det är\r\nroligt. Under mer än 50 år har Talma sameby slagits\r\nför att få till stånd en vägförbindelse i detta väglösa\r\nland. Det är den enda sameby i vårt avlånga land\r\nsom saknar sådana förbindelser.</pre><pre>Bostadsutskottet har för närvarande också,\r\nförutom att behandla planfrågor, att behandla\r\nsamefrågorna. När jag nu tagit del av utskottets\r\nbetänkande, får jag uppfattningen att man i\r\nutskottet prioriterar planfrågorna före sådana\r\nfrågor som behandlar samernas väl och ve.</pre><pre>Som skäl för ett avslagsyrkande återger utskottet i\r\nbetänkandet beslutet som fattats i Länsstyrelsen i\r\nNorrbottens län i mars 1989. Det framkommer inte\r\ni betänkandet att länsstyrelsens beslut inte var\r\nenhälligt. T.o.m. ordföranden, nämligen den\r\ndåvarande landshövdingen, som var väl kunnig i\r\ndenna fråga, reserverade sig mot det beslut som\r\nlänsstyrelsen fattade.</pre><pre>Mer än fyra år har förflutit sedan länsstyrelsen\r\nfattade detta olyckliga beslut. Fortfarande är detta\r\nbeslut enligt utskottets mening gångbart för att\r\navslå socialdemokraternas motion. Man gör\r\nnämligen i betänkandet gällande att inget nytt har\r\ntillkommit som motiverar en omprövning av\r\ntidigare fattat beslut.</pre><pre>Jag vill dock hävda det motsatta. För rennäringen\r\ngäller fr.o.m. den 1 juli i år nya föreskrifter och krav\r\ni fråga om slakt, slaktplatser, utrustning och\r\ntransport av slaktade kroppar. De här kraven\r\nkommer, om man inte har vägförbindelse, att\r\nförsämra förutsättningarna för att på ett\r\nekonomiskt sätt bedriva renskötseln inom Talma\r\nsameby. Jag vill därför fråga utskottets talesman:\r\nÄr inte detta förhållande något nytt som skulle\r\nmotivera en omprövning av tidigare fattat beslut?</pre><pre>I utskottets betänkande citeras vidare de farhågor\r\nsom länsstyrelsen vid samma tidpunkt hade,\r\nnämligen att t.o.m. turistanläggningar kan bli\r\naktuella om en väg anläggs där. Jag vill dock vid\r\ndetta tillfälle lugna utskottets ledamöter med att\r\ntala om att med de skyddsbestämmelser som gäller\r\nför Esranges raketskjutfält begränsas både\r\nnyanläggningar och trafik, eftersom vägen helt\r\nenkelt måste stängas av vid raketutskjutningar.\r\nDen planerade vägen skulle nämligen få en\r\nsträckning inom detta raketskjutfältområde.</pre><pre>Jag skulle kunna föra fram ytterligare argument,\r\nutöver vad jag sagt i dag och tidigare, men ibland\r\nverkar det som att man talar för helt döva öron.</pre><pre>Mycket gärna skulle jag vilja att utskottet på ort\r\noch ställe bildade sig en uppfattning om den här\r\nvägen, eftersom samtliga ledamöter kommer från\r\norter som är geografiskt fjärran belägna från Talma\r\nsameby och därför är mycket dåligt insatta i den här\r\nfrågan -- vågar jag påstå.</pre><pre>Herr talman! Jag yrkar inte bifall till den motion\r\nsom den norrbottniska socialdemokratiska gruppen\r\nhar väckt, men däremot förväntar jag mig att\r\nutskottets talesman yrkar återförvisning av ärendet\r\ntill utskottet. Därigenom får utskottet ånyo\r\nmöjlighet att med mer aktuella sakuppgifter\r\nbehandla vår motion och återkomma till kammaren\r\nmed ett nytt förslag; ett förslag som tolkar\r\nnaturresurslagen på det sätt som det står i lagen,\r\nnämligen att väg inom det obrutna fjällområdet\r\nendast får komma till stånd om det behövs för\r\nrennäringen.</pre><pre>I detta anförande instämde Karl Hagström.</pre><pre>Anf. 122  MIKAEL ODENBERG (m):</pre><pre>Herr talman! Jag ber inledningsvis att få yrka bifall\r\ntill bostadsutskottets hemställan i det här ärendet.\r\nDet innebär således avslag på Bruno Poromaas\r\nmotion. Jag avser inte heller att yrka återförvisning\r\nav ärendet till bostadsutskottet för ytterligare\r\nbehandling. Jag skall kort motivera mitt\r\nställningstagande.</pre><pre>Jag tillhör de ledamöter som Bruno Poromaa\r\npekade ut som genuint okunniga om förhållandena\r\npå ort och ställe. Av det skälet skulle jag gärna vilja\r\nåka till detta område för att studera förhållandena\r\ndär. Vilka möjligheter det finns för utskottet i dess\r\nhelhet att åka dit vet jag inte, och därför kan jag\r\ninte svara på det.</pre><pre>Jag har tagit del av den argumentation som Bruno\r\nPoromaa tidigare i denna kammare har drivit i\r\nfrågan och av den riksdagsbehandling som ägt rum\r\nvid två tillfällen förra året. Av detta har jag kunna\r\nutläsa att den här vägen är mycket angelägen för\r\nTalma sameby. Av riksdagsprotokollen har jag\r\nkunnat utläsa att inte minst Bruno Poromaa\r\nvältaligt utvecklat skälen till varför denna väg är så\r\nangelägen.</pre><pre>Samtidigt står behovet av denna väg i konflikt med\r\nnaturintressen, och det kan göras olika\r\navvägningar. Sådana avvägningar har också vid\r\nolika instanser gjorts, dvs. man har å ena sidan vägt\r\nbehovet av väg mot å andra sidan behovet av skydd\r\nav naturreservat. Skulle man bygga denna väg\r\nskulle nämligen ett intrång i ett naturreservat, i ett\r\nobrutet fjällområde, göras. För att kunna göra det\r\nmåste en prövning enligt naturresurslagen göras,\r\noch en sådan prövning har ägt rum.</pre><pre>Frågan har behandlats i länsstyrelsen, som fattat\r\nsitt beslut, även om det inte var enhälligt. Frågan\r\nhar prövats av Naturvårdsverket och av regeringen,\r\nbl.a. av den gamla Carlssonregeringen. Man har\r\nkommit fram till slutsatsen att ett byggande av\r\ndenna väg inte är förenligt med bestämmelserna i\r\nnaturresurslagen.</pre><pre>Jag kan förstå att Bruno Poromaa tycker att det är\r\nfel. Det är möjligt att det är fel, men lika fullt har\r\ngjord prövning lett fram till den slutsatsen.</pre><pre>Bruno Poromaa väcker då en motion här i\r\nkammaren under den allmänna motionstiden och\r\nber bostadsutskottet och kammaren att uttolka\r\nnaturresurslagen. Det kan man kanske be om. Men\r\nsåvitt jag förstår skall riksdagen inte ägna sig åt att\r\ntolka lagar utan att stifta lagar. Det har riksdagen\r\ngjort i det här fallet. En uttolkning har också gjorts.\r\nMen den har inte gjorts av riksdagen utan av\r\nregeringen.</pre><pre>Ett bifall till Bruno Poromaas motion mot den\r\nbakgrunden är, såvitt jag förstår, omöjligt. Det har\r\nBruno Poromaa inte heller yrkat.</pre><pre>Om det är så att Bruno Poromaa vill ha vägen till\r\nstånd finns det bara en möjlighet, såvitt jag förstår,\r\noch det är att man ändrar stadgandena i\r\nnaturresurslagen och ritar om gränserna för det\r\nobrutna fjällområdet. Om det är lämpligt eller inte\r\nundandrar sig min bedömning, men det är inte den\r\nfrågan som vi har haft att pröva nu.</pre><pre>Till sist undrar Bruno Poromaa om det inte har\r\nkommit till någonting nytt vid bostadsutskottets\r\nbehandling av den här motionen som borde\r\nföranleda ett annat ställningstagande än vad\r\nbostadsutskottet har kommit fram till vid tidigare\r\nbehandling av likartade motioner. Han åberopar de\r\nnya föreskrifter som skulle komma att påverka\r\nhöstslakten.</pre><pre>Det framgår av bostadsutskottets betänkande --\r\nkanske inte särskilt utförligt, men ändock -- att\r\nbostadsutskottet har inhämtat den uppgiften att de\r\nnya bestämmelserna inte kommer att förhindra\r\nhöstslakten i Talma sameby.</pre><pre>Jag hoppas att jag, trots min okunnighet om de\r\nexakta förhållandena i Talma sameby, med detta\r\nhar besvarat Bruno Poromaas frågor.</pre><pre>Jag yrkar alltså bifall till bostadsutskottets\r\nhemställan.</pre><pre>Anf. 123  BRUNO POROMAA (s) replik:</pre><pre>Herr talman! Jag förstod att Mikael Odenberg\r\nskulle åberopa att en väg kommer i konflikt med\r\nnaturintressena. Det vittnar om okunnighet från\r\nMikael Odenbergs sida.</pre><pre>Alternativet till vägen är att man transporterar med\r\nexempelvis fyrhjulingar, kör med snöskotrar och\r\nflyger med helikoptrar. Nu diskuteras\r\nsvävartransporter över Torne Träsk. Vilket är att\r\nföredra? Är det en smal grusväg över det här\r\nområdet som kommer att vara avstängd med en\r\nvägbom vid de tidpunkter som det inte föreligger\r\nbehov av att använda vägen, eller är det transporter\r\nmed s.k. fyrhjulingar och andra fordon, som\r\nsäkerligen är störande i naturen? När man har kört\r\nnågra gånger med dessa fyrhjulingar i den här\r\nmiljön blir stråken så sönderkörda att man börjar\r\nköra på andra stråk.</pre><pre>Om det är någonting som ligger i linje med\r\nnaturvården så är det ett byggande av den här\r\nvägen.</pre><pre>Jag kan nämna att länsstyrelsen definitivt inte är\r\nnegativ till att vägen kommer till stånd. Man har\r\nbl.a. gett Skogsvårdsstyrelsen i uppdrag att utreda\r\nalternativa sträckningar. Problemet är bara att\r\nNaturvårdsverket tolkar naturresurslagen på ett\r\nsådant sätt att man inte är beredd att medge att\r\nnågon väg kommer till stånd annat än genom att\r\nnaturresurslagen ändras.</pre><pre>Eftersom det är riksdagen som har fattat beslut om\r\nnaturresurslagen är det också riksdagen som skall\r\ngöra ändringar i den. Naturresurslagen föreskriver\r\natt väg i de här områdena kan medges om det är till\r\ngagn för renskötseln. Den här vägen är till gagn för\r\nrenskötseln. Det enda vi kräver är att denna\r\nförsamling tolkar naturresurslagen på detta sätt; en\r\npositiv skrivning i utskottets betänkande, med en\r\ntolkning som medger byggande av denna väg.</pre><pre>Anf. 124  MIKAEL ODENBERG (m)\r\nreplik:</pre><pre>Herr talman! Haken är att det är varken Bruno\r\nPoromaas, min eller kammarens sak att tolka\r\nlagstiftningen. Det går inte till så att domstolar och\r\nandra beslutande organ fattar beslut i\r\nlagtolkningsfrågor och att vi här i Sveriges riksdag\r\ntar upp domar som vi inte är nöjda med och\r\növerprövar dem. Vad vi gör är att stifta lag.</pre><pre>Jag har inte varit med om att stifta\r\nnaturresurslagen -- det är möjligt att Bruno\r\nPoromaa har varit det. Den lagen har prövats av\r\nolika instanser, och vid en tolkning har man kommit\r\nfram till att vägen inte är möjlig att bygga, med den\r\nutformning som naturresurslagen har. Den\r\nprövningen är gjord ända upp på regeringsnivå.</pre><pre>Då säger Bruno Poromaa att vi väl kan uttolka\r\nlagen. Nej, det kan vi inte. Vi kan möjligen ändra\r\nlagen, men det är inte det ärende som\r\nbostadsutskottet har haft att behandla nu.</pre><pre>Bruno Poromaa skall alltså inte skälla på mig,\r\ndärför att det är inte jag som har gjort tolkningen av\r\nnaturresurslagen. Det är regeringen som har gjort\r\nden. Ett problem är att det inte ens hjälper om\r\nBruno Poromaa byter regering, därför att\r\nprövningen gjordes av en regering där Ingvar\r\nCarlsson var ordförande. Det enda som återstår är\r\natt ändra naturresurslagen, och då får väl Bruno\r\nPoromaa föreslå det.</pre><pre>Anf. 125  BRUNO POROMAA (s) replik:</pre><pre>Herr talman! Om lagen är otydlig ankommer det på\r\ndenna kammare att utforma lagtexten på ett sådant\r\nsätt att den är så tydlig som den skall vara.</pre><pre>Vid den tidpunkten då frågan behandlades av den\r\nsocialdemokratiska regeringen var situationen en\r\nhelt annan. När de nya bestämmelserna om slakt nu\r\nhar kommit till stånd har situationen för den\r\nberörda samebyn helt förändrats. Alternativet för\r\nbyn är på sikt att upphöra med renskötseln. Det är\r\nunder höstslakten, när man behöver vägen, som\r\nman har de största och bästa intäkterna. Om vägen\r\ninte kommer till stånd äventyrar det den fortsatta\r\nexistensen för den berörda samebyn. Det är den\r\nenda samebyn, från Treriksröset ända ner till\r\nHärjedalen, som saknar vägförbindelse.</pre><pre>Det skulle vara mycket intressant att veta vilka\r\nalternativ bostadsutskottet har för den berörda\r\nsamebyn.</pre><pre>Anf. 126  BERITH ERIKSSON (v):</pre><pre>Herr talman! Jag vill börja med att helt instämma i\r\nBruno Poromaas anförande och repliker. Han har\r\npå ett mycket bra sätt framfört problematiken i\r\nfrågan, och jag tänker inte upprepa det han har\r\nsagt. Däremot vill jag också påpeka att det här är\r\nen gammal fråga och att det var den\r\nsocialdemokratiska regeringen som gjorde\r\nprövningen.</pre><pre>Jag vill något belysa hur absurd frågan är. All annan\r\nnäringsverksamhet inom fjällområden och i\r\nfjällnära skog har inneburit att vägdragningar\r\ngjorts kors och tvärs, utan hinder eller\r\nbetänkligheter. Där har vi handlat på ett helt annat\r\nsätt än våra grannar i Norge har gjort. Jag kan som\r\nexempel ta sjön Sitasjaure, som är reglerad på båda\r\nsidor om gränsen. På den norska sidan har man inte\r\nbyggt permanenta vägar, utan man har byggt vägar\r\nsom skall utplånas och växa igen när man har\r\nanvänt dem för att dra fram material. På den\r\nsvenska sidan finns det en asfalterad autostrada\r\nrakt in i fjällvärlden.</pre><pre>För att få fram skogsråvara finns det hur mycket\r\nvägar som helst i fjällnära skog. För Esranges\r\nverksamhet har det inte heller funnits några\r\nbetänkligheter när det gäller vägdragningar.</pre><pre>Talmavägen är i dagsläget helt nödvändig för att\r\nsamebyn skall kunna fortsätta att utöva rennäring.\r\nDen är nödvändig även från naturvårdssynpunkt,\r\nsom Bruno Poromaa nämnde. Tidigare kunde\r\nrenkropparna fraktas med exempelvis helikopter,\r\nmen det är inte längre tillåtet.</pre><pre>De berörda samerna är hänvisade till att försöka ta\r\nfram renarna med fyrhjulingar, snöskotrar osv.\r\nDeras situation är mycket besvärlig. Det är\r\nverkligen olyckligt om den här politiken skall\r\nfortsätta, som helt enkelt stryper deras möjligheter\r\natt utöva sin näring.</pre><pre>Överläggningen var härmed avslutad.</pre><pre>(Beslut fattades efter 20 §.)</pre><pre>20 §  Vissa bostadsrättsfrågor</pre><pre>Föredrogs</pre><pre>bostadsutskottets betänkande</pre><pre>1993/94:BoU2 Vissa bostadsrättsfrågor.</pre><pre>Anf. 127  OLLE SCHMIDT (fp):</pre><pre>Herr talman! Skall man tvingas att betala för\r\nnågonting man inte vill ha? Det naturliga svaret är\r\nsäkert för de allra flesta ett rungande nej. Men i det\r\nhär betänkandet föreslår en majoritet i\r\nbostadsutskottet att man visst skall tvingas att\r\nbetala för det man inte vill ha. Det handlar om\r\nkabel-TV. Diskussionen är inte ny, och den värsta\r\ndebatten får väl anses ha blåst över, men jag tycker\r\nlikafullt att frågan är principiellt och ideologiskt\r\nviktig.</pre><pre>Innehav av kabel-TV jämställs med gemensamma\r\nnyttigheter som vatten, el, tvättstuga, lekplatser,\r\nm.m. Ända från början när kabel-TV på allvar\r\nbörjade introduceras i vårt land -- min hemstad\r\nMalmö var en av de första där kabel-TV i stor\r\nomfattning installerades -- kritiserades det här\r\nsynsättet. Många hyresgäster och\r\nbostadsrättshavare klagade och opponerade sig\r\nmot det kollektiva beslutandet över deras huvuden\r\nmen alltid förgäves.</pre><pre>Herr talman! Flera domar, också i högre instans,\r\nhar ställt sig på kollektivets sida mot individens\r\negna beslutandemöjligheter. Jag har alltid funnit\r\ndetta lika stötande.</pre><pre>Jag kanske skall säga att jag personligen inte har\r\nnågonting emot kabel-TV som sådan -- jag har själv\r\nbortåt 15 kanaler -- även om jag måste säga att\r\nmycket av det som visas är av diskutabel kvalitet.\r\nMen det är inte det som är poängen. Det viktiga är\r\natt jag anser att den som inte vill ha de här\r\nkanalerna inte heller skall behöva betala för dem.\r\nSå är det inte i dag.</pre><pre>Installeras kabel-TV får man i varierande grad ett\r\nantal kanaler utöver de svenska kanalerna, vare sig\r\nman vill eller inte. Tekniken gör det möjligt både\r\natt installera kabel-TV i omgångar och att filtrera\r\noch begränsa innehavet. Det finns alltså inga\r\ntekniska skäl för att påtvinga alla\r\nbostadsrättshavare kabel-TV. Principen tycks\r\nsnarare vara att någon annan alltid vet bättre än du\r\nsjälv.</pre><pre>Det är sant att den här beslutsmodellen är enkel\r\noch smidig, ganska typisk -- tycker jag -- för hur vi\r\ni Sverige under många år resonerat. Ganska\r\ntalande för hur man från bostadsföretag,\r\nhyresgäströrelsen och bostadsrättsföreningar ser på\r\nde här principiella synpunkterna är den kommentar\r\nsom jag har mött under de här åren. ''Äsch, det där\r\nmed kabel-TV är väl inget att tjafsa om -- det var\r\nen likadan diskussion om tvättstugor på 60-talet,\r\noch den debatten har ju alla glömt nu.'' -- Ett\r\npragmatiskt synsätt, men inte desto mindre\r\nstötande.</pre><pre>Herr talman! Jag tycker att en av våra viktigaste\r\nuppgifter här i kammaren är att öka medborgarnas\r\nmöjligheter att själva bestämma över sina liv. Att\r\npåtvinga människor kabel-TV ökar inte friheten --\r\ndet är precis tvärtom. Det är därför med vemod och\r\nen viss förvåning som jag här får argumentera för\r\nvad jag tycker är riktigt -- och dessutom liberalt! --\r\nmot en majoritet bestående av socialdemokrater,\r\nmoderater, centerpartister och nydemokrater. Tala\r\nom en helig -- möjligen en ohelig -- allians!</pre><pre>Utskottet tycker tydligen att människor själva inte\r\nskall få välja vad man skall kunna få se på sina TV-\r\napparater i vardagsrummen. I varje fall skall\r\nmänniskor få betala för något som de vare sig vill\r\nha eller vill se på. Man skall t.o.m. kunna bli vräkt\r\nfrån sin lägenhet om man inte snällt ställer upp på\r\nde här villkoren.</pre><pre>Herr talman! Av den reservation som Ulf\r\nBjörklund, kds, och jag har lämnat framgår att vi\r\ntycker att riksdagen skall ta initiativ i frågan och se\r\ntill att ett minoritetsskydd vad gäller kabel-TV\r\nskrivs in i bostadsrättslagen. Vi menar då inte\r\nkostnaderna för installationen -- vi anser att det kan\r\nvara rimligt att de slås ut över lägenhetsbeståndet i\r\ndess helhet -- utan det handlar om kollektivt\r\nbeslutande om uttag av abonnemangsavgift. Detta\r\nmåste rimligen vara en uppgift för respektive\r\nhushåll att själv bestämma om. Det är ju ingen --\r\nännu, i varje fall -- som hävdar att alla\r\nbostadsrättshavare skall betala\r\ntelefonabonnemang.</pre><pre>Herr talman! Avslutningsvis vill jag komma in på\r\nett omtalat fall från Hässleholm, där en 85-årig dam\r\nvägrar att betala kabel-TV-avgiften. Hon hotas nu\r\nmed vräkning. Martha Högberg heter hon. Det var\r\nhennes fall som fick mig att skriva den här\r\nmotionen. Men det finns fler i hennes belägenhet.\r\nPrincipiellt är det enligt min mening en viktig\r\nideologisk fråga. Martha Högberg vill inte ha\r\nkabel-TV. Hon har betalat installationsavgiften,\r\nmen hon påförs nu sedan drygt ett år också en\r\nabonnemangsavgift på 38 kr i månaden, som\r\nhennes förening har beslutat om. Nog är väl detta\r\norimligt?</pre><pre>Vi svenskar är ett fogligt folk, även om det under\r\nde senaste åren knakat en del i fogarna. Det är tur,\r\ntycker jag, att det finns oppositionella personer\r\nsom Martha Högberg i Hässleholm, som orkar och\r\nvågar säga emot när etablissemang och\r\nbeslutsfattare marscherar fram. Skall vi här i huset\r\nfullgöra de enskilda väljarnas uppdrag är det nog på\r\ntiden att vi i viktiga principiella frågor inte så ofta\r\nväljer att solidarisera oss med starka och mäktiga\r\norganisationer och intressen utan väljer att mer\r\nentydigt stå på den enskildes sida, att vi väljer\r\nideologi framför det pragmatiska och praktiska.\r\nFrågan om kabel-TV är för mig, som jag sade, både\r\nideologisk och principiell.</pre><pre>Herr talman! Politik är ibland förbryllande -- det\r\nhar jag lärt mig under de här åren. Det förvånar mig\r\natt socialdemokrater och moderater finner\r\nvarandra i den här frågan. Vad är det för fel på\r\ntanken att stödja den enskilde mot kollektivet,\r\nMikael Odenberg? Samma fråga kan riktas till Bo\r\nG Jenevall, som jag i varje fall tidigare såg här i\r\nkammaren, och Ny demokrati, som talar vitt och\r\nbrett om att man står på den lilla människans sida\r\nmot etablissemanget. Och var finns Centern och\r\nVänstern, som tidigare har haft motioner och\r\nt.o.m. reservationer i ärendet?</pre><pre>Herr talman! Jag vill med det här yrka bifall till den\r\nreservation som finns under mom. 4 i\r\nbostadsutskottets betänkande nr 2.</pre><pre>Anf. 128  MIKAEL ODENBERG (m):</pre><pre>Herr talman! Det här betänkandet innehåller flera\r\nolika saker. Låt mig först bara kort kommentera\r\nden fråga som jag tycker är den viktigaste i\r\nbetänkandet, nämligen frågan om pantsättning och\r\npantvärde för bostadsrättslägenheter.</pre><pre>Det är ju skillnad mellan bostadsrätter och\r\negnahem när det gäller möjligheten att ta lån med\r\nbostaden som säkerhet och att inteckna den. Den\r\nskillnaden märktes inte så mycket under 80-talet,\r\ndå bostadsrättens kreditvärde och pantvärde\r\nsuccessivt förbättrades på kreditmarknaden. Men\r\nskillnaden mellan bostadsrätten å ena sidan och den\r\ninteckningsbara äganderätten å andra sidan har\r\nkommit i fokus under finans- och bankkrisen.</pre><pre>Det är flera skillnader som påverkar bostadsrättens\r\npantvärde negativt. En sådan är att bostadsrätten\r\ninte är fast utan lös egendom. En annan är att\r\npantvärdet kan urholkas av omständigheter som\r\nlångivaren-panthavaren inte råder över. En sådan\r\nomständighet är den rätt som man som\r\nbostadsrättshavare har att under vissa\r\nomständigheter avsäga sig sin bostadsrätt.</pre><pre>Det är också så att bostadsrättsföreningarna i\r\nlagstiftningen har tillerkänts en viss företrädesrätt\r\ntill ersättning för förfallna årsavgifter. Det kan leda\r\ntill att pantvärdet urholkas genom att\r\nbostadsrättshavaren-pantsättaren får en ökande\r\nskuld till föreningen, en skuld som sedan går före\r\nden fordran som kreditgivaren har.</pre><pre>Det finns vidare skillnader i sättet att notera och\r\nfölja upp pantsättningarna som också påverkar\r\nbostadsrättens pantvärde.</pre><pre>Det har väckts ett antal motioner kring de här\r\nfrågorna. Dem föreslår bostadsutskottet avslag på\r\nmed hänvisning till en utredning som pågår och som\r\nsnart blir klar. Jag vill samtidigt säga att jag tror att\r\ndet finns många som med viss spänning ser fram\r\nemot vad utredningsmannen kommer att föreslå.\r\nDet finns all anledning för bostadsutskottet att följa\r\nde här frågorna framöver.</pre><pre>Så över till frågan om kabel-TV. Herr talman! Låt\r\nmig säga att det värmde mitt hjärta att höra det\r\nliberala brandtalet från Olle Schmidt. För en\r\nfolkpartist är det ju inte så lätt att fira några liberala\r\ntriumfer på t.ex. familjerättens och\r\nföräldraledighetens område, och då får man fira\r\ndem på kabel-TV:ns område i stället.</pre><pre>Enligt min uppfattning har Olle Schmidt\r\nmissuppfattat några saker i det här ärendet, och\r\ndärmed också bakgrunden till omfamningen mellan\r\nexempelvis moderater och socialdemokrater.</pre><pre>En bostadsrättsförening förvaltar sin gemensamma\r\negendom genom ett gemensamt -- eller, om man så\r\nvill, kollektivt -- beslutsfattande. En vald styrelse\r\noch en föreningsstämma fattar de beslut som har\r\nmed den gemensamma egendomen att göra.\r\nKostnaderna för besluten fördelas enligt\r\nbestämmelser i bostadsrättsföreningens stadgar,\r\nvilket i normalfallet innebär en kostnadsfördelning\r\nefter de skilda insatser som en gång har erlagts för\r\nde i föreningen ingående bostadsrätterna.</pre><pre>Som enskild kan man naturligtvis påverka det\r\ngemensamma beslutsfattandet. Man kan göra det\r\ngenom sitt val av styrelse, och man kan göra det\r\ngenom sin röst på föreningsstämman. Men man kan\r\ninte undandra sig det ekonomiska ansvaret för de\r\nbeslut som fattas.</pre><pre></pre><pre>Om Olle Schmidt vore bostadsrättshavare och\r\nbodde i ett ännu äldre hus, kunde han inte\r\nundandra sig sin andel av kostnaderna för att dra in\r\nvarmvatten i huset med motiveringen att han aldrig\r\nbadade. Var och en har att bidra till de\r\ngemensamma kostnaderna.</pre><pre>Om en förening i vanlig demokratisk ordning fattar\r\nbeslut om att installera kabel-TV, är detta\r\nnågonting som kommer alla till godo, oavsett om\r\nman tittar på TV eller inte. Tillgång till kabel-TV\r\nhöjer nämligen fastighetens och därmed\r\nbostadsrätternas värde. Men det är klart att det\r\nkostar. Det kostar att installera kabel-TV-systemet\r\ni huset och att ansluta kabel-TV-systemet i huset till\r\nkabel-TV-nätet. Dessutom utgör servicen av nätet\r\nen löpande kostnad. Dessa kostnader fördelas då\r\nprecis som alla andra gemensamma kostnader. Man\r\nkan inte undandra sig ansvaret för dessa.</pre><pre>Jag tycker att det är en ganska logisk slutsats, att\r\nman som bostadsrättshavare måste vara med och\r\ndela på denna kostnad liksom när det gäller alla\r\nandra kostnader. Det är svårt att göra ett liberalt\r\nindignationsnummer på just den punkten.</pre><pre>I sin reservation skriver Ulf Björklund och Olle\r\nSchmidt följande: ''Däremot är det inte godtagbart\r\natt en bostadsrättsförening kan tvinga det enskilda\r\nhushållet att betala för programutbudet. Detta\r\nmåste vara en fråga som det enskilda hushållet\r\nsjälvt skall bestämma om och betala för.'' Om Olle\r\nSchmidt på den punkten vill fira liberala triumfer,\r\när jag gärna med på den triumfvagnen. Jag tror inte\r\natt det finns någon i bostadsutskottet som har\r\nnågon annan uppfattning.</pre><pre>Det är en sak att installera kabel-TV i ett hus och\r\natt betala investeringskosnaderna och\r\ndriftskostnaderna för detta, vilka fördelas som alla\r\nandra gemensamma kostnader. Däremot är det en\r\nannan sak om man vill abonnera på olika kanaler,\r\nfilmkanaler och annat. Det är givetvis ett enskilt\r\nbeslut. Såvitt vi förstår behöver inte den frågan\r\nuttolkas i bostadsutskottet. Än mindre behövs det\r\nnågon lagändring av det enkla skälet att frågan --\r\nsåvitt jag vet -- aldrig har varit föremål för en\r\nrättslig prövning. I den mån jag skall föregripa en\r\nsådan rättslig prövning, vågar jag hävda att om en\r\nbostadsrättsförening i syfte att erhålla någon form\r\nav mängdrabatt lämnar in en kollektiv\r\nabonnemangsansökan angående olika filmkanaler,\r\när detta ett beslut som en enskild\r\nbostadsrättshavare rimligen borde kunna överklaga\r\noch få undanröjt av domstol. Som sagt, den frågan\r\när såvitt jag vet aldrig prövad.</pre><pre>Herr talman! Med det anförda vill jag yrka bifall till\r\nhemställan i bostadsutskottets betänkande nr 2 och\r\ndärmed avslag på den skenbart liberala\r\nreservationen av Ulf Björklund och Olle Schmidt.</pre><pre>Anf. 129  OLLE SCHMIDT (fp):</pre><pre>Herr talman! Ja, det var då ett försvar och en salva.\r\nVi diskuterar nu inte familjepolitik. Det får vi göra\r\nvid ett annat tillfälle.</pre><pre>Mikael Odenberg och andra hävdar att de slåss för\r\nliberala värden. I den här situationen har ni nu\r\nmöjlighet att välja sida. Hela Mikael Odenbergs\r\nförsvarstal går ut på att han ställer sig bakom\r\nkollektivet.</pre><pre>Jag fick en intressant skrift under mina ögon för\r\nnågra månader sedan, och jag vill citera ur den.\r\nMikael Odenberg kommer säkert att få anledning\r\natt ta närmare del av denna skrift, om inte annat så\r\nnästa vecka. Så här står det: ''Det behövs ett ökat\r\nmedborgarengagemang i den svenska demokratin.\r\nDemokrati sträcker sig utöver\r\nmajoritetsbeslut. -- -- -- Demokratin skall präglas\r\nav respekt för den enskildes fri- och\r\nrättigheter. -- -- -- Den enskildes rätt gentemot stat\r\noch kommun skall vara stark. Hans eller hennes\r\nställning gentemot mäktiga organisationer skall på\r\nmotsvarande sätt vara stark.'' Jag har citerat ur det\r\npartiprogram som förmodligen kommer att antas\r\nvid er stämma nästa vecka. Jag tycker att det är\r\ngoda formuleringar som vi här i kammaren borde\r\nleva upp till, och detta gäller inte minst Mikael\r\nOdenberg.</pre><pre>De som i dag har kabel-TV har inte möjlighet att\r\nsäga nej till kollektiva beslut. Kollektiva beslut som\r\när fattade i demokratisk ordning i en förening kan\r\nman alltså inte opponera sig mot. Man kan inte säga\r\nnej, om en förening i dag väljer ett utökat\r\nprogramutbud. Ulf Björklunds och min reservation\r\nhandlar precis om detta. När bostadsutskottet\r\nbehandlade ärendet påpekade man att det inte är\r\nrimligt att en bostadsrättshavare också måste betala\r\nför ett utökat programutbud, som det har fattats\r\nbeslut om vid en föreningsstämma -- så löd den\r\nursprungliga skrivningen som sedan majoriteten\r\nändrade. Det är denna fråga som diskussionen i\r\nhuvudsak gäller, Mikael Odenberg. Här borde det\r\nenligt mitt förmenande vara väldigt enkelt för\r\nMikael Odenberg och andra liberaler att ställa sig\r\npå individens sida, mot dessa föreningsbeslut.</pre><pre>I det aktuella fallet som jag har tagit upp lever en\r\n85-årig dam under vräkningshot, just beroende på\r\natt föreningen i demokratisk anda -- vilket Mikael\r\nOdenberg slåss för -- har fattat beslut om att även\r\ndenna 85-åriga dam, trots att hon varken vill eller\r\nkan titta på kanalerna beroende på att de är\r\nfiltrerade, skall betala för någonting som hon inte\r\nvill ha. Detta är inte rimligt. I detta sammanhang\r\nskulle man mycket väl kunna införa ett\r\nminoritetsskydd i bostadsrättslagen. Det är detta\r\nsom vi reservanter begär, också av Mikael\r\nOdenberg.</pre><pre>Anf. 130  MIKAEL ODENBERG (m):</pre><pre>Herr talman! Jag är mycket intresserad av att slåss\r\nför den enskilde individens intressen gentemot\r\nkollektivet. Det går inte att bortse ifrån att\r\nbostadsrätt som boendeform är en kooperativ\r\nboendeform. Det är svårt att komma ifrån det\r\nfaktum att man med nödvändighet i en\r\nbostadsrättsförening måste fatta vissa\r\ngemensamma beslut. Om en bostadsrättsförening\r\nhar 50 medlemmar, går det inte att fatta 50 olika\r\nbeslut om huruvida man skall lägga om taket, måla\r\nom fasaden, byta fönster eller städa trapphuset.\r\nMan måste fatta beslut i kollektiva former. Hur\r\ndetta skall gå till regleras i bostadsrättslagen.</pre><pre>Olle Schmidt säger att just installation av kabel-TV\r\nav allting skulle vara någon sorts exklusiv åtgärd i\r\nen bostadsrättsförening. Så är det ju inte. Man får\r\nvara med och betala den installationen, precis som\r\nman får vara med och betala installation av en\r\nvanlig centralantenn. Vare sig man vill titta på TV\r\neller inte kommer det ur det vanliga\r\ncentralantennuttaget signaler som gör det möjligt\r\natt titta på TV 1, TV 2 och TV 4. Likadant blir det\r\nnär det kommer ett kabel-TV-uttag i väggen. Då\r\nsäger Olle Schmidt att man kan tvinga enskilda att\r\ndärutöver betala för ett programutbud som de inte\r\nvill ha -- Filmnet, TV 1000 och den typen av\r\nbetalkanaler. Men om någon bostadsrättsförening\r\nskulle ha fattat ett sådant kollektivt beslut, menar\r\njag att den enskilde bostadsrättshavaren har goda\r\nmöjligheter att överklaga och få det beslutet\r\nundanröjt. Mig veterligt är frågan är över huvud\r\ntaget inte prövad. Då borde man försöka få en\r\nprövning till stånd i stället för att ställa till med ett\r\noherrans liv i Sveriges riksdag.</pre><pre>Anf. 131  OLLE SCHMIDT (fp):</pre><pre>Herr talman! Mikael Odenberg talade om ''ett\r\noherrans liv''. Jag tycker fortfarande att detta är en\r\nviktig principiell fråga. Mikael Odenberg borde\r\ndela denna min uppfattning.</pre><pre>Vi reservanter begär att det skall införas ett\r\nminoritetsskydd. Jag har läst andra moderata\r\nskrifter, och såvitt jag har förstått är moderaterna\r\nväldigt måna om att i det demokratiska\r\nbeslutsfattandet också bygga in olika former av\r\nminoritetsskydd. Det gäller i den här kammaren\r\noch i andra församlingar. Vad är det för fel med\r\ntanken att införa ett minoritetsskydd i\r\nbostadsrättslagen? Där finns ju för övrigt redan ett\r\nminoritetsskydd. Frågan är om man möjligen kan\r\nutöka detta genom att riksdagen gör ett\r\ntillkännagivande om att regeringen skall undersöka\r\nde lagliga möjligheterna att införa ett\r\nminoritetsskydd av den här typen. Det är ju av\r\ndetta som jag gör ett indignationsnummer, enligt\r\nMikael Odenberg.</pre><pre>Det handlar faktiskt om det som man skulle kunna\r\nkalla för den interna föreningsfriheten. Vi har\r\nföreningsfrihet här i landet, och det är viktigt. Men\r\nman kan också tycka att individerna inom\r\nföreningarna inte skall behöva finna sig i vilka\r\nmajoritetsbeslut som helst. Detta är en principellt\r\nviktig fråga där Mikael Odenberg och jag rimligen\r\nborde hamna på samma linje. Jag tycker\r\nfortfarande att Mikael Odenbergs argumentation\r\nvilar på kollektivets, på de mäktiga\r\norganisationernas sida. I stället borde Mikael\r\nOdenberg säga att det som händer många i Sverige\r\när orimligt. Vi som lagstiftare borde vara beredda\r\natt göra någonting åt saken. Det är det som är så\r\ndystert, och det är därför som jag blir så vemodig\r\nnär liberalismens härförare så ihärdigt -- som\r\nMikael Odenberg understundom gör -- ställer sig på\r\nden andra sidan och säger till individen: Det här får\r\ndu klara själv. Vi kan inte göra någonting åt saken.\r\nDu får leva under vräkningshot. Gå du till domstol,\r\nså får vi se hur det går.</pre><pre>Jag tycker inte att det är rimligt att vi i riksdagen\r\nagerar på det sättet. Framför allt är det inte rimligt\r\natt en liberal agerar på det viset.</pre><pre>Anf. 132  MIKAEL ODENBERG (m):</pre><pre>Herr talman! En av anledningarna till den något\r\nyviga diskussionen i frågan är den motion som Olle\r\nSchmidt har lagt, i vilken han på ett formidabelt sätt\r\nblandar ihop en massa olika frågor. När det gäller\r\nkabel-TV lyckas han röra ihop kostnader för\r\ninstallation av kabel-TV-nät, kostnader för\r\nanslutning av kabel-TV-nät, serviceavgifter som\r\nföreningen har att erlägga för att hålla nätet i stånd\r\noch slutligen programavgifter som det enskilda\r\nhushållet skall betala. Han rör till det med en\r\nfelaktig beskrivning av de regler som gäller för att\r\nfatta beslut om installation av kabel-TV i en\r\nbostadsrättsförening. Det är klart att diskussionen\r\ndå blir litet förvirrad.</pre><pre>Men om diskussionen nu reduceras till det som jag\r\nuppfattar som nyckelmeningen i Olle Schmidts\r\nreservation, nämligen att man inte anser det\r\ngodtagbart att en bostadsrättsförening kan tvinga\r\nett enskilt hushåll att betala för ett programutbud\r\nsom det inte vill ha, kan jag här inför kammaren\r\ndeklarera att det är en uppfattning som i sak delas\r\nav samtliga ledamöter i bostadsutskottet, oavsett\r\npartitillhörighet. Däremot menar majoriteten att\r\nminoritetsskyddet redan finns på den här punkten i\r\nbostadsrättslagstiftningen, och att det därför inte är\r\nerforderligt med något tillkännagivande till\r\nregeringen. Om vi kan skala bort förvirringen och\r\nmissuppfattningarna i Olle Schmidts motion och\r\nreducera det till den här frågan, föreligger en total\r\nenighet i sak.</pre><pre>Anf. 133  OLLE SCHMIDT (fp):</pre><pre>Herr talman! Förvirring eller inte, nu skall vi väl\r\nförsöka hålla oss till det som saken gäller. Den\r\nreservation i det betänkande vi nu behandlar\r\nhandlar huvudsakligen om abonnemangsavgiften.\r\nVi sträckte oss inte längre i vår reservation.\r\nMotionen är alltså i det fallet primär.</pre><pre>Nu handlar det om vad reservationen tar upp.\r\nMikael Odenberg drar in frågor om centralantenn,\r\nvatten och annat som jag i egenskap av\r\nbostadsrättshavare skulle stå för -- jag är för övrigt\r\nbostadsrättshavare, så jag känner någorlunda till\r\ndetta. Men saken är ju den att detta med\r\nabonnemangsavgift och programutbud\r\nförekommer. I de allra flesta fall förekommer det,\r\nMikael Odenberg. Det är bara det att den har\r\nbakats in i hyran för hyresgäster och i årsavgiften\r\nför bostadsrättshavare utan att man egentligen är\r\nmedveten om det. Det handlar i många fall om en\r\nliten summa, men i flera fall har det visat sig att den\r\nhar ökat. I det aktuella fall, som jag nämnde,\r\nhandlar det om 38--40 kronor. Men det handlar\r\negentligen inte om pengarna, utan det handlar om\r\nprincipen.</pre><pre>När bostadsutskottet behandlade denna fråga fanns\r\ndet en mer pregnant skrivning, där man från\r\nbostadsutskottets sida i sin helhet var beredd att gå\r\npå den linje som reservanterna i det här fallet\r\nföreslog. Men denna skrivning togs bort. Om jag\r\ninte missminner mig gjordes det faktiskt på förslag\r\nav Mikael Odenberg. Det här numret om att känna\r\nsig missförstådd och annat är väl en kritik som inte\r\nskall riktas mot mig. Möjligen är det den\r\nobotfärdiges förhinder som Mikael Odenberg för\r\nnärvarande bistår. Men om vi är överens i frågan\r\nkanske vi skall låta den återremitteras till utskottet,\r\nså att betänkandet skrivs om.</pre><pre>Anf. 134  MIKAEL ODENBERG (m):</pre><pre>Herr talman! Förvirringen kvarstår även om den\r\nnågot ändrar karaktär. Nu talar Olle Schmidt om\r\nabonnemangsavgifter som man är tvungen att\r\nbetala. Det förhåller sig på det sättet, att om en\r\nbostadsrättsförening installerar ett kabel-TV-nät\r\noch ansluter detta, måste föreningen betala\r\nserviceavgifter till kabel-TV-företaget för\r\nunderhåll av nätet. På kabel-TV-företaget är man å\r\nsin sida skyldig att tillhandahålla ett basutbud med\r\nTV 1, TV 2 och TV 4. Detta är avgifter för\r\ndriftskostnad för kabel-TV-nätet som ingen\r\nbostadsrättshavare kan undandra sig, lika litet som\r\nman kan undandra sig andra driftskostnader för\r\ngemensamma installationer i en\r\nbostadsrättsfastighet.</pre><pre>Om Olle Schmidt med abonnemangsavgifter\r\ndäremot avser avgifter som hushållen skall betala\r\nför att få tillgång till ytterligare utbud av program,\r\nså är det en annan sak. Det förekommer nog en och\r\nannan bostadsrättsförening i det här landet som för\r\natt få del av mängdrabatten har något slags\r\nkollektivt abonnemang på sådant tilläggsutbud. I\r\ndet fallet delar jag uppfattningen, vilket jag också\r\ntror att övriga i utskottet gör, att det naturligtvis är\r\nprincipiellt felaktigt och ett oskick. Men det behövs\r\ningen lagändring för att komma till rätta med detta,\r\ndärför att det redan i dag finns sådana regler i\r\nbostadsrättslagen som gör det fullt möjligt för den\r\nenskilde att överklaga ett sådant kollektivt\r\nbeslutsfattande.</pre><pre>Jag har uppfattat att nyckelmeningen i\r\nreservationen är att det inte är godtagbart att en\r\nbostadsrättsförening kan tvinga ett enskilt hushåll\r\natt betala för ett programutbud som det inte vill ha.\r\nJag upprepar att det i bostadsutskottet inte finns\r\nnågra skiljaktiga meningar i sak på den punkten.\r\nSkillnaden är bara att Olle Schmidt och Ulf\r\nBjörklund vill slå in öppna dörrar, medan\r\nbostadsutskottets majoritet finner att det är en\r\nonödig och tidsödande sysselsättning att slå in\r\nöppna dörrar.</pre><pre>Anf. 135  OLLE SCHMIDT (fp):</pre><pre>Herr talman! Jag ber om överseende med att\r\ndebatten blir något lång.</pre><pre>De öppna dörrar som Mikael Odenberg hävdar att\r\nkammaren skall slå in är för en hel del människor\r\nett akut och verkligt problem för närvarande. Om\r\ndet då är något som den här församlingen skall\r\ngöra, är det väl att agera.</pre><pre>Jag har letat i bostadsrättslagen, och jag kan inte\r\nhitta någon paragraf som styrker att detta skydd\r\nredan finns. Så är det ju inte, vilket förmodligen\r\nMikael Odenberg också vet, annars skulle man inte\r\nvåga fortsätta på detta sätt. Man vet ju att ett antal\r\nföreningar fattar den här typen av beslut. Dessutom\r\ninbakas i serviceutbudet olika kanaler samtidigt\r\nsom en del kanaler läggs till etc. Detta är väldigt\r\nsvårt att definiera. Men principen är lika fullt\r\ndensamma. Det är klart att man kan säga att allting\r\när service och installation, men principen som vi här\r\ndiskuterar är ju att det är orimligt att människor\r\nskall behöva påtvingas något som de inte vill ha. Då\r\nräcker det inte med att Mikael Odenberg säger att\r\nhan instämmer, men att han inte är beredd att göra\r\nnågonting, i varje fall inte för de människor som\r\nkänner sig kränkta. De tycker rimligen, om de nu\r\nvill rösta på Moderaterna vid nästa val, att det med\r\nde meningar som finns i den här programskriften\r\notvetydigt är så, att Mikael Odenberg som moderat\r\nborde se till att detta skydd också finns för\r\nmedlemmar i bostadsrättsföreningar. Detta\r\nförhållande skulle vi kunna rätta till i dag, men det\r\när inte Mikael Odenberg beredd att göra, vilket jag\r\nbeklagar.</pre><pre>Överläggningen var härmed avslutad.</pre><pre>Beslut</pre><pre>SoU7 Vissa hälso- och sjukvårdsfrågor</pre><pre>Mom. 1 (sjukvårdsorganisationen m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>151 för utskottet</pre><pre>112 för res. 1</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 62 m, 26 fp, 22 c, 18 kds, 21 nyd, 1 -</pre><pre>För res.</pre><pre>104 s, 7 v, 1 -</pre><pre>Frånvarande</pre><pre>33 s, 18 m, 7 fp, 9 c, 8 kds, 2 nyd, 7 v, 2 -</pre><pre>Margareta Israelsson (s) anmälde att hon avsett att\r\nrösta nej men markerats ha röstat ja.</pre><pre>Mom. 2 (prestationsersättning)</pre><pre>1. utskottet</pre><pre>1. res. 2 (nyd)</pre><pre>Votering:</pre><pre>251 för utskottet</pre><pre>21 för res.</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 62 m, 26 fp, 24 c, 19 kds, 8 v, 1 -</pre><pre>För res. 2</pre><pre>21 nyd</pre><pre>Frånvarande</pre><pre>28 s, 18 m, 7 fp, 7 c, 7 kds, 2 nyd, 6 v, 2 -</pre><pre>Mom. 3 (primärvårdsfrågor m.m.)</pre><pre>1. utskottets hemställan med godkännande av\r\nutskottets motivering</pre><pre>2. utskottets hemställan med godkännande av\r\nmotiveringen i res. 3 (s)</pre><pre>Votering:</pre><pre>155 för utskottet</pre><pre>116 för res. 3</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>2 s, 62 m, 27 fp, 23 c, 19 kds, 21 nyd, 1 -</pre><pre>För res. 3</pre><pre>108 s, 7 v, 1 -</pre><pre>Frånvarande</pre><pre>28 s, 18 m, 6 fp, 8 c, 7 kds, 2 nyd, 7 v, 2 -</pre><pre>Krister Örnfjäder (s) anmälde att han avsett att\r\nrösta nej men markerats ha röstat ja.</pre><pre>Mom. 4 (barnmorskors förskrivningsrätt)</pre><pre>1. utskottet</pre><pre>2. res. 4 (s)</pre><pre>Votering:</pre><pre>153 för utskottet</pre><pre>118 för res. 4</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 61 m, 27 fp, 24 c, 18 kds, 21 nyd, 1 -</pre><pre>För res. 4</pre><pre>109 s, 1 m, 7 v, 1 -</pre><pre>Frånvarande</pre><pre>28 s, 18 m, 6 fp, 7 c, 8 kds, 2 nyd, 7 v, 2 -</pre><pre>Leif Marklund (s) anmälde att han avsett att rösta\r\nnej men markerats ha röstat ja.</pre><pre>Mom. 5 (akutsjukvården)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>250 för utskottet</pre><pre>21 för res. 5</pre><pre>1 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 62 m, 27 fp, 24 c, 19 kds, 7 v, 1 -</pre><pre>För res. 5</pre><pre>21 nyd</pre><pre>Avstod</pre><pre>1</pre><pre>Frånvarande</pre><pre>28 s, 18 m, 6 fp, 7 c, 7 kds, 2 nyd, 7 v, 2 -</pre><pre>Mom. 6 (vårdgarantin)</pre><pre>1. utskottet</pre><pre>2. res. 6 (nyd)</pre><pre>Votering:</pre><pre>248 för utskottet</pre><pre>23 för res. 6</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>108 s, 62 m, 26 fp, 24 c, 19 kds, 8 v, 1 -</pre><pre>För res. 6</pre><pre>1 s, 21 nyd</pre><pre>Frånvarande</pre><pre>29 s, 18 m, 7 fp, 7 c, 7 kds, 2 nyd, 6 v, 2 -</pre><pre>Mom. 12 (kvinnlig könsstympning)</pre><pre>1. utskottet</pre><pre>2. mot. So217 yrk. 1 (fp), So477 (fp), U224 yrk. 1\r\no 2 (kds,s, m,fp,c,nyd,v)</pre><pre>Votering:</pre><pre>231 för utskottet</pre><pre>38 för mot.</pre><pre>4 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>109 s, 60 m, 10 fp, 18 c, 17 kds, 15 nyd, 1 v, 1 -</pre><pre>För mot.</pre><pre>1 s, 2 m, 17 fp, 6 c, 2 kds, 3 nyd, 6 v, 1 -</pre><pre>Avstod</pre><pre>1 kds, 3 nyd</pre><pre>Frånvarande</pre><pre>28 s, 18 m, 6 fp, 7 c, 6 kds, 2 nyd, 7 v, 2 -</pre><pre>Charlotte Cederschiöld (m) anmälde att hon avsett\r\natt rösta nej men markerats ha röstat ja.</pre><pre>Mom. 23 (alternativmedicin)</pre><pre>1. utskottet</pre><pre>2. res. 7 (s)</pre><pre>Votering:</pre><pre>156 för utskottet</pre><pre>114 för res. 7</pre><pre>1 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>60 m, 27 fp, 23 c, 20 kds, 19 nyd, 6 v, 1 -</pre><pre>För res. 7</pre><pre>110 s, 1 m, 1 c, 1 v, 1 -</pre><pre>Avstod</pre><pre>1 nyd</pre><pre>Frånvarande</pre><pre>28 s, 19 m, 6 fp, 7 c, 6 kds, 3 nyd, 7 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>SoU8 Socialtjänst</pre><pre>Mom. 1 (bistånd enligt socialtjänstlagen)</pre><pre>1. utskottet</pre><pre>2. res. 1 (nyd)</pre><pre>Votering:</pre><pre>253 för utskottet</pre><pre>21 för res. 1</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 62 m, 27 fp, 24 c, 20 kds, 8 v, 2 -</pre><pre>För res. 1</pre><pre>21 nyd</pre><pre>Frånvarande</pre><pre>28 s, 18 m, 6 fp, 7 c, 6 kds, 2 nyd, 6 v, 2 -</pre><pre>Mom. 2 (frivilligcentraler i kommunerna, m.m.)</pre><pre>1. utskottet</pre><pre>2. men (v)</pre><pre>Votering:</pre><pre>264 för utskottet</pre><pre>9 för men.</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>109 s, 62 m, 26 fp, 24 c, 20 kds, 21 nyd, 2 -</pre><pre>För men.</pre><pre>1 fp, 8 v</pre><pre>Frånvarande</pre><pre>29 s, 18 m, 6 fp, 7 c, 6 kds, 2 nyd, 6 v, 2 -</pre><pre>Mom. 13 (en asocialitetslag)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>252 för utskottet</pre><pre>21 för res. 2</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>110 s, 62 m, 27 fp, 23 c, 20 kds, 8 v, 2 -</pre><pre>För res. 2</pre><pre>21 nyd</pre><pre>Frånvarande</pre><pre>28 s, 18 m, 6 fp, 8 c, 6 kds, 2 nyd, 6 v, 2 -</pre><pre>Övriga moment</pre><pre>Kammaren biföll utskottets hemställan.</pre><pre>KrU1 Kulturmiljövård m.m.</pre><pre>Kammaren biföll utskottets hemställan.</pre><pre>KrU2 Ortnamn</pre><pre>Kammaren biföll utskottets hemställan.</pre><pre>KrU3 Arkeologiska massfynd</pre><pre>1. utskottet</pre><pre>2. mot. Kr222 (m, fp)</pre><pre>Kammaren biföll utskottets hemställan med\r\nacklmation.</pre><pre>KrU5 Lotterifrågor</pre><pre>Kammaren biföll utskottets hemställan.</pre><pre>NU2 Återbäring av vinstmedel från\r\nvattenkraftsproduktionen</pre><pre>1. utskottet</pre><pre>2. men. (v)</pre><pre>3. utskottets hemställan med den ändring däri som\r\nföranleddes av bifall till motion N405, N420 (s)</pre><pre>Förberedande votering:</pre><pre>Ställdes men. mot mot. N405, N420</pre><pre>10 för men.</pre><pre>33 för mot N405, N420</pre><pre>Kammaren biträdde mot.</pre><pre>Huvudvotering:</pre><pre>232 för utskottet</pre><pre>36 för mot.</pre><pre>5 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>89 s, 62 m, 25 fp, 20 c, 17 kds, 18 nyd, 1 -</pre><pre>För mot.</pre><pre>21 s, 2 c, 3 kds, 1 nyd, 8 v, 1 -</pre><pre>Avstod</pre><pre>1 fp, 2 c, 2 nyd</pre><pre>Frånvarande</pre><pre>28 s, 18 m, 7 fp, 7 c, 6 kds, 2 nyd, 6 v, 2 -</pre><pre>BoU1 Vissa frågor om naturresurslagen</pre><pre>Kammaren biföll utskottets hemställan.</pre><pre>BoU2 Vissa bostadsrättsfrågor</pre><pre>Mom. 1--3</pre><pre>Kammaren biföll utskottets hemställan.</pre><pre>Mom. 4 (avgift för kabel-TV)</pre><pre>1. utskottet</pre><pre>2. res. (kds, fp)</pre><pre>Votering:</pre><pre>219 för utskottet</pre><pre>52 för res.</pre><pre>1 avstod</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>107 s, 62 m, 2 fp, 22 c, 19 nyd, 6 v, 1 -</pre><pre>För res.</pre><pre>2 s, 25 fp, 1 c, 20 kds, 2 nyd, 1 v, 1 -</pre><pre>Avstod</pre><pre>1 v</pre><pre>Frånvarande</pre><pre>29 s, 18 m, 6 fp, 8 c, 6 kds, 2 nyd, 6 v, 2 -</pre><pre>21 §  Bordläggning</pre><pre>Anmäldes och bordlades</pre><pre>Redogörelse</pre><pre>1993/94:JO1 Justitieombudsmännens\r\nämbetsberättelse</pre><pre>22 §  Kammaren åtskildes kl. 16.44.</pre><pre>Förhandlingarna leddes</pre><pre>av talmannen från sammanträdets början t.o.m. 2\r\n§ anf. 2 (delvis),</pre><pre>av tredje vice talmannen därefter t.o.m. 6 § anf. 46\r\n(delvis),</pre><pre>av förste vice talmannen därefter t.o.m. 10 § anf. 78\r\n(delvis,</pre><pre>av andre vice talmannen därefter t.o.m. 16 § anf.\r\n108 (delvis) och</pre><pre>av tredje vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}