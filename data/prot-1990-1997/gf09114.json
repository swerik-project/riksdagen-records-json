{"dokumentstatus":{"dokument":{"hangar_id":"2387816","dok_id":"GF09114","rm":"1991/92","beteckning":"114","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"114","slutnummer":"0","datum":"1992-05-18 00:00:00","systemdatum":"2005-10-27 14:01:41","publicerad":"1992-05-18 00:00:00","titel":"Riksdagens snabbprotokoll 1991/92:114 Måndagen den 18 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{B096C397-FBA6-4C93-AA4B-A6C138FE2B30}","dokument_url_text":"http://data.riksdagen.se/dokument/GF09114/text","dokument_url_html":"http://data.riksdagen.se/dokument/GF09114","dokumentstatus_url_xml":"http://data.riksdagen.se/dokumentstatus/GF09114","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:114</div>\r\n<div class=\"sidhuvud_datum\">Måndagen den 18 maj</div>\r\n<div class=\"sidhuvud_klockslag\">Kl. 12.00--13.52</div>\r\n<hr class=\"sidhuvud_linje\">\r\n<pre>1 § Meddelande om frågeställares skyldighet att\r\nta emot svar</pre><pre>Anf. 1 ANDRE VICE TALMANNEN:</pre><pre>Den som ställer en fråga före kl. 10.00 en fredag\r\nförutsätts personligen kunna ta emot svaret vid\r\nfrågestunden påföljande tisdag. Någon bekräftelse\r\npå att frågan verkligen kommer att besvaras lämnas\r\ninte. Den som inte är beredd att ta emot svaret den\r\naktuella dagen skall följaktligen inte ställa frågan.\r\nOm frågeställaren på grund av sjukdom eller av\r\nannat därmed jämförligt skäl får förhinder att ta\r\nemot svaret, skall det omedelbart -- om möjligt före\r\nkl. 12.00 på tisdagen -- anmälas till\r\nkammarkansliet. Frågeställaren skall ange skälet\r\nför sin frånvaro och samtidigt upplysa om någon\r\nannan har vidtalats att ta emot svaret.</pre><pre>Därefter ankommer det på talmannen att pröva om\r\nfrågeställaren har haft giltigt skäl samt, om så är\r\nfallet, bestämma om den vidtalade ledamoten skall\r\nfå ta emot svaret eller om frågan skall utgå.</pre><pre>2 § Återtagande av plats i riksdagen</pre><pre>Andre vice talmannen meddelade att Sonja Rembo\r\n(m) den 16 maj återtagit sin plats i riksdagen,\r\nvarigenom tjänstgöringen som ersättare upphört\r\nför Anita Sidén.</pre><pre>3 § Justering av protokoll</pre><pre>Justerades protokollen för den 11 och 12 maj.</pre><pre>\r\n4 §  Svar på interpellation 1991/92:171 om\r\nmedborgarskapsfrågor beträffande personer som\r\ndömts för brott</pre><pre>Anf. 2  Kulturminister BIRGIT FRIGGEBO (fp):</pre><pre>Herr talman! Lennart Fridén har frågat Gun\r\nHellsvik vilka åtgärder hon avser att vidta för att\r\ndubbelt medborgarskap inte skall missbrukas och\r\nom hon är beredd att skapa möjligheter att häva ett\r\nnaturalisationsbeslut. Arbetet inom regeringen är\r\nså fördelat att det är jag som skall svara på frågan.</pre><pre>I Sverige tillämpas principen att en person endast\r\nskall ha ett medborgarskap. Sverige är även\r\nanslutet till 1963 års Europarådskonvention om\r\nbegränsning av fall av flerfaldigt medborgarskap.\r\nEnligt huvudregeln i den svenska\r\nmedborgarskapslagen beviljas man inte svenskt\r\nmedborgarskap med mindre än att man kan visa att\r\nman blir av med sitt ursprungliga medborgarskap. I\r\nvissa fall görs dock undantag från denna\r\nhuvudregel, t.ex. då det är omöjligt att bli av med\r\ndet ursprungliga medborgarskapet eller då de krav\r\nsom ställs för befrielse är orimliga. För flyktingar\r\ngörs också oftast undantag. Det förhållandet att\r\ninte alla länder tillämpar samma principer för\r\nmedborgarskap medför också att barn vars\r\nföräldrar är av olika nationalitet erhåller flera\r\nmedborgarskap vid födseln. Det kan t.ex. vara så,\r\natt medborgarskapet i det ena landet följer fadern\r\noch i det andra modern, eller att det ena landet\r\ntillämpar territorialprincipen, dvs. man får det\r\nlands medborgarskap på vars territorium man är\r\nfödd. Följaktligen finns det ett relativt stort antal\r\npersoner i Serige som har dubbelt medborgarskap.</pre><pre>I Sverige behandlas alla svenska medborgare på\r\nsamma sätt, oberoende av om de också har ett\r\nannat medborgarskap. Uppgifter om eventuella\r\nandra medborgarskap registreras inte i\r\nfolkbokföringen.</pre><pre>Vid tillkomsten av den nu gällande\r\nmedborgarskapslagen diskuterades möjligheten att\r\ni vissa fall frånkänna en naturaliserad person hans\r\nmedborgarskap, men efter erinran från lagrådet\r\nförkastades förslaget, främst med hänsyn till risken\r\nför statslöshet. Det är en allmänt erkänd\r\nrättsprincip att medborgare i ett land skall var\r\nskyddade mot att berövas sitt medborgarskap.\r\nNumera finns också en regel intagen i\r\nregeringsformens kapitel om grundläggande fri-\r\noch rättigheter (2 kap. 7 § andra stycket) att ingen\r\nmedborgare som är eller har varit bosatt i riket får\r\nberövas sitt medborgarskap i annat fall än då han\r\nsamtidigt efter uttryckligt samtycke eller genom att\r\ninträda i allmän tjänst blir medborgare i en annan\r\nstat. Utan hinder av bestämmelsen kan undantag\r\ngöras rörande barn under 18 år då\r\nmedborgarskapet kan följa föräldrarna och genom\r\ninternationella överenskommelser för personer\r\nsom är varaktigt bosatta i en annan stat i vilken de\r\när medborgare från födseln. Regler om frivilligt\r\navstående av medborgarskap finns i\r\nmedborgarskapslagen.</pre><pre>För att undvika att personer som kommer till\r\nSverige och begår brott här blir svenska\r\nmedborgare, görs alltid en kontroll av vandeln i\r\nsamband med behandlingen av ansökningar om\r\nsvenskt medborgarskap. Brottslighet\r\ndiskvalificerar inte för all framtid från svenskt\r\nmedborgarskap, men man tillämpar ett system med\r\n''karenstider'', som innebär att ju grövre brott en\r\nperson begått desto längre får han eller hon vänta\r\ninnan medborgarskap beviljas. Hänsyn tas också\r\ntill upprepad brottslighet och andra\r\nomständigheter.</pre><pre>Det är förstås möjligt att en person som inte gripits\r\nför något brott innan han eller hon blev svensk\r\nmedborgare, begår ett brott efter det att\r\nmedborgarskap har beviljats. Som jag redogjort för\r\när en person som beviljats svenskt medborgarskap\r\nlikställd med andra svenska medborgare, oavsett\r\nom personen i fråga blivit medborgare genom\r\nnaturalisation eller på annat sätt. En sådan person\r\nhar alltså en grundlagsskyddad rätt att vara kvar i\r\nlandet. Det skulle också strida mot gällande\r\nfolkrättsliga regler att återkalla ett\r\nnaturalisationsbeslut, därför att det framstår som\r\nolämpligt på grund av nya uppgifter som\r\nframkommit efter det att beslutet fattades. Även\r\nom detta i något undantagsfall skulle få stötande\r\nkonsekvenser kan vi alltså inte frångå dessa\r\nprinciper.</pre><pre>Möjligheten att återkalla naturalisationsbeslut som\r\ngrundar sig på falska uppgifter har emellertid\r\ndiskuterats i olika sammanhang under senare år,\r\nbl.a. av våldskommissionen, med anledning av att\r\nett ökande antal personer antas befinna sig i Sverige\r\nunder falsk identitet. Ett förvaltningsbeslut kan i\r\nvissa fall, om det är behäftat med ett väsentligt och\r\nuppenbart fel, anses vara en nullitet, dvs. betraktas\r\nsom obefintligt och frånkännas sina avsedda\r\nrättsverkningar. Vad avser fel beträffande ett\r\nbesluts innehåll kan bara fel som gäller innehållets\r\nlagstridighet och inte fel rörande dess lämplighet\r\nmedföra nullitetsverkan. Om beslutet har en\r\nvittgående rättsverkan och speciellt om det är\r\ngynnande måste man vara mycket försiktig. Ett\r\nnaturalisationsbeslut kan därför knappast anses\r\nvara en nullitet. Som en uppföljning av\r\nvåldskommissionens betänkande övervägs inom\r\nregeringskansliet emellertid frågan om en översyn\r\nav möjligheterna att återkalla ett\r\nnaturalisationsbeslut som erhållits på grundval av\r\nfalska uppgifter.</pre><pre>Anf. 3  LENNART FRIDÉN (m):</pre><pre>Herr talman! Jag får tacka statsrådet för svaret på\r\nmin interpellation.</pre><pre>Av svaret framgår det ju klart att det inte kan\r\naccepteras att man genom denaturalisation går till\r\nstatslöshet. Självfallet får sådant aldrig ske.</pre><pre>Det framgår också tydligt vilken händelse nyligen\r\nsom föranledde min interpellation. När ett par för\r\nknarkhandel dömda personer hade avtjänat halva\r\nsitt straff på tio år fann man för gott att åberopa den\r\nkonvention som gör det möjligt att i hemlandet\r\nfullgöra resten av straffet. Därför blev de dömda\r\nfrisläppta efter en eller ett par veckor, när de\r\nkommit härifrån.</pre><pre>Man kan säga att de, genom att markera att de\r\nkallade sitt gamla ursprungsland för sitt hemland,\r\nfaktiskt hade tagit ställning för det gentemot\r\nSverige. Man vet också vilket elände deras handel\r\nhar orsakat många svenskar.</pre><pre>I detta sammanhang utnyttjade alltså dessa\r\npersoner det medborgarskap som för tillfället\r\ngagnade dem mest. Det är detta som jag anser är\r\noerhört stötande, och jag har fått många\r\npåringningar om det. De som ringer upp mig säger\r\natt man väl måste kunna tag i detta och göra något\r\nåt att en person kan använda sig av det\r\nmedborgarskap som för tillfället passar bäst.</pre><pre>Statsrådet åberopar i svaret den\r\nEuroparådskonvention som handlar om att dubbla\r\nmedborgarskap inte skall accepteras. Jag kan, utan\r\natt ens behöva gå utanför den egna släkten,\r\nkonstatera att det finns Europarådsländer som inte\r\nens följer denna konvention. I Sverige finns det\r\nganska många människor som har dubbla\r\nmedborgarskap.</pre><pre>Det är ett litet fåtal av de nya svenskarna som gör\r\nsig skyldiga till denna typ av brott. Men det värsta\r\när, vilket invandrarministern vet lika väl som jag,\r\natt det drabbar hela den stora gruppen av nya\r\nsvenskar så fort någon gör ett sådant här\r\növertramp. Därför är det mycket angeläget att man\r\nkommer till rätta med detta. Många av dem som\r\nhar kontaktat mig är just nya svenskar, som vi gärna\r\nvill kalla dem. De är upprörda över att de, när\r\nsådana brott begås, ständigt får bära hundhuvudet\r\nför vad andra har gjort.</pre><pre>Det är därför som det är viktigt att vi har klara\r\nregler och ställer sådana krav att\r\nfrämlingsfientlighet motverkas. När en person i\r\nsjälva verket, som jag skriver i min interpellation,\r\nagerar som om han inte är en svensk medborgare\r\nutan en svensk ''motborgare'', finns det inte någon\r\nanledning att denna person får behålla båda sina\r\nmedborgarskap -- om han begår ett brott, inte\r\nbehöver avtjäna straffet och sedan efter kort tid i\r\ndet gamla hemlandet kan återvända hit utan att vi\r\nkan göra något i denna fråga. Jag menar att man i\r\nsådana fall borde kunna göra något.</pre><pre>Det står i slutet av interpellationssvaret att man\r\ninom regeringskansliet kommer att följa upp\r\nnaturalisationsbeslut om de baserar sig på falska\r\nuppgifter. Det tycker jag är en självklarhet. Jag\r\nanser att det även finns skäl att överväga det som\r\njag har beskrivit i interpellationen och i mitt\r\nanförande och att pröva om det inte är möjligt att\r\nhäva ett naturalisationsbeslut när en person begår\r\nså grova brott att han normalt sett skulle ha utvisats\r\nom han inte hade varit svensk medborgare och när\r\nhan dessutom, när det passar, åberopar sitt dubbla\r\nmedborgarskap.</pre><pre>Anf. 4  Kulturminister BIRGIT FRIGGEBO (fp):</pre><pre>Herr talman! Jag tycker att Lennart Fridén mycket\r\ntydligt har beskrivit hur det kan gå till. Det är också\r\nbakgrunden till att Sverige är mycket restriktivt när\r\ndet gäller att främja dubbla medborgarskap.</pre><pre>Vi har till och från en annan diskussion i de fall då\r\nmänniskor som vill bli svenska medborgare avstår\r\nfrån att säga upp sitt tidigare medborgarskap. Det\r\nfinns ett tryck i sådana fall att vi skall vara humana.\r\nJag tycker emellertid att detta fall ganska väl visar\r\natt man bör vara restriktiv i detta sammanhang.\r\nIndividen måste vara medveten om att han gör ett\r\nval när han blir medborgare i ett annat land. Då bör\r\ndenna individ avsäga sig sitt tidigare\r\nmedborgarskap.</pre><pre>Bakgrunden till just detta fall skall vi kanske inte\r\ndiskutera här. Lennart Fridén har ju tagit upp de\r\nprincipiella frågorna.</pre><pre>Det är viktigt att visa restriktivitet när det gäller att\r\nge medborgarskap till en person som har en\r\nbrottslig bakgrund. Redan när en person söker asyl\r\nhar det ett visst inflytande om personen i fråga inte\r\nhar de normer som förväntas i det svenska riket och\r\nom skyddsbehoven är ganska svaga, och det utgör\r\nockså ett särskilt skäl till att personen i fråga inte\r\nfår stanna här i Sverige.</pre><pre>Det var delvis olyckliga omständigheter som gjorde\r\natt utfallet blev som det blev i just det fall som vi nu\r\ndiskuterar. Det är kriminalvårdsstyrelsen som\r\nfattar beslut om en persons möjligheter att få\r\navtjäna sitt straff i sitt eget hemland.\r\nKomplikationen i detta fall var att denna person\r\nhade två medborgarskap. Beslutet i Turkiet att\r\nmedge villkorlig frigivning följde helt gällande\r\ngenerella regler i Turkiet. Denna information om\r\ndessa gällande regler i Turkiet fanns hos\r\nutrikesdepartementet men hade av någon\r\nanledning inte nått kriminalvårdsstyrelsen, som ju\r\nhade att fatta besluten.</pre><pre>Detta har lett fram till att justitieministern\r\növerväger att ge en möjlighet att hänskjuta denna\r\ntyp av ärenden till regeringen för avgörande, dvs.\r\nnär det är särskilt viktiga frågor som det skall fattas\r\nbeslut om.</pre><pre>Jag har, som redovisats i svaret, delvis tillmötesgått\r\nLennart Fridén genom att redovisa att vi inom\r\nregeringskansliet överväger möjligheten att göra en\r\növersyn av dessa bestämmelser, trots svårigheterna\r\natt gå alltför långt när det gäller naturalisation.</pre><pre>Anf. 5  LENNART FRIDÉN (m):</pre><pre>Herr talman! Jag tror att vi i stort sett är överens\r\nom detta. Men jag menar att det måste finnas\r\nytterligare möjligheter att överväga åtgärder med\r\ntanke på det som statsrådet påpekade om att det\r\nhar varit brister i informationen mellan berörda\r\nmyndigheter. Dessutom finns alltså denna\r\nmöjlighet. Detta är inte det enda fallet. Men det\r\nfick så stor uppmärksamhet i massmedia att det\r\nlyftes fram. Vid samtal med t.ex. polismyndigheten\r\nvisar det sig att det dess värre är väldigt många som\r\njust dolda bland sina flyktade landsmän bedriver\r\nmängder av verksamhet som inte är tolerabel enligt\r\nsvensk lagstiftning. Om dessa personer samtidigt,\r\nsom ett slags nödutgång när det kärvar till, alltid\r\nåberopar att de är medborgare i något annat land\r\nockså, menar jag att det måste finnas en möjlighet\r\nför oss att tala om att det inte är någon oeftergivlig\r\nrätt att få behålla både sitt svenska och sitt tidigare\r\nmedborgarskap om detta missbrukas.</pre><pre>Jag hoppas att den översyn som sker i\r\nregeringskansliet kan leda till att svenskarna och\r\nkanske framför allt våra nya svenskar får ett\r\nförtroende för hur dessa frågor hanteras.</pre><pre>Överläggningen var härmed avslutad.</pre><pre>5 §  Svar på interpellation 1991/92:183 och fråga\r\n1991/92:730 om fristående högskolor</pre><pre>Anf. 6  Utbildningsminister PER UNCKEL (m):</pre><pre>Herr talman! Pär Granstedt har frågat mig dels\r\nvilken roll inom den högre utbildningen regeringen\r\navser ge den utbildning som bedrivs vid Rudolf\r\nSteiner-seminariet i Järna, dels vilket ansvar staten\r\nhar när det gäller att långsiktigt stödja fristående\r\nhögskoleutbildning av detta slag.</pre><pre>Jag vill inledningsvis framhålla att jag ser positivt\r\npå alternativ till den statliga högskoleutbildningen.\r\nValfrihet och konkurrens är viktiga förutsättningar\r\nför såväl individ som samhälle. Det är emellertid\r\nviktigt att bedömningarna av vem som skall tilldelas\r\nstatligt stöd i olika former och för olika ändamål\r\nsker på samma grunder som för statliga universitet\r\noch högskolor. Möjligheterna att ge statsbidrag är\r\nsjälvfallet också beroende av hur stort det\r\nekonomiska utrymmet är.</pre><pre>Inom regeringskansliet bereds för närvarande ett\r\nantal ansökningar från skolor som i olika avseenden\r\nönskar statligt erkännande som fristående\r\nhögskolor. Några ärenden har redan avgjorts, bl.a.\r\nansökningar från Waldorfseminariet i Kungälv och\r\nWaldorfskolefederationen, i vilken en ansökan från\r\nRudolf Steiner-seminariet ingår.</pre><pre>Inom regeringskansliet har förutsättningarna för\r\nexaminationsrätt, rätt till studiemedel och\r\nverksamhetsbidrag till andra högskoleutbildningar\r\nän statliga utretts. Bakgrunden till detta är den\r\nexamensordning som fr.o.m. den 1 juli 1992 avses\r\ngälla för all högskoleutbildning.</pre><pre>För sammanhangets skull vill jag gärna redogöra\r\nför regeringens överväganden inför\r\nställningstaganden beträffande enskilda\r\nansökningar från skolor som i olika avseenden\r\nönskar regeringens godkännande som fristående\r\nhögskolor.</pre><pre>Examinationsrätten, dvs. rätten att meddela sådan\r\nundervisning som leder fram till en specifik\r\nexamen, utgör grunden för statens godkännande av\r\nen utbildning. Med examinationsrätten bör följa\r\nrätt till studiemedel. Statsbidrag bör kunna ges till\r\nskolor med examinationsrätt efter särskild\r\nprövning. Sådana prövningar bör i normalfallet\r\ngöras i samband med det ordinarie budgetarbetet.</pre><pre>För att en utbildningsinstitution skall tilldelas\r\nexaminationsrätt som fristående högskola måste\r\nenligt regeringens mening följande generella krav\r\nvara uppfyllda.</pre><pre>Utbildningen måste uppfylla de kvalitetskrav som\r\nställs i högskolelag och högskoleförordning på den\r\nstatliga högskoleutbildningen.</pre><pre>Följande fordringar måste därtill uppfyllas:</pre><pre>*ubildningen skall bedrivs på vetenskaplig grund,</pre><pre>*behörighetskraven för tillträde till utbildningen\r\nskall motsvara dem som gäller för statliga\r\nuniversitet och högskolor,</pre><pre>*nivån skall motsvara jämförbar utbildning inom\r\nstatliga universitet och högskolor och</pre><pre>*kraven på lärarna skall vara desamma som de som\r\nställs inom statliga universitet och högskolor.</pre><pre>Examinationsrätt till fristående lärarutbildningar\r\nbör kunna ges till de utbildningsinstitutioner som\r\nuppfyller de generella krav som måste ställas på\r\nutbildning på högskolenivå och som jag just\r\nredogjort för. Dessutom bör kraven på\r\nämneskunskaper motsvara dem som ställs på de\r\nstatliga lärarutbildningarna för olika stadier. I den\r\nlärarproposition som just nu är föremål för\r\nriksdagens behandling har regeringen t.ex. som\r\nnivåkrav för ämneskunskaper angivit 140 poäng.</pre><pre>Beträffande den konkreta frågan om Rudolf\r\nSteiner-seminariets roll i den högre utbildningen\r\nvill jag framföra följande. Den alternativa\r\npedagogiska utbildning som ges vid de\r\nwaldorfseminarier som nu sökt statens stöd bör, om\r\nde övriga krav som jag just redogjort för är\r\nuppfyllda, kunna anses som ett fullgott alternativ\r\ntill den praktisk-pedagogiska utbildning som ges\r\ninom statliga universitet och högskolor. Eftersom\r\nkrav som av olika skäl bör ställas för att garantera\r\nexempelvis likvärdighet och kvalitet för närvarande\r\ninte är uppfyllda, har regeringen ansett att det inte\r\nnu är möjligt att tilldela de aktuella skolorna\r\nexaminationsrätt som högskolor. Därmed kan de\r\ninte heller tilldelas statsbidrag.</pre><pre>I och med detta svar anser jag mig också ha\r\nbesvarat Pär Granstedts fråga om jag är beredd att\r\nunderlätta för postgymnasial utbildning i icke-\r\nstatlig regi att ställas under statlig tillsyn som\r\nmöjliggör studiemedel för de studerande.</pre><pre>Anf. 7  PÄR GRANSTEDT (c):</pre><pre>Herr talman! Jag tackar ubildningsministern för\r\nsvaret på min interpellation och min fråga. Jag\r\ntycker att det är ett intressant svar och att svaret är\r\nsådant att många frågor reses som det kan finnas\r\nanledning att närmare diskutera.</pre><pre>Först vill jag säga att jag naturligtvis inte har för\r\navsikt att gå in i en detaljdiskussion om Rudolf\r\nSteiner-seminariet eller någon annan enskild\r\ninstitution. Jag har nämnt Rudolf Steiner-\r\nseminariet därför att det är ett mycket intressant\r\nexempel på ett försök att bygga upp en fristående\r\npostgymnasial utbildning som söker alternativa\r\nvägar inte bara när det gäller frågan om huvudman\r\nutan också när det gäller frågan om inriktningen på\r\nverksamheten och den kunskapsteoretiska\r\nbakgrunden.</pre><pre>Hur regeringen ställer sig till en sådan utbildning\r\nblir något av ett testfall när det gäller avsikten med\r\nde uttalanden som gjorts från regeringens sida om\r\natt man gärna ser en mångfald inom den högre\r\nutbildningen och även alternativ till den statliga\r\nhögskoleutbildningen.</pre><pre>Det är naturligtvis riktigt att kvalitetskrav måste\r\nställas på postgymnasial utbildning även om denna\r\nsker i enskild regi och att det är viktigt att något\r\nslags likvärdighet upprätthålls.</pre><pre>Men samtidigt är det intressant hur man tillämpar\r\nde här principerna. Det skulle ju kunna finnas en\r\nrisk med de kriterier som Per Unckel här har\r\nredovisat om de tillämpas på ett strikt sätt. Det\r\nenda som är möjligt att driva i enskild regi kan\r\nnämligen bli ett slags kopia på den verksamhet som\r\nredan finns och som bedrivs i statlig regi.</pre><pre>På det sättet kan man i och för sig få en konkurrens\r\ninom den högre utbildningen -- olika\r\nutbildningsanordnare som erbjuder sina produkter\r\npå en utbildningsmarknad. Sedan är frågan vem\r\nsom är effektivast och bäst så att säga.</pre><pre>Men det blir ingen pluralism inom den högre\r\nutbildningen på det sättet om man inte också skapar\r\nmöjligheter för utbildningsinriktningar som på ett\r\neller annat sätt avviker. Det skulle vara väldigt\r\nintressant att höra utbildningsministern närmare\r\nprecisera sin syn på detta.</pre><pre>Är avsikten att enbart försöka skapa en allmän\r\neffektivitetskonkurrens, eller vill man också se en\r\nutveckling som möjliggör pluralism, nya idéer och\r\nolika alternativ till kunskapssökandet inom den\r\nhögre utbildningen?</pre><pre>I det här sammanhanget undrar jag också i vilken\r\nutsträckning man inom regeringskansliet, när man\r\növervägt dessa saker, också har tittat på de\r\nprinciper som gäller i andra länder. I exempelvis\r\nNorge är flera av de utbildningar som vi nu\r\ndiskuterar redan accepterade som\r\nhögskoleverksamhet i enskild regi. Det kunde vara\r\nspännande att höra vilka avvägningar som har\r\ngjorts där. Detsamma gäller för övrigt många andra\r\nländer på kontinenten där desssa möjligheter finns.</pre><pre>Ett speciellt problem utgör naturligtvis den\r\npegagogiska utbildningen. Vi är ju väldigt ense i\r\nden här kammaren om att det är viktigt med\r\nalternativ inom pedagogiken. Vi har skapat system\r\nför att göra det möjligt för pedagogiska alternativ\r\natt växa fram. I det sammanhanget kan nämnas\r\nwaldorfskolorna, som kanske har den mest\r\nvälutvecklade och mest omfattande alternativa\r\npedagogiken på alla stadier inom vårt\r\nutbildningsväsende.</pre><pre>Vi inför nu system som innebär att finansieringen\r\nav de här skolorna underlättas. Men för att ha bra\r\nwaldorfskolor är det självfallet också nödvändigt\r\natt ha bra waldorflärare. Det statliga\r\nhögskoleväsendet kan inte utbilda waldorflärare.\r\nDet finns inte några sådana utbildningar. I stället är\r\nman hänvisad till de utbildningar som bedrivs i\r\nenskild regi. Men om de skall kunna upprätthålla\r\nen god kvalitet måste det naturligtvis också finnas\r\nfinansiella möjligheter till det.</pre><pre>Eftersom man i det här skedet tydligen inte har\r\nvarit beredd att bevilja statsbidrag till de\r\nutbildningar av waldorflärare som finns kunde det\r\nvara intressant att få veta hur utbildningsministern\r\nser på möjligheterna i framtiden att utbilda\r\nwaldorflärare här i landet. Det gäller ju också att se\r\ntill att waldorfskolorna verkligen får en bra\r\nlärarförsörjning.</pre><pre>En liknande situation har vi när det gäller den\r\njordbruksinriktade utbildning som också finns vid\r\nRudolf Steiner-seminariet.</pre><pre>Vidare råder det bland oss här i kammaren en stor\r\nenighet om att det är viktigt att utveckla alternativ\r\ninom jordbruket, vilka innebär att man minimerar\r\nanvändningen av, eller ett man helt avstår från att\r\nanvända, bekämpningsmedel och andra\r\nkemikalier. Det är en sådan utbildning som det här\r\när fråga om. I det avseendet ges i dag inte något\r\nstatligt stöd. Inte ens studiemedel beviljas. Det svar\r\nsom jag här har fått ger ett intryck av att man inte\r\nheller i framtiden är beredd att ge nämnda stöd.\r\nDet gör att det blir en skillnad mellan studerande i\r\nSverige och studerande i andra nordiska länder.</pre><pre>Till sist vill jag säga följande. Det görs en väldigt\r\nstark koppling till examinationsrätten.\r\nExamination förekommer ju inom de flesta\r\nhögskoleutbildningar. Men det gäller inte alla\r\nkonstnärliga utbildningar. Även detta berörs i av\r\nmig anförda exempel.</pre><pre>Frågan är: Vad betyder den här kopplingen till\r\nexaminationsrätten? Innebär den att konstnärliga\r\nutbildningar som inte leder fram till en examen över\r\nhuvud taget i framtiden är uteslutna när det gäller\r\nstatligt stöd och statliga studiemedel?</pre><pre>Anf. 8  Utbildningsminister PER UNCKEL (m):</pre><pre>Herr talman! Inledningsvis vill jag säga att jag delar\r\nPär Granstedts uppfattning till hundra procent när\r\ndet gäller det spännande utvecklingsarbete som\r\nbedrivs vid Rudolf Steiner-seminarierna. Sannolikt\r\när det inom Rudolf Steiner-verksamheten i dess\r\nhelhet som man har kommit längst i vårt land när\r\ndet gäller att utveckla någonting som distinkt skiljer\r\nsig från det som vi är vana vid i den svenska skolan.</pre><pre>Svaret på frågan om vad det är vi vill uppnå med\r\ndet arbete som vi just nu har inlett när det gäller\r\nexaminationsrätt och enhetligare regler för\r\nstudiemedel är långt ifrån att dessa utbildningar\r\nskall avskärmas från sin utvecklingspotential.\r\nSnarare är det fråga om att just bringa ordning för\r\natt i den meningen åstadkomma en mindre\r\ngodtycklig bedömning av de ansökningar som vi nu\r\nhar framför oss.</pre><pre>När jag ser tilbaka på de gångna årens hantering i\r\nregeringskansliet av ansökningar av allehanda slag\r\nför fristående utbildningar, tycker jag att det är\r\ngodtyckligheten i vad man har gillat och vad man\r\ninte har gillat som har varit ett problem. Därför har\r\nvi sagt oss att vi skall börja med den rimliga\r\nordningen att titta på kvalitetskraven först. När\r\nstaten på något sätt godkänner en utbildning,\r\ntycker jag att staten skall gå i god för att resp.\r\nutbildning åtminstone innehåller en slags\r\nminiminivå i kvalitetshänseende. Sedan vill jag\r\ngärna se till att denna kvalitetsbedömning ger\r\nutrymme för allehanda vägar att nå fram til de mål\r\nsom kvaliteten är uttryck för.</pre><pre>Parallellt vet jag, för att nämna ytterligare ett\r\nexempel, som kan vidga diskussionen om de\r\nutbildningar som Pär Granstedt och jag nu\r\ndiskuterar, att flera av frikyrkorna är intresserade\r\nav att starta teologisk utbildning i högskoleform\r\nutifrån de seminarier som man nu driver på olika\r\nhåll i landet. Även detta tycker jag skulle vara ett\r\nspännande komplement till den sedvanliga\r\nteologiska undervisningen vid de traditionella\r\nuniversiteten.</pre><pre>Det vi har sagt oss är att vi först vill behandla rätten\r\natt examinera som ett slags utgångspunkt för\r\nkvalitetskravet och därefter låta rätten till\r\nstudiemedel falla ut som en konsekvens av detta.\r\nMen naturligen, eftersom budgetläget är som det\r\när, vill vi från tid till annan pröva om vi därutöver\r\nhar möjlighet att ge resp. skola statligt stöd.</pre><pre>När vi jämför den lärarutbildning som i dag bedrivs\r\nvid waldorfseminarierna med de krav som\r\nriksdagen, förhoppningsvis bara om några veckor,\r\nkommer att lägga fast för den statliga\r\nlärarutbildningen, skevar innehållet för mycket för\r\natt vi i dag skall säga att de är jämförbara. Det vi\r\nmenar med avstyrkandet av statligt stöd nu är att\r\nman skall försöka öppna en dialog med\r\nwaldorfseminarierna för att se vilka förändringar\r\nsom skulle behöva ske för att dessa utbildningar i\r\nämneskunskapshänseende skulle kunna lyfta så att\r\nde når en jämförlig nivå med vad det statliga\r\nsystemet kräver. I den mån som detta kommer att\r\nske, om man hittar en konstruktiv väg att närma\r\ninnehållet i waldorfutbildningarna till minimikravet\r\ni de statliga utbildningarna, skulle det förvåna mig\r\nmycket om regeringen inte skulle vara beredd att\r\nsäga ja till förnyade ansökningar.</pre><pre>Anf. 9  PÄR GRANSTEDT (c):</pre><pre>Herr talman! Jag tycker att det senaste inlägget i\r\nalla fall ger en del intressanta öppningar. Det är\r\nnaturligtvis bra med ordning. Det tycker jag också.\r\nMen när man bringar ordning får man inte ha så\r\nsnäva fack att det innebär att allt som inte passar i\r\nfacken åker i papperskorgen. Har man för få fack\r\nkan det bli värdefulla saker som hamnar i\r\npapperskorgen, bara för ordningens skull. Det är\r\nviktigt att inte ordningsivern leder till en snävare\r\npolitik än man kanske har haft tidigare.</pre><pre>Om jag läser svaret kritiskt får jag ett intryck av att\r\nregeringen tänker dra in den rätt att utfå\r\nstudiemedel som elever vid Rudolf Steiner-\r\nseminariets lärarutbildningar i dag har. Jag har inte\r\nfått intrycket att det är den här regeringens strävan\r\natt göra det svårare för de pedagogiska alternativen\r\nän det var under den tidigare regeringen. Det är ett\r\nexempel på att ordningsivern kan få besvärande\r\nkonsekvenser.</pre><pre>Självklart är det välkommet med en dialog om\r\nkvalitetskrav m.m. Att man, enligt regeringens\r\nuppfattning, inte uppfyller kvalitetskraven kan\r\nbero på två saker. Det ena kan vara att man har litet\r\nolika uppfattning om vad som är kvalitet. Har man\r\nden traditionella skolans kvalitetsmått och\r\nanvänder det på en alternativ pedagogik, kan\r\nfaktiskt olika kvalitetsuppfattningar leda till olika\r\nbedömningar. Det bör man undvika, annars har\r\nman strypt alternativen.</pre><pre>Det andra kan vara att olika ekonomiska\r\nförutsättningar skapar olika kvalitet. Det faktum\r\natt man inte har statliga resurser bakom sig kan\r\ngöra att man inte uppnår samma kvalitet som om\r\nman hade det. Då bör man diskutera utifrån den\r\nsituationen. Det kan också finnas annat som går att\r\nlösa. Jag välkomnar dialogen. Jag utgår från att\r\nregeringens inriktning och intresse måste vara att\r\nskapa bästa möjliga förutsättningar för en god\r\nutbildning för waldorflärare, eftersom vi är ense om\r\natt vi vill ha waldorfskolor i landet.</pre><pre>Detta sagt om lärarutbildningen, som på sitt sätt\r\nkanske är lättast att tala om, eftersom jag utgår från\r\natt där finns ett starkt gemensamt intresse. Men jag\r\nvill peka på att det också är intressant att titta på\r\nde konstnärliga utbildningar som bedrivs. Där kan\r\nman inte ha riktigt samma enkla kriterier, för det är\r\nmycket svårare att diskutera examinationsrätt när\r\ndet gäller konstnärliga utbildningar. Men det är\r\nviktigt att fristående alternativ också där har\r\nutvecklingsmöjligheter.</pre><pre>Till sist måste det kännas angeläget för alla att det\r\ninom den jordbruksinriktade utbildning som sedan\r\nlänge finns också får utvecklas alternativ. Hittills\r\nhar man inte ens haft möjlighet till studiemedel.\r\nÄven det måste få en lösning.</pre><pre>Anf. 10  Utbildningsminister PER UNCKEL (m):</pre><pre>Herr talman! Får jag i fråga om de konstnärliga\r\nutbildningarna understryka att det naturligtvis är\r\nsom Pär Granstedt säger, att de till sin karaktär är\r\nsvåra att inpassa i ett normalt examinationssystem.\r\nDär ställs normalt annorlunda förkunskapskrav,\r\ndär finns nästan genomgående annorlunda\r\nutbildningsanordningar och skolorna ser normalt\r\nhelt annorlunda ut jämfört med sedvanliga\r\nuniversitet och högskolor. Även jag anser att man\r\nfår behandla dessa i särskild ordning.</pre><pre>Jag tror att Pär Granstedt kan vara lugn om han tror\r\natt jag i ordningens namn skulle riskera antalet fack\r\natt placera olika utbildningar i. Snarare är det så att\r\njag i oordningens namn är beredd att acceptera litet\r\nfler fack än vad man kanske normalt skulle göra.\r\nLikväl tycker jag att det är viktigt att varje skola vet\r\natt man bedöms med utgångspunkt från givna\r\nkriterier, för att man därigenom också i oordningen\r\nskall kunna skydda de sökandes rättssäkerhet. Det\r\när människor som är inblandade, som lärare. Det\r\när ofta fråga om ekonomiska åtaganden både för\r\nlärare och för studenter som de har rätt att få\r\nanständigt och rättrådigt behandlade.</pre><pre>Jag avser inte att aktualisera några indragningar av\r\nstudiemedelsrättigheter för de skolor som i dag har\r\nstudiemedelsrättigheter för sina studenter, men\r\nsom eventuellt hamnar på kanten i en prövning\r\nenligt den nya ordningen. Det skulle vara en\r\nretroaktivitet i systemet som jag inte tycker är\r\nförenlig med den politik regeringen i övrigt står för.</pre><pre>I fråga om kvalitetskraven är det naturligtvis sant\r\nsom Pär Granstedt påpekar, att en skola med dåliga\r\nekonomiska villkor kan ha svårt att upprätthålla\r\nsamma kvalitet som en skola med goda. Av just det\r\nskälet tycker jag att dialogen mellan ett\r\nregeringskansli å ena sidan och skolor å den andra\r\när så viktig, för då kan den typen av frågor lösas.</pre><pre>I fråga om Rudolf Steiner-utbildningen i stort ber\r\njag att få understryka det jag sade i svaret,\r\nnämligen att det inte är pedagogiken som jag har\r\nnågon synpunkt på. Det ankommer inte på mig att\r\nbedöma olika pedagogikers förhållande till\r\nvarandra. Det som vi i dagsläget har synpunkter på\r\när att den ämnesutbildning som är förenad med den\r\npedagogiska utbildningen för stunden verkar i\r\nklenaste laget för att vara jämförbar med den som\r\nriksdagen kommer att fastlägga för den statliga\r\nskolan.</pre><pre>Anf. 11  PÄR GRANSTEDT (c):</pre><pre>Herr talman! Jag vill tacka för de ytterligare\r\nsynpunkter som jag har fått. Jag gör tolkningen att\r\ndet är regeringens syfte att nu öppna en dialog med\r\nden här typen av institutioner som Rudolf Steiner-\r\nseminariet utgör och som det också finns flera av.</pre><pre>Jag förutsätter att man går in i den här dialogen i\r\nsyfte att lösa frågan om finansiering av de\r\nwaldorfpedagogiska utbildningarna, men att man\r\nockså positivt prövar förutsättningarna att på\r\nlämpliga sätt stödja de andra postgymnasiala\r\nutbildningar som är berörda här, dvs. de\r\nkonstnärliga utbildningarna, jordbruks- och\r\nnäringsläreutbildningarna och sådana saker. Jag\r\nutgår i alla fall ifrån att det är regeringens vilja att\r\nfrämja pluralism inom den högre utbildningen och\r\natt ge goda möjligheter för olika alternativ att\r\nutvecklas.</pre><pre>Överläggningen var härmed avslutad.</pre><pre>6 §  Svar på interpellation 1991/92:143 om\r\nhögskolornas examensrätt m.m.</pre><pre>Anf. 12  Utbildningsminister PER UNCKEL (m):</pre><pre>Herr talman! Den här riksdagen bör stanna länge\r\nkvar vid högskolefrågorna, så viktiga som de är.</pre><pre>Kristina Svensson har ställt tre frågor till mig\r\nbeträffande prövning av examinationsrätten för\r\nmagisterexamen.</pre><pre>Förslaget att den 1 juli 1993 införa en\r\nmagisterexamen för längre och fördjupade\r\nämnesstudier i den grundläggande\r\nhögskoleutbildningen har framlagts i en\r\ndepartementspromemoria (Ds 1992:1) Fria\r\nuniversitet och högskolor. Denna promemoria har\r\njust varit föremål för en bred remissbehandlling.\r\nRemisstiden gick ut den 21 april, dvs. för en knapp\r\nmånad sedan. Utan en fullständig överblick över\r\nremissopinionen vågar jag ändå påstå att förslaget\r\natt införa en magisterexamen i huvudsak har\r\nmottagits positivt. Regeringens slutliga\r\nställningstagande kommer att framgå av den\r\nprincipproposition som förväntas föreläggas\r\nriksdagen redan i juni i år.</pre><pre>I propositionen kommer bl.a. den principiella\r\nutformningen av den kommande\r\nexamensordningen att presenteras. Av\r\nexamensordningen kommer med stor sannolikhet --\r\nmed reservation för remissopinionen -- att framgå\r\nvilka examina som skall finnas, kraven för resp.\r\nexamen samt vilka universitet/högskolor som skall\r\nges examinationsrätten.</pre><pre>Beträffande examinationsrätten för\r\nmagisterexamen framhålls i\r\ndepartementspromemorian att denna examen\r\nställer särskilda kvalitetskrav. Den bör därför enligt\r\npromemorian få ges av universitet och högskolor\r\nmed fast forskningsorganisation, dvs. i de ämnen\r\ndessa har forskarutbildning. Om, och i så fall i\r\nvilken utsträckning, magisterexamen också skall få\r\nges vid andra högskolor bör enligt promemorian\r\nprövas i särskild ordning.</pre><pre>Högskolorna i Örebro, Växsjö, Karlstad och\r\nSundsvall/Härnösand har i en framställning till\r\nutbildningsdepartementet, daterad den 3 april\r\n1992, begärt att få värderat av utomstående\r\nhuruvida de kan bedriva kvalificerad utbildning\r\ninom givna områden.</pre><pre>Då det dels förefaller råda allmän uppslutning kring\r\ninförandet av en magisterexamen, dels är angeläget\r\natt studenterna kan informeras i god tid om vilka\r\nstudiealternativ inför höstterminen 1993 som\r\nföreligger uppdrog regeringen den 23 april åt f.d.\r\nuniversitetskanslern Carl-Gustaf Andrén att pröva\r\nförutsättningarna för att tilldela de just nämnda\r\nfyra högskolorna examinationsrätten för\r\nmagisterexamen.</pre><pre>Uppdraget innehåller, herr talman,</pre><pre>dels en prövning -- med hjälp av erfoderliga\r\nvetenskapligt kompetenta experter -- av huruvida\r\nde berörda högskolorna kan bedömas ha tillräcklig\r\nkvalitet i utbildningen, t.ex. vad gäller\r\nämnesbredd, lärare, lokaler och utrustning,</pre><pre>dels en prövning av omfattningen av\r\nexamensrätten, dvs. vilka ämnesområden\r\nexaminationsrätten skall avse.</pre><pre>Utredningsmannen bör ha slutfört uppdraget under\r\ninnevarande år.</pre><pre>Därmed, herr talman, har jag lämnat svar på\r\nKristina Svenssons första två frågor beträffande\r\nkriterierna resp. formerna för prövningen.</pre><pre>Beträffande den tredje frågan om fasta\r\nforskningsresurser vid fler universitet och\r\nhögskolor vill jag nu bara klargöra att samtliga\r\nuniversitet redan har sådana samt att endast de\r\nhögskolor som har fast forskningsorganisation kan\r\nanta studerande till forskarutbildning. Det är\r\nnämligen just detta förhållande som gör att rätten\r\natt utfärda magisterexamen inte utan särskild\r\nprövning kan ges till övriga högskolor. Frågor om\r\nfasta forskningsresuser bereds på sedvanligt sätt\r\ninför nästa proposition om forskning våren 1993.</pre><pre>Anf. 13  KRISTINA SVENSSON (s):</pre><pre>Herr talman! Jag får tacka utbildningsministern för\r\nsvaret på min interpellation. Jag lämnade in\r\ninterpellationen den 17 mars. Av olika skäl har vi\r\ninte kunnat diskutea dessa frågor tidigare. Det gör\r\natt några av frågorna delvis har förlorat sin\r\naktualitet.</pre><pre>Vad det alltså handlar om är en begäran från\r\nhögskolorna i Örebro, Växjö, Karlstad och\r\nSundsvall/Härnösand om att få prövat om de kan\r\nuppfylla de kvalitetskrav som ställs för att få ge\r\nmagisterexamen. Det var detta uppdrag som jag\r\nefterlyste i min interpellation. Jag tycker självfallet\r\natt det är bra att förre universitetskanslern Andrén\r\nnu arbetar med detta.</pre><pre>När det gäller de regionala högskolorna, som den\r\ni Karlstad, är det avgörande att kopplingen mellan\r\nforskningen och grundutbildningen finns vid\r\nhögskolan. Det handlar om att skapa attraktiva\r\nhögskolor, så att kvalificerade lärare och studenter\r\nsöker sig till dessa högskolor.</pre><pre>Vi har i Karlstad gjort intervjuer med studenter\r\nsom går på ekonomilinjen. Då har vi funnit att man\r\nvärderar möjligheten att fortsätta vidare till\r\nmagisterexamen mycket högt. Även om man vid\r\nstudiestarten inte har bestämt sig för en längre\r\nutbildning, vill man att det finns möjlighet att direkt\r\nfå fortsätta med magisterkurser. Dessa studenter\r\nsäger i intervjusvaren att man tror att en\r\ninternationellt erkänd högre examen av typ\r\nmagister- eller mastersexamen blir ett måste i\r\nmånga karriärvägar, framför allt inom\r\nekonomutbildningar.</pre><pre>Det skulle då betyda att högskolor som inte har\r\nmöjlighet att erbjuda ett rimligt antal alternativa\r\nmagisterexamina kommer att få svårt att\r\nkonkurrera om de bästa eleverna. Det betyder\r\nnaturligtvis att kortare yrkesinriktade utbildningar\r\nkommer att bli allt viktigare inslag i\r\nutbildningsprogrammen. Det betyder också att\r\nforskarmeriterade lärare kommer att söka sig till\r\nsådana utbildningar där man har möjlighet att\r\nfortsätta till magisterexamen. Det är alldeles\r\nuppenbart att det skulle inverka mycket menligt på\r\nsådana högskolor som högskolorna i Karlstad och i\r\nÖrebro.</pre><pre>Man kan alltså inte nog värdera utbildningens\r\nbetydelse för den allmänna utvecklingen i ett län\r\nsom Värmland. Vi har nu genomfört det tredje året\r\npå gymnasieskolan med de praktiska linjerna och\r\nser mycket positiva effekter av det. Men\r\nfortfarande har vi färre ungdomar än i landet i\r\növrigt som går vidare till högre studier. Det här\r\nåterverkar naturligtvis på utvecklingen av det\r\nvärmländska näringslivet. Det finns en stor\r\nutvecklingspotential för högskolan i Karlstad. Det\r\nmåste, som jag ser det, vara en motor i den\r\nallmänna samhällsutvecklingen i länet och i\r\nregionen.</pre><pre>Den tredje fråga som jag ställt var knapphändigt\r\nbesvarad. Det gäller behovet av ytterligare\r\nforskningsresurser till de regionala högskolorna,\r\nsom jag kallar dem. Man kan ju lägga många\r\nperspektiv på frågan, men jag vill ta upp ett av dem.</pre><pre>Nyligen presenterades en rapport om\r\njämställdheten inom högskolan. Den bekräftar vad\r\nvi visste sedan tidigare: mycket sned\r\nkönsfördelning, få kvinnor som har professurer och\r\nalldeles för få kvinnor i forskarutbildning. Ett sätt\r\natt förbättra förutsättningarna för kvinnor när det\r\ngäller forskning är att sprida möjligheterna att\r\nforska, inte bara vid universiteten och de speciella\r\nhögskolorna, utan mer över landet. Tidigare\r\nundersökningar har visat att kvinnor inte är\r\ngeografiskt lika rörliga som män. Det har också\r\npåpekats i en rapport.</pre><pre>Utbildningsministern har tidigare här i riksdagen\r\npå en fråga som jag ställt om jämställdhet svarat att\r\ndet är mycket viktigt att förbättra jämställdheten på\r\nhögskolorna. Jag förmodar att det också gäller\r\nforskningen. Kan man av detta dra slutsatsen att\r\nutbildningsministern är beredd att arbeta även för\r\natt öka forskningsresurserna till högskolor av typ\r\nhögskolan i Karlstad?</pre><pre>Anf. 14  Utbildningsminister PER UNCKEL (m):</pre><pre>Herr talman! Får jag först, vilket jag skulle ha gjort\r\nredan i inledningen av svaret, be Kristina Svensson\r\nom ursäkt för att svaret dröjde. Vi har\r\nuppenbarligen haft svårt att få ihop våra kalendrar.\r\nJag har en svag känsla av att det har varit bökigast\r\nnär det gäller min kalender.</pre><pre>När det gäller magisterexamens kvalitetskrav och\r\nstudenternas önskemål kan det finns skäl att nämna\r\nytterligare ett par ting. Jag delar Kristina Svenssons\r\nbedömning om prognoser av hur studenterna ser på\r\nen skolas attraktionskraft. Attraktionskraften ökar\r\nnaturligtvis om magisterexamen kan ges. Men det\r\nfinns ett men i detta, nämligen att\r\nattraktionskraften över tid inte går att upprätthålla\r\nom vi inte vet att magisterexamen ges på en\r\ntillräckligt kvalificerad grund. Det är där problemet\r\nligger.</pre><pre>En högskola som har fasta forskningsresurser\r\nbedriver, får vi anta, undervisning på tillräcklig\r\nvetenskaplig grund för att klara en nivå under\r\nforskarutbildningen. Vi vet inte i dag, även om vi\r\nkan anta och förmoda, vad högskolor som inte har\r\nforskarutbildning har för kvaliteter upp till den nu\r\ndiskuterade mastersnivån.</pre><pre>Den ståndpunkt som intogs i\r\ndepartementspromemorian och som jag\r\npersonligen delar var att man kan anta att de\r\nuniversitet som har forskarutbildning uppfyller\r\nkvalitetskraven, men att detta måste prövas särskilt\r\nvid övriga högskolor. Genom att titta i facit vet vi\r\natt det finns några högskolor som i dag meddelar\r\nundervisning på 80-poängsnivå, dvs. det\r\nfördjupningskrav som ställs på magisterexamen.\r\nDet är dessa högskolor som har inkommit till oss\r\nmed en begäran om prövning.</pre><pre>Jag tycker själv att den teknik som vi har kommit\r\nfram till har mycket tilltalande drag över sig.\r\nHögskolan i Karlstad -- för att ta Kristina Svenssons\r\naktuella exempel -- får därmed prövat av\r\nvetenskaplig expertis huruvida man håller måttet\r\neller ej.</pre><pre>Jag vill gärna understryka att det inte är av en\r\ntillfällighet som jag har valt Carl-Gustaf Andrén.\r\nJag har inte valt honom först och främst därför att\r\nhan har varit en administratör under senare delen\r\nav sin akademiska karriär, utan därför att han är en\r\nskicklig vetenskapsman. Han kommer att samla en\r\npanel runt sig, som skall göra\r\nkvalitetsbedömningen. Om högskolorna i Karlstad,\r\nVäxjö, Sundsvall/Härnösand och Örebro klarar\r\nden kvalitetsbedömningen med ett godkänt i fråga\r\nom undervisningen, kan dessa högskolor därefter\r\nrekrytera studenter med oändligt mycket mer\r\nkvalitativ kraft än vad de annars skulle kunna göra.\r\nDå har dessa högskolor beviset på att de är lika bra\r\nsom övriga högskolor, som redan tilldelats\r\nmotsvarande rättighet.</pre><pre>Jag vill tilläga att jag kommer att följa det råd som\r\npanelen under Carl-Gustaf Andréns ledning\r\nkommer att ge mig. Jag tänker inte göra någon\r\nsärskild politisk prövning av resultatet, eftersom\r\nhela filosofin med den vetenskapliga prövningen då\r\nskulle falla samman.</pre><pre>Efter det att ett universitet är tilldelat rätt att\r\nexaminera -- vilket också gäller de stora\r\nuniversiteten och högskolorna, som så att säga med\r\nautomatik har examinationsrätt för\r\nmagisterexamen redan från början -- kan denna rätt\r\ngå förlorad vid vilken tidpunkt som helst, om man\r\ninte kan leva upp till kraven. Prövningen i dessa fall\r\nkommer att utföras av det särskilda\r\nutvärdeingssekretariat som riksdagen tidigare har\r\nbeslutat skall inrättas.</pre><pre>När det till sist gäller de fasta forskningsresurserna\r\ndelar jag självfallet den uppfattningen att forskning\r\nvid resp. högskola normalt spelar en stor roll för\r\nden enkilda högskolans rekrytering och för bygdens\r\nutveckling. Jag har att väga detta uppenbara\r\nperspektiv mot ett nationellt perspektiv för att se\r\nom det finns konflikter mellan dessa perspektiv,\r\noch det är klart att det finns. Ett litet land med\r\nbegränsade resurser -- 8,5 miljoner invånare -- och\r\nmed en volymmässigt begränsad forskningsinsats\r\nkan enligt min mening inte sprida sina\r\nforskningsinsatser hur mycket som helst. Å andra\r\nsidan är jag medveten om att det för\r\nundervisningens kvalitet vid varje högskola krävs\r\nuppbackning av nära relationer med aktiv\r\nforskning. Att jag inte nu kan ge ett exakt besked\r\nom hur denna avvägning utfaller vid varje enskilt\r\nfall landet runt beror på att denna avvägning är så\r\ngrannlaga att vi skall ta det halvår på oss som vi har\r\ninnan förslaget skall överlämnas till riksdagen.\r\nDetta för att vi skall veta att det vi gör står i\r\növerensstämmelse både med regionernas önskemål\r\noch med Sveriges nationella vetenskapliga\r\nutvecklingskrav.</pre><pre>Anf. 15  KRISTINA SVENSSON (s):</pre><pre>Herr talman! I mitt förra inlägg sade jag just att det\r\när bra att det skall ske en prövning och att den görs\r\nav en utomstående kvalificerad forskare och\r\nvetenskapsman. Det är också bra med denna panel\r\nsom kommer att arbeta med hela frågan. Vi vill\r\nnaturligtvis få bekräftelse, för vi vet att vi är bra.\r\nMen ni tror inte riktigt på oss. Därför är det alldeles\r\nutmärkt att vi kommer att få detta bekräftat. Nog\r\nom detta.</pre><pre>Jag tolkar det som att vi kommer att få en\r\nkvalitetsgranskning när det gäller forskningen, inte\r\nbara vid de speciella högskolorna som står bakom\r\ndet här brevet, utan även generellt i fråga om de\r\nfortsatta möjligheterna att ge magisterexamen. Så\r\ntolkar jag det.</pre><pre>Min tredje fråga gällde att forskningsresurserna bör\r\nspridas och inte enbart vara kopplade till\r\nuniversiteten. Vi i Sverige har ett för litet antal\r\nforskare, Per Unckel. Det behövs fler forskare.\r\nDetta stöder jag på internationella jämförelser. Det\r\när alldeles uppenbart att det finns en resurs att\r\nutnyttja, vilket har konstaterats i flera\r\nforskningspropositioner. Möjligheterna har\r\nförbättrats, bl.a. genom att antalet ekonomiska\r\nstöd och tjänster för dem som bedriver\r\nforskarutbildning har ökat. Men det finns en grupp\r\nsom fortfarande inte får dessa möjligheter fullt ut,\r\nnämligen kvinnorna. Detta belades mycket tydligt i\r\nforskarrapporten om jämställdhet, som kom\r\nalldeles nyligen. Jag ser en kombination här som för\r\nmig är mycket tilltalande. Vi skulle kunna utbilda\r\nmånga fler forskare i Sverige, om vi spred\r\nresurserna ut till de högskolor som har nått denna\r\nnivå -- jag talar inte om alla högskolor, utan sådana\r\nhögskolor som i Karlstad, Örebro m.fl. Jag är\r\növertygad om att vi då skulle kunna nå kvinnor i\r\nforskarutbildning.</pre><pre>Anf. 16  Utbildningsminister PER UNCKEL (m):</pre><pre>Herr talman! Jag har några korta kommentarer.</pre><pre>I min första kommentar vill jag bekräfta Kristina\r\nSvenssons tolkning. All utbildning -- om riksdagen\r\nantar de principella förslag som jag här har antytt --\r\nkommer att utsättas för kontinuerlig\r\nkvalitetsgranskning. Det är viktigt, inte minst för\r\natt man skall veta att vi i Sverige upprätthåller god\r\nkompetens i ett internationellt perspektiv. Det\r\ninnebär att all eximinationsrätt är så att säga till låns\r\nså länge man lever upp till kvalitetskraven. Och det\r\ngäller alla universitet och högskolor, en för alla, alla\r\nför en.</pre><pre>Min andra kommentar rör det för låga antalet\r\nforskare. Det finns en flaskhals i hela det svenska\r\nhögre utbildningssystemet. Den består av för få\r\ndoktorander och för få med doktorsexamen. Det är\r\ndess värre detta förhållande som gör att vi inte kan\r\nexpandera grundutbildningen i den takt som jag\r\ntror att både Kristina Svensson och jag helst av allt\r\nskulle vilja, nämligen så att vi kan ge alla dem som\r\ni dag bankar på universitetsporten möjlighet till\r\nhögre utbildning. Men så länge jag inte kan\r\nsäkerställa att den högre utbildning som erbjuds\r\nbedrivs på tillräcklig vetenskaplig grund med\r\ntillgång till tillräckligt bra lärare, tvingas vi att\r\nskynda långsamt med utbyggnaden. Därmed blir\r\nnaturligtvis utbyggnaden av doktorsutbildningen\r\nden helt centrala frågan.</pre><pre>I budgetpropositionen uttalade regeringen i vintras\r\natt vår ambition är att antalet doktorsexamina skall\r\nfördubblas fr.o.m. nu fram till år 2000. Det är\r\nmålet, och jag vet att många högskolor nu arbetar\r\nför detta. Jag tror att detta är avgörande för att vi\r\nlångsiktigt skall kunna öka volymen med\r\nbibehållen kvalitet i hela det svenska\r\nhögskolesystemet.</pre><pre>Huruvida detta talar till förmån för att sprida fasta\r\nforskningsresurser till flera högskolor är jag i dag\r\nemellertid inte säker på. Det är möjligt att det går\r\natt nå detta mål lika fort eller fortare och bättre\r\ngenom att man kan forsätta att utnyttja de\r\nhögskolor för eximination av doktorer som för\r\nnärvarande har de fasta forskningsresurserna.\r\nOberoende av allting annat tror jag att vi under alla\r\nomständigheter kommer att få se en utveckling, där\r\nflera doktorer handleds på de mindre högskolorna\r\ni relation och kontakt med de större. Detta är ett\r\nsystem som inte minst högskolan i Karlstad har\r\nutvecklat med betydande framgång. Därmed har\r\nman uppnått det som möjligen är det bästa av två\r\nsystem, nämligen att man replierar på ett stort eller\r\nflera stora universitet för sin mest avancerade\r\nhandledning, samtidigt som man finns nära de\r\nmänniskor som skall handledas, inte minst de\r\nkvinnor som både Kristina Svensson och jag gärna\r\nvill locka till forskarutbildning.</pre><pre>Herr talman! Slutsatsen av dessa mycket grannlaga\r\navvägningar måste få anstå ytterligare någon tid,\r\nmen det står klart att vi måste öka antalet personer\r\ni forskarutbildning. Det är a och o, om Sverige skall\r\nkunna stå pall i den hårdnande internationella\r\nkonkurrensen.</pre><pre>Anf. 17  KRISTINA SVENSSON (s):</pre><pre>Herr talman! Det är självklart att kvalitetskraven är\r\noerhört väsentliga. Det är den utgångspunkt som vi\r\nhar för dessa resonemang.</pre><pre>Jag tolkar det som att det finns en öppning -- eller i\r\nvarje fall en prövande hållning -- i\r\nutbildningsministerns svar. Det ser jag som positivt\r\ninför arbetet med forskningspropositionen, där\r\ndenna fråga naturligtvis kommer att behandlas\r\nutförligt. Jag har inget mer att tillägga i den här\r\ndebatten.</pre><pre>Överläggningen var härmed avslutad.</pre><pre></pre><pre>7 §  Svar på interpellation 1991/92:172 om\r\nförfalskade betyg vid antagning till universitet\r\nm.m.</pre><pre>Anf. 18  Utbildningsminister PER UNCKEL (m):</pre><pre>Herr talman! Lennart Fridén har frågat mig vilka\r\nåtgärder jag tänker vidta för att förhindra fusk och\r\nanvändning av förfalskade betyg i den svenska\r\nhögskolan.</pre><pre>Låt mig först säga att det är viktigt att\r\nuppmärksamma att fusk och förfalskade betyg\r\nförekommer och att det är angeläget att det görs\r\nnågot för att komma till rätta med problemet.</pre><pre>Vad gäller tentamina ankommer det i första hand\r\npå universitet och högskolor att vidta åtgärder för\r\natt förhindra fusk. Om den studerande använder\r\notillåtna hjälpmedel eller på annat sätt försöker\r\nvilseleda vid prov kan disciplinära åtgärder vidtas\r\nenligt disciplinförordningen. Den studerande kan\r\ndå avstängas för en eller flera perioder i\r\nsammanlagt högst sex månader.</pre><pre>I den senaste pressdebatten om fusk har det\r\nframskymtat att dessa disciplinära åtgärder skulle\r\nvara för lindriga. Från högskolehåll har sådana\r\nsynpunkter inte framförts. Vid en konferens med\r\nhögskoleföreträdare om disciplin- och\r\navskiljandefrågor som anordnats av universitets-\r\noch högskoleämbetet (UHÄ) framfördes inte\r\nnågra krav på skärpning av de nu gällande\r\ndisciplinära åtgärderna mot fusk. Däremot\r\ndiskuterade man behovet av en enhetlig\r\ntillämpning av reglerna på de olika\r\nhögskoleorterna.</pre><pre>Herr talman! Emellertid har de studerande vid de\r\ntekniska högskolorna genom sina kårordföranden i\r\nskrivelse till UHÄ uttalat sig för en skärpning av\r\npåföljderna. Skrivelsen har överlämnats till\r\nutbildningsdepartementet, och jag skall naturligtvis\r\nmed intresse ta del av de synpunkter och argument\r\nsom framförs och noga överväga om några\r\nändringar av disciplinförordningen behöver göras.</pre><pre>Förfalskningar av betyg är det andra stora\r\nproblemet. Det är enligt min uppfattning svårt att\r\nveta om förfalskning sker i ökad omfattning. Någon\r\nsystematisk uppföljning har inte gjorts enligt vad\r\njag erfarit.</pre><pre>Det är min uppfattning att UHÄ, som antar\r\nstudenter till högskolans allmänna linjer, gör stora\r\nansträngningar för att upptäcka eventuella\r\nförfalskningar vid antagning av såväl utländska som\r\nsvenska studenter. Vid antagning av utländska\r\nsökanden begär UHÄ ofta in, som en extra\r\nsäkerhetsåtgärd, originalhandlingar från utländska\r\nsökanden med mycket höga betyg. Är det då något\r\nsom inte står rätt till drar sig den sökande ofta själv\r\nur. Bland utländska sökande förekommer det att\r\nman köper sig betyg. Dessa är ofta välgjorda och\r\nsvåra att upptäcka.</pre><pre>Bland svenska sökanden görs slumpvisa kontroller\r\ni alla utbildningar. UHÄ specialgranskar dessutom\r\nsökande till linjer där konkurrensen om platserna\r\när särskilt stor.</pre><pre>En viss kontroll förekommer även när studenterna\r\npåbörjat utbildningen. Med hjälp av tips från\r\nkurskamrater, lärare m.fl. uppmärksammas UHÄ\r\npå att allt kanske inte står rätt till. Har\r\noegentligheter förekommit upphäver UHÄ\r\nbeslutet om antagning.</pre><pre>Omkring tio fall per år går vidare till polisen, vilket\r\nkan få till följd att den sökande åtalas för brott.</pre><pre>Herr talman! Sammanfattningsvis vill jag\r\nunderstryka att det är viktigt att problemet med\r\nfusk och förfalskningar i högskolan\r\nuppmärksammas och att något görs åt det. Som jag\r\ntidigare nämnt kan det, med anledning av vad som\r\nnu debatteras om tentamensfusk, finnas anledning\r\natt noga följa utvecklingen.</pre><pre>Enligt min uppfattning gör UHÄ betydande\r\ninsatser för att avslöja falska ansökningshandlingar.\r\nFör budgetåret 1992/93 övertar den nya\r\nservicemyndigheten UHÄ:s uppgifter på detta\r\nområde.</pre><pre>I den nya studieorganisationen, som beräknas\r\nkunna införas hösten 1993, kommer ett ökat ansvar\r\nför antagning av studenter att åvila universitet och\r\nhögskolor och därmed också ett ökat ansvar för de\r\nfrågor Lennart Fridén här aktualiserar. Självfallet\r\nkommer jag även i den nya ordningen att noga följa\r\nfrågan om fusk och förfalskningar i högskolan.</pre><pre>Anf. 19  LENNART FRIDÉN (m):</pre><pre>Herr talman! Det kan tyckas att min interpellation\r\när ett knorrande. Men det ingick tydligen också en\r\nljudillustration från talarstolen.</pre><pre>Det hade naturligtvis varit roligare att diskutera\r\nenbart positiva frågor om högskolor och universitet\r\nmed Per Unckel. Men vi får samtidigt inte blunda\r\nför de problem som finns. Den här diskussionen\r\nberör ett par principfrågor.</pre><pre>För det första: När en student börjar på ett\r\nuniversitet eller en högskola skall denne arbeta för\r\natt finna de odiskutabla och objektiva sanningarna,\r\nsom man önskar röra sig med inom vetenskapen.\r\nDå är det illa att börja med en lögn. Ännu värre är\r\natt forsätta med fifflet.</pre><pre>För det andra: Alla de som har antagits på ett\r\nhederligt sätt och arbetar idogt och korrekt skall\r\ninte komma i ett sämre läge än de som går\r\nohederlighetens genvägar. Det är därför inte svårt\r\natt förstå att det är främst bland studenterna själva\r\nsom det önskas en bättre ordning.</pre><pre>För ungefär två månader sedan var det i pressen en\r\ndiskussion med anledning av de problem som\r\nrapporterades från Lunds universitet. Det går inte\r\natt utgå från vad som händer på ett ställe, och jag\r\nhar därför de senaste dagarna haft en del\r\ndiskussioner med företrädare från mitt gamla\r\nuniversitet i Göteborg.</pre><pre>Det visade sig att man tror inte att betygsfusket är\r\nså omfattande. I dag kontrolleras orignalhandlingar\r\nbara stickprovsvis. När vi fyrtiotalister på 60-talet\r\nströmmade in i veritabla stim på universiteten fick\r\nvi faktiskt visa upp våra originalhandlingar för\r\nkontroll. En sådan enkel åtgärd borde kunna\r\nanvändas för att avslöja ett och annat fiffel.</pre><pre>Man tar nu så lätt på kontrollen att det är först när\r\nman tittar på en kopia i en ansökningshandling och\r\ntycker att den verkar vara inkorrekt som\r\noriginalhandlingen begärs in. Jag tror att man\r\ngenom en enkel åtgärd skulle kunna få en och\r\nannan att skärpa sig och inte ens våga försöka att bli\r\nantagen med hjälp av oriktiga handlingar.</pre><pre>Den jurist på universitetets förvaltningsavdelning\r\nsom jag talade med sade att efter det att fifflarna\r\nhar förts till polisen har ärendena avskrivits. Det\r\nhar inte hänt något. Den vaga formulering jag\r\nhörde i motsvarande avsnitt i statsrådets svar tyder\r\npå att det går att lagföra fuskarna men att det inte\r\nhar hänt något. Därför finns det önskemål från\r\nuniversitetshåll att ett par sådana fall någon gång\r\nskall prövas. Om någon fälls går det sedan\r\nförhoppningsvis att med hjälp av generalprevention\r\nfå människor att skärpa sig. Men som har sagts\r\ntidigare är det förmodligen inte så stora antal som\r\ndet rör sig om.</pre><pre>Däremot är man uppenbarligen övertygad om att\r\nmörkertalet för fusk vid tentamina är mycket stort.\r\nJag fick höra en liten lustighet. För en av de stora\r\nskrivsalarna vid universitetet har plötsligt antalet\r\nunder en termin anmälda fall av fiffel minskat till\r\ntre. Det har tidigare rört sig om 10--15 för den\r\nskrivsalen. Anledningen skulle vara att den tidigare\r\nså alerta skrivningsvakten har blivit långvarigt\r\nsjukskriven. Det kan inte vara så att fifflet minskar\r\nför att den alerta skrivningsvakten har försvunnit.\r\nSnarare går det väl i den andra riktningen,\r\nsamtidigt som antalet upptäckta fall har minskat.</pre><pre>Jag har inte riktigt samma uppfattning som\r\nstatsrådet uppgav i sitt interpellationssvar,\r\nnämligen att högskolorna inte vill införa några\r\nskärpande åtgärder. Så sent som i fredags\r\ndiskuterade disciplinnämnden i Göteborg frågan\r\nom hur en skärpning av åtgärderna skall komma till\r\nstånd.</pre><pre>Det här är uppenbarligen en fråga som många\r\nreagerar på. Det vore skönt om vi kunde diskutera\r\nenbart de positiva sakerna som t.ex.\r\nmagisterexamina. Men det här är en fråga som vi\r\ninte får blunda för.</pre><pre>Vidare har vi de som har fuskat och använt falska\r\nansökningshandlingar. Det gladde mig att höra att\r\ndet trots allt är mest svenskar som har gjort så. Det\r\när dessutom lättare att avslöja fusk i de fallen, inkl.\r\ndet fall som avslöjades nyligen där vederbörande\r\nville göra sig tio år yngre än vad som framgick av\r\noriginalintyget. Det är oerhört väsentligt att hålla\r\nsig till principen att inte fiffla om man vill ägna sig\r\nåt att skapa goda, objektiva, vetenskapliga och\r\nodiskutabla sanningar. Det här är framför allt en\r\nrättvisefråga. De som går en ohederlighetens\r\ngenväg skall inte få det bättre än andra.</pre><pre>Anf. 20  Utbildningsminister PER UNCKEL (m):</pre><pre>Herr talman! Jag har inte mycket att tillägga till det\r\nLennart Fridén understryker. Låt mig instämma i\r\niakttagelsen att det just var studenterna själva som\r\naktualiserade frågan till oss. Min erfarenhet är\r\nockså att studenterna själva är väl medvetna om\r\nvilket rykte deras utbildning utsätts för, om man\r\ninte kan se till att de som är rätt lämpade är där och\r\natt de som hade tänkt fuska inte finns där.</pre><pre>Jag delar också uppfattningen att det är viktigt, när\r\nett brott är begånget eller i vart fall är misstänkt, att\r\ndetta lagförs och prövas på ett korrekt sätt. Annars\r\nblir i detta sammanhang, som i så många andra där\r\nanmälan görs till polisen, anmälningen bara en tom\r\ngest och ty åtföljande tilltron till och respekten för\r\nden lagstiftning som anmälan handlar om satt i\r\nfråga. Så jag tycker att det är angeläget att när fall\r\nfinns för prövning skall de också prövas.</pre><pre>Låt mig härtill lägga bara två små kommentarer.\r\nDet är ett par saker som jag tycker egentligen ligger\r\nunder allt det vi talar om och möjligen också har att\r\ngöra med frågans lösning och som vi ännu så länge\r\ninte har berört, nämligen moralen i samhället i\r\nstort.</pre><pre>Vi kan aldrig komma åt fusk och elände av detta\r\nslag med mindre än att det finns en\r\nmoraluppfattning i vårt samhälle som säger att så\r\ndär gör man inte, dvs. att det finns ett slags inre\r\ntryck i enskilda människor och i våra institutioner\r\nsom ''lagför'' denna typ av tankar innan de ens har\r\nhunnit att materialiseras.</pre><pre>Den andra reflektionen är att när vi om ett år\r\növerför en betydande del av ansvaret för\r\nuniversitetens och högskolornas arbete till dem\r\nsjälva från det petimäteraktiga petandet som staten\r\nhar hållit på med under många herrans år, tror jag\r\natt detta också kommer att bidra till att\r\nuniversitetens egen självkänsla stärks och därmed\r\nockså intresset för insatser vid det egna\r\nuniversitetet. För det är deras väl och ve som\r\nkommer att utsättas för prövningar, om de får rykte\r\nom sig att vara universitetet eller högskolan där\r\nfusk förekommer.</pre><pre>Ytterst handlar det, som Lennart Fridén avslutade\r\nsitt förra inlägg med, om rättvisa och rättfärdighet.\r\nTyvärr kan vi i dag inte erbjuda en plats åt alla\r\nstudenter som vill utbildas inom våra universitet\r\noch högskolor. Om någon tager sig en plats genom\r\nfusk, tager man den sig i praktiken före någon som\r\när mera berättigad till den än vad man själv är.</pre><pre>Anf. 21  LENNART FRIDÉN (m):</pre><pre>Herr talman! Jag tog upp en sak som jag tycker\r\nborde vara ganska enkel och som jag hoppas att det\r\ninte finns några som helst hinder för när universitet\r\noch högskolor tar över mer av ansvaret, och det är\r\nen så enkel sak som att kontrollera\r\noriginalhandlingar.</pre><pre>På den institution där jag hamnade som första\r\ninstitution 1965 var över 1 000 studenter inskrivna,\r\nvarav ca 500 nybörjare på ettbetygsstadiet. Vi fick\r\ngå dit alla 500 och visa våra originalbetyg. Det hade\r\ndå obönhörligen kunnat avslöjas, om det hade varit\r\nnågot fiffel.</pre><pre>När man vet om att om man blir upptäckt så blir\r\nman lagförd och därmed stämplad för livet, är det\r\nutan tvivel en hjälp för att också lyfta den allmänna\r\nmoralen i det här sammanhanget. Jag kan inte\r\ntänka mig något värre för vetenskapens anseende\r\nän omoral på universiteten.</pre><pre>Jag hoppas att det skall bli möjligt att få bukt med\r\nfusket med enkla medel och genom att några fall\r\nprövas, vilket den jurist som jag talade med i dag\r\nefterlyste. Om de som ertappats med fusk blir\r\nlagförda och detta kommer ut i massmedia, tror jag\r\natt de som funderat på att fuska vet att det inte\r\nlönar sig och följaktligen avstår från att försöka\r\nfiffla.</pre><pre>Anf. 22  Utbildningsminister PER UNCKEL (m):</pre><pre>Herr talman! Låt mig snabbt lämna Lennart Fridén\r\ndet beskedet att i den departementspromemoria\r\nsom vi diskuterade tidigare och som handlar om\r\nden nya relationen mellan staten och de enskilda\r\nuniversiteten och högskolorna föreslås det att varje\r\nhögskola själv fr.o.m. 1 juli 1993 skall få ta emot\r\nsina studenter och ange villkoren för antagning.</pre><pre>Det är alltid en grannlaga avvägning av vad man i\r\nett svar som detta skall säga om en proposition som\r\nman avser att presentera om fyra veckor, men låt\r\nmig formulera saken så att skulle regeringen\r\nbestämma sig för att på denna punkt följa\r\npromemorians förslag, så innebär det precis de\r\nmöjligheter som Lennart Fridén eftersträvar i det\r\nhänseende vi diskuterar nu.</pre><pre>Överläggningen var härmed avslutad.</pre><pre>8 §  Svar på interpellation 1991/92:168 om\r\nreturglasanvändningen</pre><pre>Anf. 23  Miljöminister OLOF JOHANSSON (c):</pre><pre>Herr talman! Håkan Strömberg har frågat mig vilka\r\nåtgärder jag är beredd att vidta för att öka\r\nanvändningen av krossat returglas samt vilka\r\nåtgärder jag är beredd att vidta för att öka\r\nanvändningen av uppsamlat glas i\r\nindustriproduktion.</pre><pre>Låt mig först betona att det finns ett fungerande\r\ninsamlings- och återtagningssystem för glas från\r\nhushållen. Glasåtervinningen ökar. Merparten av\r\ninsamlat glas blir till råvara för nytt glas men allt\r\nglas kan inte avsättas inom Sverige. Det som inte\r\nblir till råvara används till olika utvecklingsprojekt\r\nsom jag återkommer till längre fram i mitt svar.\r\nInget insamlat glas deponeras i dag, bortsett från\r\nden mindre mängd som sorteras ut av\r\nprocesstekniska skäl och därför inte kan\r\nåtervinnas.</pre><pre>Enligt Svensk Glasåtervinning AB, som har hand\r\nom glasåtervinningssystemet i landet, återvanns år\r\n1991 57 000 ton glas från hushållen i Sverige. Det\r\ninnebär en återvinningsgrad på 44 %.</pre><pre>Glasåtervinningen har ökat betydligt från året\r\ninnan då återvinningsgraden var 36 %. Företagets\r\nuttalade mål är att nå 100 000 ton glasåtervinning\r\nfrån hushållen år 1995, dvs. 70 % återvinningsgrad.</pre><pre>Som jag nämnde kan i dag allt insamlat glas från\r\nhushållen avsättas, bl.a. genom att export sker till\r\nutländska glastillverkare. Exporten sker på grund\r\nav ett betydligt större tillskott av glas genom import\r\nav förpackningar än vad som kan avsättas inom\r\nsvensk glasproduktion. Det råder emellertid\r\nunderskott på ofärgat återglas. Genom att\r\nkommunerna successivt utökar separeringen till att\r\nomfatta ofärgat resp. färgat glas förbättras\r\nmöjligheterna även till fortsatt avsättning av\r\nåterglas i Sverige.</pre><pre>Håkan Strömberg refererar speciellt till att\r\nHammars och Limmareds glasbruk numera inte\r\nanvänder färgat glas i sin produktion. Marknaden\r\nför återvunnet färgat glas upphör emellertid inte i\r\noch med att glasproduktionen vid Hammars\r\nglasbruk läggs ner. Jag vill nämna att\r\nglasåtervinningsanläggningen i Hammar kommer\r\natt drivas vidare även sedan glasbruket lagts ner.\r\nDär sker också i fortsättningen sortering av återglas\r\nför framställning av glasråvara. Denna råvara\r\ntransporteras till glasbruk i huvudsak i Sverige och\r\nNorge men också i viss utsträckning till glasbruk i\r\nStorbritannien och Holland.</pre><pre>Enligt uppgift kommer produktionen vid Hammars\r\nglasbruk efter nedläggningen att delas upp på\r\nglasbruken i Limmared resp. Moss i Norge på så\r\nsätt att enbart ofärgat återglas återanvänds vid\r\nglasbruket i Limmared men färgat återglas används\r\nsom råvara vid glasbruket i Moss.</pre><pre>Enligt vad jag inhämtat arbetar AB Svensk\r\nGlasåtervinning bl.a. efter en handlingsplan som\r\nsyftar till en ökad separering av färgat och ofärgat\r\nglas, en ökad insamlingsvolym samt ökad kvalitet\r\noch insamlingseffektivitet. Företaget bedriver\r\nockså ett flertal projekt, som syftar till att för\r\nframtiden öka avsättningen av insamlat glas på\r\nandra sätt. Exempel på sådana projekt är att öka\r\nandelen återglas vid glastillverkning samt att\r\nanpassa glasfärger till ökad andel återglas. Som\r\nytterligare exempel kan nämnas att återglas prövas\r\nför tillverkning av glas- och mineralull för\r\nisoleringsändamål.</pre><pre>Det är naturligt att återkomma till denna fråga när\r\ndet gäller att utveckla system för kretslopp för olika\r\nvaror.</pre><pre>Anf. 24  HÅKAN STRÖMBERG (s):</pre><pre>Herr talman! Jag vill tacka miljöministern för\r\nsvaret på min interpellation. Jag vill också\r\nframhålla att jag för dagen är nöjd med svaret.\r\nSituationen vad gäller hantering av uppsamlat\r\nhushållsglas är just den miljöministern beskriver.</pre><pre>Men förhållanden svänger som bekant, ibland\r\nganska snabbt. Om exakt en månad, den 18 juni,\r\ngår sista skiftet vid Hammars glasbruk.\r\nGlastillverkningen vid bruket upphör efter\r\ngenerationers arbete. Självklart är det största\r\nproblemet just nu de 228 personer som ställs utan\r\narbete. Endast ett fåtal av dem kan för närvarande\r\nfå ett nytt arbete. Men i förlängningen kommer\r\nnedläggningen också att medföra andra problem.</pre><pre>I och med att Hammars glasbruk läggs ned upphör\r\nanvändningen av färgat glas för nyproduktion i\r\nSverige. Det är riktigt, som miljöministern\r\nframhåller i svaret, att det för närvarande inte\r\ndeponeras något insamlat hushållsglas, förutom\r\nvad som måste sorteras bort vid krossning på grund\r\nav orenhet. Det är också riktigt att vi exporterar\r\nvissa volymer krossglas till Norge, Holland och\r\nStorbritannien. Men jag vet att Svensk\r\nGlasåtervinning har avtal med Askersunds\r\nkommun om deponering av återglas på mark som\r\nkommunen arrenderar. För ett år sedan\r\ndeponerades ganska stora volymer, även om så inte\r\nsker i dag.</pre><pre>Frågan om hantering av uppsamlat glas är inte löst,\r\neftersom vi är beroende av export av hela den\r\nuppsamlade volymen färgat glas. Exporten följer\r\nkonjukturutvecklingen och svängningarna i priset\r\npå alternativa råvaror. Därför kan vi aldrig veta\r\nstorleken på exportvolymen.</pre><pre>Av det skälet menar jag att vi måste intensifiera\r\narbetet att finna alternativa användningsområden,\r\ni synnerhet som den insamlade mängden glas ökar.\r\nHär går det inte att avvakta vad marknadskrafterna\r\nskall göra, utan miljöministern har ett direkt ansvar\r\nför att ge signaler om utvecklingsarbete och också\r\nskapa fram de resurser som behövs för alternativ\r\nanvändning av krossat glas som råvara i produktion\r\ndär glasets egenskaper kan utnyttjas.</pre><pre>Även om jag för dagen är nöjd med svaret och\r\nredovisningen av vad som gäller i nuläget, återstår\r\nfrågan hur vi kommer att hantera det uppsamlade\r\nglaset i framtiden. Miljöministern lovar att\r\nåterkomma om det uppstår några förändringar, och\r\njag vill då påminna om vad riksdagen sade 1990 i\r\nsamband med behandlingen av miljöpolitiken för\r\nframtiden, nämligen att man skulle återkomma\r\nbeträffande återanvändning av avfall. Jag hoppas\r\natt miljöministern har det riksdagsbeslutet aktuellt\r\nför sig, för det är viktigt inte bara med tanke på glas\r\nutan också i andra råvarusammanhang.</pre><pre>Men nu gäller det som sagt glaset. Jag skall noga\r\nfölja frågan och lovar också att återkomma. Jag vill\r\nän en gång tacka miljöministern för svaret.</pre><pre>Anf. 25  Miljöminister OLOF JOHANSSON (c):</pre><pre>Herr talman! Vi tycks vara helt överens om hur\r\nläget är i vart fall. Jag har också nämnt i mitt svar\r\natt i samband med att man diskuterar\r\nkretsloppsutveckling för olika varor är frågan om\r\nglasåtervinning i högsta grad aktuell.</pre><pre>Man kan inte vara helt och hållet nöjd med\r\nsituationen, även om vi har kommit en bit på väg,\r\nså länge en hel del glas ''försvinner'' i hanteringen.\r\nDet betyder att återvinningsgraden måste ökas.</pre><pre>Jag vet också att Svensk Glasåtervinning AB har\r\ninlagt i sina planer att man skall nå upp till 50 %\r\nåtervinning i år och 70 % återvinning 1995. Där\r\nsker alltså en utveckling. Dessutom är det\r\nnaturligtvis angeläget, som också framgår av\r\nsvaret, att öka separeringen av färgat och ofärgat\r\nglas. Det blir särskilt tydligt när man tittar på hur\r\nprissättningen ser ut. Glasåtervinningsbolaget\r\nbetalar 200 kr. per ton för ofärgat glas, 100 kr. per\r\nton för färgat glas, dvs. blandat brunt och grönt,\r\nsamt 0 kr. för oseparerat glas.</pre><pre>Här är det alltså viktigt att system byggs ut, och det\r\när precis vad man håller på med i samarbete med\r\nbl.a. kommunerna, för att få en bättre sortering\r\näven när det gäller fraktioner av olika sorters glas.</pre><pre>Det är en viktig insats, och då kommer man till\r\nnästa problem, som jag är fullt medveten om, och\r\ndet är att kommunerna ofta har svårt att få\r\nkostnader och intäkter i balans.\r\nInsamlingsverksamheten som sådan, här lika väl\r\nsom på pappersområdet, kostar så pass mycket att\r\ndet blir ett minus på verksamheten.</pre><pre>Det här är naturligtvis ett av skälen till att jag under\r\nmina månader som miljöminister har talat väldigt\r\nmycket om miljöavgifter. Det gäller att inse att\r\navfallshantering handlar om att sortera, ta tillbaka\r\noch skapa marknader och att få de sakerna att\r\nfungera i ett sammanhang. Då behöver man så att\r\nsäga smörjmedel i systemet, och det är detta man\r\nmåste arbeta med.</pre><pre>Miljöavgifter innebär att man lägger en avgift på\r\nanvändaren och att pengarna sedan används för att\r\nsystemet skall fungera i sin helhet. Alternativet är\r\natt skattebetalarna får betala i stället för dem som\r\norsakar problemen, dvs. sprider förpackningar\r\nomkring sig.</pre><pre>Det är sådana tankar som ligger bakom slutorden i\r\nmitt svar till Håkan Strömberg. Men jag är glad\r\növer att vi är överens om nuläget sådant som jag har\r\nbeskrivit det.</pre><pre>Anf. 26  HÅKAN STRÖMBERG (s):</pre><pre>Herr talman! Jag kan intyga att vi fortfarande är\r\növerens efter miljöministerns senaste svar. Det är\r\nhelt riktigt att sådana system kan utvecklas. Det\r\ngörs redan i dag. Svensk glasåtervinnings kostnad\r\ntäcks av att man tar ut en avgift per flaska eller\r\nenhet som man tappar. Det kan utvecklas.</pre><pre>Om vi inte gör något åt detta kan det bli svårt med\r\nmotiven för hushållen med den olägenhet som det\r\nändå innebär att man skall sortera glas och bära i\r\nväg det någonstans. Om de får ett starkt motiv\r\ngenom att de gör en samhällsinsats och bidrar till att\r\nfå fram en råvara, men också självfallet bidrar till\r\natt förbättra miljön, blir det lättare att få\r\nmedborgarna att samla upp glaset.</pre><pre>Det är viktigt att vi ser till att system av detta slag\r\nbyggs ut också på andra områden. Jag tror att det\r\när den väg vi skall gå. Olof Johansson nämner att vi\r\nmåste smörja systemet och ge det den rätta oljan.\r\nDet är viktigt att vi inte tror att detta kommer att\r\nlösa sig självt och att regeringen och miljöministern\r\ntar nödvändiga initiativ till att försöka påskynda\r\noch ge de rätta signalerna.</pre><pre>Anf 27  Miljöminister OLOF JOHANSSON (c):</pre><pre>Herr talman! Jag tror att vi kan avsluta debatten\r\nhär och konstatera att vi är överens om att det finns\r\nutvecklingsmöjligheter hos det system som vi har\r\noch att det krävs stimulanser för detta.\r\nKostnaderna skall läggas på rätt ställe.</pre><pre>Deponier är alltid anomalier, om jag får leka med\r\norden. Utan att ha kommenterat detta i mitt svar,\r\nbeklagar jag naturligtvis lika mycket som Håkan\r\nStrömberg den nedläggning och den omställning\r\nsom blir en nödvändig följd av nedläggningen av\r\nglastillverkningen vid Hammars bruk. Däremot\r\nkommer fortsatta uppgifter att finnas kvar för en\r\nmindre del av de anställda när det gäller sortering\r\noch rensning och liknande saker. Då kan bruket bli\r\nen del i glasåtervinningssystemet också i\r\nfortsättningen.</pre><pre>Anf. 28  HÅKAN STRÖMBERG (s):</pre><pre>Herr talman! Jag anklagade inte miljöministern för\r\natt vara medskyldig när jag nämnde antalet som blir\r\nfriställda i Hammar om en månad. Det är 25\r\npersoner som sysslar med glasåtervinning i dag, och\r\ndet kan utvecklas mer. Här finns det en mycket bra\r\nresurs som kan hantera krossglaset. Platsen ligger\r\nmitt i Sverige, och därför kan det även ur\r\ntransportsynpunkt vara oerhört angeläget att\r\nstimulera återsamling här och utveckla hanteringen\r\nav krossglaset just i Hammar.</pre><pre>Överläggningen var härmed avslutad.</pre><pre>9 §  Svar på interpellation 1991/92:189 om\r\nspecialkurser m.m. i gymnasieskolan</pre><pre>Anf. 29  Statsrådet BEATRICE ASK (m):</pre><pre>Herr talman! Bo Arvidson har mot bakgrund av\r\nriksdagens beslut att bemyndiga regeringen att\r\nmeddela avvikande föreskrifter för vissa\r\nspecialkurser och påbyggnadsutbildningar i\r\ngymnasieskolan frågat mig vilka åtgärder\r\nregeringen har vidtagit.</pre><pre>Riksdagen fattade sitt beslut den 8 april.\r\nRegeringen utfärdade den 23 april 1992 förordning\r\nom vissa specialkurser i gymnasiekolan. Eftersom\r\ndet var ytterst angeläget att så snart som möjligt få\r\nut information om beslutet, skickades förordningen\r\nden 27 april ut till ansvariga för gymnasieskolan i\r\nkommuner och landsting. Jag vill också nämna att\r\nutbildningsdepartementet i en särskild promemoria\r\ndaterad den 19 februari, som också skickades till\r\nsamtliga kommuner och landsting, upplyste om att\r\nregeringen skulle utfärda särskilda bestämmelser\r\navseende vilka som är behöriga att tas emot till\r\nvissa specialkurser. Enligt min mening har denna\r\nfråga hanterats så skyndsamt som det har varit\r\nmöjligt.</pre><pre>Det har kommit till min kännedom att det finns\r\nkommuner som inte tar in äldre sökande i\r\ngymnasieskolans specialkurser. Jag vill därför ta\r\ntillfället i akt att framhålla att det faktiskt inte finns\r\nnågra hinder att ta in en sökande som är över 20 år\r\ni komvux i stället, och att utbildningen sedan\r\ngenomförs som samläsning med gymnasieskolan.\r\nDen som är över 20 år och har behov av t.ex. en\r\nyrkesutbildning bör naturligtvis även i framtiden ha\r\nmöjlighet att få en sådan utbildning. Det är inte\r\nrimligt att kommunerna indirekt stryper en stor del\r\nav utbildningen för vuxna med hänvisning till att\r\ndet i skollagen inte finns inskrivet en absolut\r\nskyldighet för kommunerna beträffande den\r\ngymnasiala vuxenutbildningens omfattning.</pre><pre>Detta gäller inte minst den 1-åriga\r\nteknikerutbildningen, som formellt är en\r\npåbyggnadsutbildning inom komvux. Utbildningen\r\nkan dock med fördel anordnas inom\r\ngymnasieskolan som komvuxutbildning. På detta\r\nsätt kan befintliga lokaler, utrustningar och inte\r\nminst lärarkompetens utnyttjas. Det är definitivt\r\ninte heller rimligt att vuxna i vissa fall t.o.m. nekas\r\nen avslutande del av en yrkesutbildning som är\r\nupplagd som flera separata kurser med t.ex.\r\npraktikmoment mellan de olika kurserna. Det är\r\nmed stor oro jag följer utvecklingen.</pre><pre>Anf. 30  BO ARVIDSON (m):</pre><pre>Herr talman! Jag skall be att få tacka statsrådet\r\nBeatrice Ask för svaret på min interpellation.</pre><pre>Den oreda vi nu kan se när det gäller olika\r\nspecialkurser och påbyggnadsutbildningar som\r\ntidigare finansierades över den s.k. lilla ramen är\r\nutomordentlig beklaglig, inte minst för alla de\r\nelever som drabbas. Många av de utbildningar som\r\ndetta gäller skulle enligt riksdagens beslut våren\r\n1991 avvecklas fram till läsåret 1995/96 och\r\nmotsvarande utbildningar anordnas antingen inom\r\nprogrammen, komvux eller högskolan.</pre><pre>Dessa förändringar har i de allra flesta fall ännu inte\r\nkommit till stånd. Problemen är förhoppningsvis av\r\növergående natur, men vi måste finna lösningar\r\nunder övergångstiden. Utbildningarna får inte\r\nförsvinna under denna övergångstid.</pre><pre>I samband med att kommunerna övertagit\r\nfinansieringen av dessa utbildningar har det\r\nuppstått stora problem för många elever. Många\r\nkommuner säger nu nej till att betala för\r\nutbildningen. Vi är naturligtvis alla medvetna om\r\nde ekonomiska problem som kommunerna kämpar\r\nmed, men den orättvisa som uppstår mellan elever\r\ni olika kommuner är oacceptabel.</pre><pre>Jag har tacksamt noterat det initiativ som tagits av\r\nutbildningsdepartementet, som Beatrice Ask\r\nnämnde här, dels ett PM av den 19 februari, dels\r\nden förordning som också nämns i svaret.</pre><pre>I svaret säger statsrådet något som jag tycker är\r\nmycket positivt, nämligen att ''Den som är över 20\r\når och har behov av t.ex. en yrkesutbildning bör\r\nnaturligtvis även i framtiden ha möjlighet att få en\r\nsådan utbildning.'' Detta är något som jag tycker är\r\nmycket väsentligt, men tyvärr är det problem att få\r\ndet att fungera.</pre><pre>Utöver den i svaret nämnda ettåriga\r\nteknikerutbildningen skulle jag vilja nämna några\r\nutbildningar som nu har kommit i kläm. Det gäller\r\ni flera fall sådana utbildningar som anordnas med\r\nlandstingen som huvudman.</pre><pre>Inom vårdområdet gäller det utbildning till t.ex.\r\nundersköterska, omkring 40 veckor, och utbildning\r\ntill vårdare av psykiskt utvecklingsstörda.</pre><pre>Inom den gröna sektorn gäller det t.ex. den ettåriga\r\ndriftledarkursen som för närvarande krävs för\r\ninträde till lantmästarkursen på Alnarp, men även\r\ni framtiden behövs denna påbyggnadsutbildning för\r\nblivande jordbruksföretagare som inte vill gå den\r\nkommande längre lantmästarutbildningen.\r\nNaturbruksprogrammet är inte tillräckligt som\r\nföretagarutbildning.</pre><pre>I Svalöv i Skåne finns också en speciell 25 veckors\r\ngrundutbildning i jordbruk som kräver\r\ngenomgången gymnasieskola för inträde plus ett\r\nårs praktik. Denna utbildning som har elever från\r\nhela landet har slagit mycket väl ut, men får\r\nproblem då elever tidigare gått\r\ngymnasieutbildning.</pre><pre>Liknande problem finns för elever på\r\nträdgårdsområdet, där sökande till\r\npåbyggnadsutbildningar som relativt nyligen flyttat\r\nfrån lantbruksuniversitetet nu får nej från sina\r\nhemkommuner till en viktig påbyggnad till sin\r\nutbildning.</pre><pre>För sökande till floristutbildningen i t.ex.\r\nNorrköping har jag hört liknande problem.</pre><pre>En annan utbildning som från den 1 juli 1991 drivits\r\nav Flyingestiftelsen i form av en fristående skola är\r\nstallchefsutbildningen. Det är en tvåårig utbildning\r\nsom kräver genomgången gymnasieskola och har\r\nsökande från hela landet.</pre><pre>Även på hantverksområdet hotas utbildningar av\r\nnedläggning. Det gäller t.ex.\r\ntapetserarutbildningen i Nässjö.</pre><pre>Herr talman! Jag har gjort den här uppräkningen\r\nav några av de utbildningar där det nu har uppstått\r\nproblem för att visa på de svårigheter eleverna\r\nupplever när det gäller att få utbildningen betald av\r\nsin hemkommun. De åtgärder som har vidtagits är\r\nbra. Men är det tillräckligt för att ge elever som\r\nönskar genomgå de här utbildningarna en rimlig\r\noch rättvis chans till utbildning? Tyvärr är jag inte\r\nalldeles säker på det.</pre><pre>Enligt uppgift håller Landstingsförbundet på med\r\nen enkät till de landstingsdrivna skolorna för att få\r\nen bild av läget. Min fråga till statsrådet Beatrice\r\nAsk är därför om utbildningsdepartementet,\r\neventuellt i samarbete med Kommunförbundet,\r\nkan tänka sig att göra en sammanställning av\r\nresultatet av kommunernas hantering och\r\nfinansiering av specialkurserna i gymnasieskolan.\r\nOm resultatet då skulle visa att många elever\r\nutestängs från utbildningen -- det tror jag knappast\r\nhar varit lagstiftarens mening när riksdagen fattade\r\nsitt beslut våren 1991 -- vilka åtgärder kan i så fall\r\nstatsrådet tänka sig att vidta?</pre><pre>Anf. 31  CHRISTINA LINDERHOLM (c):</pre><pre>Herr talman! Skälet till att jag deltar i den här\r\ndebatten är att det område som interpellanten har\r\ntagit upp är mycket viktigt. Jag vill närmast\r\nförstärka den frågeställning och det anförande som\r\ninterpellanten just har hållit. Det är mycket viktigt\r\natt dessa ungdomar över 20 år får möjlighet att\r\nkomplettera sin utbildning med en specialkurs eller\r\npåbyggnadsutbildning.</pre><pre>Jag instämmer i att departementet har hanterat\r\nfrågan på ett skyndsamt och bra sätt. Men jag kan\r\ninte låta bli att tycka att det måste var något fel på\r\nförordningen om kommunerna inte har uppfattat\r\nsignalerna. Kanske kunde man ha gjort en tydligare\r\nskrivning. Jag vet inte om det är möjligt. Det\r\nframgår faktiskt inte hur angeläget det är att dessa\r\nungdomar får möjlighet att fortsätta sin utbildning\r\ni stället för att riskera arbetslöshet. Riksdagen har\r\nju i andra sammanhang betonat att utbildning skall\r\ngå före erbjudande om ungdomspraktik.</pre><pre>Jag har samma exempel som Bo Arvidson här\r\nredovisat. Det finns en risk för att vissa av dessa\r\npåbyggnadsutbildningar försvinner. Det vore\r\nmycket allvarligt i ett läge där vi står mellan en\r\ngammal och en ny gymnasieskola, om jag uttrycker\r\ndet så, om vissa utbildningar skulle försvinna. Vi\r\ntappar kompetens hos lärare, och man riskerar att\r\ninstitutioner läggs ner och försvinner ur systemet.\r\nDet är ytterligare ett skäl för att få kommunerna att\r\nta detta ansvar.</pre><pre>Jag har också samma uppfattning om\r\nutbildningarna i hantverksteknik. Där har man haft\r\ntvååriga utbildningar och i många fall möjlighet till\r\nett tredje påbyggnadsår. När inte kommunerna\r\nställer upp ges inte eleverna möjlighet att fullfölja\r\nsin utbildning, utan får själva stå för kostnaderna\r\nför att gå in i något annat system. Med det rådande\r\narbetsmarknadsläget kan detta inte vara rimligt.\r\nDet är inte heller rimligt med hänsyn till att\r\neleverna i många hantverksutbildningar faktiskt\r\nbehöver det tredje året. Inför införandet av\r\nhantverksprogrammet finns här ett liknande\r\nproblem, nämligen att man riskerar att tappa\r\ntempot och tappa kompetens.</pre><pre>Jag vill avslutningsvis fråga statsrådet om hon är\r\nberedd att agera så att kommunerna på ett bättre\r\nsätt tar sitt ansvar och om hon är beredd att på ett\r\ntydligare sätt återigen påpeka för kommunerna\r\nvikten av att ta detta ansvar. Går det att förändra\r\nförordningen och förtydliga den eller på något\r\nannat sätt klargöra riksdagens inställning i denna\r\nfråga, som ju är mycket tydlig?</pre><pre>Anf. 32  Statsrådet BEATRICE ASK (m):</pre><pre>Herr talman! Jag vill först och främst säga att jag i\r\nallt väsentligt delar de bekymmer som\r\ninterpellanten framför. Det är ett stort problem att\r\nmånga s.k. smala utbildningar med mycket hög\r\nkvalitet nu riskerar att försvinna. Nu skall man i\r\närlighetens namn säga att det delvis var syftet med\r\ndet riksdagsbeslut som fattades att allting skulle\r\ngöras bredare och enhetligare. Men jag tror ändå\r\natt det är mycket olyckligt när det får dessa\r\nkonsekvenser.</pre><pre>Vi har från departementets och regeringens sida\r\nformulerat oss tydligt. Det finns alltid saker som\r\nkan göras utöver detta. Jag tycker att jag dagarna i\r\nända deltar i ett allmänt buller för att tydliggöra vad\r\nsom faktiskt avses. Jag har inte diskuterat frågan\r\nom att samverka med Kommunförbundet för att\r\nredovisa vad som har hänt och utifrån detta vidta\r\nåtgärder, men det är en fråga som jag skall ta upp\r\nmed tjänstemän på departementet.</pre><pre>Jag utgår ifrån, och det har jag gjort hela tiden, att\r\nvi måste följa upp det beslut som fattades och vad\r\nsom händer. Nu är det ett allmänt bekymmer med\r\nförändringarna på skolområdet att möjligheterna\r\ninte är särskilt stora att med förordningar nå ända\r\nfram och få alla kommuner att följa beslutet, utan\r\ndet allmänna opinionsbildningsarbetet är oerhört\r\nväsentligt.</pre><pre>Frågan om huruvida jag är beredd att vidta åtgärder\r\nkan jag besvara med ett ja. Jag accepterar inte att\r\nelever som har valt att påbörja en utbildning mot\r\nett visst yrke eller område icke ges rimliga\r\nmöjligheter att fullfölja denna därför att\r\nhemkommunen vägrar att betala interkommunal\r\nersättning. Det kan inte vara rimligt, eftersom en\r\ndel av de yrken det här handlar om är sådana att\r\nman inte kan klara av utbildningen under\r\nmyndighetsålder, om jag uttrycker mig så. Skall vi\r\növer huvud taget ha den kompetensen i framtiden\r\när vi tvingade att ge eleverna denna möjlighet.</pre><pre>Det är också mycket väsentligt att göra\r\nkommunerna och kommunpolitikerna medvetna\r\nom sitt långsiktiga ansvar. En förutsättning för att\r\nden mycket långtgående decentralisering som vi nu\r\ngenomför skall fungera är att kommunerna i\r\nsamverkan ser sin utbildningspolitik i ett längre\r\nperspektiv. Självfallet kan inte varje kommmun\r\nanordna alla sorters program, specialkurser eller\r\nannan utbildning, utan man måste ha en viss\r\narbetsfördelning. Det ingår i en sådan process att\r\navtala och diskutera ersättningar samt att ha denna\r\nöppenhet. Fungerar inte detta kommer heller inte\r\ndecentraliseringen att fungera.</pre><pre>Jag är beredd att påpeka att så är fallet så ofta\r\ntillfälle ges. Vi skall på departementet också\r\ndiskutera om det behövs särskilda åtgärder. Även\r\nom vi har begränsade resurser -- och det är väl\r\nantagligen argumentet från kommunerna för att bli\r\nav med en och annan specialkurs -- tror jag ändå att\r\nsamordningen över kommungränserna är ett bra\r\nsätt att få en mångfald i framför allt\r\nyrkesutbildningen och i annan kompetensgivande\r\nutbildning för de elever som är något äldre än dem\r\nsom går rakt in i gymnasieskolan.</pre><pre>Skall vi nu skapa Europas bästa skola -- och det\r\nskall vi göra -- är det nog nödvändigt att vi heller\r\ninte missar i detaljerna.</pre><pre>Anf. 33  BO ARVIDSON (m):</pre><pre>Herr talman! Jag skall be att få tacka Beatrice Ask\r\nför det kompletterande svaret, som jag tycker var\r\nmycket positivt.</pre><pre>Statsrådet sade att det beslut som fattades i fjol\r\nsyftade till att vi skulle få en bredare och enhetlig\r\nutbildning. Det är möjligt. Men jag undrar om det\r\nvar så alldeles klokt i alla lägen. Vi riskerar att\r\nmista en del av den mångfald som vi behöver. Man\r\nbör nog fundera litet närmre framöver om huruvida\r\nbeslutet var alldeles riktigt och kanske vidta andra\r\nåtgärder.</pre><pre>Det är positivt med den uppföljning som här\r\nutlovas och de åtgärder som Beatrice Ask nämnde.\r\nDet gäller inte minst det ansvar som kommunerna\r\nhar på detta område. Jag tror att\r\nkommunpolitikerna måste ta ett mycket större\r\nansvar för utbildningen än vad man har gjort\r\ntidigare.</pre><pre>Jag vill sedan ta upp en helt annan fråga. Många av\r\nde elever som fått nej av sin hemkommun när det\r\ngäller finansiering av deras utbildning har\r\növerklagat beslutet till skolväsendets\r\növerklagandenämnd. I början av april skrev\r\nnämnden att den under de senaste veckorna fått in\r\nmer än 175 nya ärenden. Man säger vidare att\r\nhandläggningen av åtskilliga av dessa ärenden tyder\r\npå att innebörden av den nya bestämmelsen inte är\r\ntillräckligt känd i många kommuner, och det har\r\nverkligen visat sig.</pre><pre>I anslutning till ett överklagat beslut skriver\r\növerklagandenämnden att hemkommunens\r\nställningstagande att inte betala någon\r\ninterkommunal ersättning inte kan överklagas till\r\nskolväsendets överklagandenämnd, eftersom det\r\nsaknas särskild föreskrift härom. Det är alltså\r\nutbildningsanordnarens beslut som kan överklagas,\r\nmen i praktiken blir ett nej från hemkommunen\r\nockså ett nej från utbildningsanordnaren, som kan\r\nvara kommun, landsting eller annan huvudman. Är\r\nstatsrådet beredd att närmare undersöka om det\r\nfinns skäl till någon sådan särskild föreskrift som\r\nomnämns i överklagandenämndens beslut?</pre><pre>Även de långa handläggningstiderna i många\r\nkommuner skapar osäkerhet för eleverna. Det vore\r\nrimligt att besluts- och besvärsfrågor kunde\r\nhanteras så, att en prövning är genomförd innan\r\nintagning till den sökta utbildningen är avslutad.\r\nEleverna hamnar annars i en orimlig situation.\r\nDessutom kan elever för vilka hemkommunen\r\nbetalar komma att antas även om de inte är de mest\r\nmeriterade till den sökta utbildningen. För\r\nutbildningsanordnaren är också den nya\r\nhanteringen mycket arbetstyngd och omständig.\r\nDet kan vidare uppstå osäkerhet om huruvida\r\nutbildningen över huvud taget kommer till stånd på\r\ngrund av den långdragna hanteringen, där det blir\r\navslag från många kommuner.</pre><pre>Kan statsrådet tänka sig en översyn även i denna\r\nfråga, till gagn för elever och utbildning?</pre><pre>Anf. 34  CHRISTINA LINDERHOLM (c):</pre><pre>Herr talman! Jag vill också uttrycka min\r\ntillfredsställelse med den positiva inställning som\r\nstatsrådet har till att gå vidare till kommunerna och\r\näven på andra sätt arbeta för att dessa ungdomar\r\nverkligen får sin utbildning. Det är ju vad det\r\nhandlar om sist och slutligen, att de skall kunna\r\nslutföra sin utbildning även om de har passerat den\r\nmagiska 20-årsgränsen. Det finns skäl att koppla\r\ndetta till de ekonomiska förutsättningar som kan\r\ngälla för kommunerna, när det nu finns ekonomi\r\nför att ge möjlighet till platser inom komvux eller\r\npå annat sätt, som kan användas för denna\r\nelevgrupp via komvux till gymnasieskolan. Man\r\nkanske kan markera det tydligare till kommunerna.\r\nDe stackars kommunernas ekonomi behöver inte\r\nundergrävas ytterligare. Detta är ett gemensamt\r\nansvar som stat, kommun och landsting har\r\ntillsammans för elevernas utbildning.</pre><pre>Jag delar inte Bo Arvidsons uppfattning om att\r\nmångfalden begränsas. Vi kommer att se en ny\r\ngymnasieskola växa fram, och så småningom\r\nkommer den att bli någonting ypperligt för\r\neleverna. Men vi får göra så att utvecklingen tappar\r\nfotfästet under denna övergångsperiod. Det är vad\r\njag vill betona mest i mitt deltagande i denna\r\ndebatt.</pre><pre>Anf. 35  Statsrådet BEATRICE ASK (m):</pre><pre>Herr talman! Det är klart att vi skall se över även\r\nandra delar av den problematik som Bo Arvidson\r\nhar tagit upp här. Jag tycker själv att detta är ett\r\nstort bekymmer. Det allvarliga just nu är att vi är på\r\nväg att bli av med dessa utbildningar.\r\nKommunernas grunder för detta är mycket\r\nkortsiktiga. Det beror också på att olika kommuner\r\ninte samverkar tillräckligt. Riksdagen har här ett\r\nmycket stort ansvar.</pre><pre>Smala utbildningar löper alltid risken att försvinna\r\nnär man gör utbildningssystem mer enhetliga.\r\nTyvärr är enhetligheten inte alltid till gagn för\r\nkvaliteten i utbildningssystemet. Det kan ta olika\r\nlång tid att nå olika kompetenser. Vi vet att det inte\r\nminst inom de konstnärliga utbildningarna och\r\nhantverksutbildningarna krävs en ganska lång\r\nskolning för att eleverna skall nå de verkliga\r\nhöjderna. Dessa offras nu i viss mån på\r\nenhetlighetens altare. Vi får försöka att hjälpas åt\r\natt ta bort de onödiga hinder som finns.</pre><pre>Jag delar Christina Linderholms uppfattning att det\r\ngäller att se till att de resurser som finns tillgängliga\r\ni detta arbetsmarknadspolitiska läge används till\r\nallt de kan vara bra för. Ingen skall hindras från att\r\ngenomgå en speciell yrkesutbildning på grund av\r\nnågon byråkratisk regel som inte är berättigad. Vi\r\nfår hjälpas åt att signalera när vi hittar sådana.\r\nSystemet är tillkrånglat. Vi måste också hitta regler\r\noch principer som kan gälla på lång sikt och få till\r\nstånd en attityd hos kommunalpolitiker, som nu har\r\nhuvudansvaret, som innebär medvetenhet om\r\nbehovet av långsiktighet och helhetstänkande när\r\ndet gäller vad utbildningsapparaten producerar på\r\nnivåerna under högskola och universitet.</pre><pre>Från statligt håll, både från regering och riksdag,\r\nhar vi ett ansvar för att arbeta i det korta\r\nperspektivet, för att lindra de verkningar vi nu ser\r\nav förändringar i systemet omedelbart. Men vi har\r\nockså ett ansvar för att lägga grunden för att vi skall\r\nha ett mångfasetterat utbildningsväsende i\r\nframtiden. Jag tar gärna emot förslag eller fakta om\r\nfall där det uppenbart blir bekymmer. Jag är\r\növertygad om att vi från regeringens sida kommer\r\natt arbeta i positiv anda för att försöka rätta till\r\ndetta.</pre><pre>Anf. 36  BO ARVIDSON (m):</pre><pre>Herr talman! Jag skall be att få tacka för de\r\nupplysningar som Beatrice Ask lämnade här. Jag\r\ntror liksom hon att det är viktigt att vi tillsammans\r\nkan hjälpas åt att få till stånd den långsiktighet, de\r\nattitydförändringar och det helhetstänkande som är\r\nnödvändiga i kommunerna. Det är viktigt att slå\r\nvakt om många av dessa utbildningar och att\r\neleverna har möjlighet att genomgå dem även i\r\nframtiden.</pre><pre>Jag vet inte om Christina Linderholm\r\nmissuppfattade min tankegång om mångfald. Jag\r\nmenar att det är viktigt att man inte pressar in alla\r\nutbildningar i programmen. Det är inte säkert att\r\ndet alltid är det bästa. Man kanske kan hitta någon\r\nannan lösning. Det var så jag menade.</pre><pre>Jag hoppas att denna debatt skall kunna ge en\r\nbelysning av dessa problem och att vi på det sättet\r\nskall kunna föra ut till kommunerna att de har ett\r\nansvar i och med decentraliseringen. Om denna\r\ninterpellation kan ha gjort någon nytta i det fallet\r\när jag tacksam.</pre><pre>Andre vice talmannen anmälde att Christina\r\nLinderholm anhållit att till protokollet få antecknat\r\natt hon inte ägde rätt till ytterligare inlägg.</pre><pre>Överläggningen var härmed avslutad.</pre><pre></pre><pre>10 § Beslut om förkortad motionstid för\r\nproposition 1991/92:132</pre><pre>Föredrogs och hänvisades</pre><pre>Proposition</pre><pre>1991/92:132 till utrikesutskottet.</pre><pre>Beträffande denna proposition hade regeringen\r\nföreslagit att riksdagen skulle besluta att\r\nmotionstiden förkortades till fem dagar.</pre><pre>Kammaren beslöt förkorta motionstiden till att\r\nutgå onsdagen den 20 maj.</pre><pre>11 § Förnyad bordläggning</pre><pre>Föredrogs men bordlades åter</pre><pre>Konstitutionsutskottets betänkande 1991/92:KU30</pre><pre>Finansutskottets betänkanden 1991/92:FiU24 och\r\nFiU25</pre><pre>Trafikutskottets betänkanden 1991/92:TU18 och\r\nTU19</pre><pre>Näringsutskottets betänkanden 1991/92:NU29,\r\nNU31 och NU34</pre><pre>Arbetsmarknadsutskottets betänkande\r\n1991/92:AU14</pre><pre>12 § Bordläggning</pre><pre>Anmäldes och bordlades</pre><pre>Jordbruksutskottets betänkanden</pre><pre>1991/92:JoU17 Avfallsfrågor</pre><pre>1991/92:JoU19 Uppgiftsskyldighet på jordbrukets\r\nområde</pre><pre>1991/92:JoU21 Ändring i miljöskyddslagen m.m.</pre><pre>13 § Kammaren åtskildes kl. 13.52.</pre><pre>Förhandlingarna leddes av andre vice talmannen.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}