{"dokumentstatus":{"dokument":{"hangar_id":"2387665","dok_id":"GF0937","rm":"1991/92","beteckning":"37","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"37","slutnummer":"0","datum":"1991-12-03 00:00:00","systemdatum":"2005-10-27 13:53:09","publicerad":"1991-12-03 00:00:00","titel":"Riksdagens snabbprotokoll 1991/92:37 Tisdagen den 3 december","subtitel":null,"status":null,"htmlformat":null,"relaterat_id":null,"source":"webbnav","sourceid":"{5A2B9A71-38BA-4C15-9D2C-44A7B5FE26B6}","dokument_url_text":"http://data.riksdagen.se/dokument/GF0937/text","dokument_url_html":"http://data.riksdagen.se/dokument/GF0937","dokumentstatus_url_xml":"http://data.riksdagen.se/dokumentstatus/GF0937","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1991/92:37</div>\r\n<div class=\"sidhuvud_datum\">Tisdagen den 3 december</div>\r\n<div class=\"sidhuvud_klockslag\">Kl. 14.30</div>\r\n<hr class=\"sidhuvud_linje\">\r\n<pre>1 § Avsägelse</pre><pre>Talmannen anmälde att Ulla Tillander (c) avsagt sig\r\nuppdraget att vara suppleant i kulturutskottet.</pre><pre>Kammaren biföll denna framställning.</pre><pre>2 § Justering av protokoll</pre><pre>Justerades protokollet för den 27 november.</pre><pre>3 § Svar på fråga  1991/92:188 om\r\nhandläggningen av avräkningen om\r\nuppehållstillstånd</pre><pre>Anf. 1 Utrikesminister MARGARETHA AF\r\nUGGLAS (m):</pre><pre>Fru talman! Berith Eriksson har bl.a. frågat mig\r\nom regeringen och utrikesdepartementet är\r\nmedvetna om att det vid ambassaden i Teheran\r\nskulle ta cirka två år för sökande att få tid för\r\nintervju i ärenden om uppehållstillstånd i Sverige,\r\natt ambassaden i Belgrad anlitar serbisk personal\r\nför intervjuer av kosovoalbaner och att\r\nambassaderna i Damaskus och Teheran använt sig\r\nav tolkar som inte behärskar det språk som\r\nsökanden talar. Berith Eriksson har frågat vilka\r\nåtgärder regeringen är beredd att vidta för att få en\r\nändring till stånd.</pre><pre>Det är riktigt som Berith Eriksson påpekar att\r\nväntetiden vid ambassaden i Teheran för en\r\nintervju varit mycket lång. Detta har berott på en\r\nkraftig ökning av antalet ansökningar. Ambassaden\r\nhar hittills i år mottagit något över 2 000\r\nansökningar om uppehållstillstånd. Varje intervju\r\ntar i genomsnitt en timme att genomföra. Därtill\r\nkommer att ambassaden under samma tid mottagit\r\nca 13 000 ansökningar om inresevisering. Pressen\r\npå Teheranambassadens viseringssektion är\r\nsålunda mycket stor. För att bemästra situationen\r\nhar ambassaden under året tillförts två tjänstemän\r\nfrån statens invandrarverk. Genom denna\r\nkraftsamling har väntetiden för den som söker\r\nuppehållstillstånd kunnat nedbringas avsevärt.\r\nVäntetiden understiger nu tre månader. Denna\r\ntidsgräns bör normalt inte överskridas.</pre><pre>Det är också riktigt att intervjuer i ärenden som\r\nuppehållstillstånd vid ambassaden i Belgrad utförs\r\nav lokalt anställd personal, som har serbokratiska\r\nsom modersmål. Verksamheten utövas emellertid\r\nunder ledning av en tjänsteman, som är utsänd från\r\nutrikesdepartementet. Sökande som inte talar\r\nserbokratiska kan begära att utan kostnad få\r\ntolkhjälp. När det gäller albansktalande personer\r\nvänder sig ambassaden till samma tolk och\r\növersättare som anlitas av FNs flyktingkontor.\r\nReglerna om tolkhjälp gäller generellt för samtliga\r\nsvenska ambassader och karriärkonsultat och\r\ndärmed givetvis också i Teheran och Damaskus.</pre><pre>Beträffande Jugoslavien vill jag tillägga att en\r\ntjänsteman från utrikesdepartementet är tillfälligt\r\nstationerad i Zagreb vid det honorära\r\ngeneralkonsulatet där. Denna ordning ger kroater,\r\nsom under nu rådande förhållanden knappast kan\r\nbege sig till Belgrad, möjlighet att i Zagreb lämna\r\nin ansökningar om uppehållstillstånd och bli\r\nintervjuade där.</pre><pre>Jag vill avslutningsvis framhålla att det här rör sig\r\nom en mycket komplicerad verksamhet med\r\nsvårförutsägbara förändringar i\r\narbetsbelastningen, förändringar som det kan vara\r\nsvårt att bemästra med de resurser som står till\r\nbuds.</pre><pre>Anf. 2 BERITH ERIKSSON (v):</pre><pre>Fru talman! Jag vill tacka utrikesministern för\r\nsvaret.</pre><pre>Det låter bra om handläggningstiderna har kunnat\r\nkortas ner i Teheran. De har varit oacceptabelt\r\nlånga i många år. Jag vill också påpeka att det finns\r\nmånga väl fungerande ambassader runt om i\r\nvärlden. Hälsan tiger still. Men när det gäller en del\r\nambassader, framför allt i Teheran och Damaskus,\r\nåterkommer samma kritik, och det från varandra\r\noberoende källor. Det gäller långa\r\nhandläggningstider och problem med tolkar som i\r\nmånga fall ställer till med andra problem här i\r\nSverige när ärendena kommer hit för\r\nhandläggning. Speciellt gäller detta när tolkar har\r\nanvänts i språk som den sökande inte behärskar.\r\nDet har helt bevisligen hänt i flera fall.</pre><pre>Där finns också kritik när det gäller svenska\r\nmedborgare i dessa länder som har svårt att komma\r\ni kontakt med ambassaden. Det skulle vara på\r\ngrund av att ambassaderna har anställt personal\r\nfrån den lokala befolkningen som har fungerat som\r\nnågot slags grind. Det har också framkommit kritik\r\nnär det gäller att de lokalt anställda har låtit folk\r\nköpa sig fram i kön. Det är en kritik som har\r\nåterkommit flera gånger under de år som jag har\r\nhaft hand om dessa frågor.</pre><pre>Det senaste jag har hört gäller Damaskus...</pre><pre>Anf. 3 Utrikesminister MARGARETHA AF\r\nUGGLAS (m):</pre><pre>Fru talman! När jag fick Berith Erikssons fråga var\r\njag inte så säker på hur det egentligen står till. När\r\njag sedan fick det utkast till svar som mina kolleger\r\npå utrikesdepartementet hade utarbetat, tyckte jag\r\natt trots allt har här gjorts något i rätt riktning. Det\r\nkändes någorlunda tillfredsställande.</pre><pre>Jag kan tillägga att ambassaden i Teheran har under\r\nåret hyrt ytterligare kontorsutrymme i anslutning\r\ntill kanslilokalerna för att få en bättre och mer\r\nrationell lokal för viserings- och\r\nintervjuverksamhet. Det är också ett framsteg.</pre><pre>Ambassaden i Damaskus har också tillförts en\r\ntjänsteman från statens invandrarverk. Det är i\r\ninledningsskedet en byråchef. Här har väntetiderna\r\nför intervjuer kunnat nedbringas till knappt två\r\nmånader. Jag har alltså haft ytterligare goda\r\nnyheter i det här hänseendet att meddela Berith\r\nEriksson och kammaren.</pre><pre>Anf. 4 BERITH ERIKSSON (v):</pre><pre>Fru talman! Alla förbättringar som kan göras är\r\nnaturligtvis bra. Det låter betryggande.</pre><pre>Då återstår det jag ville berätta nyligen när jag blev\r\navbruten. Det gäller en svensk och en norsk\r\nmedborgare som var i Damaskus. De försökte först\r\natt komma i kontakt med den svenska ambassaden\r\nför att fråga om man där var intresserad av att få\r\nviss information direkt. Svensken och norrmannen\r\nkunde inte komma förbi denna ''grind''. Det var en\r\nomöjlighet. Då ringde de den norska ambassaden.\r\nDär svarade ambassadpersonalen direkt.\r\nPersonalen var tacksamma för informationen, och\r\nsvensken och norrmannen blev väl omhändertagna.</pre><pre>Samma kritik kommer från svenska medborgare i\r\nTeheran som har försökt att komma i kontakt med\r\nsvenska ambassaden där.</pre><pre>Anf. 5 Utrikesminister MARGARETHA AF\r\nUGGLAS (m):</pre><pre>Fru talman! Jag kan enbart notera detta. Mer kan\r\njag inte göra i de enskilda ärendena.</pre><pre>Överläggningen var härmed avslutad.</pre><pre>4 § Svar på frågorna 1991/92:199 och 226 om\r\nerkännande av Slovenien och Kroatien</pre><pre>Anf. 6 Utrikesminister MARGARETHA AF\r\nUGGLAS (m):</pre><pre>Fru talman! Lars Moquist har frågat mig om det\r\ninte är dags för Sverige att nu erkänna Slovenien\r\nsom självständig stat.</pre><pre>Kent Carlsson har frågat mig om regeringen nu är\r\nberedd att erkänna Slovenien och Kroatien som\r\nsjälvständiga stater.</pre><pre>Jag väljer att besvara båda frågorna i ett\r\nsammanhang.</pre><pre>Den jugoslaviska krisen fortsätter att fylla oss alla\r\nmed bestörtning och oro. De mänskliga lidandena\r\när mycket stora. Problemen kan ej lösas med våld.\r\nAnsträngningarna för att finna en fredlig\r\nförhandlingslösning på Jugoslaviens etniska och\r\nkonstitutionella problem måste intensifieras.\r\nSverige fortsätter därför att på alla sätt stödja de\r\nfredssträvanden som görs inom EGs, ESKs och nu\r\nockså FNs ramar. Den 27 november antog FNs\r\nsäkerhetsråd en resolution till stöd för\r\ngeneralsekreterarens ansträngningar. Dennes\r\npersonliga sändebud Cyrus Vance besöker för\r\nnärvarande Jugoslavien, och säkerhetsrådet torde\r\ninte kunna ta ställning till frågan om en\r\nfredsbevarande styrka förrän i slutet av\r\ninnevarande vecka.</pre><pre>Det är regeringens förhoppning att dessa\r\nansträngningar snarast skall leda till att striderna\r\nupphör och att de skall bana väg för en uppgörelse\r\nsom tillfredsställer alla de jugoslaviska folken.</pre><pre>Slovenien och Kroatien är två av de fyra\r\njugoslaviska republiker som förklarat sig\r\nsjälvständiga.</pre><pre>Vid bedömningen av erkännandefrågan kan\r\nbeträffande Slovenien och Kroatien konstateras att\r\nde folkrättsliga förutsättningarna inte heller i dag är\r\nidentiska.</pre><pre>I fallet Slovenien är de tre traditionella kriterierna\r\nför erkännande i praktiken uppfyllda: ett folk, ett\r\nterritorium samt effektiv kontroll över detta. De\r\nsenaste veckorna synes ha medfört ytterligare\r\nstabilisering av läget i Slovenien.</pre><pre>Beträffande Kroatien är förutsättningarna tyvärr\r\ninte lika entydiga.</pre><pre>Beslut om erkännanden börjar växa fram i det\r\ninternationella samfundet. Det är uppenbart att\r\nerkännanden rycker allt närmare både i EG- och\r\nESK-länder.</pre><pre>Regeringen anser att erkännande av Slovenien och\r\nKroatien måste ses i sitt politiska sammanhang. De\r\nfredsansträngningar som nu görs får inte försvåras\r\nav enskilda länders agerande. Sverige står i nära\r\nkontakt och deltar i ett aktivt samråd med EGs\r\nordförandeskap, ESK-staterna och FN.\r\nRegeringen kommer att agera när de sammanvägda\r\npolitiska och rättsliga förutsättningarna för ett\r\nerkännande föreligger.</pre><pre>Anf. 7 LARS MOQUIST (nyd):</pre><pre>Fru talman! Jag tackar utrikesministern för svaret.\r\nJag var beredd på det svar jag skulle få. Men trots\r\ndet är jag naturligtvis inte nöjd med svaret.</pre><pre>En ytterligare fördröjning att erkänna Slovenien\r\ninnebär stora påfrestningar för Slovenien. Man\r\nmåste komma ihåg det. Jag skall ta fram några av\r\nde synpunkter som finns.</pre><pre>Jugoslaviens centralbank har uteslutit Slovenien\r\nfrån det federala valutasystemet. Slovenien har\r\nalltså varit tvungen att introducera slovensk valuta\r\noch håller på att bygga upp ett eget bankväsende.</pre><pre>Den slovenska turistnäringen drabbas. Där finns\r\nvarmbadanläggningar. Jag antar att de liknar dem\r\njag vid några tillfällen har besökt i Ungern. Det\r\nfinns också stora vintersportorter. Dessa drabbas av\r\natt frågan inte har klarlagts.</pre><pre>En annan punkt är att en stor del av transittrafiken\r\ngenom Slovenien nu går via Ungern. Det är också\r\nnågot som påverkar den slovenska ekonomin på ett\r\nnegativt sätt.</pre><pre>Exporten har drabbats på grund av blockader mot\r\nJugoslavien. Man förlorar då marknadsandelar i\r\nväst. Många anser att Slovenien drabbas hårdast av\r\nEGs embargo. Nu har vi i dagarna fått erfara att\r\nEG har lättat på sanktionerna just för Slovenien.\r\nDet är ett steg i rätt riktning.</pre><pre>Anledningen till att jag har ställt frågan till\r\nutrikesministern är det beslut som fattades den 20\r\nnovember i det slovenska parlamentet, där en del\r\nfrågor som vi tycker är väsentliga togs upp,\r\nnämligen att skydda minoriteter, ett principiellt ja\r\ntill alla kommande EG-beslut som har med\r\nmedborgerliga rättigheter och annat att göra och en\r\naccept till internationella konventioner framställda\r\nav EG osv.</pre><pre>I ett tiotal länder har det slovenska passet erkänts,\r\nbl.a. i Italien, Tyskland och Frankrike. Det är\r\nmycket som talar för att det nu verkligen är dags att\r\nerkänna Slovenien. Utrikesministern säger ju själv\r\natt Slovenien uppfyller de kriterier som finns för att\r\nerkänna en stat.</pre><pre>Anf. 8 KENT CARLSSON (s):</pre><pre>Fru talman! Jag tackar utrikesministern för svaret,\r\nsom jag tycker är fegt och passivt.</pre><pre>Först har vi den folkrättsliga frågan.\r\nUtrikesministern konstaterar själv att Slovenien\r\nuppfyller alla de kriterier som vi kan ställa för ett\r\nerkännande.</pre><pre>Utrikesministern har i andra sammanhang talat för\r\nett snabbt erkännande av Ukraina, som har\r\nlikartade förutsättningar som Slovenien. Vad är\r\nskillnaden, utrikesministern?</pre><pre>När det gäller Kroatien är läget litet annorlunda.\r\nNär Kroatien utropade sig själv som självständig\r\nstat angreps landet av Serbien och den federala\r\narmen. Det finns i den svenska utrikespolitiska\r\nhistorien exempel där Sverige faktiskt har erkänt\r\nländer. Vi har t.ex. Angola 1975, när Sverige, trots\r\natt trupper stod en mil utanför huvudstaden,\r\nfaktiskt gjorde ett erkännande. Det var ett sätt att\r\nmarkera att Sverige ville få slut på striderna.</pre><pre>Sedan har vi frågat om följsamheten till EG. I den\r\nfrågedebatt utrikesministern och jag hade för ett\r\npar veckor sedan ville utrikesministern avvakta\r\nEGs fredsansträngningar. Det är märkligt att på det\r\nsättet överlåta till EG att sköta Sveriges\r\nutrikespolitik. Men när jag i dag lyssnade på radion\r\ninsåg jag att det var bra att vi överlät denna fråga\r\ntill EG eftersom EG vågar agera.</pre><pre>I dag vittnade EGs obervatörer om den federala\r\narmens övergrepp mot byar, kyrkor och sjukhus.\r\nNågot sådan har, såvitt jag vet, inte hörts från\r\nSverige. Det är kanske tur att EG får sköta den\r\ndelen av svensk utrikespolitik.</pre><pre>Det verkar som om Sverige håller på att hamna\r\nrejält på efterkälken. Tyskland har tydligt markerat\r\natt man inte tror på EGs fredsansträngningar, utan\r\nman kommer att gå vidare på egen hand och man\r\nkommer att erkänna både Slovenien och Kroatien.\r\nVatikanen har gjort det, och Holland och Italien är\r\npå gång. Europarådet har suspenderat Jugoslavien\r\nsom speciell nation i Europarådet, osv.</pre><pre>Skall Sverige bli sist, eller skall vi haka på tåget? Är\r\ndet inte dags att nu erkänna Slovenien och\r\nKroatien?</pre><pre>Anf. 9 Utrikesminister MARGARETHA pAF\r\nsUGGLAS (m):</pre><pre>Fru talman! Jag har en sakupplysning. Bland EG-\r\nobservatörerna finns också svenskar med. Det är en\r\ndel av vår aktiva insats för att försöka stödja\r\nfredsutvecklingen.</pre><pre>Förra gången Kent Carlsson och jag hade ett\r\nmeningsutbyte gällde det EG. Nu är det både EG\r\noch FN som försöker att agera för att få slut på\r\nstriderna i Jugoslavien. Det gäller att få slut på\r\nblodspillan och dödandet. Jag har inte riktigt hört\r\nde båda herrarna här i frågestunden tala om den\r\nsidan av vad som utspelar sig i Jugoslavien. Det är\r\nen sida som vi måste också ha starkt i åtanke. Det\r\när det som fredsansträngningarna handlar om, dvs.\r\natt få slut på dödandet och på blodspillan. Här finns\r\nstora risker, och det finns en stor oro för att detta\r\nskall sprida sig till Bosnien och Hercegovina. Det\r\när fortfarande en krutdurk i Jugoslavien. Det är\r\ndärför som regeringen menar att vi måste på alla\r\nsätt stödja EGs och FNs fredsansträngningar. Det\r\nblir alltmera klart att ett erkännande är på väg att\r\nväxa fram. Detta är något som även regeringen\r\nhälsar med tillfresställelse. Det är min starka tro att\r\ndet nu är fråga om veckor -- inte något annat.</pre><pre>Slovenien är på detta sätt lyckligt lottat, dvs. att\r\nman kan gå ur Jugoslavien utan dessa\r\nfruktansvärda strider. När det gäller Kroatien är\r\nläget mera besvärligt.</pre><pre>Anf. 10 KENT CARLSSON (s):</pre><pre>Fru talman! Jag tycker att det är fräckt när\r\nutrikesministern antyder att de två frågeställarna\r\ninte skulle vara intresserade av att få slut på\r\nblodspillan. Utgångspunkten för mig är att Sverige\r\ngenom ett agerande där vi erkänner Slovenien och\r\nKroatien sätter press på Serbien som är angripare.\r\nEGs observatörer pekar mycket tydligt ut Serbien.\r\nGenom att erkänna Slovenien och Kroatien tvingas\r\nSerbien att ta ställning till att Världssamfundet,\r\nmed Sverige som en av staterna som skulle kunna\r\nstå i spetsen, på det sätter fördömer Serbiens\r\nangrepppskrig. Det är vad detta är fråga om. Visst\r\när jag ute efter att Sverige på vårt lilla sätt kan få\r\nstopp på blodspillan.</pre><pre>Erkännandet är också viktigt för att Slovenien, som\r\nuppfyller alla kriterier, skall kunna fungera som\r\nstat. Bristen på erkännande gör att landets\r\nekonomi drabbas hårt. Där finns inget\r\nifrågasättande av Slovenien.</pre><pre>Vad är det för skillnad på Ukraina och Slovenien?</pre><pre>Anf. 11 LARS MOQUIST (nyd):</pre><pre>Fru talman! Jag reagerade också på\r\nutrikesministerns tal om slut på blodspillan. Jag har\r\ntagit upp frågan om just Slovenien. Nu återkommer\r\nutrikesministern på sluttampen av anförandet och\r\nsäger att där råder inte dessa problem i dagsläget,\r\ndvs. att det pågår strider i Slovenien.</pre><pre>Slovenien knäcks, naturligtvis inte av Sverige\r\nensamt, om man över huvud taget inte accepterar\r\natt landet kan få fungera som en fri stat, etablera\r\nhandelsförbindelser osv. Då åstadkoms stora\r\nsvårigheter rent ekonomiskt för Slovenien. Det är\r\nviktigt för slovenerna att klara ut den här frågan\r\noch kunna föra bort Slovenien från dagordningen i\r\nden jugoslaviska konflikten.</pre><pre>Anf. 12 Utrikesminister MARGARETHA AF\r\nUGGLAS (m):</pre><pre>Fru talman! Till Lars Moquist vill jag säga att\r\nregeringen uppmärksammar dessa frågor och vilka\r\nnegativa konsekvenser de restriktiva åtgärderna\r\nkan få för de parter som faktiskt vill bidra till en\r\nfredlig lösning på konflikten. Regeringen studerar\r\nfrågan och möjligheten att införa s.k. GSP-\r\nförmåner för sådana parter i konflikten. Det skulle\r\ndå gälla Slovenien. Jag har i alla fall i detta\r\nhänseende ett positivt besked att lämna.</pre><pre>Kent Carlsson och jag har uppenbart gjort olika\r\nbedömningar av vad som bäst gagnar den\r\nfredsprocess och konfliktlösning som vi måste göra.\r\nJag tror att vi måste avvakta denna veckas\r\nhändelseutveckling i FN och EG. Det europeiska\r\noch det internationella erkännandet ligger nog\r\nmycket nära nu.</pre><pre>Anf. 13 KENT CARLSSON (s):</pre><pre>Fru talman! Det är i så fall bra. Jag vill emellertid\r\nställa en annan fråga till utrikesministern med\r\nanledning av att Tyskland, som är en stor och\r\nmäktig stat i EG och som brukar vara ganska sansat\r\ni sina utrikespolitiska bedömningar, nu tydligt har\r\nmarkerat att man kommer att erkänna de två\r\nstaterna. Det måste ses som en markering om att\r\nman inte tror på fredsansträngningarna så som man\r\nhar gjort tidigare. Nu skall pressen i stället sättas på\r\nSerbien, eftersom det är där man måste förmås att\r\nändra sitt beteende och sluta sitt angreppskrig. Det\r\nvore intressant att få höra hur utrikesministern ser\r\npå sin kollegas agerande i Tyskland. Gör han en\r\nkonstig bedömning av läget just nu?</pre><pre>Jag tycker snarare att regeringens hållning är ett\r\nuttryck för en mycket passiv utrikespolitik. Vi bara\r\navvaktar och väntar. Jag tror att Sverige måste ha\r\nen mycket aktiv utrikespolitik, där vi talar om vad\r\nvi tycker. Det är viktigt i de fall då vi klart kan se\r\natt Sverige genom ett tydligt uttalande kan påverka\r\nfredsprocessen.</pre><pre>Vad är det för skillnad på Ukraina och Slovenien?\r\nBåda dessa områden fyller de kriterier vi ställer för\r\nett erkännande. I det ena fallet kan\r\nutrikesministern tänka sig att erkänna, och i det\r\nandra fallet skall vi vänta.</pre><pre>Anf. 14 Utrikesminister MARGARETHA AF\r\nsUGGLAS (m):</pre><pre>Fru talman! Min uppfattning är att Sverige skall ha\r\nen utrikespolitik som leder fram till de mål för\r\nutrikespolitiken som vi alla är ense om. Det gäller\r\nbl.a. fred, frihet, självständighet, oberoende,\r\ndemokrati och marknadsekonomi. Det är målen\r\nsom är viktiga för mig, och sedan försöker man\r\nvälja de medel som man tror är de riktiga. Det är\r\ninte fråga om adjektiv såsom aktiv eller passiv, utan\r\ndet väsentliga för mig är att söka nå målen för den\r\nsvenska utrikespolitiken så bra som möjligt.</pre><pre>Anf. 15 KENT CARLSSON (s):</pre><pre>Fru talman! Självfallet är de mål som vi här i\r\nriksdagen har satt upp för utrikespolitiken\r\nviktigast. Men jag ifrågasätter om de medel som\r\nutrikesministern väljer är de rätta. Det är en\r\nytterligt passiv hållning. Det var bra att EG-\r\nobservatörerna markerade på det tydliga sätt som\r\nde gjorde. Det hade varit glädjande och bra om\r\näven de svenska observatörerna som finns på plats\r\nhade gjort liknande bedömningar och uttalanden\r\noch på det sättet klargjort vem som bär skulden i\r\nkonflikten. Något sådant har inte skett.</pre><pre>Denna passiva hållning, som regeringen verkar ha\r\nvalt, att lägga sig bakom EG i alla frågor, tycker jag\r\när olycklig. Vi är fortfarande inte medlemmar i EG.\r\nInträdet kommer att dröja. Även efter ett inträde\r\nkommer vi att förbehålla oss rätten att bedriva en\r\nviss egen utrikespolitik. Jag tror att det i detta fall\r\nskulle vara till gagn för fredsarbetet om Sverige,\r\nsom har högt anseende i internationella\r\nsammanhang, faktiskt tog ställning och erkände\r\nSlovenien och Kroatien.</pre><pre>Överläggningen var härmed avslutad.</pre><pre>5 § Svar på fråga  1991/92:214 om anslagen till\r\nfredsorganisationerna</pre><pre>Anf. 16 Utrikesminister MARGARETHA AF\r\nsUGGLAS (m):</pre><pre>Fru talman! Ingela Mårtensson har frågat om jag\r\nämnar föreslå att anslagen för\r\nfredsorganisationerna skall öka i samma takt som\r\nförsvarsanslagen.</pre><pre>Regeringens arbete med budgetpropositionen är\r\nännu inte avslutat, och jag kan därför inte ge Ingela\r\nMårtensson något svar på frågan om omfattningen\r\npå F3-anslaget under kommande budgetår.</pre><pre>Anslag till fredsorganisationer har nu beviljats\r\nunder nästan tio år. Ca 100 milj.kr. har delats ut\r\nutan att någon utvärdering gjorts av anslagen och\r\nderas användning. Det är därför angeläget med en\r\nmer omfattande genomgång av F3-anslaget, bl.a.\r\nvad avser principerna för medelstilldelning,\r\nredovisning m.m.</pre><pre>Bidragen till fredsorganisationerna måste enligt\r\nmin mening ses mot bakgrund av de senaste årens\r\nsnabba utveckling i Europa och Sovjetunionen,\r\nsom givit nya förutsättningar för säkerhets- och\r\nnedrustningspolitiken.</pre><pre>En översyn av nedrustningspolitiken genomförs nu\r\noch förväntas bli klar i januari nästa år. Översynen\r\nkommer bl.a. att vara vägledande när det gäller att\r\nbedöma de krav som i det förändrade\r\nutrikespolitiska läget ställs på forskning, studier\r\noch informationsverksamhet på\r\nnedrustningsområdet. Detta omfattar bl.a. F3-\r\nanslaget. Översynen kommer därmed att ge ett\r\nvärdefullt underlag beträffande den framtida\r\nanvändningen av anslagen till\r\nfredsorganisationerna.</pre><pre>Anf. 17 INGELA MÅRTENSSON (fp):</pre><pre>Fru talman! Jag ber att få tacka utrikesministern\r\nför svaret. Jag förstår att man inte innan vi har sett\r\nbudgeten kan ange omfattningen på anslagen till\r\nfredsorganisationerna. I min fråga tar jag\r\nemellertid upp de principer som man i riksdagen\r\ntidigare har varit överens om. Riksdagen beslutade\r\natt höja F3-anslaget år 1987 och hade då som\r\nriktpunkt att fredsanslagen skulle utgöra 1 \" av\r\nförsvarsanslagen. Nu kan vi varje dag se uppgifter i\r\ntidningarna om att man skall höja försvarsanslagen.\r\nSenast talades det om 7,9 miljarder. Det skulle\r\nmedföra 7--8 milj.kr. i fredsanslag.</pre><pre>Utrikesministern säger i svaret att man måste se\r\nanslagen i relation till den utveckling som har skett\r\ni Europa och Sovjetunionen. Jag vet inte riktigt vad\r\nman skall dra för slutsatser av det påståendet. Skall\r\nman dra slutsatsen att det inte behövs så stora\r\nanslag eller att det med tanke på vad som pågår nu,\r\ninte minst i Jugoslavien, behövs ytterligare\r\nförstärkningar av fredsorganisationernas arbete?\r\nDet arbete som fredsorganisationerna utför i\r\nSverige är unikt. Det är en bred folkrörelse, och det\r\nfinns ett stort engagemang i fredsfrågorna. Inte\r\nminst med tanke på situationen i Jugoslavien,\r\ntycker jag att det är viktigt att det finns opinioner\r\nför att man skall lösa konflikter på annat sätt än\r\ngenom vapen. Det måste till politiska och fredliga\r\nlösningar på konflikter.</pre><pre>Jag tycker i och för sig att det är bra att man gör en\r\növersyn. Jag har själv varit med om att motionera\r\nom att man skall se över hur anslagen fördelas.\r\nDäremot menar jag inte att man skall sänka\r\nanslagen. Man bör inte sänka dem eller förändra\r\nriktlinjerna för anslagen.</pre><pre>Anf. 18 Utrikesminister MARGARETHA AF\r\nsUGGLAS (m):</pre><pre>Fru talman! Det kan hända att Ingela Mårtensson\r\noch jag under nästa år kan hamna på olika\r\nståndpunkter. Det vet vi inte ännu. Min ambition är\r\natt översynen i vad gäller själva\r\nnedrustningspolitiken skall ge bättre och fastare\r\nplattform för vårt agerande i en förändrad värld.\r\nJag hoppas att vi skall kunna driva en mycket\r\nbeslutsam och effektiv politik i de olika organ där\r\nvi har en röst. Jag tycker dock att det är dags att se\r\növer och arbeta med de riktlinjerna. Detta är den\r\nstora översynen.</pre><pre>F3-anslaget har verkat under en lång rad år utan att\r\nnågon utvärdering har gjorts. Det finns vissa tecken\r\npå att det i vissa fall har brustit i redovisning och\r\npå annat sätt. Det är hur som helst av värde att gå\r\nigenom och se om man vill ändra riktlinjerna på\r\nnågot sätt. Det är den stora frågan. Man bör se över\r\nom det finns något annat sätt eller någon annan\r\ninriktning som är ännu bättre. Vi måste fundera på\r\ndetta i översynen. Översynen kommer att redovisas\r\noffentligt, och den kommer säkert att vara föremål\r\nför diskussion, även här i huset. Detta ber jag att få\r\nåterkomma till.</pre><pre>Jag är tacksam för att Ingela Mårtensson inte\r\npressar mig i frågor om det budgetarbete som just\r\nnu pågår. Jag har där ingen möjlighet att ge besked.</pre><pre>Ingela Mårtensson tog upp kopplingen mellan\r\nfredsanslaget och försvarsanslaget. Det är ingen\r\nhemlighet att moderata samlingspartiet har\r\nreserverat sig mot den kopplingen. Nu är det dock\r\nen annan sak. I en regering samverkar man och\r\nförsöker arbeta fram gemensamma ståndpunkter.\r\nVi får naturligtvis diskutera den här frågan. Men\r\nIngela Mårtensson lär väl känna till detta från\r\ntidigare riksdagsdebatter.</pre><pre></pre><pre>Anf. 19 INGELA MÅRTENSSON (fp):</pre><pre>Fru talman! Jag har inget att erinra mot själva\r\növersynen. Jag tycker att det är bra att man ser över\r\nhur anslagen används. Sådana översyner kanske vi\r\nborde göra oftare när det gäller riksdagsbeslut.\r\nEftersom översynen skall bli klar i januari nästa år\r\ntycker jag att det är viktigt att man inte ändrar\r\nprinciperna under tiden utan står fast vid att\r\nriksdagen med en bred majoritet har uttalat sig för\r\natt kopplingen till försvarsanslagen bör vara en\r\nriktpunkt. Jag skall inte pressa utrikesministern på\r\nsiffror i budgeten, men det är viktigt att man inte\r\nändrar principerna i budgeten. Principerna måste\r\nkvarstå tills resultatet av översynen kommer. Då\r\nkan man ta upp diskussionen igen. Det är viktigt att\r\nman inte minskar anslagen, och de bör helst följa\r\nförsvarsanslagen.</pre><pre>Anf. 20 Utrikesminister MARGARETHA AF\r\nUGGLAS (m):</pre><pre>Fru talman! Jag kan inte ge Ingela Mårtensson\r\nnågot besked när det gäller nästa budgetår. Jag\r\nkommer emellertid att med stor glädje diskutera\r\ndessa frågor och redovisa de överväganden som\r\nkommer efter årsskiftet. De kan naturligtvis inte\r\nredovisas i budgetpropositionen, utan den\r\ndiskussionen måste tas upp därefter.</pre><pre>Anf. 21 INGELA MÅRTENSSON (fp):</pre><pre>Fru talman! Jag vill avslutningsvis säga att jag\r\ntycker att det är mycket viktigt att man -- precis som\r\nnär riksdagen fattade beslutet år 1987 -- verkligen\r\nser på fredsorganisationerna och deras viktiga\r\narbete. Det är unikt i världen med ett så starkt\r\nfredsarbete som vi har i Sverige. Enskilda\r\norganisationer och en mängd människor ute i\r\nFolkrörelsesverige deltar i ett opinionsarbete. Mot\r\nbakgrund av de konfrontationer som finns med\r\nolika majoritetsgrupper, även inom det svenska\r\nsamhället, är det mycket viktigt att folkrörelserna\r\nkan arbeta och få fram lösningar som inte går ut på\r\nvåld. De värnar om att man på ett fredligt sätt skall\r\nlösa problemen. Jag vill därför betona\r\nfredsorganisationernas betydelse i det arbetet. När\r\ndet gäller staters agerande är det mycket viktigt att\r\nman även har folket med sig.</pre><pre>Överläggningen var härmed avslutad.</pre><pre>6 § Svar på fråga  1991/92:134 om SGUs\r\nborrkärnearkiv</pre><pre>Anf. 22 Näringsminister PER WESTERBERG\r\n(m):</pre><pre>Fru talman! John Andersson har frågat mig om den\r\nav Sveriges geologiska undersökning (SGU)\r\ninrättade tjänsten som chef för det nationella\r\nborrkärnearkivet kommer att placeras i Malå till\r\nårsskiftet.</pre><pre>Jag vill först understryka att det nationella\r\nborrkärnearkivet i Malå och den kompetens och\r\ndet kunnande som byggs upp i anslutning till arkivet\r\när viktiga resurser för bl.a. prospekteringen och\r\nden grundläggande geologiska\r\nundersökningsverksamheten i landet. Det är viktigt\r\natt SGU ser till att den resurs som borrkärnearkivet\r\nutgör kommer till effektiv användning.</pre><pre>Enligt vad jag erfarit köper SGU i dag lokalt de\r\ntjänster som behövs för driften av borrkärnearkivet\r\ni Malå. SGU anser att den personal som behövs för\r\natt genomföra verksamheten och nå uppställda mål\r\nnu finns i Malå. Arkivets verksamhet är vidare\r\nsamordnad med SGUs övriga\r\nberggrundsgeologiska arkiv och samlingar. Att ha\r\nen separat, i Malå placerad, chef för verksamheten\r\när enligt SGUs uppfattning inte rationellt, och\r\nbehov av en heltidsanställning föreligger enligt\r\nSGU inte heller.</pre><pre>Jag anser att det bör ankomma på SGU att\r\norganisera sin verksamhet så att uppställda mål kan\r\nnås på effektivaste sätt och till lägsta möjliga\r\nkostnad. Detta synsätt ligger väl i linje med de av\r\nstatsmakterna under senare år uttalade riktlinjerna\r\nför styrning och uppföljning av de statliga\r\nmyndigheternas arbete, vilka innebär målstyrning\r\noch kontroll av att uppställda mål nås med givna\r\nekonomiska ramar.</pre><pre>Som svar på John Anderssons fråga anser jag mot\r\nnämnda bakgrund att det bör ankomma på SGU att\r\navgöra om och när ifrågavarande chefstjänst skall\r\nplaceras i Malå. Jag avser därför, efter formell\r\nframställning av SGU, föreslå regeringen att ändra\r\npå den skyldighet som nu föreligger att\r\nchefstjänsten skall vara placerad där.</pre><pre>Anf. 23 JOHN ANDERSSON (v):</pre><pre>Fru talman! Jag vill tacka för svaret på frågan. I de\r\nflesta fall brukar frågeställarna uttrycka sitt\r\nmissnöje med svaret. Jag är inte bara missnöjd med\r\nsvaret utan även med frågans hantering.</pre><pre>Jag ställde frågan till näringsministern den 14\r\nnovember. Jag fick inget svar den 19 november.\r\nFrågan sköts fram en vecka, och skulle då besvaras\r\nav arbetsmarknadsminister Börje Hörnlund.\r\nTisdagen den 26 november när Börje Hörnlund\r\nsvarar på frågor i kammaren får min fråga inte\r\nplats. I dag får jag äntligen ett svar. Då har frågan\r\nåterigen hamnat hos näringsministern.</pre><pre>Jag tycker att det här tyder på två saker. För det\r\nförsta rådde det kanske oenighet inom regeringen\r\nom vilket svar man skulle lämna. För det andra\r\nkanske Börje Hörnlund inte ville svara. Efter att ha\r\nläst hans interpellationsdebatt från 1988 med\r\ndåvarande industriminister Ivar Nordberg kan jag\r\nförstå att han inte vill svara nu. År 1988 sade Börje\r\nHörnlund bl.a. att ''det är mängden av sådana här i\r\noch för sig små beslut som fattas i departement och\r\nverk osv. som är den regionala utvecklingens\r\nverkliga bockfot.'' Jag utgår ifrån att omdömet i\r\nsakfrågan kvarstår och följaktligen träffar även den\r\nnuvarande regeringen och dess näringsminister.</pre><pre>Riksdagen har fattat ett beslut om att inrätta ett\r\narkiv. Självfallet skall dess chef även placeras på\r\nsamma ort. SGU har hela tiden motarbetat detta,\r\noch nu faller regeringen tydligen till föga för\r\nmotståndet. I svaret vitsordar näringsministern det\r\ntekniska kunnande och den kompetens som finns i\r\nMalå och som i anslutning till arkivet är\r\ngrundläggande för prospektering och den\r\ngeologiska undersökningen i landet.</pre><pre>Det här är tyvärr en tillsättningsfråga som man på\r\nolika håll har förhalat sedan 1988. Den får nu sin\r\nlösning, till stor nackdel för verksamheten i Malå.</pre><pre>Anf. 24 Näringsminister PER WESTERBERG\r\n(m):</pre><pre>Fru talman! Det råder ingen oenighet mellan mig\r\noch Börje Hörnlund om svaret på denna fråga. Hur\r\nhanteringen har gått till känner jag icke till. Frågan\r\nhar kommit till mitt departement. Jag har tyvärr\r\nvarit bortrest vid ett par tillfällen då frågesvar skulle\r\nha lämnats. Därför lämnas svaret i dag.</pre><pre>Vi tillämpar målstyrning när det gäller SGU. SGU\r\nanmäler att man inte anser att man behöver en full\r\ntjänst utan att den kan delas. Därmed anser man att\r\nden inte bör placeras i Malå. Jag anser att SGU\r\nsjälvt på effektivaste sätt med det\r\nmålstyrningssystem vi använder skall få avgöra om\r\ndet skall finnas någon tjänst i form av\r\nchefsbefattning i Malå eller ej.</pre><pre>Anf. 25 JOHN ANDERSSON (v):</pre><pre>Fru talman! När det fattades beslut om den här\r\nfrågan i riksdagen avsåg man att när arkivet\r\ninrättades skulle självfallet även chefen finnas i\r\nMalå. Det tar för lång tid och är inte möjligt att\r\nredogöra för ärendets gång. I flera regleringsbrev\r\nfrån regeringen har det emellertid sagts saker om\r\nden här tjänsten. Den senaste uppgiften man fick\r\nvar att SGU hade tolkat det sista regleringsbrevet\r\nsom att man hade fått anstånd med placeringen till\r\nårsskiftet 1991--92. Det måste tydligen vara mycket\r\nsent påkommet att man inte behöver en chefstjänst,\r\nnär man så sent som förra året sade att tjänsten\r\nskulle tillsättas efter årsskiftet 1991--92.</pre><pre>Anf. 26 Näringsminister PER WESTERBERG\r\n(m):</pre><pre>Fru talman! Det finns ingen bindning från\r\nriksdagens sida om att tjänsten skall placeras i\r\nMalå. Detta har reglerats i ett regleringsbrev. Som\r\nbekant har det skett ett regeringsskifte.</pre><pre>Anf. 27 JOHN ANDERSSON (v):</pre><pre>Fru talman! Andemeningen i riksdagsbeslutet var\r\ni alla fall att om man placerar en verksamhet i en\r\nviss ort skall även chefen finnas där. Det har man\r\nhela tiden utgått ifrån. Även SGU har utgått ifrån\r\ndetta, eftersom man har begärt anstånd för att\r\nplacera chefen i Malå.</pre><pre>Det här är ytterligare ett steg i att avlöva Norrland\r\noch de verksamheter som har bedrivits i Norrland,\r\noch i synnerhet i Norrlands inland.</pre><pre>Anf. 28 Näringsminister PER WESTERBERG\r\n(m):</pre><pre>Fru talman! SGU skall bedriva verksamheten på\r\neffektivaste möjliga sätt. Man skall ta till vara\r\nskattebetalarnas pengar. Om man inte anser att\r\nman behöver en hel chefstjänst i Malå utan väljer\r\nen annan lösning är det enligt min uppfattning, med\r\nden målstyrning vi har, upp till SGU.</pre><pre>Anf. 29 JOHN ANDERSSON (v):</pre><pre>Fru talman! Detta senare kan jag varken bestrida\r\neller godta, eftersom det är näringsministerns ord\r\natt SGU uppfattar saken på det här sättet nu. Jag\r\när litet förvånad över att man har kommit till den\r\nuppfattningen just nu sedan det blivit en ny\r\nregering.</pre><pre>Överläggningen var härmed avslutad.</pre><pre>7 § Svar på frågorna 1991/92:137 och 139 om\r\nSSAB</pre><pre>Anf. 30 Näringsminister PER WESTERBERG\r\n(m):</pre><pre>Fru talman! Odd Engström har frågat mig vilka\r\nåtgärder regeringen avser att vidta för att förhindra\r\natt SSAB köps upp av ett konkurrerande utländskt\r\nföretag som driver SSAB så länge som nuvarande\r\nutrustning och tillgångar medger, för att därefter\r\nlägga ned verksamheten. Sten-Ove Sundström har\r\nfrågat mig vilka garantier för sysselsättningen vid\r\nSSAB jag kommer att kräva vid en utförsäljning av\r\nföretaget. Jag besvarar frågorna i ett sammanhang.</pre><pre>I regeringens proposition om privatisering av\r\nstatligt ägda företag (1991/92:69) som förelades\r\nriksdagen den 11 november i år har regeringen bl.a.\r\nbegärt riksdagens bemyndigande att sälja aktier,\r\ndelar av verksamheter inkl. fast egendom m.m. i\r\nvissa angivna statliga företag. Ett av de företag som\r\nanges är SSAB, Svenskt Stål AB, där staten för\r\nnärvarande äger 48 %. Syftet med det begärda\r\nbemyndigandet är att regeringen bör ha\r\nmöjligheter att välja lämplig tidpunkt och att\r\ngenomföra försäljningarna i den takt som är\r\naffärsmässigt fördelaktig.</pre><pre>Vid val av köpare till de statligt ägda företagen\r\nanser jag generellt att de anställda och allmänheten\r\nbör ges bred möjlighet att teckna aktier m.m.\r\nVidare måste riktiga industriella lösningar\r\neftersträvas som på bästa sätt tillvaratar företagens\r\nutvecklingskraft och därmed ger trygga\r\narbetstillfällen. Det är också viktigt att företagets\r\nägare känner ett engagemang för företagets\r\nverksamhet.</pre><pre>Vad gäller Odd Engströms fråga kan jag konstatera\r\natt SSAB i dag är börsnoterat. Som börsnoterat\r\nföretag agerar SSAB redan i dag efter\r\nföretagsekonomiska principer. Den bästa garantin\r\nför fortsatt verksamhet i företag är lönsamhet, goda\r\nindustriella förutsättningar och bra näringsklimat.\r\nEnligt min uppfattning medför statens delägande\r\ninga fördelar för företagets utveckling och\r\növerlevnad. Snarare visar erfarenheten att\r\nexpansiva företag med staten som ägare i allmänhet\r\nhaft svårare att erhålla finansiellt stöd från ägarna\r\ntill framtidsinriktade investeringar än privatägda\r\nföretag.</pre><pre>Som svar på Sten-Ove Sundströms fråga vill jag\r\nframhålla att inga företag kan lämna långsiktiga\r\ngarantier för sysselsättningen i en\r\nmarknadsekonomi -- allra minst de statligt ägda.\r\nMen företag som kan agera efter normala\r\nföretagsekonomiska principer har de bästa\r\nförutsättningarna att tillförsäkra sina anställda en\r\nanställningstrygghet på lång sikt. En överföring av\r\nde statligt ägda företagen till privat ägo är därför\r\nväsentlig för de enskilda företagens utveckling.\r\nErfarenheter i andra länder har visat att\r\nprivatiserade företag i allmänhet har haft en\r\nväsentligt positivare utveckling sedan staten lämnat\r\nsin ägarroll.</pre><pre>Om de försäljningar av aktier i svenska statligt ägda\r\nföretag som regeringen nyligen föreslagit riksdagen\r\nkommer till stånd, kommer största möjliga hänsyn\r\natt tas för att finna en för varje företag lämplig\r\nägarstruktur.</pre><pre>Anf. 31 ODD ENGSTRÖM (s):</pre><pre>Fru talman! Det är ju brukligt att man som\r\nfrågeställare tackar näringsministern för svaret. Jag\r\nskulle vilja uttrycka mig på ett annat sätt:\r\nArbetarna och tjänstemännen vid Domnarvets\r\nJärnverk i Borlänge tackar för svaret. De har\r\nuppdragit åt mig att ställa den här frågan till\r\nnäringsministern, och det är på deras vägnar som\r\njag nu för den här debatten och diskussionen med\r\nnäringsministern.</pre><pre>Jag är helt säker på att de som i dag arbetar vid\r\nDomnarvets Järnverk i Borlänge inte är nöjda med\r\ndet här svaret. De minns stålkrisen för tiotalet år\r\nsedan. De vet vilka uppoffringar man har fått göra\r\nför att skapa den moderna stålindustri som i dag\r\nfinns i form av SSAB. De minns hur\r\nskattebetalarna, dvs. de själva, fick vara med och\r\nrusta upp och ta över detta företag ur resterna av\r\ndet privata stålbolag som skakades av krisen för\r\ndrygt tio år sedan. De har varit med om att bygga\r\nupp ett slagkraftigt och internationellt\r\nkonkurrenskraftigt företag.</pre><pre>I dag möts de av beskedet att de återigen skall\r\nställas inför en situation där de skall säljas ut. Ja,\r\nnäringsministern säger kanske inte säljas ut. De\r\nerbjuds möjligheten att själva köpa företaget\r\ntillsammans med alla andra. Detta är obegripligt\r\nför dem som arbetar vid Domnarvet. De anser\r\nnämligen att de redan har varit med och köpt\r\nföretaget en gång. De är knappast intresserade av\r\natt köpa en gång till. Var detta allt som\r\nnäringsministern hade att säga för att lugna\r\nstålverksarbetarna i Domnarvet?</pre><pre>Anf. 32 STEN-OVE SUNDSTRÖM (s):</pre><pre>Fru talman! Jag tackar statsrådet för svaret på min\r\nfråga. Låt mig börja med att säga att det finns en\r\noro inom SSAB, inte minst inom SSAB i Luleå, för\r\natt det nu finns en risk för att utländska\r\nstålintressen kan köpa upp\r\nproduktionsanläggningar och lägga ned dem utan\r\nhänsyn till sysselsättningen. Det finns en oro för att\r\nföretaget skall reas bort i en lågkonjunktur enbart\r\nav ideologiska skäl och utan hänsyn till\r\nsamhällsintresset.</pre><pre>Här har skattebetalarna investerat i SSAB, bl.a. i\r\nLuleå, och byggt upp en internationellt modern\r\nstålindustri som gett bra inkomster till statskassan.\r\nNu löper den alltså risk att reas bort. Detta innebär\r\nnaturligtvis mycket stora problem för\r\nsysselsättningen i den del av landet som har den\r\nsämsta arbetsmarknaden.</pre><pre>Statsrådet säger i svaret att erfarenheten i andra\r\nländer har visat att privatisering av företag i\r\nallmänhet spelat en positiv roll. Att det finns ett\r\nstatligt ägande i stålindustrin beror ju på att de\r\nprivata kapitalintressena på stålområdet inte har\r\nhaft intresse eller möjlighet att investera för att\r\nklara den utveckling som svensk stålindustri har\r\ngenomgått.</pre><pre>Det är alltså inte en självklarhet i sig att staten äger\r\nföretaget, utan det är en viktigt förutsättning för att\r\nvi över huvud taget skall ha en modern stålindustri\r\ni dag. Jag måste därför ställa en följdfråga: Anser\r\ninte näringsministern att de anställda och\r\nskattebetalarna i övrigt har rätt att även i\r\nfortsättningen få del av det kapital som de\r\ninvesterat i Svenskt Stål AB?</pre><pre>Anf. 33 Näringsminister PER WESTERBERG\r\n(m):</pre><pre>Fru talman! Jag noterar att vid den tidigare\r\ndelprivatiseringen, som skedde under\r\nsocialdemokratisk regim, tog en mycket stor andel\r\nav samtliga anställda i SSAB, såväl i Luleå som\r\nBorlänge, del i emissionen till marknaden. De blev\r\ndelägare i SSAB. Vi eftersträvar att finna de bästa\r\nindustriella lösningarna där den bästa utvecklingen\r\nför företagen kan förutses och där man ger de bästa\r\nförutsättningarna för att ta till vara potentialen\r\ninom svensk stålindustri. Vi tror att man gör det\r\nbättre i privat regi än statlig. Vi noterar självfallet\r\natt de flesta, mest rationella och mest\r\nkonkurrenskraftiga stålföretagen i Europa också är\r\nprivatägda.</pre><pre>Det har även diskuterats om det kan finnas\r\nutländska intressenter som ser SSAB som en så svår\r\nkonkurrent att man vill köpa upp företaget för att\r\ndelvis lägga ned anläggningar eller åtminstone\r\nvansköta dem, inte investera i dem och senare lägga\r\nned dem. Jag tror definitivt inte att marknaden\r\nfungerar på det sättet. Det gör den inte inom\r\nstålindustrin och det gör den inte inom övriga\r\nindustriella verksamheter. Följden av det skulle bli\r\natt alla företag tvingades vara statliga.</pre><pre>Vi skall inte rea bort några företag. Vi skall se till\r\natt vi skapar starka industriella strukturer med goda\r\nutvecklingskrafter som tar till vara potentialen i\r\nföretagen och säkrar en god utveckling för svensk\r\nindustri, och i synnerhet för svensk stålindustri.</pre><pre>Anf. 34 ODD ENGSTRÖM (s):</pre><pre>Fru talman! I svaret har näringsministern inte\r\nnärmare utvecklat skälen till varför man bör sälja\r\nut SSAB. Ett skäl anges dock. Det uppges att\r\nföretag som har staten som ägare i allmänhet har\r\nsvårare att erhålla finansiellt stöd från ägarna till\r\nframtidsinriktade investeringar. De skulle ha större\r\nsådana svårigheter än privatägda företag. Det var\r\nverkligen ett sällsynt illa valt argument.</pre><pre>Det var precis motsatsen som gällde den gången när\r\nstaten fick gå in. Staten fick ju gå in och ta över i en\r\nakut kris därför att de privata ägarna inte var\r\nberedda att -- för att tala med språkbruket i svaret --\r\ngöra de framtidsinriktade investeringar som\r\nkrävdes för att bygga upp det konkurrenskraftiga\r\noch slagkraftiga företag som SSAB är i dag. Hur\r\nförklarar näringsministern den formuleringen i\r\nljuset av vad som faktiskt förekom för tio år sedan\r\nmitt i stålkrisen?</pre><pre>Anf. 35 STEN-OVE SUNDSTRÖM (s):</pre><pre>Fru talman! Det är viktigt att komma ihåg att alla\r\nde, ibland våldsamma, strukturförändringarna i\r\nSSABs historia har skett i samråd med de anställda.\r\nDe har funnits med i alla större förändringar. De\r\nhar varit med och ställt upp på alla\r\nrationaliseringsprogram som har skett. Det har\r\nvarit mycket besvärligt, eftersom det har inneburit\r\natt ett antal har blivit övertaliga, men man har alltid\r\nkunnat se förutsättningarna för framtiden. Nu\r\nhänder någonting helt annat.</pre><pre>Nu tar regeringen ett eget initiativ av\r\ngrundideologiska skäl. Man vill sälja ut, men inte\r\ndärför att det är viktigt av företagsskäl att göra det\r\ni dag. Varför skall de anställda köpa något som de\r\nredan i dag äger?</pre><pre>Anf. 36 Näringsminister PER WESTERBERG\r\n(m):</pre><pre>Fru talman! Vi har angett skälen till varför vi vill\r\nsälja ett antal statliga företag. Det är för att få en\r\nbredare ägandespridning och för att vi skall se till\r\natt statens olika roller separeras. Det gäller rollen\r\natt ange ramarna för företagandet och rollen att\r\ndriva resp. företag. Vi har även angett de rent\r\nstatsfinansiella skälen att försöka använda statens\r\nförmögenhetsmassa på bästa sätt. Bara för att ett\r\nföretag har råkat bli statligt behöver det inte vara\r\ndet för evärdlig framtid. Vi anser att man kan\r\nanvända det på bättre sätt.</pre><pre>Det var under borgerlig regering som Svenskt Stål\r\nAB skapades. Man skapade en ny slagkraftig\r\nenighet där man så småningom, steg för steg, först\r\nunder socialdemokratisk regim och sedan under\r\nborgerlig, försöker få tillbaka statens pengar och\r\nåterföra företaget i privat ägo. Det är där det hör\r\nhemma, precis som vilket annat företag i vilken\r\nannan bransch som helst. Stålindustrin är inte\r\nannorlunda än någon annan industrigren.</pre><pre>Anf. 37 ODD ENGSTRÖM (s):</pre><pre>Fru talman! Jag noterar att näringsministern nu\r\nundviker att kommentera det faktiska förhållandet\r\natt det var de privata ägarna som var oförmögna till\r\nde framtidsinvesteringar som krävdes för drygt tio\r\når sedan. I det här svaret finns inga sakliga skäl\r\nangivna för att sälja ut SSAB. Så är det nog. Det\r\nfinns inga riktigt bra skäl. Vi har här att göra med\r\nen doktrin eller -- på enkel, vardaglig och hederlig\r\nsvenska -- principrytteri. Man skall sälja därför att\r\nman tror att det är bra att sälja. Men dogmer och\r\nprinciprytteri hör mycket illa samman med praktisk\r\nskötsel av företag. Det skall bedömas praktiskt från\r\nfall till fall. Så var den statliga företagspolitiken\r\nuppbyggd under den socialdemokratiska regimen.\r\nVår politik ligger fast där. Sakskälen saknas, herr\r\nnäringsminister. Det handlar om dogm och\r\nprinciprytteri. Det är svaret på frågan.</pre><pre>Anf. 38 STEN-OVE SUNDSTRÖM (s):</pre><pre>Fru talman! Om det i dag fanns sakliga skäl för att\r\ngöra stora struktureringar och om man av den\r\nanledningen behövde diskutera andra ägarformer\r\ntror jag att vi kunde ställa upp på en helt annan\r\nform av diskussion i de här sammanhangen. Men\r\ndet är alltså helt av ideologiska skäl som regeringen\r\nvill göra den här utförsäljningen och den här\r\nprivatiseringen. Det är att spela medanställdas\r\ntrygghet. Det är att spela med det kapital som\r\nskattebetalarna investerat i detta företag. Det finns\r\nall anledning att värna om de investeringar som ger\r\nvinst och återför pengar till statskassan i det här\r\nsammanhanget. Det finns ingen anledning att sälja\r\nut dem på lösa boliner. Det kan innebära att de\r\nsnabbt kan komma i utländsk ägo. Då äventyrar\r\nman jobben i den landsdel där vi har de största\r\nproblemen på arbetsmarknaden.</pre><pre>Anf. 39 Näringsminister PER WESTERBERG\r\n(m):</pre><pre>Fru talman! Jag noterar att mina\r\nsocialdemokratiska kolleger anser att statliga jobb\r\nskall vara tryggare än privata. Man skall\r\nuppenbarligen ställa andra krav på statliga företag\r\nän på motsvarande privata. Det bryter i så fall\r\nradikalt även mot tidigare socialdemokratisk\r\npolitik. Där har man faktiskt varit med om att\r\nstatliga företag skall drivas på samma villkor som\r\nmotsvarande privata. Samma krav på lönsamhet\r\noch samma krav på att man måste vara rationell\r\nskall ställas. Det är inte fråga om dogmer och\r\nprinciprytteri. Det är däremot precis vad Odd\r\nEngström ägnar sig åt. Det som är statligt skall till\r\nvarje pris vara statligt.</pre><pre>Vi vill tvärtom se till att vi använder statens\r\nförmögenhetsmassa där den kan användas på ett\r\neffektivare sätt. Om företagen skall skötas på exakt\r\nsamma sätt som motsvarande privata företag kan\r\nde faktiskt lika gärna vara privata. Staten kan i\r\nstället använda sin förmögenhetsmassa och\r\ninvestera den i exempelvis infrastruktur. Det är\r\nnationellt bra för hela den svenska industrins\r\nkonkurrenskraft. Det är detta vi har aviserat att vi\r\nvill göra.</pre><pre>Överläggningen var härmed avslutad.</pre><pre></pre><pre>8 § Svar på fråga  1991/92:149 om ASSI</pre><pre>Anf. 40 Näringsminister PER WESTERBERG\r\n(m):</pre><pre>Fru talman! Mona Sahlin har frågat mig varför jag\r\ninte är beredd att verka för att en oberoende\r\nkonsult får granska det ekonomiska\r\nbakgrundsmaterial som legat till grund för\r\nstyrelsens i ASSI beslut att avveckla en\r\npappersmaskin vid pappersbruket i Karlsborg.</pre><pre>Jag vill hänvisa till vad jag svarade på en fråga i\r\nriksdagen den 15 oktober i år om pappersbruket i\r\nKarlsborg och vad jag i brev till Svenska\r\nPappersindustriarbetareförbundet den 15\r\nnovember svarat angående granskning av en\r\noberoende utredare.</pre><pre>Det är inte min uppgift att ta ställning till en\r\noberoende konsult som Mona Sahlin efterfrågar.\r\nJag anser fortfarande att det ankommer på\r\nledningen och styrelsen för AB Statens\r\nSkogsindustrier att besluta om den framtida\r\nutvecklingen av pappersbruket i Karlsborg.</pre><pre>Då Mona Sahlin, som framställt frågan, anmält att\r\nhon var förhindrad att närvara vid sammanträdet,\r\nmedgav talmannen att Sten-Ove Sundström i stället\r\nfick delta i överläggningen.</pre><pre>Anf. 41 STEN-OVE SUNDSTRÖM (s):</pre><pre>Fru talman! Jag får tacka näringsministern för\r\nsvaret på frågan. Det är viktigt att man går\r\ngrundligt till väga i sådana här sammanhang. Det\r\nfinns alltså flera uppgifter om möjligheten att driva\r\nden här pappersmaskinen vidare. Det finns\r\nskiljaktiga åsikter bland ekonomerna. Då bör man\r\nta chansen att via\r\nPappersindustriarbetareförbundet låta alla dem\r\nsom är kopplade till företaget få titta på den här, ur\r\nsysselsättningssynpunkt, viktiga frågan.</pre><pre>Den här pappersmaskinen representerar en mycket\r\nviktig del av utvecklingen vid bruket. Den har\r\nockså använts för att ta fram nya produkter. Därför\r\när den mycket viktig i en sådan här produktion. Jag\r\nhar svårt att se varför man inte skulle låta en ny\r\nanalys på det här området ske. Det skulle kosta\r\nväldigt litet egentligen. Det är visserligen, som\r\nstatsrådet säger, en uppgift för ledning och styrelse,\r\nmen det får aldrig vara så att ägaren frånsäger sig\r\nansvaret. Jag tycker att statsrådet här bör ge en\r\nindikation till företagsledningen att det kan vara\r\nviktigt att titta på detta. Det betyder mycket för\r\nsysselsättningen och för brukets överlevnad.</pre><pre>Anf. 42 Näringsminister PER WESTERBERG\r\n(m):</pre><pre>Fru talman! Jag tror att den här frågan är\r\nutomordentligt väl och grundligt utredd. Jag har\r\npersonligen sett ett otal utredningar och\r\nberäkningar på denna pappersmaskins eventuella\r\nlönsamhet. Enligt min uppfattning ankommer det\r\npå ledningen och styrelsen att göra de\r\nutvärderingar som behöver göras. Jag vet att det\r\nhar gjorts ett mycket stort antal utredningar och\r\nutvärderingar. Så länge jag har förtroende för\r\nstyrelsen och ledningen är det de som skall fälla\r\navgörandet. De har utvärderingsansvaret och de\r\nhar utredningsansvaret. Jag har förtroende för\r\nledning och styrelse i ASSI.</pre><pre>Anf. 43 STEN-OVE SUNDSTRÖM (s):</pre><pre>Fru talman! Det gäller sysselsättningen på en ort\r\nsom har stora problem, därför tycker jag att man\r\nbör ta alla chanser att följa upp möjligheterna att\r\ndriva den här pappersmaskinen vidare. Man bör ta\r\nalla chanser och titta om det finns andra vinklingar\r\noch ekonomiska möjligheter att driva den vidare.\r\nSvenska Pappersindustriarbetareförbundet har\r\nekonomer som har tittat på detta och ser\r\nframkomstmöjligheter. Därför tycker jag att\r\nägarna bör ta chansen och låta en oberoende\r\nkonsult granska företagets ekonomiska analys och\r\nånyo försöka skatta möjligheterna att driva\r\nproduktionen vidare.</pre><pre>Anf. 44 Näringsminister PER WESTERBERG\r\n(m):</pre><pre>Fru talman! Att utreda kostar pengar, inte själva\r\nutredningen men tiden som utredningen tar då man\r\ngör förluster. Om vi skulle använda den metoden\r\nskulle vi överpröva varje beslut i varje företag som\r\nskulle medföra personalinskränkningar. Det är\r\ntotalt orimligt att regering och riksdag skall göra\r\ndetta. Det måste vara styrelser och ledningar som\r\ngör den här utvärderingen. Om man kan finna en\r\nköpare till anläggningarna i Karlsborg och om\r\nnågon anser sig kunna driva dem med lönsamhet är\r\njag fullständigt övertygad om att ASSI är beredd att\r\navyttra dessa.</pre><pre>Överläggningen var härmed avslutad.</pre><pre>9 § Svar på frågorna 1991/92:172 och 185 om\r\nvalsverksproduktionen i Luleå</pre><pre>Anf. 45 Näringsminister PER WESTERBERG\r\n(m):</pre><pre>Fru talman! Sten-Ove Sundström har frågat mig\r\nom jag är beredd att vidta åtgärder för att säkra\r\nvalsverksproduktionen i Luleå. Bengt Hurtig har\r\nfrågat mig om jag avser att vidta några åtgärder för\r\natt förhindra att vidareförädlingen av stålämnen i\r\nLuleå försvinner. Jag besvarar frågorna i ett\r\nsammanhang.</pre><pre>Jag har i olika sammanhang sagt att det ankommer\r\npå företagens ledningar och styrelser att besluta om\r\nden framtida inriktningen och utvecklingen av\r\nverksamheten. Jag ser inte heller i det nu aktuella\r\nfallet någon anledning att ingripa i denna\r\nbeslutsordning.</pre><pre>Anf. 46 STEN-OVE SUNDSTRÖM (s):</pre><pre>Fru talman! Jag tackar näringsministern för svaret\r\npå frågan.</pre><pre>Ovako Profilers styrelse har skjutit upp sitt beslut\r\nom Profilers framtid till nästa vecka, men risken är\r\natt ägaren, SKF, då fattar ett beslut som innebär att\r\nde 600 anställda presenteras en julklapp som de inte\r\nkommer att glömma i första taget. Att sparka ut 600\r\npersoner i arbetslöshet på en vikande\r\narbetsmarknad där arbetslösheten nu snabbt\r\nnärmar sig 5 % är oansvarigt.</pre><pre>Ovako ägs av SKF, som ju är en stor koncern och\r\nsom i detta ärende har ett mycket stort ansvar för\r\nutvecklingen vid Ovako Profiler i Luleå. Men det\r\nbetyder inte att landets regering kan undgå att ta\r\nsitt ansvar, att ta kontakt med parterna och\r\ndiskutera olika möjligheter till omstrukturering av\r\nverksamheten. Det här är naturligtvis en viktig\r\nfråga i första hand för SKF, men det måste också\r\nvara ett viktigt ansvar för näringsministern att\r\ntrycka på de olika aktörerna och åstadkomma en\r\nvettig lösning. Parterna är främst SSAB och Ovako\r\nProfiler, dvs. SKF.</pre><pre>Jag måste ånyo fråga om statsrådet inte är beredd\r\natt ta det ansvaret, dvs. att trycka på parterna. Det\r\nhär är ett väldigt viktigt läge med tanke på de\r\nproblem som finns på arbetsmarknaden där uppe.\r\nHär handlar det om 600 personer och i\r\nförlängningen om 2 000--3 000 människors jobb i en\r\nregion som Luleå, som alltså nu har stora problem.</pre><pre>Anf. 47 BENGT HURTIG (v):</pre><pre>Fru talman! Jag får också tacka för svaret.</pre><pre>Ovako har av många ansetts vara en bra\r\narbetsgivare i Luleå, inte minst därför att man har\r\nsatsat bortåt en halv miljard i en ny skänkugn, i\r\nmodernisering av strängjutning och i flyttning av\r\nrälsverket från Borlänge. Investeringar av det\r\nslaget -- i vidareförädling -- bör rimligen vara\r\ngrundade på långsiktiga bedömningar och inte på\r\nkortsiktiga spekulationer. Därför ger hotet om\r\nnedläggning av Profiler på grund av kortsiktiga\r\nförluster, som hänger ihop med de stora\r\ninvesteringar som man har gjort, ett oseriöst\r\nintryck och ändrar den uppfattning som man i Luleå\r\nhar haft om Ovako. Det stärker inte precis\r\nanseendet hos den privata delen av stålindustrin.</pre><pre>Om denna vidareförädling i Luleå faller tappar\r\nSSAB givetvis en stor ämneskund. Skulle detta leda\r\ntill att SSAB får problem och att man går över till\r\nen mer skrotbaserad ämnesframställning ute i\r\nEuropa kan LKAB i sin tur, och då främst\r\nMalmbergsgruvan, få problem.</pre><pre>Industriministern kunde ha sagt ungefär så här:\r\nDen situation som nu utvecklas är mycket allvarlig,\r\ninte minst för en landsända med stor arbetslöshet.\r\nJag är beredd att göra vad jag kan för att\r\nstålbranschen i Sverige skall klara sig genom\r\nlågkonjunkturen och stå stark när konjunkturen\r\nvänder uppåt. T.ex. kan banverket skriva kontrakt\r\npå mer räls, och vi är beredda att hjälpa till med\r\ndet. Vi borde också kunna samla ihop sakkunskap\r\ni landet för att genomlysa alla möjligheter att\r\nbibehålla och utveckla en miljömässigt och\r\nenergimässigt hållbar järnframställning och\r\nvidareförädling av stålprodukter i Luleå.\r\nRegeringen är beredd att medverka till en\r\nutveckling där stålorten Luleå blir ett metallurgiskt\r\ncentrum och en stödjepunkt för landets\r\nproduktionssystem.</pre><pre>Så här resonerar man faktiskt i många andra länder\r\noch engagerar sig i och ger stöd till sin stålindustri.\r\nDet efterlyser vi också i Sverige.</pre><pre>Anf. 48 Näringsminister PER WESTERBERG\r\n(m):</pre><pre>Fru talman! I en planekonomi skulle man säkert\r\nagera på det sättet. I en marknadsekonomi handlar\r\nman inte så. Det ger närmast ett falskt intryck av\r\nhandlingskraft.</pre><pre>Vi anser att privata och statliga arbetsgivare har\r\nsamma ansvar. Vi anser det orimligt att\r\nnäringsdepartementet eller riksdagen skall pröva\r\ninvesteringar, nedläggningar eller något annat i\r\nvarje enskilt företag. Det strider dessutom mot\r\ngrundläggande marknadsekonomiska principer.\r\nDet ankommer på företagen att själva göra riktiga\r\nbedömningar.</pre><pre>Jag är fullständigt övertygad om att kan man hitta\r\nen annan ägare eller några som är beredda att satsa\r\npengar i denna verksamhet kommer Ovako\r\nsäkerligen att kunna sälja verksamheten eller\r\növerlåta den i stället för att bara helt enkelt lägga\r\nned. Men problemet är att hitta någon som är\r\nberedd att satsa pengar och som tror att detta är en\r\nsund och riktig investering för framtiden.\r\nNäringslivet är nog bättre på att göra den\r\nvärderingen än näringsdepartementet.</pre><pre>Anf. 49 STEN-OVE SUNDSTRÖM (s):</pre><pre>Fru talman! Nu tror jag säkert att det är många som\r\nbörjar fundera över vad vi egentligen skall med en\r\nnäringsminister till här i landet, både när det gäller\r\nprivat och när det gäller statlig företagsamhet.\r\nSjälvfallet skall regeringen eller statsrådet inte\r\nlägga sig i alla planer på förändringar -- det är en\r\nonödig sak att diskutera här -- men när det gäller\r\nbetydande och tunga förändringar som slår oerhört\r\nhårt mot en landsända, där man riskerar att få\r\nmycket stora problem, måste det finnas ett\r\nengagemang från regeringens och\r\nnäringsministerns sida.</pre><pre>Det betyder inte att man i alla lägen skall diskutera\r\nmångmiljoninvesteringar -- det kan också betyda\r\natt man tar kontakter. Kontakter är ju viktiga, inte\r\nminst inom det privata näringslivet. Jag hade utgått\r\nfrån att näringsministern här skulle annonsera\r\nnågon form av kontakter. Det handlar inte alltid om\r\npengar -- det handlar också om att trycka på vid rätt\r\ntillfälle och att ta de kontakter som man på\r\nindustridepartementets område brukar ha i\r\nnäringslivet.</pre><pre>Nu är det dags att näringsministern börjar vässa\r\ntänderna och gör någonting åt situationen. Det\r\nramlar ned problem över dessa stora, tunga\r\nindustrier, som betyder så mycket för\r\nsysselsättningen.</pre><pre>Anf. 50 BENGT HURTIG (v):</pre><pre>Fru talman! Min uppfattning är att\r\nmarknadsekonomin ibland kan få svårigheter och\r\ngå snett, och då måste nationellt ansvariga\r\nnäringsministrar och industriministrar ingripa.\r\nErfarenheterna säger också att styrelserna i sådana\r\nhär företag inte fattar sina beslut i lufttomma rum\r\nutan i en miljö där både politiker och andra företag\r\när medaktörer.</pre><pre>Inte heller är det så att industriministern och\r\nregeringen i alla lägen slaviskt följer de\r\nmarknadsekonomiska principerna. När det gällde\r\nNordbanken och Bofors var situationen tydligen så\r\nallvarlig att regeringen ansåg sig tvungen att\r\ningripa. Hade man slaviskt och dogmatiskt följt\r\nsina marknadsekonomiska principer skulle\r\nNordbanken och Bofors kanske ha fått gå i stöpet.\r\nMen då skulle problemen ha blivit för stora, tyckte\r\nman. Vi efterlyser alltså ett ansvar också för\r\nstålindustrin i Sverige.</pre><pre>Anf. 51 Näringsminister PER WESTERBERG\r\n(m):</pre><pre>Fru talman! Vi har inte gjort några ingripanden när\r\ndet gällde Bofors. När det gällde Nordbanken var\r\nvi i praktiken bundna av tidigare regerings\r\nåtaganden.</pre><pre>Jag tycker att Sten-Ove Sundström borde notera att\r\nvi har bytt namn på departementet. Vi bedriver inte\r\nindustristödspolitik, vi bedriver inte\r\nbranschpolitik, utan vi bedriver en politik som skall\r\ngöra det bra att investera och driva verksamhet i\r\nSverige. Det är normalt sett det som ger den största\r\nframgången. Det kommer vi att göra också i de här\r\nsammanhangen.</pre><pre>Jag avser inte att utöva påtryckningar eller bedriva\r\nnågon form av maktutövning för att få någon att\r\nfatta orationella beslut. Det slår bara mot övriga\r\nverksamheter i samma företagsgrupp och hotar\r\nflera arbetstillfällen på andra orter och i senare led.\r\nDet är ingen bra näringspolitik, det ger inga nya\r\narbetstillfällen -- snarare tvärtom.</pre><pre>Anf. 52 STEN-OVE SUNDSTRÖM (s):</pre><pre>Fru talman! Låt mig då bara säga att jag tror att det\r\nvore bra om näringsministern och\r\nnäringsdepartementet bedrev den politik som\r\nkunde ge den största framgången även i den\r\nlandsända som vi nu talar om. Det finns ju\r\ningenting i utvecklingen för dagen som tyder på att\r\ndet är den politiken som förs.</pre><pre>Jag tror inte heller att man skall bedriva en politik\r\nsom bidrar till att så att säga trissa upp en\r\nproblemfylld situation. Men det är i ett sådant här\r\nsammanhang viktigt att det företag som det här\r\nhandlar om -- SKF -- i första hand är medvetet om\r\nvad som händer om man inte seriöst granskar\r\nproblemet. Jag tror också att det är viktigt att\r\nnäringsministern följer utvecklingen här noggrant\r\noch ser till att även de som bor och verkar i den här\r\nlandsändan på något sätt kan notera den största\r\nframgången, som man talar om. Än så länge\r\nmärker vi ingenting av den.</pre><pre>Anf. 53 BENGT HURTIG (v):</pre><pre>Fru talman! Vi har förut konstaterat att vi har\r\nganska olika syn på närings- och industripolitik.\r\nÄven vissa beslut som fattas i en marknadsekonomi\r\nkan få sådana kedjeeffekter på en rad andra företag\r\natt man får stora skador på hela näringslivskedjan\r\noch den industristruktur man har. Där kommer\r\nenligt min uppfattning samhällsansvaret in. Man\r\nmåste noga följa den utvecklingen, föra\r\ndiskussioner och samtal med berörda parter och\r\nbidra med den kompetens och det kunnande som\r\nrimligen måste finnas också i ett\r\nnäringsdepartement.</pre><pre>Anf. 54 Näringsminister PER WESTERBERG\r\n(m):</pre><pre>Fru talman! Nu sade Bengt Hurtig något klokt. Vi\r\nskall självfallet följa utvecklingen av\r\nnäringslivskedjan och industristrukturen, och det\r\ngör vi. Men vi tror inte att man förbättrar\r\nsituationen med påtryckningar eller industristöd --\r\nman gör det genom att förbättra det industriella\r\nklimatet i Sverige, som vi anser vara centralt för att\r\nåstadkomma en bättre återhämtning i den svenska\r\nekonomin.</pre><pre>Sedan några ord till Sten-Ove Sundström. Ansvaret\r\nför det som nu har ställts till uppe i Norrbotten är\r\nfaktiskt den socialdemokratiska regeringens, Sten-\r\nOve Sundström. Vi kan ta vårt ansvar när vår\r\npolitik hunnit slå igenom.</pre><pre>Anf. 55 STEN-OVE SUNDSTRÖM (s):</pre><pre>Fru talman! Jag tror inte att de anställda vid Ovako\r\noch andra anläggningar där man nu löper risken att\r\nförlora sina arbeten är betjänta av någon längre\r\nhistoriebeskrivning, även om en sådan ibland kan\r\nvara viktig. Jag tror att de vill se ett resultat. Jag\r\ntror att de vill se att de ansvariga politikerna nu\r\nengagerar sig i deras frågor och i de problem som\r\nkan uppstå om man nästa vecka fattar det här\r\nbeslutet.</pre><pre>Framgång, som näringsministern tidigare talade\r\nom, kan naturligtvis noteras på olika sätt, men jag\r\ntror att det vore oerhört värdefullt om det gjordes\r\nnågonting konkret från näringsdepartementets sida\r\nunder den närmaste tiden i fråga om Ovako Steel i\r\nLuleå.</pre><pre>Anf. 56 BENGT HURTIG (v):</pre><pre>Fru talman! Risken finns ju att regeringarna i\r\nandra länder, när de har problem med stålindustrin,\r\ngår in och vidtar åtgärder. Enligt vad jag förstår går\r\nfinska staten in när det gäller den finska delen av\r\nOvako. Det rubbar naturligtvis\r\nkonkurrensförutsättningarna, om svensk\r\nstålindustri hos regeringen och\r\nnäringsdepartementet möts av en stenhårt och\r\ndogmatiskt avvisande inställning till att agera och\r\ntill att ha framförhållning.</pre><pre>Anf. 57 Näringsminister PER WESTERBERG\r\n(m):</pre><pre>Fru talman! Jag trodde industristödspolitiken\r\ntillhörde en förgången tid här i kammaren. Jag tror\r\ninte att de anställda vare sig vid Ovako Steel i Luleå\r\neller någon annanstans är betjänta av någon form\r\nav falsk handlingskraft.</pre><pre>Överläggningen var härmed avslutad.</pre><pre>10 § Svar på fråga  1991/92:177 om LKAB</pre><pre>Anf. 58 Näringsminister PER WESTERBERG\r\n(m):</pre><pre>Fru talman! Bruno Poromaa har frågat mig på\r\nvilket sätt de sociala skälen i dag så förändrats att\r\ndet motiverar en försäljning av LKAB.</pre><pre>Regeringen har i den nyligen avlämnade\r\npropositionen om privatisering av statligt ägda\r\nföretag, m.m. (prop. 1991/92:69) angett en ny\r\ninriktning av statens roll i näringspolitiken och\r\nfördelarna som är förenade med ägarspridning i de\r\nstatliga företagen.</pre><pre>Statens främsta uppgift inom näringspolitiken är\r\nenligt min mening att ange ramar och regelsystem\r\nför näringslivets verksamhet och bidra till att skapa\r\nbetingelser för långsiktig tillväxt. Staten bör inte\r\nstyra utvecklingen i enskilda företag eller branscher\r\noavsett om de är privat eller statligt ägda. Företag\r\nsom kan agera efter normala företagsekonomiska\r\nprinciper har de bästa förutsättningarna att\r\ntillförsäkra sina anställda anställningstrygghet på\r\nlång sikt. En överföring av de statligt ägda\r\nföretagen till privat ägo är därför väsentlig för de\r\nenskilda företagens utveckling. Erfarenheter från\r\nandra länder har visat att privatiserade företag i\r\nallmänhet haft en väsentligt mer positiv utveckling\r\nsedan staten lämnat sin ägarroll.</pre><pre>Om riksdagen antar regeringens förslag planerar\r\nregeringen att efter riksdagens godkännande\r\ngenomföra en privatisering av vissa statliga företag.\r\nDen breda ägarspridning i de statliga företagen som\r\nregeringen då kommer att eftersträva kan enligt\r\nmin uppfattning innebära fördelar även för LKAB\r\noch dess anställda.</pre><pre>Anf. 59 BRUNO POROMAA (s):</pre><pre>Fru talman! Jag ber att få tacka näringsministern\r\nför svaret. Jag får tacka för svaret också på de\r\nanställdas vägnar, speciellt gruvarbetarnas -- till\r\nden kåren hör också jag. Jag är helt övertygad om\r\natt de definitivt inte är nöjda med det här svaret.</pre><pre>Alla känner vi en stor oro över vad som kommer att\r\nhända om LKAB över en natt får en ny ägare. Jag\r\nförmodar att statsrådet kanske inte känner till att\r\nLKAB en gång i tiden faktiskt var privatägt. Men\r\nredan i början av 1900-talet blev LKAB halvstatligt\r\ngenom dåvarande högerledaren Arvid Lindmans\r\nförsorg. I det avseendet var han faktiskt en klok och\r\nförutseende man.</pre><pre>Jag vill påstå att LKAB har en särställning bland de\r\nstatliga företagen. Man bearbetar en naturresurs\r\nsom är ändlig. Den tar en gång slut. Det var\r\nförmodligen också mot den bakgrunden som Arvid\r\nLindman gjorde det ställningstagande han gjorde.\r\nHan gjorde det också möjligt för staten att\r\nsedermera överta också den resterande delen när\r\ndet gällde ägandet av LKAB.</pre><pre>Så skedde också. 1957 blev LKAB ett helstatligt\r\nföretag, och det föregicks av en lång och bred\r\nutredning, som i det närmaste var helt enig om att\r\ndet var bättre för samhället och för de anställda att\r\nLKAB var samhällsägt än att det var privatägt --\r\nden dag naturresursen tog slut skulle detta få\r\nmycket stora konsekvenser, både för de anställda\r\noch för kommunerna i fråga. Man ansåg att det\r\nvore bäst om samhället då var ägare till LKAB.\r\nLKAB förstatligades också vid det tillfället.</pre><pre>Anf. 60 Näringsminister PER WESTERBERG\r\n(m):</pre><pre>Fru talman! Samma regler gäller för statliga och\r\nprivatägda företag. De reglerna gäller även för\r\nLKAB. Vi har privatägda gruvor i Sverige, och vi\r\nhar statligt ägda i form av LKAB. Så finns även\r\nutomlands.</pre><pre>Vi ser egentligen inte någon skillnad mellan\r\nBoliden och LKAB. Vi ser i stället möjligheter att\r\nta till vara utvecklingskraften i LKAB, att få till\r\nstånd en bättre lönsamhet när det gäller\r\nmalmtransporterna både i Sverige och i Norge, att\r\nfå en investering i en ny huvudnivå, att stärka\r\nlivskraften med en stark balansräkning för LKABs\r\nframtid. Jag tror att LKAB har en mycket bra\r\nframtid med en hygglig lönsamhet, men det gäller\r\natt få bra ägare, ägare som är beredda att skjuta till\r\nkapital och kanske även säkra en del av\r\navsättningen.</pre><pre>Även LKABs historia visar att privata ägare har\r\nvarit framgångsrika med att driva företaget. Min\r\nuppfattning är att LKAB väsentligt kan stärkas\r\ngenom att ges andra ägare, och det är också våra\r\nintentioner att skapa industriellt riktiga lösningar\r\nsom förstärker företagets utvecklingskraft.</pre><pre>Anf. 61 BRUNO POROMAA (s):</pre><pre>Fru talman! Det senare -- att de privata skulle vara\r\nbättre skickade att sköta de statliga företagen -- är\r\nett ideologiskt påstående. Så är ingalunda fallet.</pre><pre>Det ger mig anledning att fråga statsrådet om\r\nLKAB på något sätt är misskött. Om det är så att\r\nLKAB är misskött, se då till att företaget får en\r\nannan styrelse, som i sin tur ser till att företaget får\r\nen annan ledning!</pre><pre>Jag tycker tvärtom -- de stora insatser som man har\r\ngjort inom LKAB hade knappast gjorts av några\r\nprivata intressen. Jag tackar min lyckliga stjärna för\r\natt LKAB var ett statligt företag vid\r\nregeringsskiftet 1982. Då gick staten in med olika\r\nåtgärder för att rädda företaget. Hade det då varit i\r\nprivata händer hade företaget nu varit\r\nkonkursmässigt. Men nu är det ett solitt företag och\r\nhar god likviditet.</pre><pre></pre><pre>Anf. 62 Näringsminister PER WESTERBERG\r\n(m):</pre><pre>Fru talman! Vår uppfattning är att vi skall hitta bra\r\nindustriella lösningar, något som stärker LKAB och\r\ndess utvecklingskraft. Vi anser inte att företaget är\r\nmisskött, men det finns mer att göra, inte minst när\r\ndet gäller malmtransporterna, som Bruno Poromaa\r\nsäkert vet. Genom bl.a. de åtgärderna kan man se\r\ntill att stärka lönsamheten och trygga framtiden,\r\nmen det förutsätter också att företaget har säkra\r\noch bra leveranser ut i Europa. Det är det vi vill\r\nskapa bl.a. genom ägarspridning och tillgång till\r\nriskkapitalmarknaden, i och med att det som\r\nbekant är en mycket kapitalintensiv verksamhet.</pre><pre>Anf. 63 BRUNO POROMAA (s):</pre><pre>Fru talman! Malmtransporterna är en helt annan\r\nfråga, och den tänker jag ta upp med\r\nkommunikationsministern vid något annat tillfälle.\r\nDet har redan gjorts stora insatser. När vi fick en\r\nsocialdemokratisk regering 1982 tillsattes en\r\narbetsgrupp som såg till att fraktkostnaderna i det\r\nnärmaste halverades. Problemet när det gäller\r\nfraktsatserna ligger på den norska sidan, och det är\r\ndär man måste göra någonting. Jag noterar med\r\nstor tillfredsställelse att näringsministern är beredd\r\natt ta kontakter med norrmännen och se till att det\r\nblir skäliga malmfraktpriser på den sidan.</pre><pre>Anf. 64 Näringsminister PER WESTERBERG\r\n(m):</pre><pre>Fru talman! Vad man uppnådde från\r\nsocialdemokratisk sida i början av 80-talet är\r\nverkligen ingenting att skryta om när det gäller\r\nmalmtransporterna. Det var ingen bra lösning --\r\nman gick inte ens halva vägen i det avseendet. Vad\r\nBruno Poromaa tänker göra är redan gjort. Vi har\r\ntagit initiativet, och vi tänker lösa den här frågan till\r\nfromma för LKAB.</pre><pre>Anf. 65 BRUNO POROMAA (s):</pre><pre>Fru talman! Den socialdemokratiska regering som\r\ntillträdde 1982 föregicks av fyra borgerliga\r\nregeringar, och såvitt jag vet gjorde de ingenting för\r\natt få ner fraktkostnaderna, trots att det var ett av\r\nde stora problemen. Jag vet att LKABs ledning\r\nhade täta kontakter med den dåvarande\r\nregeringen, men den orkade inte göra någonting,\r\ndå alla i den regeringen slog vakt om sina domäner\r\noch inte hade något som helst gemensamt intresse\r\nav att ta ansvaret för LKABs utveckling.</pre><pre>Anf. 66 Näringsminister PER WESTERBERG\r\n(m):</pre><pre>Fru talman! Vad socialdemokraterna lyckades med\r\ni början av 80-talet var en dålig halvmesyr. Vi\r\ntänker rätta till den.</pre><pre>Anf. 67 BRUNO POROMAA (s):</pre><pre>Fru talman! En dålig halvmesyr, säger\r\nnäringsministern. Då tycker jag att han skall åka\r\nupp till malmfälten och fråga om det var en dålig\r\nhalvmesyr. Uppfattningen bland de anställda och\r\nberörda kommuner är en helt annan än vad Per\r\nWesterberg ger till känna.</pre><pre>Överläggningen var härmed avslutad.</pre><pre>11 § Svar på fråga  1991/92:192 om krisen inom\r\nbyggnadsverksamheten i Stockholms län</pre><pre>Anf. 68 Näringsminister PER WESTERBERG\r\n(m):</pre><pre>Fru talman! Sören Lekberg har frågat statsrådet Bo\r\nLundgren vilka åtgärder han tänker vidta för att\r\nlindra krisen inom byggnadsverksamheten i\r\nStockholms län. Arbetet i regeringen är så fördelat\r\natt det är jag som skall besvara frågan.</pre><pre>Den svaga byggmarknaden är delvis förorsakad av\r\nden allmänt svaga konjunktur som ekonomin\r\nbefinner sig i för närvarande. En viktig faktor för\r\nnedgången i byggandet är emellertid även att den\r\nomfattande byggnadsverksamheten under senare\r\når medfört att efterfrågan på byggtjänster på sikt\r\ninte kan förväntas återgå till de nivåer som rådde\r\nföre konjunkturnedgången. Även vid en allmänt\r\npositiv konjunkturutveckling kan byggandet därför\r\nförväntas bli lägre än under slutet av 1980-talet.</pre><pre>Regeringens politik inriktas dels på att mer\r\nlångsiktigt bryta den ekonomiska stagnationen i\r\nSveriges ekonomi, dels på att kortsiktigt genom\r\nolika insatser mildra effekten för dem som drabbas\r\nav arbetslöshet. Även dessa kortsiktiga insatser\r\när -- där så är möjligt -- inriktade på att stärka den\r\nlångsiktiga konkurrensförmågan och främja\r\ntillväxten.</pre><pre>Vad gäller byggsektorn kan nämnas att regeringen\r\ni tilläggsbudget I bl.a. har föreslagit 1 500 milj.kr.\r\ntill vissa infrastrukturinvesteringar samt 950\r\nmilj.kr. till vissa byggnadsinvesteringar. Bland\r\naktuella infrastrukturprojekt som påverkar\r\nStockholmsregionen kan nämnas Mälarbanan och\r\nArlandabanan. Jag har vidare erfarit att\r\nlänsarbetsnämnden i Stockholms län diskuterar\r\ntidigareläggningar av byggprojekt med landstinget,\r\nkommuner i länet, vägverket m.fl. Många av dessa\r\nprojekt kommer att medföra -- förutom direkta\r\narbetstillfällen -- att näringslivets konkurrenskraft\r\nstärks och sysselsättningen kan tryggas på sikt.\r\nDetta är helt i linje med regeringens ekonomisk-\r\npolitiska strategi.</pre><pre>Sysselsättningsläget för byggnadsarbetarna i\r\nStockholms län är betydligt bättre än i övriga\r\nlandet. Antalet arbetslösa var i oktober i år 5,3 % i\r\nlänet mot 8,8 % i snitt för hela riket. I de nordliga\r\nlänen låg andelen arbetslösa kring 15 %. De\r\nprioriteringar som måste göras inom\r\narbetsmarknadspolitiken leder därför till att\r\ninsatserna i Stockholms län blir relativt begränsade.</pre><pre>För att regeringen skall kunna följa utvecklingen\r\ninom byggsektorn och utbyta information med\r\nparterna på byggmarknaden kommer regeringen\r\natt tillsätta en arbetsgrupp. De närmare formerna\r\nför detta samråd kommer att avgöras senare.</pre><pre>Anf. 69 SÖREN LEKBERG (s):</pre><pre>Fru talman! Jag ber att få tacka näringsministern\r\nför svaret på min fråga, som jag hade ställt till\r\nskatteminister Bo Lundgren, eftersom det är han\r\nsom huvudsakligen svarar för\r\nfinansieringsvillkoren när det gäller bostads- och\r\nbyggmarknaden. Att det kan uppstå en sådan här\r\nförvirring är kanske ett exempel på resultat av att\r\nman har slagit sönder bostadsdepartementet. Jag\r\nkan mot den bakgrunden förstå att byggbranschen\r\ni dag är förvirrad och en smula upprörd.</pre><pre>När det gäller själva svaret kan jag konstatera att\r\nnäringsministern visar en mycket passiv hållning.\r\nDet är i och för sig ett ganska mångordigt svar, men\r\ndet finns inga konkreta nyheter i det.</pre><pre>Byggkrisen i Stockholms län har förvärrats genom\r\nregeringens åtgärder under hösten. Det gäller\r\nframför allt på bostadspolitikens område, där den\r\nmarknad som enligt Byggmästareföreningen i\r\nStockholm var en ljusglimt har punkterats av\r\nregeringens åtgärder. Det går nu inte att överblicka\r\nframtiden, och det går inte att göra några kalkyler.\r\nDet innebär också att efterfrågan avtar, att det inte\r\nkommer i gång några projekt.</pre><pre>När det gäller de andra åtgärderna för byggande\r\nradar näringsministern upp gamla beslut, inte några\r\nnya.</pre><pre>Sedan talar näringsministern om att arbetslösheten\r\nbland byggnadsarbetare är låg i\r\nStockholmsområdet. Den är inte låg, utan den ökar\r\nsnabbt varje dag och ökar snabbare än någon\r\nannanstans i landet. Man befarar en arbetslöshet på\r\n20 % i höst. Jag vill då slutligen ställa en fråga till\r\nnäringsministern: Hur hög skall arbetslösheten bli\r\ninnan regeringen agerar?</pre><pre>Anf. 70 Näringsminister PER WESTERBERG\r\n(m):</pre><pre>Fru talman! Vi bedriver inte branschpolitik\r\nbransch för bransch. Vi bedriver en generell\r\nnäringspolitik, där vi skall skapa goda\r\nförutsättningar för industrin som sådan. Vi ser inte\r\natt Stockholms län är särskilt hårt drabbat\r\ngentemot övriga landet, och det är något magstarkt\r\natt tycka att den delen av landet särskilt skulle\r\nprioriteras i den ena eller andra riktningen.</pre><pre>Det finns vissa nya beslut om tidigareläggningar av\r\ninfrastrukturinvesteringar, investeringar i\r\nbyggnader, som denna regering har lagt fram och\r\nsom skall befrämja ökad produktivitet och tillväxt i\r\nekonomin. Det är med den typen av satsningar som\r\nvi steg för steg vill försöka ta oss ur nuvarande\r\nekonomiska problem.</pre><pre>Sedan är det fullständigt klart att\r\nbyggnadsbraschen i dag är överdimensionerad i\r\nförhållande till de långsiktiga behov som förefaller\r\nföreligga.</pre><pre>Anf. 71 SÖREN LEKBERG (s):</pre><pre>Fru talman! Att byggnadsindustrin är hårt utsatt är\r\ninte min bedömning, utan det är branschens egen\r\nbedömning. De åtgärder som näringsministern nu\r\nhar radat upp är inga nya åtgärder, utan det är\r\nsamma åtgärder som den gamla regeringen\r\nföreslog.</pre><pre>Här säger näringsministern att han har erfarit att\r\nlänsarbetsnämnden i Stockholms län håller på att ta\r\nfram projekt. Ja, länsarbetsnämnden har gjort en\r\nlista på lämpliga åtgärder som borde sättas in, som\r\nregeringen borde vidta. Men vi kan konstatera att\r\nregeringen sitter med armarna i kors och låter\r\narbetslösheten bland byggnadsarbetarna öka från\r\nnuvarande 7 % den här veckan mot\r\nprognosticerade 20 %. När kommer regeringen att\r\nagera?</pre><pre>Anf. 72 Näringsminister PER WESTERBERG\r\n(m):</pre><pre>Fru talman! Jag skall inte gå in på ren\r\narbetsmarknadspolitik -- som Sören Lekberg vet är\r\ndet Börje Hörnlunds bord. Jag tror att vi dessutom\r\nkommer att satsa resurser där de befrämjar tillväxt\r\noch ökad produktivitet i de delar som är värst\r\nutsatta, och dit hör inte Stockholms stad och län.\r\nNär det gäller nya åtgärder har vi via\r\ntilläggsbudgeten föreslagit insatser på 2 450 milj.kr.\r\nsom just berör infrastruktur och\r\nbyggnadsinvesteringar. Det är nya pengar som\r\nkommer fram, hur än Sören Lekberg vrider och\r\nvänder på det hela.</pre><pre>Anf. 73 SÖREN LEKBERG (s):</pre><pre>Fru talman! Jag kan konstatera att\r\nnäringsministern inte har mycket till övers för\r\nStockholmsregionen. Han har alltså inte några\r\nplaner på nya åtgärder, trots att arbetslösheten nu\r\nökar mycket kraftigt och trots att\r\nbyggnadsindustrin själv säger att man gärna vill ha\r\nen möjlighet att överleva, så att man så småningom,\r\ndå EES-avtal och sådant har trätt i kraft, kan gå ut\r\npå den europeiska marknaden och konkurrera.\r\nMen här sitter som sagt var regeringen med\r\narmarna i kors och vill inte vidta åtgärder.</pre><pre>Anf. 74 Näringsminister PER WESTERBERG\r\n(m):</pre><pre>Fru talman! Eftersom jag kommer från Nyköping\r\nbetraktar jag mig som tillhörande\r\nStorstockholmsregionen, men jag är inte så fixerad\r\nvid den att jag tror att det är den regionen som är\r\nhårdast utsatt och behöver särskilda insatser.</pre><pre>Anf. 75 SÖREN LEKBERG (s):</pre><pre>Fru talman! Jag vet inte vilken måttstock\r\nnäringsministern har, men för närvarande är 7 % av\r\nbyggnadsarbetarna i Stockholmsområdet\r\narbetslösa. Bakom varje byggnadsarbetare står tre\r\nfyra andra anställda. Nu pekar prognoserna på att\r\narbetslösheten i Stockholmsområdet i vinter\r\nkommer att närma sig 20 %. För mig är det ett\r\nalarmerande tal, men det är tydligen inte något som\r\nbekommer näringsministern. Det är ett klart\r\nbesked, fru talman, till dem som är verksamma i\r\nbyggnadsindustrin i Stockholms län.</pre><pre>Anf. 76 Näringsminister PER WESTERBERG\r\n(m):</pre><pre>Fru talman! Jag tycker för det första att Sören\r\nLekberg skulle försöka höja näsan litet grand över\r\nStockholmsregionen. Det finns regioner som är\r\nväsentligt mycket hårdare utsatta, som har\r\nväsentligt större arbetslöshetstal och som har en\r\nmycket besvärlig situation. För det andra ägnar vi\r\nsjälvfallet frågan uppmärksamhet, men en bransch\r\nsom har haft en väldigt stark högkonjunktur under\r\nen lång följd av år och som behöver anpassa sin\r\nstorlek nedåt må försöka göra det också, och inte\r\nbara tro att skattebetalarna skall upprätthålla en\r\növerdimensionerad industrigren. Det går inte.</pre><pre>Anf. 77 SÖREN LEKBERG (s):</pre><pre>Fru talman! Näringsministern säger att jag skall\r\nhöja näsan över länet och titta ut. Ja, det är på det\r\nsättet att arbetslösheten nu ökar oerhört snabbt i\r\nStockholmsområdet. Arbetslösheten har ökat sju\r\ngånger om under det här året för\r\nbyggnadsarbetarna, och antalet arbetslösa\r\nbyggnadsarbetare i Stockholm är lika stort som\r\nantalet byggnadsarbetare i hela Norrland. Det\r\nanger så att säga digniteten på problemet.</pre><pre>Jag kan bara konstatera att näringsministern inte\r\nvill göra någonting, trots att det finns listor med\r\nangelägna objekt som, om de fick sättas i sjön,\r\nskulle kunna befrämja effektivitet och tillväxt i vårt\r\nland.</pre><pre>Anf. 78 Näringsminister PER WESTERBERG\r\n(m):</pre><pre>Fru talman! När efterfrågan viker och man behöver\r\nminska sitt omfång måste byggnadsbranschen, som\r\nalla andra branscher, ta konsekvenserna av detta\r\noch inte bara tro att man kan ropa på\r\nskattebetalarnas pengar för att upprätthålla\r\nvolymen. Det gäller även Stockholms stad och län.</pre><pre>Anf. 79 SÖREN LEKBERG (s):</pre><pre>Fru talman! Jag konstaterar att näringsministern\r\nnu nästan ägnar sig åt ett slags hets mot\r\nStockholmsområdet. Det som har orsakat de svåra\r\nproblemen under hösten är åtgärderna på\r\nbostadspolitikens område. Det var ju den\r\nmarknaden som var ljusglimten, som\r\nByggmästareföreningen sade, som kunde överleva\r\nden nedbantning och lågkonjunktur man stod inför.\r\nMen den marknaden har regeringen punkterat, och\r\ndet är därför man står inför de här stora problemen.\r\nNär jag nu påtalar detta och menar att en\r\narbetslöshet på 10 % för byggnadsarbetarna i\r\nStockholm är oacceptabel talar näringsministern\r\nom att jag skall lyfta näsan.</pre><pre>Anf. 80 Näringsminister PER WESTERBERG\r\n(m):</pre><pre>Fru talman! Jag hetsar inte mot någon region, men\r\ndäremot hetsar jag mot industristödspolitik. Det är\r\ninte skattebetalarna som skall ta stötarna via\r\nstatsbudgeten på det ena eller andra hållet. Vi skall\r\nsjälvfallet se till att anpassa en bransch som har\r\nblivit överdimensionerad genom de senaste årens\r\nverksamhet. Den överplanering som har skett har\r\ndrivit fram överhettning och överdimensionering\r\nunder senare år.</pre><pre>Jag ser fler regioner än Stockholms stad och län,\r\nSören Lekberg. Jag har sett hur byggnadsarbetare\r\nfrån min hemregion och från stora delar runt\r\nStockholm fortfarande pendlar till Stockholms stad\r\noch län. Jag tycker inte att man bara skall se\r\nStockholms stad och län, trots att jag själv tillhör\r\nregionen -- det finns ett land utanför huvudstaden\r\nockså.</pre><pre>Anf. 81 SÖREN LEKBERG (s):</pre><pre>Fru talman! Näringsministern har gett klara besked\r\nom sin syn på och sin attityd till byggmarknaden.\r\nJag kan bara konstatera att det för näringsministern\r\ninte är något problem att 10--20 % av\r\nbyggnadsarbetarna går arbetslösa.</pre><pre>Han talar också om industristödspolitik, när det\r\nhandlar om att regeringen har punkterat\r\nbostadsmarknaden för att kanske ta pengar\r\ndärifrån och använda till andra ändamål -- vad vet\r\njag. Jag kan också konstatera att regeringen\r\nkommer att vara passiv då det gäller åtgärder för att\r\nförbättra situationen.</pre><pre>Anf. 82 Näringsminister PER WESTERBERG\r\n(m):</pre><pre>Fru talman! Regeringen kommer att vara passiv\r\noch kommer icke att föra någon\r\nindustristödspolitik, däremot se till att det skapas\r\nsunda, riktiga arbetstillfällen i lönsamma företag.\r\nDet är inte vi som har punkterat\r\nbyggnadsbranschen. Det har skett\r\nkonjunkturförändringar på grund av en uppblåst\r\növerhettning via en ganska socialistisk\r\nbostadspolitik. Den skapade under ett antal år en\r\ntopp, som vi nu ser utförsbacken på, och när man\r\nkommer ner från den toppen utsätts man för en\r\nganska hårdhänt behandling. Det blir dess värre så\r\nnär man inte har en jämnare, rent\r\nmarknadsekonomisk utveckling.</pre><pre>Anf. 83 SÖREN LEKBERG (s):</pre><pre>Fru talman! Här talar näringsministern om en\r\nsocialistisk marknad, och det är en lockande\r\ndiskussion. Det som utmärkte Stockholmsregionen\r\nför några år sedan var att marknaden var närmast\r\nfri då det gällde byggande av kontorshus. Från\r\nsocialdemokratisk sida ville vi gå in och hålla\r\ntillbaka detta byggande, men då fick vi kritik för att\r\nvi skulle reglera marknaden och på det sättet skapa\r\nutrymme för bostadsbyggande. Jag vet inte hur det\r\nsom Per Westerberg säger går ihop, men jag\r\nkonstaterar återigen att det inte planeras några\r\nåtgärder från regeringens sida för att underlätta\r\nläget. Sådana åtgärder som har föreslagits, t.ex. att\r\nsatsa på ytterligare utbyggnad av kollektivtrafiken,\r\nbryr sig Per Westerberg tydligen inte om.</pre><pre>Anf. 84 Näringsminister PER WESTERBERG\r\n(m):</pre><pre>Fru talman! Sören Lekberg har tydligen inte\r\nlyssnat på någonting av det jag har sagt eller\r\nredovisat om de åtgärder som regeringen vidtar. Vi\r\ntänker inte via industristöd eller statliga pengar\r\nupprätthålla volymen i en bransch som inte\r\nmotsvarar efterfrågan. Det är bara att konstatera\r\natt byggnadsbranschen, och\r\nbostadsbyggnadsbranschen i synnerhet, har varit en\r\nav de mest genomreglerade och\r\ngenomsocialiserade branscherna i Sverige, och vi\r\nser också de problem som är resultatet av den\r\npolitik som har förts.</pre><pre>\r\nÖverläggningen var härmed avslutad.</pre><pre>12 § Svar på fråga  1991/92:223 om\r\nsandsugningen utanför Falsterbonäset</pre><pre>Anf. 85 Näringsminister PER WESTERBERG\r\n(m):</pre><pre>Fru talman! Per Stenmarck har frågat statsrådet\r\nGörel Thurdin om regeringen är beredd att\r\nmedverka till att ytterligare sandsugning inom\r\nområdet utanför Falsterbonäset inte skall bedrivas\r\nefter den nuvarande tillståndstidens utgång.\r\nArbetet inom regeringen är så fördelat att det är jag\r\nsom skall svara på frågan.</pre><pre>Jag vill först lämna en orientering om den\r\nlagstiftning som reglerar sandsugning i havet.</pre><pre>De bestämmelser som reglerar utvinning av sand,\r\ngrus och sten på vår kontinentalsockel, dvs.\r\nhavsbottnen och dess underlag, finns i lagen\r\n(1966:314) om kontinentalsockeln och i\r\nkontinentalsockelförordningen (1966:315). Enligt\r\ndenna lagstiftning krävs det tillstånd för att få\r\nbedriva täktverksamhet i havet. Om\r\ntäktverksamheten är belägen inom allmänt\r\nvattenområde, dvs. ut till vår territorialgräns, skall\r\nverksamheten dessutom prövas enligt vattenlagen\r\nav vattendomstol.</pre><pre>Enligt bestämmelserna i\r\nkontinentalsockellagstiftningen ankommer det på\r\nSveriges geologiska undersökning (SGU) att pröva\r\närenden om tillstånd till sandtäkt inom allmänt\r\nvattenområde. Om en ansökt täktverksamhet är av\r\nstörre omfattning eller kan medföra betydande\r\nskadeverkningar eller om statens naturvårdsverk\r\nbegär det, skall SGU hänskjuta ärendet till\r\nregeringen för avgörande. Ansökan som avser\r\ntäktverksamhet utanför territorialgränsen prövas\r\nav regeringen.</pre><pre>Som svar på Per Stenmarcks fråga vill jag framhålla\r\natt det är berörd prövningsmyndighets uppgift att\r\nmed stöd av kontinentalsockellagstiftningens\r\nbestämmelser pröva tilltänkt täktverksamhet\r\nutifrån förutsättningarna i varje särskilt fall. Om\r\nsandsugningen inom området utanför\r\nFalsterbonäset skall få bedrivas efter det att\r\ngällande tillstånd löpt ut, får således bli föremål för\r\nprövning i varje särskilt fall. Regeringen kan, som\r\nPer Stenmarck säkert förstår, inte föregripa\r\nprövningen av eventuella täktansökningar.</pre><pre>Anf. 86 PER STENMARCK (m):</pre><pre>Fru talman! Jag ber att få tacka näringsministern\r\nför svaret på min fråga. Jag har förståelse för att\r\nnäringsministern inte vill föregripa behandlingen av\r\nfrågan när koncessionstiderna för de berörda\r\nområdena går ut. Låt mig ändå få fästa\r\nuppmärksamheten på två faktorer som bör vägas in\r\ni ett eventuellt kommande beslut.</pre><pre>Den första är de skador som bevisligen kan ses på\r\nstränderna och som inte minst framgick av ett TV-\r\nprogram i förra veckan. Som jag framhållit i min\r\nfråga, har stranden bara sedan 1987 dragit sig\r\ntillbaka 10 m i närheten av ett av de områden där\r\nsandsugning bedrivs. Huruvida det finns något\r\nsamband mellan denna verksamhet och skadorna\r\nråder det delade meningar om, men den enda\r\nmöjligheten att ta reda på detta är att göra ett\r\nflerårigt stopp i verksamheten.</pre><pre>Det har också bildats håligheter i havsbottnen. I\r\ndessa bildas svavelväte, där fiskar och annat liv\r\ndödas.</pre><pre>Att det är sandsugningen som förorsakar dessa\r\nskador är odiskutabelt och därmed ett brott mot de\r\nkoncessionsbestämmelser som gäller.</pre><pre>Det andra som jag vill fästa uppmärksamheten på\r\när den historiska möjligheten som vi har just i år att\r\nstoppa sandsugningsverksamheten i samband med\r\natt koncessionstiden går ut.</pre><pre>Olika myndigheter gör här olika bedömningar. Till\r\ngrund för tidigare ställningstagande har praktiskt\r\ntaget enbart de yttranden som SGU gjort fått vara\r\nvägledande. Låt mig därför få avsluta med att ställa\r\nfrågan: Är regeringen beredd att i det fortsatta\r\nberedningsarbetet också lyssna till andra experter,\r\nbåde bland myndigheter och bland den expertis på\r\nområdet som finns inom inte minst\r\nuniversitetsvärlden?</pre><pre>Anf. 87 Näringsminister PER WESTERBERG\r\n(m):</pre><pre>Fru talman! Jag har noterat synpunkterna från Per\r\nStenmarck. Regeringen kommer självfallet att\r\nlyssna på all tillgänglig expertis, när nästa prövning\r\nkan bli aktuell.</pre><pre>Anf. 88 PER STENMARCK (m):</pre><pre>Fru talman! Jag är mycket tacksam för detta\r\nkompletterande svar, att näringsministern ställer\r\nsig förstående till kraven på att lyssna till olika\r\nexperter, som förmodligen gör olika bedömningar.\r\nDet är en nyhet, för så har knappast varit fallet\r\ntidigare.</pre><pre>Som jag framhöll, finns det i dag utomordentligt\r\nklara indikationer på att den verksamhet som\r\nförevarit också har vållat skada och att detta är en\r\nföljd av att avtalsvillkoren inte har uppfyllts. Detta\r\när anmärkningsvärt, och det är också\r\nanmärkningsvärt att SGU under alla dessa år\r\nuppenbarligen inte gjort någonting eller i varje fall\r\ninte särskilt mycket för att förhindra uppkomsten\r\nav dessa skador.</pre><pre>Överläggningen var härmed avslutad.</pre><pre></pre><pre>13 § Svar på fråga  1991/92:207 om\r\narbetslivsfonden</pre><pre>Anf. 89 Arbetsmarknadsminister BÖRJE\r\nHÖRNLUND (c):</pre><pre>Fru talman! Ingbritt Irhammar har frågat mig om\r\njag avser att vidta några åtgärder så att fler\r\nsmåföretagare kan få del av arbetslivsfondens\r\nmedel.</pre><pre>Det är min bestämda uppfattning att\r\narbetslivsfondens medel också måste komma de\r\nsmå företagen till del. Eftersom de små företagen\r\nhar en annan struktur och andra förutsättningar än\r\nde verksamheter som bedrivs i större skala, måste\r\nspeciella insatser göras för att nå dem.</pre><pre>Arbetslivsfonden gör därför särskilda insatser för\r\natt nå de mindre företagen. Den centrala fonden tar\r\nfram material och utvecklar metoder för dessa\r\ninsatser. De regionala fonderna bedriver en\r\nuppsökande verksamhet. Även i samband med\r\nhandläggningen av bidragsgivningen tas hänsyn till\r\nde mindre företagens särskilda villkor.</pre><pre>I september i år lämnade regeringen ett uppdrag till\r\nden centrala arbetslivsfonden i fråga om\r\nförutsättningarna för att inrätta s.k. lokala\r\nkunskapscentra för information och\r\nkunskapsspridning om arbetslivsfrågor. I detta\r\nuppdrag ingår att fonden särskilt skall beakta de\r\nsmå företagens behov av tillgång till kunskaper,\r\nerfarenheter, resultat från forskningsverksamhet\r\noch praktisk tillämpning inom nämnda område.\r\nUppdraget skall redovisas i en första etapp till den\r\n1 juli 1992.</pre><pre>Avslutningsvis vill jag säga att det är av\r\nutomordentligt stor vikt att den centrala och de\r\nregionala arbetslivsfonderna gör stora\r\nansträngningar för att nå de mindre företagen.</pre><pre>Anf. 90 INGBRITT IRHAMMAR (c):</pre><pre>Fru talman! Först vill jag tacka\r\narbetsmarknadsministern för svaret. Bakgrunden\r\ntill att jag ställde frågan var att jag var på en debatt\r\nmed småföretagare, där de var mycket missnöjda\r\nmed att de hade så svårt att få ut medel från den här\r\nfonden. Sedan har jag satt mig in i detta litet mer\r\noch förhört mig runt om i landet.</pre><pre>Det har då visat sig att man har väldigt olika\r\nerfarenheter. Framför allt i början, sedan\r\narbetslivsfonden hade inrättats, var det oerhört\r\nsvårt för små företag att få ut medel därifrån. Men\r\ndet finns nu positiva signaler som jag också har fått\r\nhöra. En trendförändring är på gång, och det börjar\r\nbli litet lättare. Man anstränger sig mera. Bl.a. har\r\njag hört talas om ett pilotprojekt i Kronobergs län\r\nsom skall vara väldigt bra.</pre><pre>Från andra län har jag fått höra att det är i stort sett\r\nhopplöst att söka. Exempel som har nämnts på\r\ndetta är Östergötland och Västmanland.\r\nSmåföretagarna där säger att det är sådana\r\nsvårigheter och sådan byråkrati och att de inte har\r\nsamma resurser som stora företag att lägga ner tid\r\npå ansökningarna.</pre><pre>Dessutom är det svårt att beräkna sjukfrånvaron. I\r\nsmåföretagen går de till jobbet även om de är sjuka,\r\noch det är svårt att bevisa vad olika åtgärder skulle\r\nkunna ge för resultat, trots att åtgärderna behövs.</pre><pre>Det som är viktigt nu är signalen från\r\narbetsmarknadsministern att speciella insatser\r\nmåste göras och görs. Bara detta att\r\nförutsättningarna skall undersökas att inrätta\r\nlokala kunskapscentra för information tycker jag\r\nverkar vara mycket mycket positivt.\r\nArbetsmarknadsministerns svar och debatten över\r\nhuvud taget tror jag kommer att leda till att de\r\nregionala arbetslivsfonderna gör än större\r\nansträngningar för att nå de mindre företagen. Så\r\njag vill bara säga att jag är nöjd med svaret.</pre><pre>Anf. 91 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag har exempel på att ett företag har\r\nskickat in en enda rad till sin regionala\r\narbetslivsfond och talat om att man är intresserad\r\nav att få bidrag från fonden. Mera har inte företaget\r\nbehövt uträtta, utan fondens personal har farit ut\r\noch fångat upp ärendet, vilket resulterat i att ett\r\nbeslut har verkställts.</pre><pre>Det är den typen av obyråkratiskt agerande som jag\r\nönskar att alla regionala fonder skall ha. Här ligger\r\nju stora pengar, och det är väldigt bra om de\r\nanvänds till investeringar i den lågkonjunktur som\r\nvi upplever nu.</pre><pre>Därför är min klara uppmaning till både den\r\ncentrala och de regionala fonderna: Satsa nu på\r\nsmåföretagen också!</pre><pre>Anf. 92 INGBRITT IRHAMMAR (c):</pre><pre>Fru talman! Även jag har fått sådana signaler, men\r\njag har också hört att vissa företag som har lämnat\r\nin ansökningar har fått tillbaka dem och blivit\r\ntillsagda att fylla i nya siffror och visa upp nya\r\nutredningar. Man skulle t.ex. tala om precis hur\r\nmånga timmar som insatsen skulle kunna minska\r\nsjukfrånvaron med.</pre><pre>Det finns alltså olika signaler, och det är därför jag\r\ntror att den här debatten kommer att leda till\r\nytterligare stöd och hjälp för småföretagen.</pre><pre>En stor del av medlen går till\r\norganisationsförändringar, och det är också sagt att\r\ndet skall vara på det sättet. Men det är inte så lätt\r\natt göra organisationsförändringar i företag med\r\ntvå eller tre anställda, där alla hjälps åt med alla\r\nuppgifter över huvud taget. Det kan vara ett skäl till\r\natt i början så få småföretag fick del av fondernas\r\nmedel.</pre><pre>Men som helhet har jag upplevt att en klar\r\nförbättring är på gång, och den här debatten\r\nkommer säkert att ytterligare förstärka den.</pre><pre>Överläggningen var härmed avslutad.</pre><pre>14 § Svar på fråga  1991/92:216 om stöd till\r\nÄlvdalen och Malung</pre><pre>Anf. 93 Arbetsmarknadsminister BÖRJE\r\nHÖRNLUND (c):</pre><pre>Fru talman! Leo Persson har frågat mig om vad jag\r\navser att föreslå med anledning av Malungs och\r\nÄlvdalens kommuners begäran om ändring av\r\nstödområdeskategori från stödområde två till\r\nstödområde ett.</pre><pre>Frågan bereds för närvarande i regeringskansliet,\r\noch därför är jag nu inte beredd att kommentera\r\nenskilda kommuners inplacering i stödområde.</pre><pre>Talmannen konstaterade att frågeställaren inte var\r\nnärvarande i kammaren och förklarade\r\növerläggningen avslutad.</pre><pre>15 § Svar på fråga  1991/92:218 om\r\nlänsarbetsnämnden i Östergötlands län</pre><pre>Anf. 94 Arbetsmarknadsminister BÖRJE\r\nHÖRNLUND (c):</pre><pre>Fru talman! Enligt uppgifter i massmedia kommer\r\nlänsarbetsnämnden i Östergötlands län, på grund\r\nav medelsbrist, att till våren 1992 minska antalet\r\npersoner i aktiva åtgärder. Mot bakgrund härav har\r\nInge Carlsson frågat mig om jag tillstyrker\r\nsocialdemokraternas förslag om att tilldela AMS\r\nmera resurser så att länsarbetsnämnden i\r\nÖstergötlands län kan genomföra de planerade\r\nåtgärderna.</pre><pre>Arbetsmarknadsläget är för närvarande allvarligt,\r\noch regeringen har därför föreslagit riksdagen en\r\nrad åtgärder som skall bidra till att bekämpa\r\narbetslösheten. Regeringen föreslår bl.a. följande:</pre><pre>Utöver tidigare anslag skall\r\narbetsmarknadsstyrelsen tilldelas 3,2 miljarder\r\nkronor för konjunkturberoende åtgärder som\r\narbetsmarknadsutbildning, beredskapsarbeten\r\nm.m.</pre><pre>Till detta kommer förslag om tidigareläggning av\r\ninvesteringar i vägar, järnvägar, telenät och annan\r\ninfrastruktur.</pre><pre>Även inom utbildningsområdet har regeringen\r\nföreslagit anslag för att utöka antalet\r\nutbildningsplatser såväl inom högskola som övrig\r\nreguljär utbildningsverksamhet.</pre><pre>Trots regeringens förslag till ökade insatser för att\r\nbekämpa arbetslösheten är jag väl medveten om att\r\nvissa länsarbetsnämnder befinner sig i en besvärlig\r\nsituation, och jag kommer därför att mycket\r\nnoggrant följa utvecklingen. Detta innebär att jag\r\nockså har en hög handlingsberedskap för att vidta\r\nåtgärder om så blir nödvändigt.</pre><pre>Anf. 95 INGE CARLSSON (s):</pre><pre>Fru talman! Jag ber att få tacka\r\narbetsmarknadsministern för svaret på min fråga.\r\nMin besvikelse delas av tiotusentals människor, inte\r\nminst ungdomar, som nu får avbryta eller ej\r\npåbörja sin yrkesutbildning.</pre><pre>Men trots detta vill jag gratulera Börje Hörnlund\r\ntill uppdraget som ny arbetsmarknadsminister. Jag\r\nönskar att arbetsmarknadsministern med större\r\nvilja, kraft och beslutsamhet fullföljer den aktiva\r\narbetsmarknadspolitik som så många företrädare\r\nfrån socialdemokratin har fört. Tag inte efter Per\r\nAhlmarks exempel, att åka riket runt och önska de\r\narbetslösa lycka till!</pre><pre>Jag tycker inte om när Börje Hörnlund uppmanar\r\nsvenska ungdomar att söka utbildning eller arbete i\r\nandra länder. Det tycker jag är att smita ifrån\r\nproblemen. Vi kan tillsammans klara av den nu\r\naktuella krisen för tiotusentals människor som vill\r\nförkovra sig.</pre><pre>Vi socialdemokrater, liksom de fyra borgerliga\r\nregeringspartierna, lovade före valet att AMS\r\nskulle få de extra medel man begärt. Dessutom\r\nlovade den borgerliga regeringen i sin\r\nregeringsdeklaration att arbetsmarknadspolitiken\r\nskulle fullföljas. Därför vore det oerhört besvärligt,\r\nnästan grymt, om regeringen nu skulle svika det\r\nlöftet. Jag undrar: Är det verkligen\r\narbetsmarknadsministerns mening att göra det?</pre><pre>Om inte, hur tänker då arbetsmarknadsministern\r\nkonkret lösa problemen? Vilket besked ger\r\narbetsmarknadsministern de 800 människor i\r\nÖstergötland som inte får fullfölja sin utbildning\r\neller de ca 250 personer som inte får starta sin\r\nvårdutbildning i Norrköping, Linköping, Mjölby\r\noch Motala? Vilket besked får jag och dessa\r\nungdomar av ministern?</pre><pre>Anf. 96 Arbetsmarknadsminister BÖRJE\r\nHÖRNLUND (c):</pre><pre>Fru talman! Inge Carlsson skall vara glad, tycker\r\njag. I alla regeringar är det bra att förslagen är till\r\nfullo förankrade, och i en fyrpartiregering är det\r\nspeciellt viktigt att innan slutligt besked ges frågan\r\när i sin helhet väl förankrad.</pre><pre>Sedan vet jag inte vad Inge Carlsson menar när det\r\ngäller mitt eventuella råd att ta ett jobb utomlands.\r\nI det fall som jag förmodar att Inge Carlsson syftar\r\npå var det en enskild person som redan hade\r\nbestämt sig för att göra det, och det har jag ingen\r\nanledning att avråda ifrån. Vill ungdomar passa på\r\natt skaffa sig internationell erfarenhet just i vår\r\nnuvarande lågkonjunktur och komma tillbaka när\r\ndet är bättre tider, passar det Sverige rätt hyggligt\r\noch också den unge mycket väl.</pre><pre>Anf. 97 INGE CARLSSON (s):</pre><pre>Fru talman! Situationen är ju inte bättre i våra\r\ngrannländer, så rådet får väl då gälla det enskilda\r\nfallet.</pre><pre>Nu säger arbetsmarknadsministern här att han skall\r\nha hög handlingsberedskap ''för att vidta åtgärder\r\nom så blir nödvändigt''. Situationen i Östergötland\r\när sådan att det felas ungefär 55 milj.kr. för att man\r\nskall kunna fullfölja komvuxutbildning och andra\r\nutbildningar och för att kunna starta vårdutbildning\r\ni fyra stora orter.</pre><pre>De fyra regeringspartierna hade ju lovat att AMS\r\nskulle få de 2,5 miljarderna. Det finns nu, menar\r\njag, en möjlighet i och med att vi socialdemokrater\r\nhar väckt en motion, som skall behandlas i\r\narbetsmarknadsutskottet, om ytterligare 970\r\nmilj.kr. Är kanske ett bifall till den motionen vad\r\narbetsmarknadsministern menar med hög\r\nhandlingsberedskap?</pre><pre>Anf. 98 Arbetsmarknadsminister BÖRJE\r\nHÖRNLUND (c):</pre><pre>Fru talman! Herr riksdagsman Carlsson, det finns\r\nockså andra alternativ att tillgodose det som behövs\r\nunder våren.</pre><pre>Anf. 99 INGE CARLSSON (s):</pre><pre>Fru talman! Nu är det så, herr\r\narbetsmarknadsminister, att läget är akut.\r\nVårdutbildningarna skall ju börja i januari resp.\r\nfebruari 1992. Beskedet till dem som i dag går i\r\nkomvux är ju att de inte kan få fullfölja sin\r\nutbildning efter årsskiftet. Därför måste det till ett\r\nmycket snabbt nytt besked.</pre><pre>All den planering som gjorts av länsarbetsnämnden\r\ni Östergötland och olika kommuner är förgäves, om\r\ninte arbetsmarknadsministern före årsskiftet kan ge\r\nen klar signal om att pengarna kommer tidigt på det\r\nnya året.</pre><pre>Anf. 100 Arbetsmarknadsminister BÖRJE\r\nHÖRNLUND (c):</pre><pre>Fru talman! Jag lovar Inge Carlsson att jag skall\r\nkontakta länsarbetsnämnden i Östergötland och\r\ndiskutera igenom den här saken.</pre><pre>Anf. 101 INGE CARLSSON (s):</pre><pre>Fru talman! Då ber jag att få tacka\r\narbetsmarknadsministern för det svaret.</pre><pre>Överläggningen var härmed avslutad.</pre><pre>16 § Svar på fråga  1991/92:222 om sänkta\r\nsocialavgifter som regionalpolitiskt instrument</pre><pre>Anf. 102 Arbetsmarknadsminister BÖRJE\r\nHÖRNLUND (c):</pre><pre>Fru talman! Stefan Attefall har frågat mig om på\r\nvilket sätt regeringen tänker utveckla systemet med\r\nsänkta socialavgifter som ett regionalpolitiskt\r\ninstrument.</pre><pre>Bakgrunden till frågan är att i\r\nregeringsförklaringen sägs att sänkningen av\r\nsocialavgifter kommer att utvidgas till större delar\r\nav Norrlands inland och omfatta fler verksamheter\r\nän i dag.</pre><pre>Frågan om utformningen av nedsättning av\r\nsocialavgifter -- både vad gäller geografisk\r\nomfattning och näringsgrenar -- bereds för\r\nnärvarande i regeringskansliet i samband med\r\nbudgetarbetet. Jag är därför vid nuvarande\r\ntidpunkt inte beredd att kommentera pågående\r\nberedningsarbete.</pre><pre>Anf. 103 STEFAN ATTEFALL (kds):</pre><pre>Fru talman! Syftet med min fråga var just att få\r\nreda på vilken ambition regeringen och\r\narbetsmarknadsministern har just när det gäller att\r\nförverkliga regeringsdeklarationens formulering\r\nom att sänkningen av socialavgifterna kommer att\r\nvidgas till större delen av Norrlands inland och\r\nomfatta fler verksamheter än i dag.</pre><pre>Regeringen har ju som sin politik att försöka skapa\r\ngenerellt bättre villkor för företagen och då även\r\ninom regionalpolitiken skapa generellt bättre\r\nvillkor i inlandskommunerna. Det är en riktig\r\nambition, och det är en ambition vi\r\nkristdemokrater och centerpartiet är eniga om.</pre><pre>Men som jag ser det är det viktigt också att vi i\r\nkärva ekonomiska tider prioriterar rätt, när vi\r\nsedan går vidare i den här färdriktningen. Det är\r\ndet som är syftet med min fråga. Genom att börja\r\nmed att utvidga nedsättningen av de sociala\r\navgifterna till att gälla fler verksamheter, helst till\r\natt gälla all näringslivsverksamhet, kommer man\r\nundan mycket av detaljregleringar och krångel.</pre><pre>Kan arbetsmarknadsministern utveckla svaret litet\r\nmera och berätta vilken ambition han arbetar efter?\r\nÄr det att utvidga nedsättningen av sociala avgifter\r\ngeografiskt eller är det att utvidga den till att\r\nomfatta fler verksamheter, i första hand inom\r\nstödområde 1?</pre><pre>Anf. 104 Arbetsmarknadsminister BÖRJE\r\nHÖRNLUND (c):</pre><pre>Herr talman! Det finns faktiskt ett färdigt förslag\r\npå mitt departement. Förankringsarbete pågår. Jag\r\nkan säga att förslaget följer den huvudprincip som\r\nanges i regeringsdeklarationen, dels att utöka\r\nområdet, dels att bredda med fler näringsgrenar\r\ninom det område där nedsättningarna i dag gäller.</pre><pre>Anf. 105 STEFAN ATTEFALL (kds):</pre><pre>Herr talman! Jag får tacka för den upplysningen.\r\nTyvärr gör den mig inte helt nöjd. Jag hade hoppats\r\natt man i första hand skulle försöka skapa så bra\r\ngenerella villkor som möjligt, i första hand i\r\nstödområde 1, innan man började utvidga det\r\ngeografiska området. Jag hoppas att\r\narbetsmarknadsministern kan överväga de\r\nsynpunkterna. Jag tror att det är den uppfattningen\r\nsom är dominerande i inlandskommunerna, att\r\nman skall få rejäla styrmedel i inlandskommunerna\r\ni stödområde 1 i första hand, innan alltför många\r\nnya områden plockas in.</pre><pre>Anf.106 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag kanske får påminna min\r\nlänskamrat om att de tio inlandskommunerna i\r\nVästerbotten har stått helt eniga om att de vill\r\nbehandlas på lika sätt när det gäller nedsättning av\r\narbetsgivaravgifterna. Så kommer inte att ske\r\nenligt det förslag jag nu arbetar med. Men så\r\nmycket kan jag säga, att mitt sätt att arbeta\r\nstämmer väsentligt bättre med de kommunernas\r\nsynpunkter än vad det gör som Stefan Attefall\r\nframför här i dag.</pre><pre>Anf. 107 STEFAN ATTEFALL (kds):</pre><pre>Herr talman! Jag kommer från Lycksele i\r\nVästerbottens län. Jag är helt övertygad om att det\r\nkänns angelägnare att prioritera insatser i\r\nStoruman, Vilhelmina, Dorotea, Åsele och Sorsele\r\nän att utvidga nedsättningen till att gälla Lycksele\r\nkommun. Men samtidigt finns delar av Lycksele\r\nkommun -- vi talar om Kristineberg och Björksele\r\nförsamlingar -- där det kan finnas anledning att se\r\növer gränsdragningen. Jag kan framföra den\r\nförhoppningen att den utvidgning i geografisk\r\nmening som arbetsmarknadsministern jobbar med\r\ni första hand gäller sådana områden och inte alltför\r\nstora geografiska områden, så att man därmed\r\nriskerar att tappa i effekt av de viktiga\r\nnedsättningarna av de sociala avgifterna.</pre><pre>Överläggningen var härmed avslutad.</pre><pre>17 § Svar på fråga  1991/92:224 om\r\nungdomsarbetslösheten</pre><pre>Anf. 108 Arbetsmarknadsminister BÖRJE\r\nHÖRNLUND (c):</pre><pre>Herr talman! Mona Sahlin har frågat på vilket sätt\r\narbetsmarknadsministern anser att sänkta\r\nungdomslöner och försämrad anställningstrygghet\r\nskapar fler jobb åt arbetslösa ungdomar.</pre><pre>Ungdomarnas situation på arbetsmarknaden i\r\nnuvarande lågkonjunktur är, som vi alla vet,\r\nmycket svår. Vi måste därför förutsättningslöst\r\ndiskutera detta allvarliga problem, med\r\nmålsättningen att finna vägar för att ge våra\r\nungdomar möjlighet till en meningsfull\r\nsysselsättning i form av arbete.</pre><pre>Regeringen beräknar för nästa budgetår att\r\narbetslösheten direkt kostar mer än 40 miljarder\r\nkronor. Medlen måste användas på ett sådant sätt\r\natt så många som möjligt får fäste på\r\narbetsmarknaden i form av utbildning, praktik eller\r\narbete. Det gäller inte minst ungdomar under 25 år.</pre><pre>Ungdomsgarantin innebär att alla arbetslösa\r\nungdomar under 20 år garanteras sysselsättning --\r\nantingen utbildning eller arbete. Denna garanti,\r\nsom är unik för Sverige, skall fortsätta att gälla\r\noberoende av konjunkturläget.</pre><pre>Den grupp bland de arbetssökande som i dag har\r\nhög arbetslöshet är 20--24-åringarna. Det är\r\ndessutom denna åldersgrupp som dominerar bland\r\nde långtidsarbetslösa, och antalet ökar också\r\nsnabbast. Det är förödande för ungdomar, som\r\nännu inte fått en yrkesidentitet, att ställas utanför\r\narbetslivet.</pre><pre>Nya vägar måste sökas, som kan underlätta för\r\nungdomarna att få tillträde till den öppna\r\narbetsmarknaden. Inget får därför vara heligt att\r\ndiskutera. Det är med detta syfte som jag har fört\r\nfram funderingar dels på departementets egna\r\nansvarsområden, dels om de avtalade\r\nungdomslönerna och tiden för provanställning.</pre><pre>När det gäller lönerna är det framför allt\r\nlönesättningen för ungdomar som anvisats arbete i\r\nen arbetsmarknadspolitisk åtgärd jag talar om. Det\r\nkan inte vara riktigt att man får inlåsningseffekter\r\ngenom att man kan tjäna mer genom ett sådant\r\narbete än om man arbetar t.ex. på ett avtalsområde\r\nmed viss ungdomslön på den reguljära\r\narbetsmarknaden.</pre><pre>Samtidigt utgör enligt min mening antalet\r\nungdomar som anvisats arbete på särskild\r\ninskolningsplats, med sitt arbete förlagt till den\r\noffentliga sektorn, en alltför dominerande andel av\r\ndet totala antalet som är i åtgärd.</pre><pre>Det finns en felaktig styrningseffekt i dessa\r\nförhållanden. Vi får inte göra om misstaget som\r\nförra regeringen gjorde, dvs. styra in ungdomarna\r\nmot den offentliga sektorn. Det var vad som skedde\r\nnär ungdomslagen infördes.</pre><pre>Jag vill också i dessa diskussioner uppmana\r\nparterna, när det gäller avtalsområdena på den\r\nprivata arbetsmarknaden, att diskutera hur man\r\nskall kunna anställa fler ungdomar och därigenom\r\nta sin del av ansvaret för dessa. Man kan därigenom\r\nsamtidigt underlätta sin framtida rekrytering av ung\r\nnyutbildad, flexibel arbetskraft. Ungdomar\r\nkommer att vara en bristvara i arbetskraften under\r\nmitten och senare delen av 1990-talet. Jag kommer\r\ndärför att kontakta olika parter.</pre><pre>Samhället måste se ungdomarna som en resurs och\r\nta vara på den förändringskraft som de bär med sig\r\nin i arbetslivet. Alla har ett ansvar. Öppen\r\narbetslöshet, ökande långtidsarbetslöshet och\r\nslutligen kontantstöd i form av socialbidrag för våra\r\nungdomar är inte en utveckling som vi i Sverige\r\nskall acceptera.</pre><pre>Då Mona Sahlin, som framställt frågan, anmält att\r\nhon var förhindrad att närvara vid sammanträdet,\r\nmedgav förste vice talmannen att Odd Engström i\r\nstället fick delta i överläggningen.</pre><pre>Anf. 109 ODD ENGSTRÖM (s):</pre><pre>Herr talman! Jag tackar arbetsmarknadsminister\r\nför svaret, och jag gör det på Mona Sahlins vägnar.\r\nHon är frånvarande på grund av sjukdom.</pre><pre>Vi politiker klagar ibland över att våra tankar och\r\nsynpunkter inte får genomslag, att de inte väcker\r\nden uppmärksamhet de förtjänar. Jag har under de\r\nsenaste dagarna gjort en resa runt om i landet, och\r\njag kan försäkra arbetsmarknadsministern att hans\r\ntankar -- eller funderingar, som han själv uttrycker\r\ndet, litet mera anspråkslöst -- den här gången har\r\nväckt tillbörlig uppmärksamhet, framför allt bland\r\nde ungdomar funderingarna synes avse.</pre><pre>Det är ett mycket långt svar, tyvärr kanske inte\r\nsärskilt utförligt när det gäller frågan. Frågan var\r\nmycket enkel. Den lyder så här: På vilket sätt anser\r\narbetsmarknadsministern att sänkta ungdomslöner\r\noch försämrad anställningstrygghet skapar fler jobb\r\nåt arbetslösa ungdomar? På vilket sätt, alltså hur\r\ngår detta till?</pre><pre>Anf. 110 Arbetsmarknadsminister BÖRJE\r\nHÖRNLUND (c):</pre><pre>Herr talman! Man kan lösa problem på olika sätt.\r\nOdd Engström är, det vet jag, mycket medveten om\r\natt regeringen jobbar i ett pressat budgetläge. Det\r\ngäller för regeringen att få ut maximalt av dessa\r\npengar samtidigt som det gäller att se till att vi inte\r\nhar någon långtidsarbetslöshet och framför allt inte\r\nhos ungdomar.</pre><pre>När socialdemokraterna hade det litet jobbigt med\r\narbetslösheten och budgeten 1983/84, ville den\r\nregeringen -- det vet jag -- komma fram på\r\nlöneområdet. Det gick inte vid det tillfället. Då\r\nvalde socialdemokraterna fyra timmars arbetsdag,\r\nför att få pengarna att bli litet drygare. Jag tycker\r\nför min del inte om den modellen. Unga människor\r\nsom går in i sina första arbeten skall få uppleva den\r\nrytm som ordinarie arbetskraft har på ett\r\narbetsställe. Därför vill jag söka vägar som drygar\r\nut pengarna. Jag är förutsättningslös när jag tar upp\r\ndenna diskussion. Men när det gäller att skaffa\r\nungdomar arbete får inget vara heligt. Man måste\r\nkunna föra en dialog, diskutera och försöka hitta\r\nbästa möjliga lösningar. Det är jag beredd att göra\r\ninom regeringen men också med Odd Engström,\r\nnär han kommer med sina goda idéer.</pre><pre>Anf. 111 ODD ENGSTRÖM (s):</pre><pre>Herr talman! När jag har mött ungdomar de\r\nsenaste dagarna har de varit upprörda, därför att de\r\nhar uppfattat arbetsmarknadsministern på ett annat\r\nsätt. De har uppfattat det som att unga människor\r\nnu får finna sig i att arbeta till lägre löner och på\r\nsämre anställningsvillkor än de skulle ha gjort om\r\nde hade varit några år äldre. De har uppfattat dessa\r\n''funderingar'' som om det gällde unga människor\r\noch deras arbetsvillkor på arbetsmarknaden för\r\nnärvarande.</pre><pre>När man läser svaret får man intrycket av att det\r\nskulle vara funderingar som är begränsade till den\r\nspecialproblematik som uppstår vid övergång från\r\nvissa arbetsmarknadspolitiska åtgärder till vissa\r\navtalsområden där man har en viss\r\nungdomslönesättning. Det är ganska viktigt att vi\r\nfår klart för oss om arbetsmarknadsministern här\r\ntalar om hela ungdomsarbetsmarknaden eller om\r\nnågra specialfall, som naturligtvis kan uppstå när\r\ntvå regelsystem möter varandra, och där man alltid\r\nfår vara beredd att göra korrigeringar.</pre><pre></pre><pre>Anf. 112 Arbetsmarknadsminister BÖRJE\r\nHÖRNLUND (c):</pre><pre>Herr talman! Vissa avtalsområden har i dag klara\r\nungdomslöner som trappas upp under ett antal år.\r\nAndra avtalsområden har inte så mycket av detta.\r\nJag tror att det är klokt av parterna på dessa\r\nområden att sätta sig ned och diskutera hur\r\nungdomarna så att säga fasas in i det ordinarie\r\narbetslivet. Det har man tydligtvis gjort på ett antal\r\navtalsområden.</pre><pre>När det gäller de praktiska fall som jag möter vill\r\njag säga följande. Ungdomar i åldern 18--19 år som\r\narbetar tillfälligt för en kommun får ibland över\r\n10 000 kr. i lön. När de sedan skall ut på den\r\nordinarie arbetsmarknaden, när de har fått den\r\nchansen, blir det ett klart motstånd. Där kan\r\nungdomslönen ligga under 8 000 kr., runt 7 000 kr.\r\nDå vill de gå kvar på det tillfälliga arbetet. Det är\r\ninte bra att vi använder samhällets pengar på det\r\nsättet, samtidigt som vi inte riktigt orkar ta till oss\r\nhela ungdomsgruppen. Alltså måste vi diskutera\r\ndetta.</pre><pre>Anf. 113 ODD ENGSTRÖM (s):</pre><pre>Herr talman! Arbetsmarknadsministern får\r\nförlåta, men man blir lätt något förvirrad under en\r\neftermiddag som denna, när man först har\r\nförmånen att få diskutera näringspolitiska frågor\r\nmed näringsministern, och under den\r\nreplikföringen ständigt möts av ord som marknad,\r\nmarknadsprisbildning och parternas ansvar, för att\r\nnågon timme senare ha förmånen att samtala med\r\narbetsmarknadsministern, som nu är redo att trava\r\nrakt in på en annan marknad och ha funderingar om\r\nhur den marknaden bör utvecklas vad gäller i detta\r\nfall lönesättning och andra anställningsvillkor. Det\r\nhänger inte ihop. Regeringen kan inte hålla sig med\r\nfunderingar på vissa håll och en annan inriktning på\r\nandra håll. Skall man tolka\r\narbetsmarknadsministerns svar som att\r\nmarknadsekonomins frihet gäller rakt över utom på\r\narbetsmarknaden, där parterna så att säga får finna\r\nsig i att regeringen hoppar in och föreskriver hur\r\nlöneprisbildningen skall gå till?</pre><pre>Anf. 114 Arbetsmarknadsminister BÖRJE\r\nHÖRNLUND (c):</pre><pre>Herr talman! Jag har ett huvudsyfte, och det är att\r\nungdomar upp till 25 år skall slippa längre\r\narbetslöshetsperioder. Skall jag och regeringen\r\nlyckas med det, måste vi få större bredd på detta.\r\nVi måste kunna diskutera en avsevärd mängd\r\npraktikplatser i företagen direkt. Det är bra för\r\nungdomarna och för nationen, när tiderna kommer\r\ntillbaka.</pre><pre>Jag har i dag inte några färdiga förslag, men jag har\r\nen mycket klar uppfattning i dessa frågor. Sedan\r\nåterstår ett större förankringsarbete, både hos\r\nparterna och i regeringskretsen, och gärna också\r\nmed en konstruktiv opposition.</pre><pre>Anf. 115 ODD ENGSTRÖM (s):</pre><pre>Herr talman! Arbetsmarknadsministern är en\r\nvänlig man. Därför skall jag inte, som ombud för\r\nMona Sahlin, borra mer i denna inkonsistens. Den\r\nkan vara nog så plågsam ändå, och kommer att visa\r\nsig vara mycket plågsam när regeringen så\r\nsmåningom kommer ut i riktigt öppen sjö. Vi skall\r\nåterkomma till det vid ett senare tillfälle.</pre><pre>Överläggningen var härmed avslutad.</pre><pre>18 § Svar på fråga  1991/92:232 om Sollefteå\r\ngarnison</pre><pre>Anf. 116 Försvarsminister ANDERS BJÖRCK\r\n(m):</pre><pre>Herr talman! Tage Påhlsson har frågat mig om\r\nregeringen är beredd att pröva försvarets\r\nsparförslag från såväl försvars- som\r\nregionalpolitiska synpunkter och därmed ta hänsyn\r\ntill de utomordentligt svåra konsekvenserna en\r\nnedläggning av Sollefteå garnison skulle få för\r\nkommunen.</pre><pre>Överbefälhavaren överlämnade den 29 november\r\nsitt kompletterande underlag inför 1992 års\r\nförsvarsbeslut. Det redovisade förslaget är\r\nutarbetat mot bakgrund av försvarsdepartementets\r\nkompletterande anvisningar för programplan för\r\nperioden 1992/93--1996/97 för det militära\r\nförsvaret. I dessa anvisningar angavs krav på en viss\r\nkrigsorganisation för bl.a. arméstridskrafterna för\r\natt lösa de av statsmakterna angivna uppgifterna.</pre><pre>Herr talman! Krigsorganisationens kvalitet måste\r\nförbättras. För att åstadkomma detta inom givna\r\nmedelsramar måste besparingar göras inom\r\ngrundorganisationen. De föreslagna kvarvarande\r\n16 brigarderna i krigsorganisationen skall således\r\nutbildas vid motsvarande antal infanteri- och\r\npansarregementen. Överbefälhavaren har i den\r\nstruktur han redovisat av operativa och\r\nekonomiska skäl föreslagit att den brigad som för\r\nnärvarande utbildas vid I 21 i Sollefteå skall\r\növerföras till I 14 i Gävle och att således I 21/T 3\r\nläggs ner.</pre><pre>Överbefälhavarens underlag kommer nu att\r\nberedas inom försvarsdepartementet men\r\nsjälvklart i samråd med övriga berörda\r\ndepartement då ju flera av försvarsfrågorna har\r\nlångtgående samhällsekonomiska konsekvenser.\r\nDen av regeringen tillsatta försvarsberedningen\r\nkommer fortlöpande att följa beredningsarbetet.</pre><pre>Jag kan således försäkra Tage Påhlsson att dessa\r\nfrågor självfallet får den allsidiga hantering de\r\nkräver.</pre><pre>Anf. 117 TAGE PÅHLSSON (c):</pre><pre>Herr talman! Försvarsministern har svarat\r\növerraskande positivt, och det är jag tacksam för.\r\nSollefteå är en typisk garnisonstad i Norrlands\r\ninland och är som i osedvanligt stor utsträckning\r\nuppbyggd kring de militära förbanden och det som\r\ndärtill hör. Hela infrastrukturen och näringslivet är\r\ni mycket stor utsträckning beroende av den militära\r\napparaten. Inte bara kommunen påverkas, utan\r\nhela bygden och inre delen av Västernorrlands län.</pre><pre>Jag har i min fråga nämnt att över 2 000\r\narbetstillfällen skulle hotas eller indirekt påverkas.\r\nJag har avsiktligt legat lågt. Det finns mycket\r\nseriösa beräkningar, där man talar om 2 500\r\narbetstillfällen och kanske fler. Ingen vet ju vilka\r\neffekter som kan uppstå på sikt.</pre><pre>Herr talman! Försvarsministern säger att dessa\r\nfrågor självfallet får dessa frågor en allsidig\r\nhantering. Då frågar jag om detta skall tolkas -- den\r\nsista passusen i svaret är väldigt bra -- som att de\r\nregionalpolitiska och samhällspolitiska aspekterna\r\nkommer att övervägas vid regeringens bedömning\r\nav denna fråga?</pre><pre>Anf. 118 Försvarsminister ANDERS BJÖRCK\r\n(m):</pre><pre>Herr talman! Chefen för armén och\r\növerbefälhavaren har naturligtvis att lägga rent\r\nmilitära synpunkter på de här tingen. Självfallet\r\nmåste regeringen göra en bredare prövning av\r\nsådana här ärenden. Då är det självklart för mig att\r\nman i görligaste mån också tittar på\r\nsamhällsekonomiska aspekter, samt på\r\narbetsmarknads- och regionalpolitiken, om detta\r\nnu är möjligt att kombinera med de militära\r\naspekterna.</pre><pre>Herr talman! Jag tror att vi skall vara ärliga när det\r\ngäller denna typ av frågor. Om vi nu får ett\r\nförsvarsbeslut i enlighet med de\r\nplaneringsanvisningar som jag å regeringens vägnar\r\nhar lämnat, innebär det faktiskt att Sverige blir det\r\nenda land i Europa tillsammans med Turkiet som\r\nökar försvarsanslagen. Trots detta -- beroende på\r\nhur frågorna har hanterats tidigare -- måste ett antal\r\nförband försvinna, och det blir också nedskärningar\r\ninom försvarsindustrin. Jag kan försäkra Tage\r\nPåhlsson att jag skall göra allt vad jag kan för att\r\nnoga sätta mig in i detta ärende och se till att man\r\nockså tar regionalpolitiska och\r\nsamhällsekonomiska hänsyn. Då skall vi inte\r\nhyckla. Om Sollefteågarnisonen får vara kvar,\r\ninnebär det att något annat förband måste\r\nförsvinna. Det finns inga andra möjligheter, om\r\ninte någon ger försvaret ett antal extra miljarder. I\r\nså fall vill jag ha det skriftligt från resp. partiledare.\r\nNär en sådan lapp har kommit skall vi nog kunna\r\nrädda samtliga förband.</pre><pre>Anf. 119 TAGE PÅHLSSON (c):</pre><pre>Herr talman! Försvarsministern kom givetvis in på\r\nekonomin, och det är jag införstådd med. Jag kan\r\ninte lova några extra miljarder. Men det är i så fall\r\nfråga om en prioritering och en omprioritering och\r\nen annan lokalisering.</pre><pre>Jag har i min fråga bara nämnt ett exempel. Jag vill\r\negentligen inte bedriva något av en huggsexa, utan\r\ndet finns faktiskt andra alternativ också. Enligt\r\nförslaget har man tänkt sig att flytta\r\nNorrlandsbrigaden till Gävle. Norrlandsbrigaden\r\när ett typiskt förband som skall lära sig att strida i\r\nNorrlandsterräng, med de klimatförhållanden och\r\nannat som där råder. Det sägs också i ÖBs\r\nkompletterande underlag inför 1992 års\r\nförsvarsbeslut att krigföringen i Norrland ställer\r\nsärskilda krav på förbandens vana vid\r\nklimatförhållanden och annat.</pre><pre>Det finns all anledning att göra denna\r\nomprioritering och omvärdering. Jag tycker att det\r\nvore lämpligt att göra detta i samråd med\r\nregionalpolitiska och försvarspolitiska experter.\r\nKan vi räkna med att det sker någonting i den\r\nvägen?</pre><pre>Anf. 120 Försvarsminister ANDERS BJÖRCK\r\n(m):</pre><pre>Herr talman! Vi kommer inte ifrån detta med\r\npengar, det vill jag betona. Jag vill inte stå här och\r\nsäga någonting som jag sedan inte kan stå för. Här\r\nhandlar det om mycket stora tillskott, om vi skall\r\nkunna klara att behålla samtliga förband.</pre><pre>Då är frågan: Vad händer om vi i riksdagen ytterst\r\nkommer fram till att Sollefteå garnison skall\r\nbibehållas? Ja, då försvinner något annat förband.\r\nDå är frågan vilket. Jag har fått denna fråga många\r\ngånger och jag kan svara så här: Det är bara att titta\r\npå kartan. Det går nämligen inte att lägga ned\r\nnågot förband i en helt annan del av landet, för\r\nsödra Sverige kommer redan att vara värre utsatt\r\nnär det gäller förbandsnedläggningar än övre och\r\nnedre Norrland. Då är, herr talman, den enkla\r\nsanningen: Rädda Sollefteå, men peka ut vilket\r\nannat förband som i så fall måste försvinna.</pre><pre>Anf. 121 TAGE PÅHLSSON (c):</pre><pre>Herr talman! Kan försvarsministern vara med på\r\nföljande resonemang? Om det ur militärstrategisk\r\nsynvinkel är totalt egalt om man lägger\r\nNorrlandsbrigaden i Sollefteå, Umeå eller Gävle\r\noch om det alltså är fråga om att lägga ner att antal\r\nförband, kan man då tänka sig att titta på de\r\nregionalpolitiska konsekvenserna på resp. ort? Där\r\nmenar jag att det finns anledning att se allvarligt på\r\njust nedläggningen i Sollefteå, som skulle slå\r\nkolossalt mycket hårdare än en nedläggning i Umeå\r\neller Gävle som är större städer. Kan man inte\r\ntänka sig att göra den bedömningen? Vad säger\r\nförsvarsministern om det?</pre><pre>Anf. 122 Försvarsminister ANDERS BJÖRCK\r\n(m):</pre><pre>Herr talman! Jag känner mig inte bunden av de\r\nförslag som chefen för armén och överbefälhavaren\r\nhar lämnat, självklart inte. Då är det ingen mening\r\nmed en politisk beredning i ett departement och att\r\nvi diskuterar frågan i försvarsberedningen, där\r\nsamtliga partier är representerade, sedan i\r\nförsvarsutskottet och allra sist här i kammaren. Det\r\när här och ingen annanstans beslutet skall fattas.</pre><pre>Jag kan lova Tage Påhlsson att jag skall göra vad jag\r\nkan för att man väger in de aspekter som han har\r\nföreslagit i sitt senaste inlägg. Sedan får vi se vad\r\nkammaren ytterst beslutar. Om nya friska pengar\r\nskjuts till är det möjligt att vi kan rädda Sollefteå.\r\nAnnars försvinner något annat förband i närheten.\r\nDet skall vi vara alldeles på det klara med.\r\nFörsvaret får ändå, under förutsättning att\r\nregeringens anvisningar kommer att bli riksdagens\r\nbeslut, 7,8 miljarder extra under en femårsperiod.</pre><pre>Anf. 123 TAGE PÅHLSSON (c):</pre><pre>Herr talman! Jag tolkar försvarsministern som\r\nväldigt positiv till mina tankegångar. Jag är tacksam\r\nför det, och tackar än en gång för svaret.</pre><pre>Överläggningen var härmed avslutad.</pre><pre>19 § Svar på fråga  1991/92:167 om\r\nmervärdeskatten och privatvården</pre><pre>Anf. 124 Statsrådet BO LUNDGREN (m):</pre><pre>Herr talman! Ingbritt Irhammar har, med\r\nanledning av breddningen av mervärdeskatten och\r\nkonkurrenssituationen mellan offentliga och\r\nprivata vårdgivare, frågat mig om jag är beredd att\r\nvidta åtgärder som undanröjer brister i\r\nneutraliteten.</pre><pre>I regeringens proposition 1991/92:50 om sänkning\r\nav mervärdeskatten på vissa varor och tjänster har\r\njag redovisat vissa områden inom mervärdeskatten\r\nsom kommer att bli föremål för en översyn. Detta\r\ngäller vissa frågor som inte behandlas inom ramen\r\nför den tekniska översyn av mervärdeskattelagen\r\nsom för närvarande görs av en särskild utredare.\r\nDenne kommer inom kort att lämna sitt\r\nslutbetänkande. Därefter kan den i propositionen\r\nangivna översnen påvöjas. En av huvuduppgifterna\r\nför denna översyn blir bl.a. att se om\r\nmervärdeskatten bidrar till brister i\r\nkonkurrensneutraliteten mellan privat bedriven\r\nverksamhet inom sjukvård, tandvård och social\r\nomsorg och motsvarande verksamhet bedriven i\r\noffentlig regi och, om så är fallet, föreslå lämpliga\r\nåtgärder som leder till att neutralitet uppnås såvitt\r\ngäller mervärdesbeskattningen. Min ambition är att\r\ndetta arbete påskyndas och att eventuella brister\r\nsnarast undanröjs.</pre><pre>Anf. 125 INGBRITT IRHAMMAR (c):</pre><pre>Herr talman! Först vill jag tacka för svaret. Jag\r\ntycker att det är positivt att en översyn skall ske\r\nmed anledning av sänkningen av mervärdeskatten,\r\nmed huvuduppgiften för utredningen att rätta till\r\nbristerna. Resultatet av den momsbreddning som\r\nskedde ansåg vi i centern blev en bristande\r\nneutralitet mellan offentlig och privat vårdsektor.\r\nDet medförde i en orättvis konkurrens, som i sin tur\r\ndrabbade genom fördyrningar först enskilda\r\nnäringsidkare men sedan också de enskilda\r\nvårdtagarna, individerna.</pre><pre>Man säger i svaret att man skall se om detta har lett\r\ntill snedvriden konkurrens. Jag tycker att man\r\nsjälvklart skulle kunna säga att så blev fallet. Redan\r\nnär den här propositionen lades av den\r\nsocialdemokratiska regering, reagerade vi i centern\r\növer det orättvisa i förslaget. Jag vet att\r\nmoderaterna gjorde det också då. Vi från vår sida\r\npåpekade att begreppet sjukvård var för snävt.</pre><pre>Min följdfråga till statsrådet blir: Vi har velat vidga\r\nbegreppet sjukvård till att även gälla alternativ\r\nmedicinsk behandling. Kommer detta att komma\r\nmed i den översyn som nu görs och kan det\r\neventuellt införas i totalöversynsuppgifterna? Jag\r\nbörjar med att ställa denna fråga.</pre><pre>Anf. 126 Statsrådet BO LUNDGREN (m):</pre><pre>Herr talman! Vi kommer uppenbarligen att ha en\r\nlång debatt i denna fråga. Jag kan konstatera att det\r\nuppenbarligen finns problem med den utformning\r\nsom mervärdeskattelagstiftningen har. Det är\r\ndärför som utredningen skall arbeta skyndsamt och\r\nlägga fram förslag. Definitionen av vad som exakt\r\nskall ingå i begreppet sjukvård är jag inte beredd att\r\nta upp i riksdagen.</pre><pre>Jag kan mycket väl tänka mig att det finns\r\nanledning att se över begreppet som sådant, men\r\ndet är viktigt att man för definitionen av sjukvård i\r\nmervärdeskattelagstiftningen har en klar och\r\ndistinkt beskrivning av detta. Jag är inte beredd att\r\nnu tala om alternativmedicin som något generellt\r\ntillägg till vad som i dag ingår i begreppet.</pre><pre>Anf. 127 INGBRITT IRHAMMAR (c):</pre><pre>Herr talman! Bakgrunden till att jag tog upp detta\r\nvar att när förslaget från den socialdemokratiska\r\nregeringen lades fram var detta frågor som också\r\ntogs upp dels från moderaterna, dels från centerns.\r\nDet blev ytterligare ett problem, för det kom att\r\ndrabba olika. Vi är för att man skall kunna söka\r\nsjukvård fritt. Detta gäller sjukvårdssökande och\r\nvad man skall betala för vården, beroende på vem\r\nsom ger den. Därför ser jag det som nödvändigt att\r\ndetta tas upp i det här sammanhanget. Även om jag\r\ninte kan få svar nu vill jag lyfta fram frågan, för den\r\nskall lyftas fram och eventuellt komma med senare.</pre><pre>Det finns stora problem på olika\r\nalternativområden. Där vill jag lyfta fram frågan\r\nom hälsohemmen. Ett sjukvårdsbegrepp som jag\r\nändå tror vi kan vara överens om och som gäller på\r\ndet här området är fotvården för diabetiker. Är det\r\nnågonting som statsrådet vet kommer att tas upp,\r\neller är det bara de övergripande principfrågorna\r\nsom behandlas?</pre><pre>Anf. 128 Statsrådet BO LUNDGREN (m):</pre><pre>Herr talman! Jag är övertygad om att den utredare\r\nsom får uppdraget också kommer att belysa den\r\nfråga som har tagits upp av Ingbritt Irhammar.</pre><pre>Anf. 129 INGBRITT IRHAMMAR (c):</pre><pre>Herr talman! Tack, då är jag nöjd så långt.</pre><pre>Överläggningen var härmed avslutad.</pre><pre>20 § Svar på fråga  1991/92:189 om\r\nskattereformen och idrottsrörelsen</pre><pre>Anf. 130 Statsrådet BO LUNDGREN (m):</pre><pre>Herr talman! Birger Andersson har frågat mig\r\nvilka förbättringar för idrottsrörelsen jag avser att\r\nföreslå med anledning av de villkor som\r\nförändrades för idrottsrörelsen med anledning av\r\nskattereformen.</pre><pre>Den breddade mervärdeskatten på hotell- och\r\nrestaurangtjänster samt inrikes resor har inneburit\r\nökade kostnader för de ideella organisationerna.\r\nRiksdagen har anvisat vissa medel för att främst\r\nkompensera de ideella organisationernas barn- och\r\nungdomsverksamhet. Av dessa medel har 65\r\nmilj.kr. fördelats till idrottsrörelsen. Vissa andra\r\nåtgärder för att lindra skattereformens effekter för\r\nidrottsrörelsen har också vidtagits av riksdagen,\r\nbl.a. vad gäller uttaget av socialavgifter på\r\nersättningar till idrottsmän.</pre><pre>Representanter för idrottsrörelsen har vid olika\r\ntillfällen pekat på områden där den breddade\r\nmervärdeskatten riskerar att medföra\r\nadministrativt merarbete och ökade kostnader\r\ninom idrotten. Mot denna bakgrund kommer den\r\nutredare som skall ta upp vissa effekter av den\r\nbreddade momsen, också att belysa sådana effekter\r\nför idrotten.</pre><pre>Regeringens budgetarbete pågår just nu varför jag\r\nförst den 10 januari kan kommentera resultatet av\r\ndetta.</pre><pre>Anf. 131 BIRGER ANDERSSON (c):</pre><pre>Herr talman! Jag ber att få tacka statsrådet för\r\nsvaret.</pre><pre>Inom idrottsrörelsen finns det ca 500 000 ideellt\r\narbetande idrottsledare. Jag tycker -- och det gör\r\nnog också statsrådet -- att det är en imponerande\r\nsiffra. Enligt beräkningar av Sveriges\r\nriksidrottsförbund utför dessa idrottsledare 140\r\nmiljoner arbetstimmar per år, vilket motsvarar ca\r\n85 000 heltidstjänster.</pre><pre>De flesta idrottsledare ägnar sig åt att leda barn och\r\nungdomar. För många ungdomar som finns inom\r\nidrottsrörelsen är livet i idrottsföreningen en\r\nmycket viktig del av deras värld. Ungdomarna får\r\nuppleva både en meningsfull sysselsättning och en\r\nsocial gemenskap. Idrottsledarna har en\r\nbetydelsefull roll i våra ungdomars sociala fostran.\r\nGenom sin stora omfattning har idrotten en unik\r\nmöjlighet att påverka ungdomars beteenden och\r\nattityder och att aktivt bidra till en positiv\r\nsamhällsutveckling.</pre><pre>Skattereformen, som genomfördes vid årsskiftet\r\n1990/91, och som socialdemokraterna och\r\nfolkpartiet liberalerna stod bakom, blev ett hårt\r\nslag mot idrottsrörelsen. Idrottsföreningarnas\r\nkostnader ökade samtidigt som statens intäkter\r\nfrån idrotten ökade väsentligt.\r\nRiksidrottsförbundets beräkningar visar att\r\nidrottsrörelsen skulle få bidra till\r\nskatteomläggningens finansiering med upp emot\r\n650 milj.kr.</pre><pre>Under riksmötet 1990/91 kompenserades i viss mån\r\nidrottsrörelsen. Fortfarande återstår stora belopp\r\natt kompensera idrottsrörelsen för, belopp i\r\nstorleksordningen 300--350 milj.kr.</pre><pre>Jag vill fråga statsrådet: När kommer den utredning\r\nsom statsrådet talade om att redovisa sina\r\nsynpunkter? Samtidigt vill jag också ställa en\r\nkompletterande fråga: När tror statsrådet att\r\nidrottsrörelsen kan få full kompensation för de\r\nnegativa effekter som socialdemokraternas och\r\nfolkpartiets skattereform fick för idrottsrörelsens\r\nekonomi?</pre><pre>Anf. 132 Statsrådet BO LUNDGREN (m):</pre><pre>Herr talman! När det gäller utredaren på\r\nmervärdeskatteområdet är ambitionen att tillsätta\r\noch ge direktiv före årsskiftet, om det visar sig vara\r\nmöjligt. Tanken är också att arbetet skall bedrivas\r\nskyndsamt, så att förslag kan läggas fram för\r\nriksdagen under nästa år. Det är den ambition som\r\nfinns.</pre><pre>Beträffande frågan om när idrotten kan få full\r\nkompensation för effekten av den breddade\r\nmervärdeskatten, vill jag först redovisa de tankar\r\nsom ligger bakom den breddning som\r\ngenomfördes -- jag är fullt medveten om att\r\neffekterna inte blev de som åsyftades.</pre><pre>De som stod bakom breddningen av\r\nmervärdeskatten i detta avseende hade tanken att\r\nge den enskilde inkomstskattelättnader, vilket\r\nskulle möjliggöra att man betalade mer för sin\r\nidrottsutövning, antingen direkt för sig själv eller\r\nvia avgifter för t.ex. barn. Vi kan emellertid\r\nkonstatera att det inte fungerar så. Det är inte lätt\r\nför idrottsföreningarna att till följd av detta höja\r\navgifterna. Birger Andersson och jag har nog\r\nsamma syn på vad som har hänt med\r\nidrottsrörelsen.</pre><pre>I det budgetarbete som nu pågår kommer jag\r\nnaturligtvis att ta stor hänsyn till de kostnader som\r\ni detta avseende har belastat idrottsrörelsen. Av\r\nnaturliga skäl är jag vid det här tillfället dock inte\r\nberedd att här i kammaren ta upp någon\r\nredovisning av budgetarbetet.</pre><pre>Någon bedömning av när man kan få det som\r\nBirger Andersson menade med full kompensation\r\när jag inte heller beredd att göra.</pre><pre>Anf. 133 BIRGER ANDERSSON (c):</pre><pre>Herr talman! Jag är litet besviken över att Bo\r\nLundgren inte vill lämna några besked alls.</pre><pre>Jag har tidningsartiklar här som redovisar vad en\r\nsakkunnig i Bo Lundgrens departement har uttalat.\r\nHan säger: ''Sänkta skatter för idrottsrörelsen,\r\ngynnsammare bingoregler, bättre lotterier och\r\nfolkrörelseägda roulettkasinon.'' På ett annat ställe\r\nsäger man att det rör sig om en skatteomläggning\r\nsom kan träda i kraft den 1 juli 1992.</pre><pre>Jag vill då fråga statsrådet: Kan statsrådet bekräfta\r\ndessa uppgifter?</pre><pre></pre><pre>Anf. 134 Statsrådet BO LUNDGREN (m):</pre><pre>Herr talman! Det ligger naturligtvis i mitt lika väl\r\nsom i regeringens intresse att förbättra villkoren för\r\nidrottsrörelsen. Detta bör ske på ett sådant sätt att\r\nman ger tillbaka till idrottsrörelsen en del av den\r\nspelmarknad som man har förlorat genom statens\r\ningrepp. Man bör naturligtvis sänka de skatter som\r\npåverkar idrottens självfinansieringsförmåga. Som\r\nett stöd i botten bör också idrottsrörelsen ha de\r\nbidrag som för närvarande utgår. Det är en\r\nsjälvklarhet. Inriktningen på detta arbete är\r\nsjälvfallet det som har anförts före och som gäller\r\nför närvarande efter valrörelsen. Detta är också en\r\nsjälvklarhet.</pre><pre>När det gäller volymerna och förändringarna inför\r\ndet kommande budgetåret är nog Birger\r\nAndersson medveten om att det är svårt för mig att\r\nkunna gå in på detta innan regeringen presenterat\r\nsin budget.</pre><pre>Anf. 135 BIRGER ANDERSSON (c):</pre><pre>Herr talman! Jag är medveten om att statsrådet\r\ninte kan säga alltför mycket om budgetarbetet.\r\nEftersom man kan läsa en del uppgifter i\r\ntidningarna som har med budgetarbetet att göra,\r\ntänkte jag att jag kanske kunde få dessa bekräftade.\r\nJag har på sätt och viss fått en bekräftelse, och jag\r\ntackar för den.</pre><pre>Överläggningen var härmed avslutad.</pre><pre>21 § Svar på fråga  1991/92:190 om beskattning\r\nvid inkomst av hobbyverksamhet</pre><pre>Anf. 136 Statsrådet BO LUNDGREN (m):</pre><pre>Herr talman! Birger Andersson har frågat mig om\r\njag avser att föreslå några ändringar i nu gällande\r\nregler vad avser beskattning av inkomster av\r\nhobbyverksamhet och i så fall vilka ändringar.\r\nEnligt Birger Andersson har de nya reglerna gett\r\nupphov till irritation.</pre><pre>En förutsättning för att en skattepliktig inkomst\r\nskall uppkomma av en hobbyverksamhet är att den\r\nger ett överskott. Avdrag får göras för de kostnader\r\nsom uppkommit i verksamheten. Ger\r\nverksamheten underskott ett år får detta kvittas\r\nmot ett eventuellt överskott året efter.</pre><pre>Till grund för reglerna ligger principen om en\r\nlikformig inkomstbeskattning. Denna princip är\r\nenligt min mening riktig och bör inte frångås.</pre><pre>I propositionen 1991/92:48 om justeringar i\r\nbeskattningen i inkomstslaget tjänst, m.m. har\r\nregeringen aviserat att man har för avsikt att\r\ntillsätta en utredning med uppgift att se över bl.a.\r\nregelsystemet vad gäller beskattningen av\r\ntraktamenten och vissa andra kostnadsersättningar\r\nsamt av vissa naturaförmåner. Ett huvudsyfte med\r\növersynen är att åstadkomma förenklingar för\r\nskattskyldiga och arbetsgivare. I samband härmed\r\nfinns det anledning att göra en översyn även av\r\nvissa andra regler som tillkom i samband med\r\nskattereformen, t.ex. de av Birger Andersson nu\r\naktualiserade, för att se om dessa gett upphov till\r\nonödigt administrativt krångel för den\r\nskattskyldige.</pre><pre>Jag är emellertid -- i avvaktan på den aviserade\r\növersynen -- inte beredd att nu ta ställning till i\r\nvilken utsträckning de av Birger Andersson\r\npåtalade reglerna eventuellt kan komma att\r\nförändras.</pre><pre>Anf. 137 BIRGER ANDERSSON (c):</pre><pre>Herr talman! Jag ber att få tacka statsrådet för\r\nockså för det här svaret.</pre><pre>Jag är medveten om att det här är ett ganska\r\nsvårlöst gränsdragningsproblem. I det gamla\r\nskattesystemet var det gränsdragningen mellan\r\nrörelse och hobby som var besvärlig. I det\r\nnuvarande skattesystemet finns likartade\r\ngränsdragningsproblem, men då mellan\r\nnäringsverksamhet och hobby. Gränsdragningen\r\nmellan hobbyverksamhet och näringsverksamhet\r\när besvärlig inom t.ex. hästsport, biodling,\r\nhunduppfödning och annan smådjursuppfödning,\r\nslöjdande m.fl. liknande verksamheter.</pre><pre>Jag går nu över enbart på frågan om\r\nhobbyverksamhet.</pre><pre>I nu gällande bestämmelser när det gäller\r\nbeskattning av inkomst av hobbyverksamhet finns\r\ndet en del regler som behöver ses över, vilket också\r\nstatsrådet antydde i sitt svar. De nuvarande\r\nreglerna innebär att mycket måttliga inkomster av\r\nolika fritidssysselsättningar blir föremål för\r\nbeskattning. Detta skapar naturligtvis -- som jag\r\nockså tog upp i min fråga -- irritationer. Reglerna\r\nuppfattas som byråkratiskt krångel och de ger inga\r\nnämnvärda intäkter till staten.</pre><pre>Det finns också hobbyverksamheter som under en\r\nföljd av år ger underskott, men som så småningom\r\nger överskott. Den som föder upp en travhäst kan\r\nha stora kostnader, men så småningom kan\r\nverksamheten gå med överskott.</pre><pre>I svaret sade statsrådet att man kan få dra av\r\nföregående års underskott, men jag vill påminna\r\nom att det gäller endast det underskott som\r\nuppkommit året innan beskattningsåret. Tidigare\r\nuppkomna underskott kan inte utnyttjas.</pre><pre>Vidare sade statsrådet i svaret att det kommer att\r\ngöras en översyn. Jag vill då fråga: När kan den\r\naviserade översynen beräknas vara klar?</pre><pre>Anf. 138 Statsrådet BO LUNDGREN (m):</pre><pre>Herr talman! Det är min förhoppning att\r\növersynen åtminstone i sina huvuddrag skall kunna\r\ngenomföras under nästkommande år, så att de\r\neventuella regelförändringar som kan bli aktuella\r\nså långt möjligt kan träda i kraft den 1 januari 1993.</pre><pre>Jag är medveten om att det finns problem. För\r\nnågra veckor sedan svarade jag på frågor om\r\nhobbybiodling. Andra berörda organisationer som\r\nupplever krångel och orättfärdiga effekter av den\r\nnuvarande lagstiftningen har också gjort\r\nuppvaktningar hos mig. Det är just därför vi skall\r\nse till att reglerna ses över.</pre><pre>Om all hobbyverksamhet skulle vara skattefri -- jag\r\ntror inte att Birger Andersson förordar detta --\r\nskulle väldigt många aktiviteter betecknas som\r\nhobbyverksamhet. Situationen skulle bli sådan att\r\nkanske alla 6,5 miljoner inkomsttagare försökte\r\nhitta hobbyverksamhet för t.ex. 5 000 kr. i stället\r\nför att förvärvsarbeta. Skattebortfallet skulle i\r\nsåfall bli 9 miljarder kronor. Det rör sig alltså om\r\nganska betydande belopp.</pre><pre>Om man generaliserar för mycket, leder det till\r\ngränsdragningsproblem och till ett stort\r\nskattebortfall. Det gäller alltså att se över reglerna,\r\nså att man får rättvisa och rättfärdiga regler som är\r\nså enkla som möjligt. Det är också min ambition att\r\nse till att det blir så.</pre><pre>Anf. 139 BIRGER ANDERSSON (c):</pre><pre>Herr talman! Jag tror att statsrådet och jag är\r\nganska överens om just dessa problem.</pre><pre>Jag vill ändå ställa ytterligare en fråga. Jag har tittat\r\ni skatteutskottets betänkande 1989/90:30. Där står\r\ndet: ''Enligt utskottets mening bör man emellertid i\r\nden planerade utvärderingen av reformen noga\r\nfölja den praktiska tillämpningen av reglerna så att\r\nman snabbt kan möta eventuellt uppkommande\r\nproblem för hästsporten.''</pre><pre>Har den tidigare regeringen startat någon\r\nutvärdering i detta avseende? Eller har statsrådet\r\ngivit den särskilde utredaren i uppdrag att noga se\r\növer detta med hästsporten?</pre><pre>Anf. 140 Statsrådet BO LUNDGREN (m):</pre><pre>Herr talman! Jag antar att den utvärdering som\r\nBirger Andersson åsyftar är den som leds av\r\nriksskatteverkets generaldirektör och som skall\r\nutvärdera hela skattereformen. I så fall finns det\r\nsåvitt jag vet inga speciella åtgärder vidtagna i detta\r\navseende.</pre><pre>För egen del har jag i samband med regeringsskiftet\r\nsett till att man har satt i gång det arbete som nu\r\nkommer att resultera i att en utredare får i uppdrag\r\natt se över inkomst av tjänst. Då kommer såväl\r\nhästsportens som hobbybiodlarnas situation att\r\nbeaktas och behandlas.</pre><pre>Anf. 141 BIRGER ANDERSSON (c):</pre><pre>Herr talman! Än en gång tack för svaret. Statsrådet\r\nhade många lovande synpunkter att komma med.</pre><pre>Överläggningen var härmed avslutad.</pre><pre>22 § Svar på fråga  1991/92:197 om\r\nkasinoverksamhet</pre><pre>Anf. 142 Statsrådet BO LUNDGREN (m):</pre><pre>Herr talman! Ulla Pettersson har frågat mig av\r\nvilken anledning jag anser att ett eventuellt kasino\r\nskall placeras i en storstad. Ulla Pettersson säger\r\nvidare att jag enligt uppgift kommer att låta utreda\r\nmöjligheterna till kasinoverksamhet i Malmö.</pre><pre>Jag kommer inom kort att tillsätta en arbetsgrupp\r\nmed uppdrag att kartlägga den kasinoverksamhet\r\nsom på senare tid byggts upp i våra grannländer\r\nsamt studera vilka effekter verksamheten haft på\r\nolika områden.</pre><pre>I arbetsgruppens uppdrag ingår inte att föreslå\r\nlokaliseringen av eventuella framtida svenska\r\nkasinon. Jag har självfallet inga förutfattade\r\nmeningar om till vilka svenska orter en eventuell\r\nkasinoverksamhet skulle kunna lokaliseras.</pre><pre>Anf. 143 ULLA PETTERSSON (s):</pre><pre>Herr talman! Jag tackar statsrådet för svaret. Det\r\ngläder mig att den nyhet som jag vaknade till härom\r\nmorgonen har visat sig vara delvis felaktig. Varifrån\r\nuppgifterna kommer kan man ju spekulera i, men\r\njag accepterar självfallet statsrådets förklaring att\r\nhan inte har några förutfattade meningar i denna\r\nfråga.</pre><pre>Däremot är läget allvarligt och bör övervägas.\r\nSkulle man komma fram till att det är lämpligt att\r\ninföra kasinoverksamhet i Sverige, finns det ju\r\nsedan tidigare förslag bl.a. från den särskilde\r\nturistförhandlare som inom ramen för Avstamp\r\nGotland-utredningen gjorde en översyn.</pre><pre>Vi vet bl.a. genom det turistråd som regeringen\r\ntyvärr har för avsikt att lägga ned att man kommer\r\ntill Gotland för att man vill uppleva någonting. Det\r\när den främsta anledningen. Gotland saknar ju\r\nockså av naturliga skäl genomfartsturism. Man\r\nmåste alltså ha Gotland som slutmål, och det gäller\r\nför oss att vara väldigt attraktiva, vilket vi också är.\r\nSom statsrådet känner till har Gotland en stor del\r\nav turismen. Näst efter Jämtland är Gotland det\r\nturistlän som har den största omsättningen per\r\ninvånare. Det är därför intressant för oss att vara\r\nmed i detta resonemang. Jag vill då ställa ytterligare\r\nen fråga till statsrådet: I vilket tidsperspektiv skall\r\ndenna utredning arbeta?</pre><pre>Anf. 144 Statsrådet BO LUNDGREN (m):</pre><pre>Herr talman! Jag vill först bekräfta att jag\r\nnaturligtvis delar Ulla Petterssons uppfattning när\r\ndet gäller Gotland och dess stora intresse som\r\nturistmål och att det också gäller att försöka\r\nförbättra situationen rent allmänt på Gotland.</pre><pre>Det som föranledde frågan var sannolikt en uppgift\r\nsom byggde på intresse från Malmö kommun av att\r\nfå förlägga ett kasino till Malmö. Det är i och för sig\r\nen naturlig strävan.</pre><pre>Jag har fått frågor om den kartläggning som har\r\npåbörjats, och den kommer naturligtvis att belysa\r\nvad som händer i vår omvärld. Det har redan\r\netablerats ett antal kasinon i Danmark, såvitt jag\r\nvet två i Köpenhamn och ett i Helsingör. Jag har\r\nsett tidningsuppgifter om att man i dag inviger ett\r\nkasino i Helsingfors, och det lär finnas ett också på\r\nÅland.</pre><pre>Det är uppenbart att detta leder till att svenskar och\r\nandra som är intresserade av kasinoverksamhet\r\nväljer dessa resmål framför Gotland, Malmö,\r\nJämtland eller andra platser i Sverige som skulle\r\nkunna vara lika intressanta att besöka med\r\nmotsvarande förutsättningar. Det är för att\r\nundersöka vad som kan hända ur svensk synvinkel\r\nsom jag har tillsatt den arbetsgrupp som skall\r\nkartlägga frågan. Den skall också belysa vad som\r\nkan hända med den oönskade illegala\r\nspelverksamhet som vi i dag har, om vi får en\r\nlegaliserad kasinoverksamhet.</pre><pre>Anf. 145 ULLA PETTERSSON (s):</pre><pre>Herr talman! Jag har inte tagit ställning till\r\nspörsmålet om kasino i och med att jag har ställt\r\ndenna fråga, och det har inte heller statsrådet\r\nförutsatt, men jag fick inte något svar på min fråga\r\nom tidsperioden. Det skulle vara intressant att få i\r\nvarje fall något slags besked på den punkten.</pre><pre>Jag skall inte på något sätt försöka pressa fram ett\r\nbesked om lokaliseringen. Om jag har fått\r\nstatsrådet att allvarligt överväga Gotland som en\r\nlämplig placeringsort för ett eventuellt kasino, har\r\njag uppnått syftet med min fråga.</pre><pre>Anf. 146 Statsrådet BO LUNDGREN (m):</pre><pre>Herr talman! När det gäller tidsaspekten för den\r\nkartläggningsuppgift som det nu i första hand gäller\r\nvill jag säga att den bör kunna slutföras relativt\r\nsnabbt. Sedan gäller det naturligtvis för regeringen\r\natt ta ställning till kartläggningen och att se hur man\r\nkan gå vidare. Skall man göra det tycker jag att det\r\nfinns anledning att snabba på proceduren, så att vi\r\ninte förlorar alltför mycket av turism i Sverige i\r\nförhållande till vad som kan bli fallet, om vi inte\r\nvidtar några åtgärder.</pre><pre>Skulle kartläggningen alltså resultera i ett fortsatt\r\narbete med syfte att införa kasinon i Sverige, vilket\r\nvi ännu inte vet, finns det anledning att bedriva det\r\narbetet skyndsamt och att när man sprider sådan\r\nverksamhet över Sverige ta hänsyn till exempelvis\r\nGotlands situation.</pre><pre>Överläggningen var härmed avslutad.</pre><pre>23 § Svar på fråga  1991/92:200 om\r\nkilometerskatten och eventuellt medlemskap i\r\nEG</pre><pre>Anf. 147 Statsrådet BO LUNDGREN (m):</pre><pre>Herr talman! Göran Persson har frågat\r\nmiljöminister Olof Johansson om på vilket sätt det\r\nvid ett medlemskap i EG finns formellt bindande\r\nkrav att avskaffa kilometerskatten. Arbetet inom\r\nregeringen är så fördelat att det är jag som skall\r\nsvara på frågan.</pre><pre>I EG-länderna är beskattningen av den tunga\r\nvägtrafiken uppdelad i bränsleskatter och fasta\r\nskatter. Avsikten är att vissa gemensamma regler\r\nför dessa skatter skall införas. Beslut föreligger\r\nhittills om att punktskatten på dieselolja fr.o.m.\r\nden 1 januari 1993 inte får understiga ca 1:85 kr. per\r\nliter. Kommissionen har vidare föreslagit att\r\nminiminivåer och vissa andra gemensamma regler\r\nskall införas även för de fasta skatterna. Detta\r\ndirektivförslag, som ännu inte är antaget, innebär\r\nockså att medlemsländerna skall avstå från andra\r\nskatteformer på den tunga vägtrafiken än de nu\r\nnämnda.</pre><pre>De svenska punktskatterna på dieselolja uppgår\r\nfrån den 1 januari 1992 till sammanlagt 0:81--1:26\r\nkr. per liter, beroende på miljöklassen. Denna skatt\r\när således väsentligt lägre än EGs miniminivå. Den\r\nsvenska dieseloljebeskattningen kompletteras\r\nemellertid av kilometerskatten, som inte har någon\r\nmotsvarighet i EG. Kilometerskatten är inte\r\nförenlig med det tidigare nämnda direktivförslaget.\r\nDet kan också konstateras att kilometerskatten är\r\nkonstruerad så att den kräver\r\ngränskontrollåtgärder för samtliga dieseldrivna\r\nlastfordon som passerar de svenska gränserna.\r\nGränskontroller av detta slag kommer inte att\r\nförekomma i EG fr.o.m. 1993. Ett svenskt\r\nmedlemskap i EG innebär således en övergång till\r\nhögre punktskatter på dieselolja samtidigt som\r\nkilometerskatten försvinner.</pre><pre>Anf. 148 GÖRAN PERSSON (s):</pre><pre>Herr talman! Jag tackar statsrådet för svaret på\r\nmin fråga. Jag har ställt frågan till Olof Johansson\r\ndärför att den tunga trafiken är ett spörsmål som vi\r\nmåste ägna uppmärksamhet i miljöpolitiken. Den\r\nbeskattning som vi har av den tunga trafiken i\r\nSverige ingår som en del i ett trafikpolitiskt beslut\r\nsom skall skapa neutralitet mellan järnvägstrafik\r\noch landsvägstrafik. När vi nu står inför en\r\neventuell förändring av den beskattningen som kan\r\nfå stora miljömässiga och trafikpolitiska\r\nkonsekvenser, har jag tyckt att det varit värdefullt\r\natt få klarhet i några av regeringens formuleringar.</pre><pre>Jag har fäst mig vid uttrycket ''formellt bindande\r\nkrav'', som regeringen använder i sin proposition.\r\nJag förstår nu av svaret att det inte finns några\r\nsådana formellt bindande beslut i EG. Det är\r\nuppenbarligen en felaktig skrivning i regeringens\r\nproposition, i ett ännu inte antaget direktivförslag.</pre><pre>När jag diskuterar denna fråga med Olof Johansson\r\nsäger han att vi skall förhandla om\r\nkilometerskatten. Jag refererar då till beskedet i\r\nföregående veckas diskussion. Det handlar här dels\r\nom ett konkurrensbetingat krav, dels om ett\r\nförhandlingsbetingat krav. Vi skall förhandla med\r\nEuropeiska gemenskapen i detta sammanhang, och\r\ndet är utgångspunkten för skrivningen i\r\npropositionen och regeringens ställningstagande.</pre><pre>Det vore då bra att få veta om det skall bedrivas en\r\nverklig förhandling med EG eller om regeringen\r\nredan nu har övergett kilometerskatten, vilket man\r\nkan få intryck av när man läser det svar som\r\nregeringen har givit i dag. Vilken linje gäller alltså?</pre><pre>Anf. 149 Statsrådet BO LUNDGREN (m):</pre><pre>Herr talman! Det är egentligen två frågeställningar\r\nsom diskuteras. Den ena, som vi kanske kan\r\navföra, är om det kommer att vara formellt\r\nbindande för Sverige att avskaffa kilometerskatten.\r\nDet är min bestämda uppfattning att om ett\r\nmedlemskap i EG skall vara aktuellt för oss den 1\r\njanuari 1995, vilket jag hoppas, kommer vi att vara\r\ni en formell situation där vi inte kan ha\r\nkilometerskatt.</pre><pre>Den andra frågan är nivån på beskattningen av den\r\ntunga trafiken. Det gäller här dels en statsfinansiell\r\navvägning -- och även den kan vi lämna därhän,\r\neftersom frågan är ställd med utgångspunkt i\r\nmiljöhänsyn --, dels vad som händer i ett läge utan\r\ngränskontroll och med fri rörlighet. Vad händer om\r\nSverige har en i förhållande till andra länder mycket\r\nhög beskattning av de tunga fordon som är\r\nregistrerade i Sverige?</pre><pre>Självfallet finns det en risk att om vi i Sverige har\r\nen alltför hög skattenivå i förhållande till andra\r\nländer, får vi en situation där svensk åkerinäring\r\nkonkurreras ut. Vi får då lika mycket tung trafik\r\nsom tidigare på våra vägar, men inga skatteintäkter\r\nkommer Sverige till del.</pre><pre>Detta får vägas mot det intresse som finns av att\r\nminska miljöbelastningen från den tunga trafiken,\r\ninte bara i Sverige utan i Europa i dess helhet.\r\nFrågan vilken slutlig nivå man landar på är det för\r\ntidigt att besvara just nu.</pre><pre>Anf. 150 GÖRAN PERSSON (s):</pre><pre>Herr talman! Vad först beträffar detaljen om det\r\nformellt bindande var regeringens formulering den\r\natt det finns ''formellt bindande krav'' på\r\nförändringar. Det var detta som min fråga utgick\r\nfrån. Uppenbarligen finns det inte några formellt\r\nbindande krav. Det kan komma att bli en sådan\r\nsituation -- det inser vi båda -- men det klara\r\nbeskedet på den punkten är att det i dag inte finns\r\nnågra formellt bindande krav, såsom regeringen\r\nhade formulerat det. Vi kan därmed lämna den\r\nfrågan.</pre><pre>Det handlar vidare naturligtvis om att vi när vi\r\nförhandlar om ett EG-medlemskap måste ha\r\noerhört höga ambitioner på miljöområdet. Visst\r\nkan man anta att om man inte sätter tryck i\r\nförhandlingarna på att hålla beskattningen uppe av\r\nett transportsätt som faktiskt är grovt\r\nmiljöstörande, kommer man inte att lyckas. Men\r\natt redan innan man går in i förhandlingen börja\r\ntala om att vi skall anpassa oss till en lägre nivå,\r\neftersom transportarbetet annars förs ut ur landet,\r\när en defensiv hållning, som inte rimmar med den\r\nmiljökonsekvensanalys och de utgångspunkter som\r\nOlof Johansson anmälde föregående vecka.</pre><pre>Är det regeringens linje att vi när vi går in i dessa\r\nförhandlingar skall ha den infallsvinkel som Bo\r\nLundgren här har angivit?</pre><pre>Anf. 151 Statsrådet BO LUNDGREN (m):</pre><pre>Herr talman! När det gäller frågan om vad som\r\nhänder vid ett EG-medlemskap måste vi självfallet\r\nta hänsyn till situationen i EG och den utveckling\r\nsom kan bedömas komma att inträffa i Europeiska\r\ngemenskapen. Vi måste då väga in både\r\nmiljöhänsyn och andra hänsyn. Men det är här\r\nfråga om att bedöma vad som kan komma att\r\nkrävas av Sverige. De formella kraven är den ena\r\nsidan av saken. Den andra är vad som händer om\r\nman inom EG har öppna gränser, vilket är ett\r\nfaktum fr.o.m. 1993, och om det är nivåskillnader\r\nmellan Sverige och EG när det gäller\r\nmervärdeskatt, fordonsbeskattningen totalt sett,\r\ndrivmedelsbeskattning, energibeskattning osv.\r\nDetta får vi bedöma dels ur miljöaspekter, dels ur\r\nkonkurrensaspekter. Jag antar att Göran Persson är\r\nmedveten om att om vi får en sådan situation -- jag\r\nunderstryker om -- där de svenska skattenivåerna\r\nger konkurrensnackdelar men vi får behålla\r\noförändrad trafik i Sverige, med samma negativa\r\nmiljökonsekvenser, samtidigt som svensk industri\r\noch åkerinäring får ett sämre läge, är det inget\r\neftersträvansvärt.</pre><pre>Anf. 152 GÖRAN PERSSON (s):</pre><pre>Herr talman! Bara kort och tydligt: Jag tror att det\r\när mycket viktigt att vi när vi nu talar om dessa EG-\r\nförhandlingar gör det från en utgångspunkt som\r\ninnebär en mycket hög ambitionsnivå från svensk\r\nsida vad gäller miljöaspekterna. Det är litet\r\nolyckligt att samtidigt som man talar om EG-\r\nförhandlingarna direkt säga att vi kommer att\r\növerge den typ av beskattning och krav som vi har\r\nhaft på den tunga trafiken i Sverige. Det skulle vara\r\nbra om skatteministern här var lika tydlig som\r\nmiljöministern och sade att vi innan vi försätter oss\r\ni den typen av förhandlingsposition skall göra\r\nmycket tydliga miljökonsekvensbeskrivningar, för\r\ndå kommer man in rätt i förhandlingen.</pre><pre>Det som nu har sagts ger ett intryck av att vad vi gör\r\nnär vi börjar dessa förhandlingar är att vi\r\nimporterar ett dåligt system från EG -- det får vi\r\nfinna oss i. Om det är så förhandlingarna skall\r\ndrivas, är det en dålig start, och jag utgår ifrån att\r\ndet inte är något som vare sig Bo Lundgren eller jag\r\nönskar.</pre><pre>Anf. 153 Statsrådet BO LUNDGREN (m):</pre><pre>Herr talman! För den regering som jag sitter i är\r\ndet en självklarhet att vi måste ta hänsyn till\r\nmiljöpåverkan av olika åtgärder som vidtas från\r\nsvensk sida. Uppenbarligen är det inte riktigt så för\r\nGöran Persson. Han måste hela tiden ställa frågor\r\nom vad som kan tänkas hända i vissa situationer.\r\nMen det är för oss alla inför det medlemskap som\r\nvi har ansökt om och är överens om att Sverige skall\r\nförsöka förhandla sig fram till på ett vettigt sätt,\r\nnödvändigt att i förväg kunna förutse\r\nkonsekvenserna. Det går inte att sitta med armarna\r\ni kors och vänta till strax innan ett medlemskap\r\nträder i kraft med anpassningsåtgärder som kan bli\r\nnödvändiga.</pre><pre>Jag kan ta ett annat exempel, nämligen\r\nmervärdeskatten. Utan justering av denna kommer\r\nvi att få en gränshandel som skadar svensk handel,\r\noch jag tror inte att vare sig Göran Persson eller jag\r\ntycker att det är rimligt. På samma sätt måste vi i\r\ndag bedöma om det är möjligt att bebehålla\r\nkilometerskatten och vilka nivåkonsekvenser ett\r\navskaffande kan få på drivmedelsbeskattningen.\r\nDetta har jag och andra företrädare för regeringen\r\nsagt, och det är också det som vi avser att utreda.</pre><pre>Anf. 154 GÖRAN PERSSON (s):</pre><pre>Herr talman! Jag söker inte sak med statsrådet,\r\nutan jag vill bara ha klarhet. Den klarheten har jag\r\nockså fått -- de formuleringar som regeringen\r\nanvänder i sin skrivelse till riksdagen, där man talar\r\nom de redan formellt bindande kraven på\r\nfrångående av kilometerskatten, är felaktiga.</pre><pre>Med tanke på den typen av slarvig skrivning tycker\r\njag kanske att vi kunde försöka komma fram till en\r\nnågot mer avspänd ton, utan att angripa varandra.\r\nJag är helt naturligt oerhört angelägen om\r\nmiljöfrågorna. Skattepolitiken blir viktig för\r\nmiljöpolitiken. Det är en god utveckling som vi ser\r\npå det området, och i det perspektivet blir det här\r\nen central fråga att diskutera framöver. Jag har\r\nställt frågor om miljökonsekvensbeskrivningarna\r\noch om de motstridiga beskeden från två statsråd\r\nfrån samma talarstol under den gångna veckan.\r\nMot den bakgrunden tycker jag att det finns all\r\nanledning att här försöka komma fram till en ton\r\nsom är vettig och som för saken framåt.</pre><pre>Anf. 155 Statsrådet BO LUNDGREN (m):</pre><pre>Herr talman! Det är självklart att Göran Persson\r\nhär uppträder i den roll som han skall fullgöra som\r\nföreträdare för oppositionen i riksdagen. Det är så\r\ndet fungerar, och det är inget att hymla med. När\r\ndet gäller Olof Johanssons och min inställning i\r\ndenna fråga kan jag inte se några som helst\r\nskillnader. Det gäller för det första frågan om vi\r\nbedömer att vi kan ha kvar kilometerskatten eller\r\ninte. Det är min klara bedömning att det inte går\r\nmed hänsyn till det regelsystem som kommer att\r\nfinnas i EG den 1 januari 1995. Det gäller för det\r\nandra vilka konsekvenser av förändringar på det\r\nhär området som det, av miljöskäl och av\r\nkonkurrensskäl, kan vara aktuellt att bedöma och\r\nvilka åtgärder de leder till. Det måste vi rimligen\r\nfundera över redan nu. Det vore ansvarslöst av\r\nregeringen att inte göra detta. Det gäller såväl\r\nmiljökonsekvenserna som konkurrenssituationen.\r\nJag antar att det är något som också\r\nsocialdemokraterna är intresserade av att få belyst.</pre><pre></pre><pre>Anf. 156 GÖRAN PERSSON (s):</pre><pre>Herr talman! Självfallet är vi intresserade av\r\nsamma sak. Också jag tror att vi kan hamna i ett\r\nläge där kilometerskatten i den framtida\r\nGemenskapen inte fungerar och passar in. Då skall\r\nvi ha en annan typ av beskattning som uppfyller\r\nmiljökraven. Det är om den saken jag har frågat\r\noch har hoppats att få svar. Jag har nu fått svar från\r\nBo Lundgren, och jag har fått svar från Olof\r\nJohansson. Svaren är delvis litet motstridiga -- det\r\nkan man se om man går till protokollen -- men\r\nuppenbarligen får man utgå från att det sist\r\navlämnade svaret från regeringen gäller. I så fall är\r\nsvaret åtminstone tydligt i dag, tills nästa fråga\r\nställs. Jag avvaktar till dess.</pre><pre>Anf. 157 Statsrådet BO LUNDGREN (m):</pre><pre>Herr talman! Göran Persson kan ställa frågor varje\r\nvecka eller varje månad om han så önskar. Vi gör\r\nnaturligtvis samma bedömning. Jag förutsätter\r\nockså att det största oppositionspartiet vill belysa\r\nsåväl miljökonsekvenserna av beskattningen av den\r\ntunga trafiken som sådan som\r\nkonkurrensaspekterna och att man också försöker\r\nfundera kring vilka effekter det skulle få om vi i\r\ndetta avseende låg på en alltför hög skattenivå i\r\njämförelse med andra avseenden. Man har ju\r\nåtminstone tidigare sagt att man ur\r\nkonkurrenssynpunkt bör ta hänsyn till detta.</pre><pre>Överläggningen var härmed avslutad.</pre><pre>24 § Svar på fråga  1991/92:209 om\r\nreavinstbeskattningen av konst m.m.</pre><pre>Anf. 158 Statsrådet BO LUNDGREN (m):</pre><pre>Herr talman! Pehr Löfgreen har frågat mig om jag\r\navser att ta initiativ till att ändra de regler om\r\nreavinstbeskattning av lösöre som infördes genom\r\nskattereformen.</pre><pre>Före skattereformen var en vinst vid försäljning av\r\nbl.a. konst och antikviteter skattefri om\r\negendomen innehafts i minst fem år.</pre><pre>Fr.o.m. i år reavinstbeskattas konst och antikviteter\r\noberoende av innehavstidens längd. För konst och\r\nantikviteter som används för personligt bruk gäller\r\nsärskilda lättnader. Anskaffningskostnaden får\r\nbestämmas genom en schablonregel, och ett årligt\r\ngrundavdrag på 50 000 kr. medges. Genom dessa\r\nlättnadsregler är försäljningar under ett år på upp\r\ntill 66 600 kr. skattefria.</pre><pre>Jag är medveten om att skattereglerna kan påverka\r\nkonst- och antikvitetsmarknaden negativt, och jag\r\navser att noga följa denna fråga. Det är emellertid\r\nför tidigt att utvärdera reglernas effekt, och jag är\r\ndärför inte beredd att nu föranstalta om ändringar i\r\nde aktuella reglerna. Regeringens politik är\r\ninriktad på åtgärder för att bl.a. stimulera\r\nföretagande och sparande. Därför lindras\r\nkapitalbeskattningen generellt.</pre><pre>Anf. 159 PEHR LÖFGREEN (m):</pre><pre>Herr talman! Jag skall be att få tacka statsrådet för\r\nsvaret på min fråga. Tyvärr kanske det inte var så\r\npositivt som jag hade hoppats, men det finns ju ett\r\nlöfte om att hela tiden följa upp frågan.</pre><pre>För att ytterligare understryka vikten av denna\r\nfråga vill jag påpeka att branschens företrädare vid\r\nremissbehandlingen framförde flera invändningar\r\nmot den nya beskattningen. En invändning var att\r\nen kontroll av bestämmelserna endast skulle kunna\r\ngenomföras beträffande de större seriösa\r\nantikföretagen och antikhandlarna. Så har också\r\nblivit fallet.</pre><pre>Förmedlingsverksamheten beträffande konst och\r\nantikviteter har ökat kraftigt, och ett nytt yrke,\r\nkallat antikmäklare, har uppstått. Vidare har\r\nsärskilda tidningar startats för att förmedla direkta\r\nkontakter mellan köpare och säljare.</pre><pre>Vad beträffar handeln inom landet tyder mycket\r\nalltså på att dyrbara objekt successivt förs över från\r\nden etablerade seriösa marknaden till andra\r\nkanaler. Den s.k. svarta marknaden växer med full\r\nstyrka. Många dyra föremål säljs i dag i\r\nKöpenhamn. I Sverige säljs i stort sett endast\r\nobjekt för vilka en realisationsförlust har uppstått.\r\nDet är således mycket viktigt med ett snabbt\r\navskaffande av denna skatt på lösegendom.</pre><pre>Man kan vidare konstatera att dödsbodelägare\r\nförst betalar arvsskatt på sin lott och sedan skatt på\r\nrealisationsvinst i samband med en eventuell\r\nförsäljning. Det blir alltså inom en kort tid i många\r\nfall fråga om skatt två gånger -- även om, som\r\nstatsrådet säger, försäljningar under ett år på upp\r\ntill 66 600 kr är skattefria.</pre><pre>Min förhoppning är att statsrådet verkligen tittar på\r\ndetta och att han sätter sig in i dessa\r\nbekymmersamma problem. Det här är inte bra vare\r\nsig för marknaden eller för de enskilda\r\nmänniskorna.</pre><pre>Anf. 160 Statsrådet BO LUNDGREN (m):</pre><pre>Herr talman! Jag har förståelse för att Pehr\r\nLöfgreen inte är fullkomligt nöjd med svaret. Man\r\nupplever ofta i riksdagen att man inte blir nöjd med\r\ndet svar man får när man ställer frågor. Ibland är\r\nfrågorna med avsikt ställda så att det är det\r\nresultatet men egentligen vill uppnå.</pre><pre>I det här fallet är det uppenbart att det gäller att\r\nfundera kring vilka effekter reglerna har fått och\r\nväga det mot behovet av en generellt verkande\r\nkapitalvinstbeskattning. Inom parentes sagt har jag\r\ni det sammanhanget föreslagit riksdagen en\r\nsänkning av den generella nivån, vilket jag också\r\nnämnde i mitt svar. Detta är det besked jag kan ge\r\nför tillfället, vilket framgår av svaret.</pre><pre>Anf. 161 PEHR LÖFGREEN (m):</pre><pre>Herr talman! Jag ber att få tacka för det. Givetvis\r\när det fråga om generella sänkningar av\r\nförmögenhets- och arvsskatt. Men då får man i\r\ngengäld inte på detta vis ta tillbaka kapitalet. Detta\r\nhar nämligen en förödande effekt på många\r\nenskilda personer i det här landet. Eftersom jag\r\nsjälv väl känner till detta, vill jag säga att det är\r\nlångt ifrån bra. Det kommer bara att medföra att\r\nmånga föremål försvinner ut ur landet och att den\r\nsvarta marknaden blomstrar. Den blomstrar redan\r\ni dag alldeles fruktansvärt, och det tror jag inte att\r\nstatsrådet vill. Det vill åtminstone inte jag. Vi är väl\r\növerens om detta?</pre><pre>Anf. 162 Statsrådet BO LUNDGREN (m):</pre><pre>Herr talman! Svarta och gråa marknader är aldrig\r\nriktigt bra, utan vi skall ha öppna marknader i\r\nSverige. Detta är regeringens ambition, det är\r\nganska självklart.</pre><pre>Jag vill också påpeka att regeringen inte har lagt\r\nfram förslag som innebär att\r\nkapitalvinstbeskattningen av lösöre har justerats\r\nuppåt. Tvärtom kommer även den beskattningen\r\natt sänkas från 30 till 25 % om riksdagen godtar det\r\nförslag som regeringen har lagt fram.</pre><pre>Anf. 163 PEHR LÖFGREEN (m):</pre><pre>Herr talman! Det låter väldigt bra, men det är dock\r\nen mycket obetydlig sak i detta sammanhang. Jag\r\nvill än en gång påpeka för statsrådet hur allvarlig\r\ndenna fråga är. Jag hoppas att statsrådet har detta i\r\nminnet.</pre><pre>Överläggningen var härmed avslutad.</pre><pre></pre><pre>25 § Svar på fråga  1991/92:217 om\r\nfolkhälsoinstitutet</pre><pre>Anf. 164 Socialminister BENGT\r\nWESTERBERG (fp):</pre><pre>Herr talman! Margitta Edgren har frågat mig vilka\r\növerväganden jag avser att göra inför beslutet om\r\nlokalisering av folkhälsoinstitutet.</pre><pre>Det är många kommuner som till\r\nsocialdepartementet framfört önskemål om och\r\nargument för att folkhälsoinstitutet skall förläggas\r\ntill deras kommun. Eftersom\r\norganisationskommittén för institutet har i uppdrag\r\natt föreslå var detta skall lokaliseras har samtliga\r\ndessa handlingar överlämnats till kommittén, som\r\nunderlag i dess arbete.</pre><pre>Enligt de tilläggsdirektiv som regeringen nyligen\r\nbeslutat om skall kommittén överväga om\r\nsamlokalisering av folkhälsoinstitutet med någon\r\nbefintlig myndighet, organisation eller institution\r\nkan vara lämplig från verksamhetssynpunkt samt\r\nekonomiskt och administrativt fördelaktigt.</pre><pre>Organisationskommittén behandlar frågan om\r\nlokalisering med hög prioritet. Enligt vad jag erfarit\r\nräknar den med att lägga fram förslag i detta\r\navseende omkring årsskiftet. Jag kommer att\r\navvakta kommitténs förslag innan jag gör någon\r\negen bedömning i frågan.</pre><pre>Anf. 165 MARGITTA EDGREN (fp):</pre><pre>Herr talman! Tack för svaret, herr socialminister.</pre><pre>Jag är mycket nöjd med att tilläggsdirektiven\r\nlämnades så snabbt, att organisationskommittén\r\nfick förlängd arbetstid och att man också fick\r\ntilläggsdirektiv i fråga om innehållet i\r\nfolkhälsoinstitutet verksamhet. Om jag förstår\r\nsvaret rätt ingick också i tilläggsdirektiven att man\r\nskulle snabba på med lokaliseringsbesluten. Har\r\njag uppfattat det korrekt? Det är min första fråga.</pre><pre>För det andra vill jag veta vad samlokalisering med\r\nnågon befintlig myndighet, organisation eller\r\ninstitution innebär. Innebär det t.ex. att\r\nfolkhälsoinstitutet kan samlokaliseras med den\r\ninstitution för folkhälsoarbete som finns i Dalby,\r\nsom är internationellt känd? Innebär det att det kan\r\nsamlokaliseras med den enhet för socialmedicin\r\nsom finns i Malmö, där man har professorer i\r\nsocialmedicin, primärvård, geriatrik,\r\nhälsoekonomi, m.m. och som dessutom,\r\ntillsammans med Mayoklinikerna i Amerika, är\r\nden enda institution som bedriver riktigt långsiktiga\r\nepidemiologiska studier?</pre><pre>Jag är mycket nöjd om jag kan få svar på dessa två\r\nfrågor, alltså en definition av samlokaliseringen.</pre><pre>Anf. 166 Socialminister BENGT\r\nWESTERBERG (fp):</pre><pre>Herr talman! Svaret på den första frågan är att\r\nutredningen redan innan tilläggsdirektiven gavs\r\nnog hade för avsikt att lägga fram ett sådant förslag\r\nvid årsskiftet. Jag kan alltså inte säga att\r\ntillläggsdirektiven i sig har påskyndat avgörandet\r\nav lokaliseringsfrågan.</pre><pre>Beträffande den andra frågan har jag redan i mitt\r\nsvar konstaterat att det finns en lång rad kommuner\r\nsom har framfört vad de anser vara goda skäl för\r\natt folkhälsoinstitutet skall förläggas just till deras\r\nkommun. Det är fråga om Sundsvall, Karlstad,\r\nMalmö och många många fler kommuner. Det är\r\nklart att alla dessa kommuner har pekat på skäl som\r\nde tycker talar för att folkhälsoinstitutet skall\r\nhamna just i den kommunen.</pre><pre>Det vi menar att organisationskommittén måste\r\npröva när man tar ställning till lokaliseringsfrågan\r\när vilka fördelar som finns just i samarbete med\r\nandra typer av institutioner och organisationer.\r\nDetta måste naturligtvis ske med utgångspunkt i de\r\narbetsuppgifter som folkhälsoinstitutet förutsätts\r\nfå. Vi får väl nu avvakta några veckor till och se vad\r\norganisationskommittén kommer fram till. Det är\r\nväl inte heller alldeles säkert att sista ordet därmed\r\när sagt.</pre><pre>Anf. 167 MARGITTA EDGREN (fp):</pre><pre>Herr talman! Jag är mycket medveten om att\r\nkreativa vetenskapliga miljöer aldrig kan tvingas\r\nfram med politiska beslut, och jag förstår att även\r\nsocialministern är medveten om detta. Men om det\r\nredan finns en miljö där man bedriver denna typ av\r\narbete, som långsiktigt gagnar folkhälsoarbetet och\r\nsom redan är inne på att främja samarbete över\r\nsektorsgränser -- då bör väl detta arbete bidra till\r\natt den miljön används, och då bör väl denna\r\nforskning förstärkas genom detta folkhälsoinstitut?\r\nJag och flera med mig menar att dessa\r\nförutsättningar redan finns i Malmö.</pre><pre>Jag är emellertid nöjd med vad jag har fått veta, och\r\njag är nöjd med att beslut skall fattas vid årsskiftet.</pre><pre>Överläggningen var härmed avslutad.</pre><pre>26 § Svar på fråga  1991/92:229 om åtgärder för\r\natt skydda ytterligare älvstäckor</pre><pre>Anf. 168 Statsrådet GÖREL THURDIN (c):</pre><pre>Herr talman! Siw Persson har med hänvisning till\r\nregeringsförklaringen frågat mig när regeringen\r\navser att lägga fram en proposition om skydd av\r\nytterligare älvsträckor enligt naturresurslagen.</pre><pre>Det är riktigt att det i regeringsförklaringen anges\r\natt fler värdefulla vattendrag skall skyddas i\r\nnaturresurslagen.</pre><pre>Regeringen avser att under våren för riksdagen\r\nlägga fram en proposition om skydd av ytterligare\r\nälvsträckor enligt naturresurslagen.</pre><pre>Anf. 169 SIW PERSSON (fp):</pre><pre>Herr talman! Jag vill tacka statsrådet för svaret.</pre><pre>De få kvarvarande outbyggda älvar som vi har är\r\nunika även vid en internationell jämförelse. Även\r\növriga orörda älvsträckor har ett mycket stort värde\r\nför naturvården. Vårt land har därför en mycket\r\nviktig uppgift i att bevara denna naturtyp, som\r\nfaktiskt är mycket hotad.</pre><pre>Det är av den anledningen av stor betydelse att\r\nregeringen undantar fler älvsträckor, ja faktiskt alla\r\nde fåtaliga älvsträckor som finns kvar orörda. Vi\r\ninom folkpartiet liberalerna har länge hävdat att\r\nälvutbyggnadsepoken är slut.</pre><pre>Jag hoppas därför, fru statsråd, att regeringen nu\r\nkommer med sin proposition i så god tid under\r\nvårriksdagen att vi kan fatta beslut i frågan innan\r\nriksdagsåret är slut.</pre><pre>Anf. 170 Statsrådet GÖREL THURDIN (c):</pre><pre>Herr talman! Vi kommer att lägga fram förslaget\r\nså fort vi har det färdigt. Vi måste emellertid se över\r\nvilka beslut som tidigare har fattats när det gäller\r\nolika älvsträckor, så att vi inte så att säga lägger ett\r\nbeslut ovanpå ett annat. Vi vill nämligen ha en god\r\ngrund i fråga om alla de vattendrag som vi menar\r\nskall skyddas. Detta är alltså en av anledningarna\r\ntill att vi inte har hunnit lägga fram förslaget nu före\r\njul.</pre><pre>Jag menar att det dessutom är viktigt att markera\r\natt det inte bara är älvsträckor uppe i den norra\r\ndelen av Sverige som det kan vara mycket angeläget\r\natt undanta. Jag kommer att se till att även\r\nälvsträckor i övriga delen av Sverige utreds. Jag tror\r\nnämligen att det är väsentligt att vi över huvud taget\r\nundersöker var vi kan skapa andrum också för\r\nmänniskor som bor i tätortsområden.</pre><pre>Anf. 171 SIW PERSSON (fp):</pre><pre>Herr talman! På den punkten är statsrådet och jag\r\noch mitt parti helt överens. Det är viktigt att vi inte\r\nbara talar om älvar och älvsträckor utan även om\r\nåar och vattendrag, som de kallas, söderöver. Det\r\när mycket glädjande att t.ex. Emån i Småland nu\r\när undantagen, och det finns som sagt även många\r\nandra -- både älvar och vattendrag -- som vi skall\r\nundanta.</pre><pre>Jag förstår att det tar tid att ta fram underlag till en\r\nproposition. Om jag får vara så ofin vill jag ge\r\nstatsrådet ett tips: Titta gärna på folkpartiet\r\nliberalernas motioner och reservationer under\r\nmånga år! Där finns fina förslag till undantag enligt\r\nNRL.</pre><pre>Anf. 172 Statsrådet GÖREL THURDIN (c):</pre><pre>Herr talman! Senast i dag tittade jag på en lång lista\r\növer vilka älvsträckor som har räknats upp i olika\r\nmotioner till riksdagen och i reservationer. Vi har\r\nalltså ögonen även på tidigare förslag. Jag tror nog\r\natt mitt parti, centern, och Siw Perssons parti,\r\nfolkpartiet liberalerna, är överens om att det är\r\noerhört viktigt att vi undantar fler älvsträckor och\r\näven värdefulla åar och vattendrag i södra Sverige.</pre><pre>Anf. 173 SIW PERSSON (fp):</pre><pre>Herr talman! Låt mig avsluta med att säga att jag\r\nhoppas att vi innan riksdagsåret är slut får se en lista\r\npå fler älvar som är skyddade enligt NRL. I så fall\r\när jag nöjd.</pre><pre>Anf. 174 Statsrådet GÖREL THURDIN (c):</pre><pre>Herr talman! Det kommer en lista i samband med\r\npropositionen.</pre><pre>Överläggningen var härmed avslutad.</pre><pre>27 § Svar på fråga  1991/92:201 om\r\nnärhetsprincipen i förlossningsvården</pre><pre>Anf. 175 Statsrådet BO KÖNBERG (fp):</pre><pre>Herr talman! Chatrine Pålsson har frågat mig om\r\njag avser att vidta några åtgärder så att BB-\r\nverksamheten organiseras så att den möter\r\npatienternas önskemål om närhet.</pre><pre>Vårdens organisation kräver att olika faktorer vägs\r\nmot varandra. Å ena sidan fordrar en god service\r\nnärhet och lättillgänglighet. Å andra sidan fordras\r\nen viss omfattning av en verksamhet för att den\r\nmedicinska säkerheten skall kunna upprätthållas.\r\nTill detta kommer naturligtvis också ekonomiska\r\naspekter. Avvägningar av detta slag ankommer på\r\nsjukvårdshuvudmännen. Jag anser att detta är en\r\nbra ordning och har inte för avsikt att vidta några\r\nförändringar i detta avseende. Lokala önskemål\r\noch förutsättningar i övrigt bör således enligt min\r\nmening även i framtiden vägas samman av resp.\r\nsjukvårdshuvudman som enligt hälso- och\r\nsjukvårdslagen skall erbjuda områdets befolkning\r\nen god hälso- och sjukvård.</pre><pre>Anf. 176 CHATRINE PÅLSSON (kds):</pre><pre>Herr talman! Jag vill tacka statsrådet för svaret.\r\nAnledningen till min fråga är att ett ökat behov\r\nuppstår nästan dagligen även när det gäller dessa\r\nfrågor. Jag liksom statsrådet var glad att man i\r\nregeringsförklaringen talade om alternativ och\r\nmångfald. Jag känner behov av att lyfta fram även\r\ndetta område, som trots allt under de senaste\r\ndecennierna har blivit utsatt för ganska stor\r\ncentralisering. För bara 20, 30 och 40 år sedan fanns\r\ndet ett BB även på mindre orter.</pre><pre>Jag vill rikta ytterligare en fråga till statsrådet.\r\nTycker inte statsrådet att även detta är en del av den\r\növriga hälso- och sjukvårdsverksamheten som kan\r\nfinnas inom dessa olika alternativ?</pre><pre>Anf. 177 Statsrådet BO KÖNBERG (fp):</pre><pre>Herr talman! Jag är inte riktigt säker på att jag\r\nuppfattade frågans innebörd. Om frågan handlade\r\nom huruvida förlossningsvård kan förekomma\r\nockså inom alternativ verksamhet, så kan den\r\nförstås göra det. Det finns flera länder, t.ex.\r\nHolland, där man har en omfattande\r\nhemförlossning, men det är i och för sig inte en väg\r\nsom vi har velat gå.</pre><pre>Den senaste gången som man från socialstyrelsens\r\nsida penetrerade dessa frågor var i mitten av 80-\r\ntalet i samband med att man gjorde ett försök att\r\nkomma fram till nya allmänna råd. Där\r\npoängterade man både önskemålet om närhet och\r\nbehovet av en viss bredd på verksamheten på\r\nklinikerna.</pre><pre>Anf. 178 CHATRINE PÅLSSON (kds):</pre><pre>Herr talman! När centraliseringen kom till stånd\r\nblev det en motreaktion. Då blev det mycket tal om\r\nhemförlossningar. Man kan då säga att det finns\r\nolika gränser, å ena sidan att vården skall vara\r\nhögspecialiserad, och å andra sidan att de som skall\r\nföda skall vara hemma.</pre><pre>Kan man då inte säga att en förläggning av\r\nförlossnings- och BB-enheter till mindre orter\r\ninnebär att man går halva vägen?</pre><pre>Anf. 179 Statsrådet BO KÖNBERG (fp):</pre><pre>Herr talman! Rent formellt är det som Chatrine\r\nPålsson hävdar förstås helt riktigt, nämligen att den\r\nlösning som hon önskar, åtminstone i\r\nOskarshamnsfallet, är något som ligger mitt\r\nemellan de två extremer som vi nu har talat om. Så\r\nlångt är det riktigt.</pre><pre>Huvudpoängen i mitt svar är emellertid att detta\r\ninte är en fråga för statsmakterna annat än när det\r\ngäller det som sker via socialstyrelsen för att\r\nupprätthålla medicinsk säkerhet. I övrigt har ju vi\r\nfrån riksdagens sida velat ha en ordning som\r\ninnebär att sjukvårdshuvudmännen gör denna\r\nbedömning.</pre><pre>Anf. 180 CHATRINE PÅLSSON (kds):</pre><pre>Herr talman! Jag är naturligtvis glad att det är på\r\ndetta sätt, eftersom det i övrig\r\nsjukvårdsverksamhet är subsidäritetsprincipen som\r\nman skall arbeta efter. Jag hoppas att vi i framtiden\r\ni större utsträckning skall kunna lyfta fram de\r\nmindre enheterna som jag tror är så oerhört bra för\r\nbåde föräldrar och hela familjen.</pre><pre>Jag vill också påminna om att det finns fyra nivåer\r\nsom socialstyrelsen accepterar, nämligen\r\nregionssjukvård, länssjukvård, landstingssjukhus\r\nutan barnklinik och kirurg-BB. Man har alltså gjort\r\nen del undersökningar om detta och sett att det\r\nmedicinskt sett är lika säkert att föda barn på dessa\r\nmindre enheter.</pre><pre>Anf. 181 Statsrådet BO KÖNBERG (fp):</pre><pre>Herr talman! Utan att vara polemisk vill jag peka\r\npå att subsidäritetsprincipen i detta sammanhang\r\nfår anses innebära att besluten inte skall fattas av\r\nriksdagen.</pre><pre>Anf. 182 CHATRINE PÅLSSON (kds):</pre><pre>Herr talman! Tack för det!</pre><pre>Överläggningen var härmed avslutad.</pre><pre>28 § Svar på fråga  1991/92:202 om\r\nåteranvändning av läkemedel</pre><pre>Anf. 183 Statsrådet BO KÖNBERG (fp):</pre><pre>Herr talman! Margitta Edgren har frågat mig om\r\njag ämnar ta initiativ till att utveckla ett system för\r\nåteranvändning av obrutna förpackningar av\r\nläkemedel.</pre><pre>Frågan om hanteringen av läkemedel regleras i 14 §\r\nläkemedelsförordningen (1962:701). Av denna\r\nparagraf framgår att läkemedel som inte längre är\r\navsett att användas skall oskadliggöras enligt\r\nbestämmelser som meddelas av regeringen eller\r\nmyndighet som regeringen bestämmer.</pre><pre>Ett arbete pågår från myndigheters och\r\ndepartements sida att på olika sätt minska mängden\r\nläkemedel som inte kommer till användning genom\r\nt.ex. information och regleringar av\r\nförpackningsstorlekar.</pre><pre>Inom sjukvårdsinrättningar kan läkemedel\r\nåteranvändas, om de varit under uppsikt av\r\nprofessionell personal.</pre><pre>För att kunna återanvända läkemedel i övrigt måste\r\nföljande beaktas. En läkemedelsförpackning, som\r\nanvänts i öppenvård och som lämnats in på ett\r\napotek, kan t.ex. ha förvarats på ett sådant sätt att\r\ninnehållet har påverkats. Även om risken är liten\r\nför att läkemedlet kan ha förvarats så att\r\nhållbarheten har förändrats kan man på flertalet\r\nförpackningar i dag inte se om de är obrutna. Detta\r\ninnebär att man inte säkert vet om något annat lagts\r\nin i förpackningen. Enligt läkemedelsverket är det\r\nolämpligt att återanvända läkemedel för vilka\r\nändamålsenligheten inte kan garanteras.</pre><pre>Jag instämmer emellertid i att det vore värdefullt\r\nom problemet kunde lösas så att läkemedel inte\r\nslösas bort i onödan. Med anledning av Margitta\r\nEdgrens fråga kommer jag därför att särskilt\r\nuppmärksamma problemet i det pågående arbetet\r\ninom regeringskansliet med förslag till en ny\r\nläkemedelslag. En proposition om detta avses bli\r\nförelagd riksdagen under våren 1992.</pre><pre>Anf. 184 MARGITTA EDGREN (fp):</pre><pre>Herr talman! Tack för svaret, som jag blev glad för,\r\neftersom ministern i slutet av svaret ändå\r\ninstämmer i att det är ett problem och att det vore\r\nvärdefullt om det kunde lösas.</pre><pre>Jag har talat med många människor med anledning\r\nav detta. Idén har jag fått på grund av att jag är\r\nvanlig medlem i Afghanistankommittén och läser\r\nderas tidskrifter och rapporter och därigenom får\r\nen klar bild av hur det ser ut i världen. Det finns\r\nmängder av människor som skulle vara oerhört\r\nlyckliga om de kunde få del av det som vi förstör.\r\nOch självfallet handlar det om obrutna\r\nförpackningar och läkemedel som fortfarande är\r\nkuranta. Det är inte tal om att lämna ''left overs''\r\ntill den fattiga världen.</pre><pre>Det finns i Sverige mycket få undersökningar av hur\r\nstort detta problem är. Det gjordes en i Jämtland\r\n1976 och någon annan 1974, och det har även gjorts\r\nett examensarbete på farmaceutiska institutionen\r\nför några år sedan. Då har man kommit fram till att\r\nungefär 2 % av de läkemedel som har lämnats ut\r\nkommer tillbaka. Och av dessa 2 % är det en viss\r\ndel som uppfyller dessa krav och som naturligtvis\r\nskall kunna användas. Men ändå reser detta\r\nytterligare en fråga som jag tycker är väl så viktig:\r\nVarför lämnar patienterna tillbaka läkemedel?\r\nTyder inte detta på att det finns brister i tilliten och\r\ni kommunikationen mellan doktor och patient när\r\nen doktor gång på gång kan skriva ut mediciner som\r\npatienten lagrar hemma? Det är väl något som man\r\nockså bör ta hänsyn till i detta sammanhang och\r\nsom jag utgår från att Bo Könberg tar hänsyn till.</pre><pre>Anf. 185 Statsrådet BO KÖNBERG (fp):</pre><pre>Herr talman! Den mera övergripande fråga som\r\nMargitta Edgren nu tar upp är förstås viktig. Vi vet\r\natt detta under lång tid har varit ett problem. Min\r\nbedömning är att det går åt rätt håll, dvs. att man i\r\nstörre utsträckning tar fram förpackningar i mindre\r\nstorlekar och att våra läkare i större utsträckning\r\nskriver ut läkemedel i mindre förpackningar. Det\r\nrapporteras t.o.m. från en del av våra vårdcentraler\r\natt patienterna är missnöjda med att doktorn inte\r\nskriver ut tillräckligt med läkemedel. Det är litet\r\ngrand en kulturell fråga, om jag vågar säga så, att\r\nmånga äldre människor upplever ett läkarbesök\r\nsom en aning bortkastat om det inte resulterar i ett\r\nrecept som en markering av att doktorn har tagit\r\nderas åkomma på allvar.</pre><pre>Jag tycker emellertid att detta håller på att\r\nförändras. Och de rapporter som jag har fått bl.a.\r\nfrån det landsting där jag har varit verksam har\r\nvisat att man har kunnat utveckla ett system som\r\ninnebär att man skriver ut färre läkemedel.\r\nMöjligen kan man spetsa till detta och säga att det\r\nkanske är bra att alla läkemedel som skrivs ut inte\r\nanvänds. Men allra bäst är naturligtvis om bara det\r\nsom behöver användas skrivs ut.</pre><pre>Anf. 186 MARGITTA EDGREN (fp):</pre><pre>Herr talman! Det sista tror jag att jag kan\r\ninstämma i efter mina två senaste somrar som\r\navdelningsföreståndare på ett sjukhem. Därifrån\r\nhar jag stora erfarenheter av hur man med\r\nvetenskap och beprövad erfarenhet bakom sig\r\nskriver ut väldigt litet läkemedel.</pre><pre>Det är alltså bra att frågan tas upp i samband med\r\ndetta, och jag är mycket tacksam för att Bo\r\nKönberg för mig har visat att han tar denna fråga på\r\nallvar.</pre><pre>Överläggningen var härmed avslutad.</pre><pre>29 § Svar på fråga  1991/92:234 om\r\nbehörigheten för utländska tandläkare, m.m.</pre><pre>Anf. 187 Statsrådet BO KÖNBERG (fp):</pre><pre>Herr talman! Gullan Lindblad har frågat\r\nutbildningsministern om han är beredd att företa en\r\növersyn vad gäller kraven på kompletterande\r\nutbildning för utländska tandläkare liksom för\r\növriga yrken inom hälso- och sjukvården. Arbetet i\r\nregeringen är så fördelat att det är jag som skall\r\nsvara på frågan.</pre><pre>Behörighet för personal med utländsk utbildning\r\natt utöva yrka inom hälso- och sjukvården,\r\ntandvården eller detaljhandeln med läkemedel\r\nregleras i den s.k. behörighetsförordningen\r\n(1984:545). Av denna framgår att kompetensbevis\r\natt utöva yrket i Sverige kan erhållas om den\r\nsökande dels har genomgått den kompletterande\r\nutbildningen och fullgjort den praktiska\r\ntjänstgöring som behövs för att hans kunskaper\r\nskall svara mot de svenska kraven, dels har för\r\nyrket nödvändiga kunskaper i svenska\r\nförfattningar, dels har för yrket behövliga\r\nkunskaper i svenska, danska eller norska språket.</pre><pre>För tandläkare med legitimation från ett annat\r\nnordiskt land gäller inga krav på komplettering\r\nbortsett från kunskaper i svenska\r\nmedicinalförfattningar.</pre><pre>När det s.k. EES-avtalet träder i kraft den 1 januari\r\n1993 kommer tandläkare som är medborgare i och\r\nhar utbildning från ett EES-land och som uppfyller\r\nde minimikrav som gäller inom EG i dag för\r\ntandläkares utbildning att ha rätt att utan\r\nkomplettering vara verksamma inom sitt yrke i\r\nSverige.</pre><pre>Varje år ansöker 10--15 tandläkare med\r\nutomnordisk utbildning om att få kompetensbevis\r\noch därmed få utöva sitt yrke i Sverige. Merparten\r\nav dessa har en utbildning och yrkeserfarenhet från\r\nMellanöstern eller de forna öststaterna.</pre><pre>Den sökande genomgår först ett prov i svenska\r\nspråket. Är kunskaperna inte tillräckliga måste den\r\nsökande genomgå ytterligare språkutbildning.\r\nDärefter görs ett omfattande kunskapsprov i\r\nodontologi. Med ledning av detta avgörs i varje\r\nindividuellt fall vilken kompletterande utbildning\r\noch praktisk tjänstgöring som den sökande skall\r\ngenomgå. Utbildningen planeras och genomförs av\r\nden odontologiska kliniken i Huddinge. För detta\r\nerhåller kliniken ett visst ekonomiskt bidrag från\r\nsocialstyrelsen.</pre><pre>Allmänt kan sägas att det i de nordiska\r\ntandläkarutbildningarna läggs mycket stor vikt vid\r\ntandvårdens förebyggande verksamhet. Denna är\r\nlångt mycket mindre markerad i andra länder,\r\nvarför de flesta tandläkare med utländsk utbildning\r\nbehöver komplettera sin utbildning vad gäller bl.a.\r\npreventiv odontologi och samhällsodontologi\r\nliksom också röntgendiagnostik, som är av central\r\nbetydelse i allmäntandläkarens verksamhet i\r\nSverige. Sammantaget innebär detta inte sällan,\r\nsom Gullan Lindblad tar upp i sin fråga, att den\r\nkompletterande utbildningen m.m. kan ta upp till\r\ntre år vartill kommer AT-året.</pre><pre>Kunskapsprovet och den kompletterande\r\nutbildningen har utarbetats i nära samarbete\r\nmellan de odontologiska klinikerna och\r\nsocialstyrelsen. Systemet bygger på att en\r\nindividuell prövning görs av varje sökande.</pre><pre>Det yttersta syftet med kunskapskontrollen och\r\nden kompletterande utbildningen är att garantera\r\npatientens säkerhet. Mot denna bakgrund anser jag\r\ninte nu att det finns anledning att göra en översyn\r\nvad gäller kraven på kompletterande utbildning för\r\nutländska tandläkare. Jag finner det dock mycket\r\nangeläget att den kompletterande utbildningen\r\nanpassas efter de enskildas behov så att de berörda\r\nså snabbt som möjligt kan komma ut i det svenska\r\narbetslivet.</pre><pre>Anf. 188 GULLAN LINDBLAD (m):</pre><pre>Herr talman! Jag ber att få tacka statsrådet\r\nKönberg för ett långt och utförligt svar. Att jag har\r\ntagit upp frågan beror på att vi i mitt utskott\r\nbehandlar flykting- och invandrarfrågor. Och jag\r\nkommer då ofta i kontakt med frågor om vad vi\r\negentligen gör för att de människor som ändå har\r\nen kvalificerad utbildning från ett annat land snabbt\r\nskall komma i arbete i det nya hemlandet.</pre><pre>På den punkten finner jag att vi är helt överens om\r\natt detta är mycket viktigt. Och frågan är förvisso\r\ninte ny. Den har tagits upp av mig och andra\r\ninterpellanter och frågeställare i denna kammare\r\nmånga gånger, men alltför litet har faktiskt hänt på\r\ndetta område. Jag anser att en ny regering har alla\r\nmöjligheter i världen att visa sina höga ambitioner\r\nnär det gäller att se till att människor som invandrar\r\ntill Sverige snabbt skall kunna acklimatisera sig i det\r\nnya landet.</pre><pre>Det sägs i svaret att systemet bygger på en\r\nindividuell prövning av varje sökande. Men det är\r\nen sanning med modifikation. Som jag ser det är\r\nsystemet i dag alltför stelbent. Det skulle finnas\r\nmöjligheter att behandla varje ärende mer\r\nindividuellt. Och som statsrådet säger är det den\r\nodontologiska fakulteten vid Huddinge sjukhus\r\nsom är expert på området. Där har man möjlighet\r\natt ta emot fler personer och att göra mer\r\nindividuella bedömningar.</pre><pre>Jag skulle vilja ställa en följdfråga: Är statsrådet\r\nvillig att släppa i väg litet pengar, vilket på sikt\r\nskulle löna sig mycket bra, eftersom detta kommer\r\natt leda till att människor kommer ut i arbetslivet i\r\nstället för att vara bidragstagare här i Sverige?</pre><pre></pre><pre>Anf. 189 Statsrådet BO KÖNBERG (fp):</pre><pre>Herr talman! Under denna höst och just denna\r\nvecka har regeringen ägnat betydande arbete åt att\r\nfå ihop en budget för kommande budgetår. Med\r\ntanke på den ökande arbetslösheten och den\r\nekonomiska utvecklingen i landet bör denna\r\nbudget inte innehålla alltför stort underskott. I\r\ndetta läge vill jag inte utlova några extra utgifter,\r\näven om jag förstår motiven bakom den fråga som\r\nGullan Lindblad nu har ställt.</pre><pre>Svaret är alltså att jag i dag inte är beredd att ge\r\nnågot besked.</pre><pre>Anf. 190 GULLAN LINDBLAD (m):</pre><pre>Herr talman! Jag har naturligtvis stor förståelse för\r\natt det inte är så lätt att i dag komma med konkreta\r\nlöften inför ett nytt budgetförslag. Vi har ändå talat\r\nom dessa frågor i så många år i Sveriges riksdag och\r\nväldigt litet har faktiskt hänt, varför det skulle vara\r\nroligt om dessa människor, som inget hellre vill,\r\nockså fick en ökad chans.</pre><pre>Det skulle vara en fjäder i hatten för en ny regering.\r\nMen framför allt skulle det vara väldigt värdefullt\r\nför dessa människor -- en rent mänsklig aspekt i det\r\nhela -- att slippa att vänta i åratal, att slippa att gå\r\nen utbildning där de redan anser sig vara\r\növerkvalificerade.</pre><pre>Anf. 191 Statsrådet BO KÖNBERG (fp):</pre><pre>Herr talman! Förutom det senaste inlägget har jag\r\ninte uppfattat Gullan Lindblad på det sättet att hon\r\nmenar att vi avsevärt skulle kunna förkorta den här\r\nutbildningen, utan att det mera handlar om en\r\neventuell prövning och att hon uppfattar den\r\nnuvarande prövningen som alltför litet\r\nindividcentrerad. Är detta rätt uppfattat? Det kan\r\nvara bra att veta det när jag tar med mig hälsningen.</pre><pre>Anf. 192 GULLAN LINDBLAD (m):</pre><pre>Herr talman! Jag tycker nog att den i dag kanske\r\nockså är för lång i vissa fall. Vad jag menar är att\r\nden bör vara individcentrerad, att man gör en mer\r\nindividuell prövning. Under någons överinseende\r\nskulle man t.ex. kunna låta dessa tandläkare så att\r\nsäga kliniskt visa vad de duger till.</pre><pre>Den möjligheten finns bl.a. på Huddinge sjukhus,\r\nodontologiska fakulteten. Jag har ett konkret\r\nexempel: En tandläkare med sexårig utbildning i ett\r\nÖststatsland och nio års specialpraktik skall nu gå\r\ntre år på tandläkarhögskola samt delta ett år i AT-\r\ntjänstgöring. Denne tandläkare undrar vilket land\r\nhan har kommit till. Jag tycker att han har rätt att\r\nundra, faktiskt.</pre><pre>Anf. 193 Statsrådet BO KÖNBERG (fp):</pre><pre>Herr talman! Enligt de uppgifter som jag har\r\ninhämtat har vi en relativt individualiserad\r\nprövning -- ett önskemål som både Gullan Lindblad\r\noch jag har. I det exempel som här nämndes låter\r\ndet som om det skulle bli väldigt mycken\r\nutbildning; det håller jag med om.</pre><pre>Anf. 194 GULLAN LINDBLAD (m):</pre><pre>Herr talman! Jag tror t.o.m. att det skulle bli\r\nbilligare om man kortsiktigt anslog litet pengar. Om\r\nett eller två år skulle de här människorna kanske\r\nvara ute i arbete i stället. Jag har också varit i\r\nkontakt med socialstyrelsen, där jag sitter i\r\nverksstyrelsen och där man delar min uppfattning\r\natt utbildningen borde individualiseras mer än i\r\ndag.</pre><pre>Jag ber återigen att statsrådet Bo Könberg går hem\r\noch läser på litet extra och därefter kommer med ett\r\npositivt förslag vad gäller tandläkarna, men\r\nuppmaningen gäller också delar av övrig medicinsk\r\nutbildning och vårdutbildning.</pre><pre>Överläggningen var härmed avslutad.</pre><pre>30 § Svar på frågorna 1991/92:203, 215 och 230\r\nom miljömärkning</pre><pre>Anf. 195 Civilminister INGER DAVIDSON\r\n(kds):</pre><pre>Herr talman! Annika Åhnberg har frågat mig om\r\njag avser att vidta åtgärder för att återupprätta\r\nförtroendet för arbetet med miljömärkning.</pre><pre>Inga-Britt Johansson har frågat mig vilka åtgärder\r\nsom jag har vidtagit mot bakgrund av den\r\nuppkomna situationen kring miljömärkningen och\r\nstandardiseringskommissionens handläggning av\r\nteknisk rådgivning.</pre><pre>Bakgrunden till båda dessa frågor är att det i\r\nmedierna har förekommit uppgifter om att\r\nStandardiseringskommissionen i Sverige (SIS) efter\r\npåtryckningar från näringslivet och utan att höra\r\nmiljömärkningsstyrelsen skulle ha avskedat en\r\nteknisk sekreterare.</pre><pre>Lennart Daléus har frågat mig om regeringen avser\r\natt ge miljömärkningsstyrelsen förutsättningar att\r\nbedriva ett effektivt och framgångsrikt miljöarbete.</pre><pre>Jag besvarar alla tre frågorna i ett sammanhang.</pre><pre>Den nordiska miljömärkning som för närvarande\r\nbyggs upp sköts i Sverige av SIS och handhas där av\r\nen särskild miljömärkningsstyrelse. Ordningen\r\nkom till år 1989 genom ett avtal mellan\r\ncivildepartementet och SIS. Där fastställdes bl.a.\r\nvilka kvalitetskrav som skall gälla för verksamheten\r\nsamt vilka parter som skulle vara företrädda i\r\nstyrelsen. Verksamheten bedrivs självständigt inom\r\ndessa ramar. Staten stöttar verksamheten\r\nekonomiskt.</pre><pre>Om miljömärkningen skall bli framgångsrik, måste\r\narbetet bedrivas på ett sådant sätt att det inger\r\nförtroende. Det har också varit ansatsen hittills.\r\nArbetet med att utarbeta kriterierna har drivits\r\nmed en hög ambitionsnivå.</pre><pre>Jag håller med om att de uppgifter som har\r\nförekommit om hur den tekniske sekreteraren\r\nskulle ha behandlats skadar\r\nmiljömärkningsarbetet. Jag beklagar det som\r\ninträffat.</pre><pre>Det är inte min uppgift att ge anvisningar om hur\r\nett enskilt ärende skall lösas. Det är i första hand\r\nmiljömärkningsstyrelsen och SIS som måste reda ut\r\nde problem som har uppstått.\r\nMiljömärkningsstyrelsen uttalade vid ett extra\r\nstyrelsesammanträde i går kväll sitt fulla förtroende\r\nför de tekniska sekreterarnas arbete inom\r\nmiljömärkningen.</pre><pre>Jag kommer att inom ramen för statsmakternas\r\nåtagande och det avtal som gäller verka för en\r\neffektiv och framgångsrik miljömärkning.</pre><pre>Anf. 196 ANNIKA ÅHNBERG (v):</pre><pre>Herr talman! Jag tackar för svaret på frågan.\r\nSvaret är dock ganska tvehågset och undfallande,\r\ntycker jag, vilket stämmer väl överens med den nya\r\nregeringens attityd till de mäktiga intressen som det\r\nhandlar om här, nämligen Grossistförbundet och\r\nIndustriförbundet. Det är icke desto mindre\r\nbeklagligt.</pre><pre>Det är visserligen sant att regeringen inte skall\r\nlägga sig i enskilda förvaltningsärenden eller\r\närenden av den här typen. Men här handlar det\r\nfaktiskt om viktiga grundläggande principiella\r\nfrågor. Miljömärkningsarbetet är framsprunget ur\r\npolitiska initiativ i de nordiska länderna och är till\r\nför att hävda miljöaspekterna i handeln samt\r\nunderstödja konsumenternas möjligheter att göra\r\nväl avvägda val mellan olika produkter.</pre><pre>Konsumenternas förtroende för detta arbete skadas\r\nallvarligt när några av ledamöterna i\r\nmiljömärkningsstyrelsen beter sig på det här sättet.\r\nDet som skadar är inte att uppgifterna kommer\r\nfram, som jag tyckte att ministern sade i sitt svar,\r\nutan det som skadar är att Grossistförbundet och\r\nIndustriförbundet har betett sig på det här sättet.</pre><pre>Man anser tydligen att det skulle vara oseriöst om\r\nen expert verkar för miljöintresset i samarbete med\r\nmiljörörelsens organisationer. Jag menar att det\r\nförhåller sig precis tvärtom. Det är naturligtvis\r\nvällovligt att miljörörelsen använder sig av expertis\r\noch goda kunskaper i sitt arbete när det gäller det\r\nhär området.</pre><pre>Jag tycker att det skulle vara på sin plats med ett\r\nmer principiellt ställningstagande från regeringens\r\nsida, som visar att man värnar om experters\r\nmöjlighet att ställa sina kunskaper till förfogande\r\nför olika intressen i samhället. Vissa intressen i\r\nsamhället skall inte kunna ha monopol på eller\r\nkunna lägga hämsko på människors möjligheter att\r\narbeta aktivt.</pre><pre>Anf. 197 INGA-BRITT JOHANSSON (s):</pre><pre>Herr talman! Också jag ber att få tacka för svaret.\r\nJag kan egentligen instämma i allt som Annika\r\nÅhnberg har sagt. Jag skall inte upprepa det.</pre><pre>Vad innebär ''verka'', statsrådet? Statsrådet sade:\r\n''Jag kommer att inom ramen för statsmakternas\r\nåtagande och det avtal som gäller verka för en\r\neffektiv och framgångsrik miljömärkning.'' Jag\r\nfrågade vilka åtgärder man tänkte vidta, men det\r\nfick vi inget svar på.</pre><pre>Det här är bara en av flera händelser, som allvarligt\r\nskadar den här frågan. Vi hade i Karlstad\r\nVärmlands svarta lista som stoppades av\r\nkemiföretagen. Vi hade i Göteborg miljökatalogen\r\nsom anmäldes. Det var också kemiföretagens verk.\r\nJag vet att finpapperstillverkarna har ett slags\r\nkartell mot denna märkning. Detsamma gäller även\r\nbatteritillverkarna.Tvättmedelsföretagen vägrar att\r\nge underlag för miljömärkning. Det hjälper inte att\r\nman får fram fina kriterier, om företagen sedan inte\r\nsöker tillstånd för märkning.</pre><pre>Jag vill fråga statsrådet om statsrådet är beredd att\r\nta upp en diskussion med berörda branscher för att\r\nfå dem att förstå att vi faktiskt menar allvar med\r\nkraven på miljömärkning -- Sveriges konsumenter\r\nkräver det nämligen -- och för att förmå dem att\r\nansöka om märkning för att bättre komma i gång.</pre><pre>Anf. 198 LENNART DALÉUS (c):</pre><pre>Herr talman! Även jag får tacka statsrådet för\r\nsvaret.</pre><pre>När det gäller miljömärkning tror jag att det finns\r\ntvå bekymmer. Det ena är att det blir kostsamt för\r\nde mindre företag som är med i denna verksamhet,\r\neftersom de antagligen ganska mangrant kommer\r\natt sluta upp i miljömärkningen. Det kommer att\r\ninnebära en stor belastning på dem. Man måste på\r\nnågot sätt hitta ett system där man får hela handeln\r\noch hela näringslivet att vara med om att betala\r\nmiljömärkningen. De förutsättningarna finns inte\r\nmed dagens direktiv och arbetssätt.</pre><pre>Det andra bekymret är att några uppenbarligen är\r\ntveksamma och inte helhjärtat vill vara med i detta\r\narbete. Dit hör industrirepresentanterna. Jag tror\r\natt det även efter styrelsemötet i går kväll råder viss\r\ntveksamhet just beträffande det helhjärtade i\r\nGrossistförbundets och Industriförbundets\r\nagerande. Men också regeringen har möjligheter\r\natt agera. Regeringen har ju genom detta avtal varit\r\nmed om att tala om vilka representanter som skall\r\nvara med i miljömärkningsstyrelsen. Det bör man\r\nrimligen kunna ompröva. Om\r\nindustrirepresentanterna går tillbaka till\r\nmiljömärkningsstyrelsen och vidhåller att de är\r\ntveksamma till det sätt på vilket arbetet bedrivs,\r\nmåste regeringen rimligen kunna ifrågasätta deras\r\nnärvaro i styrelsen.</pre><pre>Ett problem är också det rent ekonomiska. Hos\r\nstatsrådet ligger en ansökan från\r\nmiljömärkningsstyrelsen och SIS för kommande\r\nbudgetår på 6,9 milj.kr. Det är ju rimligt att man\r\nvid behandlingen av detta anslagsäskande även\r\nföreskriver att detta arbete skall bedrivas på ett sätt\r\nsom bättre stämmer överens med det som\r\nstatsrådet här helt korrekt har redovisat såsom en\r\ngod inställning till frågan.</pre><pre>Anf. 199 Civilminister INGER DAVIDSON\r\n(kds):</pre><pre>Herr talman! Jag måste vidhålla att det ändå inte\r\när min uppgift att ge anvisningar om hur enskilda\r\nfrågor skall lösas i detta fall. Nu har denna fråga\r\nockså hamnat i en delvis ny dager. Det har hänt en\r\ndel saker sedan era frågor ställdes. Från SIS har det\r\ngått ut ett pressmedelande, vari konstateras att\r\nfrågan inte har hanterats särskilt bra.\r\nMiljömärkningsstyrelsen hade, som jag sade, ett\r\nextra sammanträde i går kväll, där man uttryckte\r\nsitt fulla förtroende för de tekniska sekreterarna.\r\nPå detta sammanträde konstaterade man även att\r\ndet inte finns några klara regler för de tekniska\r\nsekreterarnas arbete i expertgrupperna och för de\r\nkrav som i övrigt kan ställas på dem. Därför beslöt\r\nstyrelsen att utarbeta sådana regler. Jag hoppas att\r\narbetet nu skall kunna inriktas på det som är det\r\nverkliga syftet, nämligen miljömärkningen. Jag är\r\nhelt överens med er tre om att det är ett otroligt\r\nviktigt arbete.</pre><pre>Inga-Britt Johansson frågade på vilket sätt jag kan\r\nverka för detta. Jag kan verka inom Nordiska\r\nministerrådet. Detta är ju ett gemensamt åtagande\r\nför de nordiska länderna. Jag kan naturligtvis föra\r\nen dialog med alla parter som ingår i systemet om\r\nhur arbetet går. Jag kan även ta initiativ till att\r\navtalet utformas på ett annat sätt, om det visar sig\r\natt så behövs. Jag kan också gå in på det\r\nekonomiska stöd som Lennart Daléus efterlyste.\r\nDet kommer jag även att göra i samband med\r\nbudgetpropositionen. De är viktigt att båda parter\r\när representerade, om det skall skapas ett\r\nömsesidigt förtroende i detta arbete. Precis som ni\r\nsade skall industrin sedan köpa in märkningen. Det\r\nbygger på ett ömsesidigt förtroende från båda\r\nparter.</pre><pre>Anf. 200 ANNIKA ÅHNBERG (v):</pre><pre>Herr talman! När representanterna för\r\nIndustriförbundet och Grossistförbundet till VD-n\r\nför standardiseringskommissionen skriver ett\r\nbrev -- jag har läst det -- som är fyllt med osakliga\r\npåståenden om experternas arbete, och när denne\r\nVD glatt och villigt springer förbundens ärenden\r\nutan att ta reda på vad som är fakta, skadas\r\nverkligen förtroendet för arbetet -- och för\r\nstandardiseringskommissionen över huvud taget,\r\nskulle jag vilja säga. Även om det inte är regeringen\r\nuppgift att gå in i enskilda ärenden, förtjänar det\r\nändå påpekas att detta är ett beteende som\r\nverkligen är klandervärt. Så här får man inte bete\r\nsig i ett demokratiskt samhälle över huvud taget.\r\nJag tycker att det är skandalöst att dessa\r\nintresserepresentanter har betett sig så här och att\r\ndenne VD så glatt har sprungit deras ärenden.</pre><pre>Civilministern nämnde en lång rad saker som hon\r\nkan göra för att försöka återupprätta förtroendet\r\nför detta arbete. Men det var inte något definitivt\r\n''jag kommer att'', utan det var en rad exempel på\r\nvad civilministern kan komma att göra. Jag skulle\r\ngärna vilja ha ett mer bestämt uttalande om att\r\ncivilministern nu omedelbart skall göra alla dessa\r\nsaker, ta upp denna oerhört viktiga dialog med de\r\nolika intressena och se till att arbetet tar fart så att\r\nproblemen löses.</pre><pre>Anf. 201 INGA-BRITT JOHANSSON (s):</pre><pre>Herr talman! Inte heller jag fick något svar på min\r\nfråga om civilministern var beredd att ta upp en\r\ndiskussion med dem som nu tydligen saboterar\r\njobbet. Mig veterligt är Sverige det enda land bland\r\nde länder som har börjat med miljömärkning och\r\njobbar med miljömärkning där det går så trögt.\r\nMan kommer inte in med varor som man ansöker\r\nom miljömärkning på.</pre><pre>Civilministern visar nästan ett ointresse för frågan.\r\nDet är faktiskt en kontrast till vad miljöminister\r\nOlof Johansson för ett par veckor sedan sade i ett\r\npressmeddelande, där han framhöll att detta arbete\r\nmåste intensifieras. Han talade även om att han\r\nfann de försök illavarslande som producentsidan\r\nhar gjort under senare tid att tysta olika\r\nmiljöinformationsinsatser. Bl.a. knäppte han\r\nt.o.m. JO på näsan.</pre><pre>Civilministern, som är ansvarig för dessa frågor,\r\nbör visa litet kurage och tala om för SIS att man inte\r\nspringer den ena partens ärenden på detta sätt. Hon\r\nbör även snacka med de berörda branscherna -- det\r\när ingen ovanlighet att regeringen för en dialog med\r\nberörda parter på det sättet -- och försöka förmå\r\ndem att lämna in sina produkter för miljömärkning.\r\nAnnars kommer det ändå inte att bli någon fart på\r\narbetet, oavsett hur mycket vi talar om det i\r\nNordiska rådet.</pre><pre>Anf. 202 LENNART DALÉUS (c):</pre><pre>Herr talman! Jag har stor förståelse för att det för\r\nstatsrådet Davidson, som har fått detta ärende i\r\nknäet och som inte är delaktig i upprinnelsen till\r\nmiljömärkningsarbetet, är besvärligt att ta ställning\r\ntill alla frågor på en gång. Men det finns nog skäl\r\nför regeringen att visa musklerna ordentligt i detta\r\närende, bl.a. då genom att diskutera\r\nsammansättningen av miljömärkningsstyrelsen och\r\nha synpunkter i samband med att man fastställer\r\nmiljömärkningsstyrelsens ekonomi.</pre><pre>Hur miljömärkningsarbete skall utformas är en\r\nviktig och känslig fråga. Många är till skillnad från\r\nindustrirepresentanterna helhjärtat och seriöst\r\nengagerade i miljömärkningsarbetet. Det kan\r\nfinnas en risk för att man kör fast och överger den\r\ns.k. svanmärkningen och engagemanget i den och\r\ni stället koncentrerar sig på andra märkningsvägar,\r\nsom man tycker är mera framgångsrika. Det vore\r\närligt talat en olycklig utveckling, som statsrådet\r\nbör medverka till att förhindra.</pre><pre>Anf. 203 Civilminister INGER DAVISSON\r\n(kds):</pre><pre>Herr talman! När det gäller SIS hantering av\r\närendet har jag talat om att SIS har gått ut med ett\r\npressmeddelande, vari man säger att ärendet har\r\nhanterats olyckligt. Det håller jag med om. Jag\r\nkanske uttryckte mig litet olyckligt, men jag för\r\nalltså redan en dialog med berörda parter.</pre><pre>Inkörningsperioden i detta arbete, som alltså\r\npåbörjades 1989, har varit lång och svår enligt\r\nsamtliga ledamöter i styrelsen. En massa olika\r\nproblem som man inte hade räknat med har dykt\r\nupp. Det tar mycket längre tid än man trodde att\r\nutarbeta kriterierna. Samstämmiga uppgifter tyder\r\nemellertid på att det nu har lossnat. 1991 har varit\r\nett bra år för miljömärkningen. Man räknar med att\r\nman under nästa år skall få ut flera färdiga kriterier,\r\nsom man kan börja sätta miljömärkning på.</pre><pre>Jag vet inte hur andra bedömer det, men jag tycker\r\ninte att jag har visat något ointresse i denna fråga.\r\nJag är själv såsom konsument starkt berörd av den.\r\nJag har länge efterlyst att man såsom konsument,\r\nnär man går ut och handlar, skall kunna välja de\r\nminst miljöbelastande produkterna. Jag är mycket\r\nintresserad av att detta arbete skall snabbas upp.</pre><pre></pre><pre>Anf. 204 ANNIKA ÅHNBERG (v):</pre><pre>Herr talman! Det är riktigt att detta arbete har\r\nvarit problematiskt. Fastän det har pågått en\r\nförhållandevis lång tid har vi inte märkt så mycket\r\nav det utåt. Tyvärr är det så att det mycket\r\nbeklagliga som har inträffat, att de mäktiga\r\nintresserepresentanterna i miljömärkningsstyrelsen\r\nhar försökt brännmärka en av experterna, i stort\r\nsett är det första som får offentlighet från styrelsens\r\narbete. Det är oerhört beklagligt, och det kommer\r\natt försvåra upprättandet av detta arbete.</pre><pre>Sedan finns det en rad andra problem. Det är ett\r\nmycket svårt och grannlaga arbete att försöka göra\r\navvägningen. Knappcellsbatteierrna nämndes. Det\r\nhjälper inte så mycket att svanmärka dem, när de\r\ninte är utbytbara sinsemellan, utan används för\r\nolika ändamål. Det är naturligtvis ett problem. Då\r\nfyller miljömärkningen inte någon större funktion.</pre><pre>Jag tror ändå att det skulle vara angeläget att man\r\ntog ett starkt och nytt politiskt initiativ, nu när\r\narbetet går så sakta och det som händer ger fel\r\nsignaler till konsumenterna, för att försöka att åter\r\nstyra in arbetet på de vägar som är bra. Det är\r\nviktigt för konsumenterna att få detta stöd för sitt\r\nmiljöhandlande.</pre><pre>Anf. 205 INGA-BRITT JOHANSSON (s):</pre><pre>Herr talman! Det hjälper inte att få fram kriterier\r\nom sedan några varor inte blir märkta. Låt mig ta\r\nexemplet med tvättmedel -- det var ju märkning av\r\ntvättmedel som utlöste bråket om Ulf Karlström.\r\nExperterna i miljömärkningsstyrelsen klagade över\r\natt företag vägrar att ge ifrån sig tillräckligt\r\nunderlag för att man skall kunna använda de\r\nkriterier för märkning som man har tagit fram.\r\nDessa frågor behöver civilministern också\r\ndiskutera med branscherna, så att de kriterier som\r\när klara kan börja användas.</pre><pre>Det här är viktigt för konsumenterna. Vi har sett\r\nreaktioner både i Karlstad och Göteborg, som visar\r\nhur viktigt det är att konsumenterna får den hjälp\r\nsom de vill ha för att välja de mest miljövänliga\r\nvarorna. Om vi kan få fart på detta system och få\r\ntill stånd en enhetlig märkning så är det alldeles\r\nutmärkt, som Lennart Daléus sade. Annars finns\r\ndet en risk att konsumenterna helt och hållet tappar\r\nförtroendet.</pre><pre>Anf. 206 Civilminister INGER DAVIDSON\r\n(kds):</pre><pre>Herr talman! Jag håller fullståndigt med om att det\r\när viktigt att förtroendet för miljömärkningen\r\nbibehålls. Jag tycker att det är mycket olyckligt att\r\nsådana här saker publiceras. Jag tror att de\r\nförstärks ytterligare när man går ut och talar om\r\nhäxprocesser osv. Därför är det viktigt att nu\r\nfortsätta dialogen med parterna.</pre><pre>Inga-Britt Johanson hade en viktig poäng. Hon\r\nsade att det inte hjälper med kriterier om man\r\nsedan inte använder miljömärkningen. Därför\r\nmåste ett förtroende finnas mellan parterna. Min\r\nuppgift måste bli att upprätta förtroendet mellan\r\nparterna, så att man också kommer att använda sig\r\nav denna miljömärkning, svanen.</pre><pre>Det är svåra avvägningar som måste göras i detta\r\nmiljömärkningsarbete. De som arbetar med\r\nfrågorna måste inte bara ha stor yrkesskicklighet\r\nutan också uppfylla stränga yrkesetiska krav. Jag\r\nutgår från att de människor som arbetar med detta\r\nuppfyller dessa krav.</pre><pre>Jag fortsätter dialogen. Om styrelsen t.ex. skulle\r\nvilja ha in miljövetenskaplig expertis, är jag beredd\r\natt diskutera det. Det är en åtgärd som jag skulle\r\nkunna vidta.</pre><pre>Anf. 207 ANNIKA ÅHNBERG (v):</pre><pre>Herr talman! Jag måste säga att jag finner det\r\nmycket oroande när civilministern nästan beklagar\r\natt dessa uppgifter har kommit ut och tycker att det\r\nskulle misskreditera arbetet. Jag tycker att det är\r\nprecis tvärtom. Det var en evinnerlig tur att detta\r\nkom ut</pre><pre>Om Grossistförbundet och Industriförbundet hade\r\nfått verka i det fördolda och detta inte hade kommit\r\nut, hur hade det då slutat? Då hade de kanske\r\nkunnat göra sig av med kunniga, duktiga experter,\r\nsom har bra kunskaper att tillföra arbetet, och\r\nkanske försökt att ersätta dem med andra\r\nexperter -- vad vet jag? Att döma av de uttalanden\r\nde har gjort och det bristande faktaunderlag de har\r\nhaft, tror jag dem faktiskt om att kunna ha haft för\r\navsikt att ersätta dessa experter med andra, som är\r\nmera i deras smakriktning. Det tror jag definitivt\r\ninte skulle ha ökat konsumenternas förtroende.</pre><pre>Jag tycker att det är bra att denna sak kom till\r\nallmän kännedom. Jag tror också att det var det\r\nsom gjorde att de nu har backat och tagit sitt förnuft\r\ntill fånga och förstått att man inte beter sig så här,\r\nvare sig mot de berörda experterna eller mot andra\r\nmänniskor i detta land.</pre><pre>Anf. 208 INGA-BRITT JOHANSSON (s):</pre><pre>Herr talman! En sista gång: Är civilministern\r\nberedd att göra klart för berörda branscher att det\r\när civilministerns vilja att denna miljömärkning\r\nkommer till stånd?</pre><pre>Anf. 209 Civilminister INGER DAVIDSON\r\n(kds):</pre><pre>Herr talman! Jag vet inte om Annika Åhnberg vill\r\nmissförstå mig, men vad jag försökte säga var att\r\njag beklagar att bara uppgifter av den här arten har\r\nkommit ut. Det jag skulle önska är information om\r\natt man nu har kommit framåt i kriteriearbetet och\r\natt svanen nu kommer att finnas på de olika\r\nprodukterna. I stället är det själva hanteringen som\r\nhar blivit föremål för information. Naturligtvis är\r\ndet viktigt att sådant också kommer fram, det har\r\njag ingenting emot.</pre><pre>Jag är beredd att verka för att denna miljömärkning\r\nkommer till stånd.</pre><pre>Överläggningen var härmed avslutad.</pre><pre>31 § Svar på frågorna 1991/92:227 och 228 om\r\nmöjligheten till investeringar i Östeuropa</pre><pre>Anf. 210 Statsrådet ULF DINKELSPIEL\r\n(m):</pre><pre>Herr talman! Rolf L Nilson har frågat\r\nnäringsministern om regeringen avser ta några\r\ninitiativ för att ge exportkreditgarantier för\r\ninvesteringar i Östeuropa. Pär Granstedt har frågat\r\nutrikesministern vilka åtgärder regeringen är\r\nberedd att vidta för att öka möjligheterna för\r\nsvenska företag att delta i uppbyggnadsarbetet i\r\nSovjet, detta mot bakgrund av uppgifter i\r\nmassmedia om att svenska exportaffärer\r\nomintetgörs på grund av brist på exportkrediter.\r\nArbetet inom regeringen är så fördelat att det är jag\r\nsom skall svara på frågorna, och jag besvarar dem i\r\nett sammanhang.</pre><pre>För det första måste man konstatera att det\r\nsovjetiska betalningsläget i dag är utomordentligt\r\nallvarligt. Eftersläpningen i betalningarna, som\r\npågått sedan våren 1990 och gradvis förvärrats,\r\nföranledde i förra veckan en överenskommelse\r\nmed G7-länderna om senareläggning av vissa\r\nbetalningar av den sovjetiska utlandsskulden.</pre><pre>Även svenska företag har drabbats av\r\nbetalningsförseningarna. En grov skattning är att\r\nde sammanlagda dröjsmålen till enskilda svenska\r\nföretag i dag gäller ca 300 milj.kr. Regeringen har\r\ntagit upp problemen med sovjetiska\r\nregeringsrepresentanter vid upprepade tillfällen. I\r\nnågra fall, bl.a. när den svenske exportören stått\r\ninför konkurshot, har också betalning kunnat\r\nutverkas.</pre><pre>Jag har i denna kammare för en vecka sedan\r\nbesvarat en fråga av Tage Påhlsson om\r\nkreditgarantier för export till östeuropeiska stater.</pre><pre>Jag vill hänvisa Rolf L Nilson och Pär Granstedt till\r\nvad jag då sade om riktlinjerna för EKNs\r\nverksamhet. Riktlinjerna innebär att verksamheten\r\ni princip skall gå ihop så att det inte uppstår\r\nförluster som måste täckas med budgetmedel. Med\r\ntanke på den bristande betalningsförmågan i många\r\nöststater och den därmed åtföljande förlustrisken\r\nhar EKN beslutat om begränsningar i\r\ngarantigivningen för export till Östeuropa. Jag\r\nredogjorde för dessa begränsningar i mitt svar till\r\nTage Påhlsson. EKNs policy gentemot de central-\r\noch östeuropeiska länderna överensstämmer väl\r\nmed inställningen hos det stora flertalet\r\ngarantiinstitut i väst.</pre><pre>Regeringen har för närvarande inga planer på att\r\nföreslå ändringar i riktlinjerna för EKNs\r\ngarantigivning. Erfarenheten visar att det är viktigt\r\natt exportkreditgarantiverksamheten bedrivs\r\nutifrån realistiska riskbedömningar och att\r\nverksamheten varken utvecklas till ett sätt att\r\nmedvetet subventionera export eller till ett\r\ninstrument för utvecklingssamarbete med andra\r\nländer.</pre><pre>Jag vill tillägga att EKN administrerar ett särskilt\r\nsystem för investeringsgarantier, där företagen kan\r\nförsäkra sig mot vissa typer av politiska risker som\r\nnationaliseringar, rättsstridiga åtgärder samt krig,\r\ninre oroligheter och naturkatastrofer. Detta system\r\nhar nyligen modifierats för att ge garantitagarna ett\r\nstörre skydd mot förluster till följd av politiska\r\nsystemskiften. EKN kan lämna\r\ninvesteringsgarantier för investeringar i samtliga\r\nländer i Central- och Östeuropa. Vissa\r\nbegränsningar kan dock gälla i enskilda fall med\r\nhänsyn till valutasituationen.</pre><pre>Jag är medveten om att svensk industri har\r\nintresserat sig för en rad stora projekt i\r\nSovjetunionen och det övriga Östeuropa och att\r\ndessa länders behov av samarbete med utländska\r\nföretag är mycket stort. Denna fråga övervägs för\r\nnärvarande i regeringskansliet inom ramen för de\r\ninsatser som planeras till förmån för Central- och\r\nÖsteuropa med tonvikt på de baltiska staterna.\r\nDessa insatser kommer även att ge möjligheter för\r\nnäringslivet att delta. Det är givet att vi också tittar\r\npå vad andra länders regeringar gör i detta\r\navseende.</pre><pre>Anf. 211 ROLF L NILSON (v):</pre><pre>Herr talman! Jag vill först tacka Ulf Dinkelspiel för\r\nsvaret. Det är lätt att instämma i det mesta som sägs\r\ni svaret. Verklighetsbeskrivningen liksom de stora\r\nbehoven och den problematiska ekonomiska\r\nsituationen i Östeuropa är väl kända. Det finns inte\r\nheller någon anledning att göra några avgörande\r\nanmärkningar mot de regler som gäller för\r\nexportkreditnämnden och dess verksamhet.</pre><pre>Exportkreditnämnden har givit garantier under\r\nrelativt många år och i samband därmed dragit på\r\nsig stora förluster. Samtidigt har man gjort en\r\nväldigt stor nytta, vilket bl.a. finns redovisat i\r\nnäringsutskottets betänkande 1989/90:19, där de\r\nnya reglerna för exportkreditnämnden tas upp.</pre><pre>Förutom den besvärliga situationen och den svaga\r\nbetalningsförmågan i Östeuropa finns det -- som\r\nockså påpekas i svaret -- ett ytterligare problem,\r\nnämligen stora behov av verksamhet på områden,\r\ndär de svenska företag som är rutinerade och som\r\nsedan länge har bedrivit handel i Östeuropa har en\r\nspeciell kompetens. Det finns ett stort svenskt\r\nintresse av att dessa företag kan investera i\r\nÖsteuropa.</pre><pre>Ett annat problem är att svensk garantigivning inte\r\npå ett avgörande sätt bör avvika från de regler och\r\ndet sätt på vilket man ger garantier i andra\r\nvästländer. Det framförs uppgifter i pressen om att\r\ndet skulle vara möjligt att få kredit i t.ex. Tyskland\r\noch Frankrike men inte i Sverige. Jag vill då hänvisa\r\ntill näringsutskottets betänkande, där man talar om\r\nsamarbete med utländska kreditinstitut. Jag vill\r\nfråga utrikeshandelsministern om det går att göra\r\nnågonting den vägen.</pre><pre>Anf. 212 PÄR GRANSTEDT (c):</pre><pre>Herr talman! Också jag vill tacka\r\nutrikeshandelsministern för svaret på min fråga.</pre><pre>Till att börja med vill jag säga att jag naturligtvis\r\nmed stort intresse har tagit del av den debatt som\r\nutrikeshandelsministern hade för en vecka sedan\r\nmed min partikamrat Tage Påhlsson.</pre><pre>Jag instämmer i den bedömning som görs, nämligen\r\natt det är svårt att använda sig av\r\nexportkreditgarantiinstrumentet om utsikterna till\r\natt få betalning är tillräckligt dåliga. Därför tog jag\r\ninte heller i min fråga sikte på\r\nexportkreditnämndens verksamhet, utan pekade i\r\nstället på möjligheterna med biståndskrediter.</pre><pre>Det som jag uppfattade som relevant för min fråga\r\när framför allt det sista stycket i\r\nutrikeshandelsministerns svar. Jag vill gärna fråga\r\nom man kan tolka det som sägs i sista stycket så,\r\natt regeringen är beredd att skapa möjligheter att\r\nfinansiera samarbete mellan företag i Sverige och\r\nföretag i Sovjetunionen m.fl. länder i liknande\r\nsituation med hjälp av mjuka krediter inom ramen\r\nför det östbistånd som nu håller på att utvecklas.</pre><pre>Anf. 213 Statsrådet ULF DINKELSPIEL\r\n(m):</pre><pre>Herr talman! Jag vill först ta upp de frågor som\r\nRolf L Nilson berörde. Jag delar uppfattningen att\r\ndet är ett svenskt intresse att svenska företag kan\r\nvara verksamma i Östeuropa och i Sovjetunionen,\r\nvilket de i stor utsträckning ju är. Svenska företag\r\när faktiskt ganska aktiva i det sammanhanget.</pre><pre>I viss utsträckning ges det krediter. Det ges\r\ngarantier för korta krediter, men för de långa\r\nkrediterna är det för närvarande stopp i\r\nSovjetunionen, men inte i en del andra central- och\r\nösteuropeiska stater. Detta är alltid en\r\navvägningsfråga som inte är lätt att avgöra. För\r\ndagen ger inte exportkreditnämnden några långa\r\ngarantier. Det ser inte särskilt ljust ut, men det kan\r\nju komma till stånd en omprövning inom ramen för\r\nde gällande riktlinjerna.</pre><pre>Rolf L Nilson påpekade att instituten i Sverige inte\r\nbör avvika från institut i andra länder. I stort sett\r\nligger vi i linje med de andra instituten. När det\r\ngäller vissa länder är vi öppnare och beträffande\r\nandra är vi mera stängda. Det är dock sant att\r\nTyskland och Frankrike har ställt upp vissa ramar\r\nför Östeuropa, och särskilt Tyskland har en\r\ngenerösare hållning än vad vi har.</pre><pre>Slutligen vill jag ta upp frågan om samarbete med\r\nandra institut. I den mån man kan avlasta garantier\r\nkan ett samarbete ge öppningar, men eftersom de\r\nflesta institut är stängda är nog förutsättningarna\r\nmycket små.</pre><pre>Till Pär Granstedt vill jag säga att jag också\r\nuppfattade frågan som relaterad till\r\nexportkreditgarantier. Jag tror att det när vi\r\növerväger de olika möjligheterna att ge stöd\r\nknappast blir fråga om mjuka krediter utan om\r\nandra former av bistånd -- tekniskt bistånd, know-\r\nhow och liknande -- som dock även de kan vara av\r\nden karaktären att de främjar svenska investeringar\r\ni de berörda länderna.</pre><pre>Anf. 214 ROLF L NILSON (v):</pre><pre>Herr talman! Att jag tar upp exportkrediterna igen\r\nberor på att när frågan nu har aktualiserats på nytt,\r\nhar man nämnt just exportkreditnämnden och dess\r\nmotsvarigheter i Frankrike och Tyskland.\r\nSjälvfallet finns det här moment av förhandling\r\nmed berörda företag. Jag är medveten om att man\r\ntidigare har försökt spela ut olika kreditinstituts\r\npremiesättning mot varandra, men det är som\r\nutrikeshandelsministern sade ett svenskt intresse\r\natt krediter kommer till stånd, framför allt för\r\nsådan typ av behjärtansvärd verksamhet som t.ex.\r\nbarnmatsproduktion i Östeuropa. Jag förutsätter\r\natt utrikeshandelsministern på alla sätt vill\r\nmedverka till att den kan genomföras med ett\r\nrimligt risktagande. Sverige kan också komma att\r\nfå inkassera en del både goodwill och ekonomiskt\r\nutbyte av dessa satsningar, som faktiskt har\r\nutvecklats i Sverige.</pre><pre>Anf. 215 PÄR GRANSTEDT (c):</pre><pre>Herr talman! Det andra svar som jag fick var\r\nkanske något mindre positivt än det skrivna svaret,\r\nsom jag tolkade det. Det är i och för sig bra att det\r\nnu kommer ett mera omfattande bistånd till\r\nÖsteuropa inkl. Sovjetunionen, och det är\r\nnågonting som vi har efterlyst ganska länge. Men\r\njag tycker nog att regeringen bör ta sig en funderare\r\növer om inte blandade krediter skulle kunna vara\r\nett lämpligt instrument i detta sammanhang, i\r\nsynnerhet om svårigheterna med att komma fram\r\nmed kommersiella krediter består. Klarar man inte\r\natt förränta kommersiella krediter, kan faktiskt\r\nmjuka krediter vara en bra framgångsväg, som\r\nleder till ett samspel och till konstruktiva bidrag till\r\nuppbyggnadsarbetet i t.ex. Sovjetunionen.</pre><pre>Anf. 216 Statsrådet ULF DINKELSPIEL\r\n(m):</pre><pre>Herr talman! Till Pär Granstedt vill jag säga att jag\r\nnärmast har känslan att mjuka krediter vid en\r\njämförelse är relativt sett dyrare. Om man alltså har\r\natt väga inom ramen för en given summa mellan\r\nolika insatser i form av tekniskt bistånd, garantier\r\noch mjuka krediter, är jag alltså inte säker på att\r\nman hamnar på mjuka krediter som den mest\r\neffektiva formen. Men jag noterar vad Pär\r\nGranstedt har sagt, och vi skall ha det med i\r\növervägandena.</pre><pre>Av skäl som Rolf L Nilson och jag är eniga om\r\nkommer jag att noggrant bevaka frågan om\r\nmöjligheterna till olika former av stöd. Jag vill i\r\nsammanhanget peka på att svenska\r\nexportkreditgarantier och exportkrediter inte är de\r\nenda möjligheterna i sammanhanget. Dels å ena\r\nsidan finns det naturligtvis möjligheter att gå till\r\nandra institut. I Frankrike och Tyskland är de, som\r\njag sade, öppna, men de flesta är stängda. Det har\r\ndock hänt att man har lyckats den vägen. Å andra\r\nsidan kan också den Europeiska utvecklingsbanken\r\nvara en viktig finansieringskälla. Sverige är ju\r\nbidragsgivare till den. Även tekniskt bistånd kan\r\nvara ett sätt att främja investeringar.</pre><pre>Anf. 217 PÄR GRANSTEDT (c):</pre><pre>Herr talman! Det är naturligtvis, som\r\nutrikeshandelsministern säger, normalt sett\r\nbilligare med exportkreditgarantier än med mjuka\r\nkrediter. Mjuka krediter har ju ett betydande\r\nbiståndsinslag. Men om man anser att\r\nförräntningsförmågan är så dålig att man inte kan\r\nkomma fram med kommersiella krediter med\r\ngarantier, är naturligtvis biståndskrediter ett\r\nintressant alternativ. Det får ju inte vara så att man\r\nsäger att man inte kan ge biståndskrediter därför att\r\ndet är bättre med kreditgarantier, men inte heller\r\nkan ge kreditgarantier, eftersom\r\nbetalningsförmågan är så dålig. Då har man låst sig\r\npå alla fronter.</pre><pre>Anf. 218 ROLF L NILSON (v):</pre><pre>Herr talman! Jag konstaterar den gemensamma\r\npositiva inställningen, och eftersom frågan lär\r\nåterkomma i kammaren vid flera tillfällen\r\nframöver -- det gäller problem som det tar lång tid\r\natt lösa, och vi kan hoppas att situationen successivt\r\nstabiliseras -- nöjer jag mig med att än en gång\r\ntacka för svaret.</pre><pre>Anf. 219 Statsrådet ULF DINKELSPIEL\r\n(m):</pre><pre>Herr talman! Jag är inte, Pär Granstedt, övertygad\r\nom att mjuka krediter är ett internationellt\r\nintressant alternativ. Jag skall ärligt säga att jag är\r\nför okunnig på detta område, men jag har för mig\r\natt det inte är förenligt med de internationella\r\nåtagandena att ge mjuka krediter. Jag skall\r\nkontrollera detta, men jag har en känsla av att det\r\nfinns en OECD-överenskommelse om detta.</pre><pre>Vidare är det klart att ett alternativ är att ge\r\ngarantiramar utanför de nuvarande riktlinjerna.\r\nDetta är vad tyskarna och fransmännen har gjort i\r\nförhållande till Sovjetunionen. Mjuka krediter är\r\nalltså inte det enda alternativet till de nuvarande\r\nreglerna i exportkreditnämnden.</pre><pre>Överläggningen var härmed avslutad.</pre><pre>32 § Svar på fråga  1991/92:236 om information\r\nom EG-medlemskap</pre><pre>Anf. 220 Statsrådet ULF DINKELSPIEL\r\n(m):</pre><pre>Herr talman! My Persson har frågat mig vilka\r\ninitiativ som regeringen avser ta för att ge alla\r\nmedborgare en allsidig och opartisk information\r\ninför folkomröstningen om EG-medlemskap.</pre><pre>Jag instämmer i My Perssons synpunkter om vikten\r\nav att information om EG-frågorna sprids och att\r\ndenna skall vara objektiv och allsidig. Det finns\r\nredan i dag ett omfattande utbud av allsidig\r\ninformation. I exempelvis grönböckerna och i\r\nskriftserien Fakta Europa informerar UD\r\ntillsammans med övriga departement om våra\r\nrelationer till EG och konsekvenserna för Sverige\r\nav ett EG-medlemskap på olika samhällsområden.</pre><pre>I slutet av det här året utkommer två nya\r\ngrönböcker om rättsakter som blir aktuella vid ett\r\nsvenskt EG-medlemskap. Dessa förklarar\r\ninnehållet i rättsakterna och hur dessa förhåller sig\r\ntill motsvarande svenska regler. I en tidigare\r\ngrönbok från år 1990 har vi redogjort för vilka av\r\nEGs rättsakter som vi tar över genom EES-avtalet.</pre><pre>Inför förhandlingarna med EG och den kommande\r\nfolkomröstningen avser regeringen ytterligare\r\nbredda informationsaktiviteterna. Inom\r\nregeringskansliet diskuteras nu denna fråga.\r\nRegeringen avser återkomma under våren med en\r\nredogörelse för hur informationsspridningen skall\r\ngå till. Regeringen kommer naturligtvis också att\r\nfortsätta att fortlöpande hålla riksdagen informerad\r\nom förhandlingarnas förlopp.</pre><pre>Anf. 221 MY PERSSON (m):</pre><pre>Herr talman! Jag ber att få tacka statsrådet för\r\nsvaret.</pre><pre>Hitintills har EG-debatten mer handlat om vad ett\r\nmedlemskap skulle innebära för Sverige som nation\r\noch mindre om vilka konsekvenser det har för den\r\nenskilde -- om man undantar en massmedial\r\nsnusdebatt.</pre><pre>Det är enligt min uppfattning mycket viktigt att slå\r\nfast vad som sägs i en av de grönböcker som\r\nstatsrådet hänvisar till, nämligen den från maj 1991,\r\ndär man säger att medlemskapet också berör de\r\nenskilda medborgarna på ett direkt sätt. För att\r\nmedborgarna både skall kunna få vettig\r\ninformation och få den kunskap de behöver är det\r\nviktigt att informationen är lättillgänglig och att den\r\ngår att ta till sig.</pre><pre>Det är mycket glädjande att statsrådet och jag\r\ntydligen är helt överens om att alla medborgare\r\nskall få en allsidig och opartisk information.\r\nStatsrådet påpekar också det som vi alla vet,\r\nnämligen att det redan i dag erbjuds väldigt mycket\r\ninformation i den här frågan. Jag vill då påpeka att\r\ndenna information mycket ofta är föranledd av\r\nståndpunkter som de som lämnar informationen\r\nhar i frågan -- den är alltså inte helt neutral, inte\r\nhelt opartisk.</pre><pre>Jag tycker därför att det vore viktigt att regeringen\r\ntog på sig ansvar för att se till att vi får fram en\r\ninformation som är allsidig, neutral och -- nu\r\nkommer det viktiga -- lättillgänglig. Dessa\r\ngrönböcker som det hänvisas till är mycket bra,\r\nmen de är också relativt svåra att ta till sig kunskap\r\nfrån.</pre><pre>Jag vill därför fråga: Att man inom regeringen vill\r\nbredda informationen i frågan, betyder det att man\r\nockså skall inrikta sig på att framöver komma med\r\nen lättillgänglig information till oss vanliga, gemene\r\nman, och hur har man i så fall tänkt -- i den mån\r\nman redan har tänkt -- att den informationen skall\r\nspridas?</pre><pre>Anf. 222 Statsrådet ULF DINKELSPIEL\r\n(m):</pre><pre>Herr talman! Jag delar uppfattningen att det\r\nbehövs opartisk information, och det är klart att\r\nden information som kommer från regeringen, i\r\ngrönböcker och liknande, uppfyller högt ställda\r\nanspråk på opartiskhet i den meningen att den\r\nredovisar olika rättsfakta och konsekvenser så långt\r\ndet är möjligt att beskriva detta opartiskt.</pre><pre>Samtidigt är det uppenbart att det i detta fall rör sig\r\nom ganska praktfulla sömnpiller, att det inte är den\r\ntyp av lättillgänglig information som My Persson\r\nefterfrågar. Det finns dock några andra skrifter. Vi\r\ngav för några veckor sedan ut en, som jag har glömt\r\nnamnet på, om Europasamarbetet. Den avser både\r\nEES-avtalet och ett EG-medlemskap. Fakta-\r\nböckerna är alltså betydligt mer lättillgängliga än\r\ndenna typ av grönböcker. Men vi skall fundera\r\nvidare över om man också skall ge ut faktablad och\r\nliknande, alltså ännu mer lättillgänglig information.\r\nOch vi mottar gärna olika uppslag om vilken typ av\r\ninformation som kan vara önskvärd.</pre><pre>En typ av information som vi har funnit kan tränga\r\nut ganska ordentligt är de mer allmänna\r\nredogörelser som lämnas från tid till annan i\r\nföredragsform och liknande, även i riksdagen. De\r\nbeskriver förhandlingarnas förlopp.</pre><pre>När det gäller konsekvenserna för den enskilde får\r\nvi väl ta på oss en del av ansvaret. Men i detta\r\nsammanhang måste jag säga att den information\r\nsom media kan sprida, såsom information i sin egen\r\nverksamhet, i organisationer, företag och liknande\r\nutgör ett alldeles utmärkt komplement -- låt vara att\r\nden inte alltid är opartisk.</pre><pre>Anf. 223 MY PERSSON (m):</pre><pre>Herr talman! Å medias vägnar ber jag, som har\r\nhört väl till detta fält, att få tacka så mycket. Men\r\njag vill påtala att om vi skall förlita oss på media,\r\nblir det gärna de s.k. snusdebatterna. Jag tycker\r\ndärför att dessa grönböcker, som ju är helt\r\nopartiska, på något sätt skulle kunna så att säga\r\nskalas ned till vad jag som enskild person vill veta\r\noch att denna information skall spridas.</pre><pre>Jag vill ställa samma fråga en gång till: Finns det\r\nnågra planer på hur man skall sprida information?\r\nEn sak är nämligen att ge ut information, en annan\r\nsak är att se till att den tränger ut till dem som den\r\nberör.</pre><pre>Anf. 224 Statsrådet ULF DINKESPIEL (m):</pre><pre>Herr talman! Ja, vi prövar olika vägar. Vi har\r\nanvänt oss av Allmänna förlaget och dess\r\ndistributionskanaler som ett sätt. I dagarna\r\nkommer vi att pröva en ny ordning, nämligen\r\nAnslagstavlan i TV, där vi kommer att berätta om\r\ndet material som finns tillgängligt. På det sättet\r\nordnar vi en lättillgänglig kanal för beställning av\r\nskrifter.</pre><pre>Vi kommer på motsvarande sätt att experimentera\r\nmed andra distributionsvägar. Europautsikt, vår\r\negen informationskanal, som går ut till 10 000--\r\n15 000 personer, innehåller ofta uppmaningar om\r\natt beställa ytterligare material.</pre><pre>Vi experimenterar som sagt, men vi skall fundera\r\nvidare både när det gäller distributionskanalerna\r\noch när det gäller det faktiska innehållet i den\r\ninformation som vi går ut med, inte minst med sikte\r\npå att göra materialet mer lättillgängligt än hittills.</pre><pre>Anf. 225 MY PERSSON (m):</pre><pre>Herr talman! Jag tycker att det är beundransvärt\r\natt man har kommit så långt när det gäller\r\ninformationen till oss vanliga människor.</pre><pre>Är man något bevandrad i pedagogik är det precis\r\nsom statsrådet nu säger, nämligen att den kunskap\r\nman behöver, den behöver man tidigt för att kunna\r\nsmälta informationen rätt och för att kunna dra\r\negna slutsatser.</pre><pre>Vi står inför en folkomröstning, och detta handlar\r\nom viktiga ting, och man måste alltså ha mycket\r\nkunskaper för att kunna tillföra en sådan\r\nfolkomröstning någonting.</pre><pre>Jag har i anslutning till detta några frågor till\r\nEuropaministern. När avser regeringen att\r\ngenomföra den aviserade folkomröstningen? Avser\r\nregeringen -- vilket jag antar -- att i god tid\r\ndessförinnan ge ut en mer lättillgänglig och\r\nkontinuerlig information i sakfrågan, och i hur god\r\ntid tänker regeringen gå ut med denna information?</pre><pre>Anf. 226 Statsrådet ULF DINKELSPIEL\r\n(m):</pre><pre>Herr talman! Vi kan inte börja för tidigt. Men vi\r\ngår ut med information nu, och det kommer vi att\r\ngöra fortlöpande under förhandlingarnas lopp.</pre><pre>När folkomröstningen kommer att äga rum\r\nbestäms naturligtvis sist och slutligen av när\r\nförhandlingarna om medlemskap avslutas. Men\r\nsom framgår av regeringsförklaringen är siktet\r\ninställt på att man skall anordna en folkomröstning\r\nföre eller i anslutning till valet 1994. Men sist och\r\nslutligen, som sagt, beror det på hur snabbt\r\nförhandlingarna går.</pre><pre>Anf. 227 MY PERSSON (m):</pre><pre>Herr talman! Jag ber att få tacka för det svaret, och\r\njag vill bara konstatera att vi verkar vara mycket\r\növerens i det angelägna i att vi måste sprida\r\nlättillgänglig, neutral och saklig information i dessa\r\nsvåra och för många oroande frågor.</pre><pre>Dessutom vill jag säga att folkbildning aldrig är\r\nnågot som man kan börja med för tidigt.</pre><pre>Överläggningen var härmed avslutad.</pre><pre></pre><pre>33 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1991/92:K9 och K10 till konstitutionsutskottet</pre><pre>34 § Bordläggning</pre><pre>Anmäldes och bordlades</pre><pre>Proposition</pre><pre>1991/92:70 Vissa ändringar i räddingstjänstlagen.</pre><pre>35 § Anmälan och hänvisning till utskott av\r\nmotion K11</pre><pre>Anmäldes</pre><pre>Motion</pre><pre>med anledning av redog. 1991/92:1\r\nJustitieombudsmännens ämbetsberättelse</pre><pre>1991/92:K11 av Björn von der Esch och Henrik S\r\nJärrel (m)</pre><pre>Kammaren beslöt att motionen omedelbart fick\r\nhänvisas till utskott.</pre><pre>Motionen hänvisades till konstitutionsutskottet.</pre><pre>36 § Anmälan om interpellationer</pre><pre>Anmäldes att följande interpellationer framställts</pre><pre>den 2 december</pre><pre>1991/92:60 av Karl-Erik Persson (v) till\r\narbetsmarknadsministern om EG och den svenska\r\nregionalpolitiken:</pre><pre>EG har en annan syn på regionalpolitiken än vad vi\r\nhar här i Sverige. Det gäller flera områden.</pre><pre>För att klara av de regionala ojämlikheterna har vi\r\ni Sverige bl.a. lokaliseringsbidrag,\r\nsysselsättningsbidrag, länsanslag, transportstöd --\r\nnågot som saknas helt eller delvis inom EG.</pre><pre>För att kunna få ta del av den regionalpolitiska\r\nfonden inom EG måste man uppfylla flera krav:</pre><pre>1.  Verka för utveckling och strukturanpassning av\r\nde mindre utvecklade regionerna där BNP per\r\ncapita är 75 % eller mindre av EG-genomsnittet.</pre><pre>2.  Medverka till strukturomvandling i regioner\r\nmed en föråldrad industrisektor där arbetslösheten\r\növerstiger EG-genomsnittet.</pre><pre>3.  Bekämpa långtidsarbetslösheten.</pre><pre>4.  Underlätta ungdomars inträde på\r\narbetsmarknaden.</pre><pre>5.  Reformera jordbrukspolitiken.</pre><pre>Som jag ser det kommer vi inte att vare sig kunna\r\nha kvar de stödåtgärder vi har eller få del av den\r\nEG-fond som finns. Sverige kommer enbart att få\r\nsatsa pengar till denna fond -- hur mycket tycks\r\ningen veta.</pre><pre>Med hänvisning till det anförda vill jag ställa\r\nföljande frågor till arbetsmarknadsministern:</pre><pre>1.  Hur skall vi kunna garantera fortsatt stöd till\r\nutsatta regioner?</pre><pre>2.  Hur mycket måste Sverige bidra med till EGs\r\nregionala fond?</pre><pre>3.  Vad kommer vi att få tillbaka?</pre><pre>1991/92:61 av Margareta Winberg (s) till\r\nutrikesministern om Moçambique:</pre><pre>Det är ingen överdrift att påstå att läget i\r\nMoçambique är kaotiskt. Varje månad dör\r\nhundratals barn och vuxna genom det\r\ndestabiliseringskrig som Renamo för mot Frelimo.\r\nBarn stympas och byar, läkarstationer och odlingar\r\nbränns ned. På grund av kriget lever 10 av landets\r\n15 miljoner innevånare under FNs fattigdomsgräns.</pre><pre>I juli genomfördes ett försök till statskupp. Ledarna\r\nför den var f.d. höga militärer. En av orsakerna till\r\nstatskuppförsöket var den vrede som man känner\r\ninför de förhandlingar som Frelimo tagit initiativ\r\ntill. Kuppmakarna kunde inte acceptera att Frelimo\r\nsatte sig vid samma bord som de som terroriserat\r\noch fortfarande terroriserar befolkningen.\r\nFörhandlingsinitiativet har skett när man efter\r\nmånga plågsamma år sett att någon militär seger\r\növer Renamo inte var möjlig. Hjälpen till Renamo\r\ni form av vapen och utrustning är långt överlägsen\r\ndet som Frelimo har tillgång till. Enligt Nkomati-\r\navtalet med Moçambique från 1984 är Sydafrika\r\nförpliktigat att stoppa alla former av stöd från\r\nsydafrikansk mark till Renamos krigföring mot\r\nMoçambique, även från enskilda organisationer\r\noch personer. Det anses troligt att avtalet brutits\r\noch att en del av det stöd som gerillan fått kommit\r\nfrån högerorganisationer i bl.a. Sydafrika.</pre><pre>Nu sitter emellertid parterna i Rom vid samma\r\nförhandlingsbord. Efter långdragna\r\nprocedurfrågor och uppenbar nonchalans från\r\nRenamo undertecknades ett avtal den 18 oktober\r\nom den fortsatta förhandlingen.</pre><pre>I en av punkterna, nr 5, har man överenskommit att\r\nsätta upp en kommission som skall övervaka det\r\nkommande fredsavtalets tillämpning.\r\nKommissionen skall bestå av representanter från\r\nregeringen, Renamo, FN andra organisationer och\r\nregeringar som båda parter samtycker till.</pre><pre>När fred slutits är det dags för allmänna val. Kravet\r\npå flerpartisystem har definitivt inte sitt ursprung i\r\nfolkviljan, utan är en eftergift för påtryckningar\r\nutifrån. Därför blir det en svår process, rent\r\npraktiskt eftersom vissa delar av landet är isolerat\r\noch vägsystemet obrukbart.</pre><pre>Pedagogiskt eftersom många är analfabeter och\r\ninte har någon erfarenhet av att ''välja'' parti.</pre><pre>Folket lider. Medicin, mat, kläder, filtar, bostäder,\r\ntransporter, sjukhussängar, madrasser m.m. är av\r\nundermålig kvalitet eller saknas helt. Det behövs\r\nett massivt återuppbyggnadsprogram av hela\r\nlandet.</pre><pre>Mot bakgrund av ovanstående vill jag fråga\r\nutrikesministern:</pre><pre>1.  Vad är regeringens bedömning av den aktuella\r\nsituationen i Moçambique?</pre><pre>2.  Är regeringen villig att arbeta för ett svenskt\r\ndeltagande i den kommission som skall övervaka\r\nfredsavtalets genomförande?</pre><pre>3.  Vilket stöd är regeringen beredd att ge inför det\r\nkommande flerpartisystemets införande?</pre><pre>4.  Är regeringen villig att satsa på ett kraftfullt\r\nstöd för en återuppbyggnad av landet?</pre><pre>1991/92:62 av Sören Lekberg (s) till\r\nutbildningsministern om omlokalisering av\r\nlärarhögskolan i Stockholm till Södertälje:</pre><pre>Frågan om Lärarhögskolans i Stockholm (HLS)\r\nlokalbehov och lokalisering har diskuterats under\r\nlång tid. Det är väl känt att HLS nuvarande lokaler\r\när mycket bristfälliga. Verksamheten är spridd på\r\nmånga adresser i Stockholm, och\r\nundervisningslokalerna motsvarar inte dagens krav\r\npå standard. Från HLS sida har man sedan länge\r\nuttalat ett starkt och berättigat önskemål om nya\r\nlokaler och en samlad lokalisering av\r\nverksamheten.</pre><pre>I sin budgetpropositionen i januari 1988 föreslog\r\nregeringen att huvuddelen av HLS skulle\r\nomlokaliseras till Södertälje. Som motiv angavs\r\ndels att en utflyttning av högre utbildning var\r\nvärdefull från såväl regionalpolitiska som\r\nutbildningspolitiska synpunkter, dels att HLS\r\nrelativt snabbt skulle kunna få en samlad\r\nlokalisering i moderna och ändamålsenliga lokaler.\r\nSödertälje kommun hade nämligen erbjudit sig att\r\ni ett attraktivt läge vid Östertälje station bygga\r\nlokaler åt HLS i en s.k. campusmiljö.</pre><pre>Riksdagen ansåg dock på förslag av\r\nutbildningsutskottet att ytterligare analyser borde\r\ngöras innan definitivt beslut om HLS lokalisering\r\nkunde fattas. Regeringen utsåg därför en särskild\r\nutredare med uppgift att ta fram ett fördjupat\r\nbeslutsunderlag. 1990 presenterade utredaren sitt\r\nförslag, som innebar ett förord för en lokalisering\r\nav HLS till Södertälje. Flera tunga remissinstanser,\r\nt.ex. länsstyrelsen och landstinget, anslöt sig till\r\nutredarens slutsatser.</pre><pre>I september i år uttalade regeringen i ett\r\npressmeddelande att frågan om HLS lokalisering\r\nsnart skulle avgöras och att beredningsarbetet var\r\ninriktat på en viss utlokalisering av verksamheten\r\ntill både Södertälje och Haninge.</pre><pre>Enligt min mening finns det starka skäl för en\r\nsamlad lokalisering av HLS. Denna uppfattning\r\ndelas också av högskolans ledning. En lokalisering\r\ntill centrala Stockholm förefaller varken realistisk\r\neller vettig med tanke på markpriser och intrång i\r\nkänsliga miljöer.</pre><pre>En lokalisering till Södertälje skulle däremot\r\ninnebära att HLS relativt snart och till rimliga\r\nkostnader skulle få tillgång till moderna lokaler i en\r\ncampusmiljö. En sådan lokalisering skulle också ge\r\nstora regionalpolitiska vinster samt innebära en\r\nstimulans för utbildningsväsendet i södra\r\nStockholmsområdet och stora delar av södra\r\nMälardalsområdet.</pre><pre>Jag vill mot den här bakgrunden fråga\r\nutbildningsministern följande:</pre><pre>1. Delar utbildningsministern uppfattningen om att\r\nden högre utbildningen i Stockholms län bör\r\nlokaliseras till fler platser än till ett begränsat\r\nområde i centrala Stockholm?</pre><pre>2. När tänker utbildningsministern och regeringen\r\nge besked om Lärarhögskolans i Stockholm\r\nomlokalisering till Södertälje?</pre><pre>1991/92:63 av Kent Carlsson (s) till socialministern\r\nom läkemedelskostnaderna:</pre><pre>Samhällets kostnader för läkemedel har under\r\nsenare del av 1980-talet ökat kraftigt. 1985 var\r\nkostnaden för konsumenterna och staten ca 6\r\nmiljarder kronor. Fem år senare, 1990, hade\r\nkostnaden ökat till 10 miljarder kronor.</pre><pre>Trots årliga höjningar av konsumentens egenavgift\r\nhar statens kostnader för subventioneringen av\r\nläkemedelskostnaderna ökat från 3,3 miljarder\r\nkronor 1985 till 5,9 miljarder kronor 1990.</pre><pre>Sedan ett par år tillbaka pågår en debatt om\r\nmöjligheterna att pressa kostnaderna för\r\nläkemedel. Statens pris- och konkurrensverk\r\npresenterade 1990 rapporten\r\nLäkemedelsmarknaden där man uppskattade\r\nmöjligheten till besparingar till ca 10 % av de totala\r\nläkemedelskostnaderna. SPK menade att man\r\ngenom en övergång från originalläkemedel till\r\ngeneriska kopior dvs. identiska kopior av\r\noriginalläkemedel där patenskyddet löpt ut, skulle\r\nkunna spara nästan en miljard kronor per år.</pre><pre>Vid en utfrågning i riksdagen den 11 juni 1990\r\narrangerad av undertecknad konstaterades att stora\r\nbesparingar var möjliga inom läkemedelsområdet.\r\nHur stora besparingar man på sikt skulle kunna\r\nåstadkomma fanns olika åsikter om. SPKs\r\nrepresentant menade att en realitstisk besparing låg\r\nmellan 500 milj. kr. och en miljard kronor. Från\r\nApoteksbolaget och läkemedelsverket menade\r\nman att besparingen skulle bli mindre än denna\r\nsumma. Från läkemedelsindustrins sida var man\r\ntveksam till om det över huvud taget var möjligt att\r\nminska kostnaderna.</pre><pre>Vid samma utfrågning konstaterades att det helt\r\nsaknades enkla prisjämförelser mellan identiskt\r\nlika läkemedel. De receptförskrivande läkarnas\r\nmöjligheter att agera kostnadsmedvetet vid\r\nförskrivning av receptbelagda läkemedel\r\nförsvårades därigenom. Ingen av de ansvariga\r\nmyndigheterna/organisationerna/företagen ville\r\nvid utfrågningen ta på sig ansvaret för att denna\r\nviktiga information skulle tas fram för att\r\nunderlätta för läkarna att också ge akt på\r\nkostnaderna för de läkemedel de föreskriver.</pre><pre>I den av Apoteksbolaget i år utgivna\r\nLäkemedelsboken återfinns nu prisjämförelser\r\nmellan identiskt lika läkemedel. Vid utgivningen av\r\nLäkemedelsboken uttalade Apoteksbolaget\r\ndessutom att man genom en ökad förskrivning av\r\ngeneriska kopieläkemedel relativt lätt skulle kunna\r\nspara ca 500 milj.kr./år.</pre><pre>Bakgrunden till diskussionen om möjligheterna att\r\nminska kostnaderna för läkemedel återfinns i det\r\nfaktum att ett stort antal patentskydd för läkemedel\r\nbörjade löpa ut i mitten av 1980-talet. I många\r\nländer bl.a. USA, Västtyskland, Danmark, Norge\r\noch Nederländerna blev detta utgångspunkten för\r\nen diskussion om hur man därigenom skulle kunna\r\nminska sina kostnader för läkemedel.</pre><pre>När patentskyddet för ett originalläkemedel löpt ut\r\nges möjlighet för andra tillverkare att producera\r\nidentiskt lika läkemedel s.k. generika. För att dessa\r\nkopieläkemedel skall godkännas som generika dvs.\r\nidentiska med originalläkemedlet, måste\r\ntillverkaren genom omfattande tester bevisa att\r\nkopieläkemedlet innehåller samma aktiva substans\r\noch att upptagningen i kroppen är densamma som\r\nför originalet. I Sverige är det läkemedelsverket\r\nsom kontrollerar och ger tillstånd för försäljning av\r\ngeneriska läkemedel. Läkemedelsverket har vid ett\r\nflertal tillfällen uttalat att generiska läkemedel är\r\nidentiska med originalen och att någon skillnad i\r\nmedicinsk effekt inte kan påvisas.</pre><pre>Statens/försäkringsgivarens möjligheter att spara\r\npengar på en ökad förskrivning av generika är\r\nstora. Priserna för generiska läkemedel ligger\r\nvanligtvis mellan 30--50 % under\r\noriginalläkemedlen. Besparingen kan dessutom\r\ngöras utan att patienterna får färre eller sämre\r\nläkemedel.</pre><pre>Många länder inom och utom Europa har förändrat\r\neller är på gång att genomföra förändringar i sina\r\nläkemedelsförsäkringar. Genom dessa vill man ta\r\ntill vara den möjlighet till besparingar som skapas\r\ngenom konkurrensen mellan originalläkemedel,\r\ndär patentet löpt ut, och generika.</pre><pre>I USA ersätter många försäkringsgivare numera\r\nbara kostnaden för det billigaste likvärdiga\r\nläkemedlet. Tyskland har infört ett system med\r\nreferenspriser som styr läkemedelsvalet till billigare\r\nläkemedel. Danmark medger sedan den 4\r\nnovember 1991 möjlighet till substitution, dvs. att\r\napoteken får byta ut ett förskrivet läkemedel med\r\nett identiskt generiskt och skall då välja det\r\nbilligaste.</pre><pre>I Sverige har inget hänt trots vetskapen om att en\r\növergång till förskrivning av generika skulle kunna\r\nminska läkemedelsnotan med nästan en miljard\r\nkronor. Den främsta orsaken till detta är den\r\n''institutionella brödrastruktur'' som värnar de\r\nhöga priserna och försöker stoppa konkurrensen.</pre><pre>Svenska och utländska läkemedelsföretag slåss hårt\r\nför att stoppa alla förändringar av\r\nläkemedelsförsäkringen. De kan i dag till höga\r\npriser sälja ''gamla'' läkemedel där patenten löpt ut\r\nför många år sedan. Forsknings- och\r\nutvecklingskostnader är sedan länge betalda och\r\nderas marginaler/vinster är därför mycket stora på\r\ndessa läkemedel. Införande av konkurrens på den\r\ndel av läkemedelsmarknaden som inte är\r\npatentskyddad skulle givetvis minska den vinst som\r\ndessa bolag i dag gör.</pre><pre>Den stora majoriteten av läkarna har heller inget\r\nintresse av en förändring. Det nuvarande\r\nförsäkringssystemet, där patienten betalar 90\r\nkr./recept oavsett faktisk kostnad, gör att läkarna\r\ninte behöver ägna en tanke åt kostnaden för de\r\nmediciner han/hon skriver ut. Skulle man lägga\r\nansvar på läkaren att välja det billigaste av flera\r\nidentiska läkemedel vid förskrivningen leder detta\r\ntill en del merjobb för läkaren att förklara för sin\r\npatient varför man bör byta från ett läkemedel till\r\nett annat. Ett annat viktigt skäl är att läkarna\r\nbakvägen får del av de stora vinster som\r\nläkemedelstillverkarna kan plocka ut genom de\r\nhöga priserna. Det sker genom gratis deltagande i\r\nkonferensresor inom och utanför Sverige, höga\r\narvoden för medverkan vid konferenser och\r\nföretagsskrifter, middagar och presenter.</pre><pre>Apoteksbolaget, som har statens uppdrag att hålla\r\nnere kostnaderna för läkemedel, har hittintills inte\r\nvisat något intresse för att förändra\r\nläkemedelsförsäkringen. Det nuvarande systemet\r\när enkelt att administrera -- förändringar kan göra\r\natt Apoteksbolaget inte bara kan lämna ut det som\r\nläkaren föreskrivit utan måste resonera med\r\npatienten om skillnader i priser för identiska\r\nläkemedel. En övergång till billiga generiska\r\nläkemedel minskar, med Apoteksbolagets\r\nnuvarande sätt att bestämma sina priser, kraftigt\r\nbolagets intäkter. Detta kan i förlängningen\r\ninnebära stora krav på rationaliseringar av\r\nApoteksbolaget.</pre><pre>Konkurrenssituationen i dag</pre><pre>Vid en genomgång av de 200 mest använda\r\nläkemedlen i Sverige vid ingången av 1990-talet\r\nfinner man följande:</pre><pre>--  eftersom vissa piller förekommer i olika styrkor\r\nfinns det endast 139 olika läkemedelssubstanser på\r\n''200-listan'' -- av de 139 substanserna har 111\r\nstycken (dvs. ca 80 %) funnits i mer än 15 år på den\r\nsvenska marknaden, 49 av dessa har funnits i mer\r\nän 30 år -- bara 11 substanser har kommit in på\r\n''200-listan'' de senaste 5 åren (dvs. ca 7 %),</pre><pre>--  av de 200 är 121 helt utan konkurrens trots att\r\nde flesta skyddande patenten för länge sedan löpt\r\nut,</pre><pre>--  bland de 79 produkter som har konkurrens\r\nfinner man att det oftast är en (originaltillverkaren)\r\nsom är helt dominerande, 42 produkter har en\r\nmarknadsandel på över 90 %,</pre><pre>--  av de 200 produkterna är 163 (121 + 42)\r\nantingen utan konkurrens eller har även 90 % i\r\nmarknadsandel).</pre><pre>Ovanstående siffror visar tydligt att den svenska\r\nläkemedelsmarknaden sedan många år är i obalans.\r\nDen avgörande orsaken till detta är det nuvarande\r\nförsäkringssystemet som på ett effektivt sätt\r\nskyddat gamla icke-patenterade originalläkemedel.\r\nTrots att de flesta läkemedelssubstanserna har\r\nfunnits i mer än 15 år på den svenska marknaden\r\noch därigenom inte längre har något patentskydd\r\nhar de i mycket få fall fått riktig konkurrens.</pre><pre>En viktig förklaring är att tillverkare av\r\nkonkurrerande produkter (generika) låter bli att\r\nregistrera sina produkter. Deras förklaring till detta\r\när att det inte är någon idé att ge sig in på den\r\nsvenska marknaden. Kostnaderna för registrering\r\nuppvägs inte av de små marknadsandelar som dessa\r\nkan få på den svenska läkemedelsmarknaden.\r\nGeneriska produkter har vanligtvis bara en eller ett\r\npar procent av marknaden trots att de prismässigt\r\nligger minst 20 -- 30 % under originalprodukterna.</pre><pre>De tillverkare som trots allt registrerar sina\r\nbilligare generiska produkter har svårt att få\r\nläkarna att förskriva deras produkter.\r\nFörsäkringssystemet gör att det inte finns något\r\nincitament för läkarna att förskriva den billigare\r\ngenerikan. De fortsätter slentrianmässigt att skriva\r\nut de gamla dyra originalprodukterna, eftersom de\r\ninte behöver bry sig om kostanderna varken för\r\nstaten eller patienterna. Originaltillverkarna bidrar\r\ndessutom till att konservera detta beteende bland\r\nläkarna genom sin omfattande marknadsföring och\r\nförmåner till läkarna.</pre><pre>En förändrad svensk läkemedelsförsäkring</pre><pre>En förändring av den svenska\r\nläkemedelsförsäkringen är nödvändig om man vill\r\nminska våra kostnader för läkemedel.</pre><pre>Utgångspunkten för en förändring måste vara att ta\r\ntill vara den möjlighet till priskonkurrens som\r\nöppnar sig när patentet löper ut för en\r\nläkemedelssubstans. Då ges möjlighet för\r\nkonkurrerande tillverkare att tillverka identiska\r\nläkemedelskopior (generika).</pre><pre>För en del av läkemedelsmarknaden som utgörs av\r\npatentskyddade läkemedel bör staten även i\r\nframtiden ha en priskontrollerande roll. Eftersom\r\ntillverkarna av de patentskyddade produkterna i\r\nprincip har monopol bör priserna precis som i dag\r\nförhandlas fram mellan staten och tillverkaren. I\r\ndag sköts prisförhandlingarna av distributören\r\nApoteksbolaget. I ett förändrat system bör denna\r\nläggas över på myndigheten Läkemedelsverket.\r\nMan undviker då risken att blanda samman\r\naktiebolaget Apoteksbolagets affärsmässiga\r\nuppgift, att till billigast möjliga kostnad distribuera\r\nläkemedel, med en rent myndighetsutövande\r\nuppgift.</pre><pre>För den del av läkemedelsmarknaden där patenten\r\nlöpt ut bör prissättningen vara fri.\r\nOriginaltillverkare och de som tillverkar\r\nläkemedelskopior får därmed konkurrera med\r\nvarandra. Detta förutsätter dock att försäkringen\r\nförändras så att den tvingar läkare, apotek och\r\npatient att ta hänsyn till skillnaden i priser för\r\nidentiskt lika läkemedel.</pre><pre>Enligt det avtal som staten tecknat med\r\nLandstingsförbundet (det s.k. Dagmaravtalet) skall\r\npengarna för läkemedelsförsäkringen föras över till\r\nlandstingen. Förhandlingar skall, enligt avtalet,\r\nföras om hur detta skall gå till.</pre><pre>Vid en överföring av försäkringspengarna till\r\nlandstingen blir det nödvändigt att göra\r\nförändringar i försäkringssystemet. Det måste på\r\nnågot sätt bli möjligt för landstingen att påverka\r\nkostnaderna för de läkemedel som förskrivs både\r\nbland offentligt anställda och privatpraktiserande\r\nläkare.</pre><pre>Ett sätt som resonerats om är att fullt ut bara\r\nsubventionera de allra billigaste läkemedlen. Det\r\nförutsätter att en central myndighet med jämna\r\nmellanrum utfärdar listor över vilka läkemedel som\r\nerhåller full subvention från försäkringen. Fördelen\r\nmed denna lösning är att man snabbt kan\r\ntillgodgöra sig den möjliga besparingen. Nackdelen\r\när att det skapar ett mycket centralistiskt system\r\nsom gör det svårt för nya tillverkare att ta sig in på\r\nmarknaden. Risken är också uppenbar att vissa av\r\ntillverkarna i ett sådant system väljer att\r\navregistrera sina produkter och att man därmed på\r\nsikt minskar eller helt förlorar konkurrensen.\r\nRisken är stor att patienterna i ett sådant system\r\nkan tvingas byta preparat många gånger per år även\r\nom priserna bara förändras litet grand. Det tar\r\nheller ingen hänsyn till de skillnader i\r\nterapitraditioner som finns i olika delar av landet.</pre><pre>En annan möjlighet som diskuterats har varit\r\ninförande av det tyska referensprissystemet.\r\nFörsäkringsgivaren fastställer då ett referenspris,\r\noftast ca 30 % under originalproduktens pris vid\r\nden tidpunkt då patentskyddet löpte ut. Full\r\nsubvention utgår upp till det s.k. referenspriset.\r\nKostnader utöver referenspriset får betalas av\r\nkonsumenten. Även i detta system tillgodogör sig\r\nförsäkringsgivaren snabbt en besparing.\r\nReferenspriser har dock den nackdelen att alla\r\ntillverkare lägger sig på referenspriset. Någon reell\r\nkonkurrens blir det aldrig fråga om.\r\nOriginaltillverkarna sänker ofta sina priser till det\r\nangivna priset och kan sedan genom sina betydligt\r\nmer omfattande marknadsföringsresurser i\r\npraktiken hålla mindre tillverkare utanför\r\nmarknaden. I Tyskland har detta lett till att\r\noriginaltillverkaren och ett fåtal stora\r\ngenerikatillverkare lagt beslag på marknaden. De\r\nsmå och medelstora generikatillverkarna har inga\r\neller små möjligheter att på egen hand ta sig in på\r\nmarknaden.</pre><pre>En ny svensk läkemedelsförsäkring bör därför\r\nutformas på ett helt annnat sätt. I dag finns i\r\nsamtliga landsting och större städer s.k.\r\nläkemedelskommittéer. De består huvudsakligen av\r\nläkare och farmakologer/apotekare.\r\nKommittéernas uppgift är i dag att utfärda listor\r\nmed vilka läkemedel som rekommenderas för olika\r\ndiagnoser. Förutom medicinska effekter skall\r\nkommittéen ta viss hänsyn till kostnaden för olika\r\nläkemedel.</pre><pre>Problemet är just att det bara är en\r\nrekommendation. I den slutna vården som står för\r\nenbart 10 % av läkemedelsinköpen, har man i dag\r\nett kostnadsansvar som gör att man i stor\r\nutsträckning följer dessa listor. I den öppna vården,\r\nsom står för 90 % av läkemedelsinköpen är\r\ndäremot följsamheten till dessa listor mycket liten.\r\nBland de privatpraktiserande läkarna spelar\r\nläkemedelskommittéernas rekommendationer i dag\r\nen ytterst begränsad roll. Förändringen av\r\nläkemedelsförsäkringen måste av detta skäl\r\nframför allt rikta in sig på att medverka till ett\r\nändrat förskrivningsmönster inom den öppna\r\nvården.</pre><pre>Ett nytt försäkringssystem bör bygga på de länsvisa\r\nläkemedelskommittéerna. Dessa bör ansvara för de\r\nförsäkringspengar som staten lämnar över till resp.\r\nlandsting. Kommittén skall utifrån lokal\r\nterapitradition, medicinska bedömningar och\r\nansvaret för kostnaderna utfärda en\r\nrekommendationslista som ligger till grund för den\r\nsubvention som ges för receptbelagda läkemedel.\r\nGenom kostnadsansvaret blir det nödvändigt för\r\nkommittéerna att på de områden där det finns flera\r\nidentiska läkemedel ta hänsyn till priset.</pre><pre>För den receptförskrivande läkaren innebär ett\r\nsådant system att han/hon även i framtiden har fri\r\nförskrivningsrätt. Skillnaden mot i dag blir dock att\r\nom läkaren förskriver ett dyrt originalpreparat och\r\ndet finns ett billigare identiskt preparat på\r\nkommittélistan utgår subvention bara motsvarande\r\ndet billigare.</pre><pre>För patienten innebär detta att han/hon i de fall då\r\nläkaren förskrivit ett onödigt dyrt läkemedel själv\r\nfår betala mellanskillnaden mellan detta och det\r\nbilligare. Självfallet måste patienten i så fall också\r\nges möjligheten att byta till det billigare identiska\r\npreparatet.</pre><pre>Även i ett nytt system för läkemedelsförsäkringen\r\nbör patienten betala en egenavgift per recept,\r\nmotsvarande dagens egenavgift eller rent av något\r\nlägre. Kostnaden för ett patenterat läkemedel som\r\növerstiger denna betalas till fullo av försäkringen.\r\nFör ickepatenterade läkemedel betalas\r\növerskjutande kostnad endast om läkemedlet finns\r\nupptaget på det aktuella länets kommittélista.</pre><pre>Detta måste precis som i dag kombineras med ett\r\nhögkostnadsskydd för att skydda kroniker och\r\nandra storkonsumenter av läkemedel. Skillnaden\r\nmot i dag måste dock bli att högkostnadsskyddet\r\ninte täcker överskjutande kostnader som beror på\r\natt man valt ett dyrare ickepatenterat läkemedel än\r\ndet som rekommenderats av läkemedelskommittén.</pre><pre>Genom att de länsvisa läkemedelskommittéerna\r\nbeslutar om subventionen skapas 24 delmarknader.\r\nLäkemedelskommittéerna kan i sin bedömning\r\nförutom priset ta hänsyn till vilken mjukvara en\r\ntillverkare har att erbjuda. Med det menas hur\r\nprodukten är förpackad, vilken information och\r\nuppföljning tillverkaren tillhandahåller osv.\r\nKommittéerna skall dock ha ett absolut krav på sig\r\natt hålla den budget som de har ansvar för. En\r\ncentral myndighet, läkemedelsverket alternativt\r\nriksförsäkringsverket, bör ha tillsynsansvar över\r\nkommittéerna och regelbundet granska deras listor\r\nur ekonomisk synpunkt.</pre><pre>Tillskapandet av 24 mindre läkemedelsmarknader\r\nunderlättar för små och medelstora tillverkare att\r\nkunna ta sig in på en del av marknaden. På sikt\r\nfrämjar det konkurrensen. En trolig utveckling av\r\ndetta blir sannolikt att fler generiska tillverkare\r\nlåter registrera sina produkter. Därmed kan\r\nbetydligt fler originalprodukter utan patentskydd\r\nän i dag utsättas för konkurrens.</pre><pre>Genom möjligheten att lokalt få bedöma vilka\r\nickepatenterade läkemdel som fullt ut skall\r\nsubventioneras ges en nödvändig flexibilitet. Det\r\nger exempelvis möjlighet för en kommitté att avstå\r\nfrån att ändra sin rekommendation om\r\nprisskillnaden är liten och en förändrad\r\nrekommendation skulle leda till stort merarbete för\r\nläkarna att ställa om sina patienter till ett nytt\r\nläkemedel.</pre><pre>För att ytterligare stärka konkurrensen bör en\r\nförändring av läkemedelsmarknaden också\r\ninnehålla en möjlighet för landstingen att själva\r\nvälja var man vill köpa in sina läkemedel. Ett\r\nkostnadsmedvetet landsting skulle med stor\r\nsannolikhet ytterligare kunna pressa\r\nläkemedelskostnaderna genom att själva importera\r\nvissa läkemedel alternativt sluta avtal direkt med\r\ntillverkaren.</pre><pre>Invändningar mot förändringar av\r\nläkemedelsförsäkringen</pre><pre>Enligt tidningsuppgifter motsätter sig\r\nläkemedelsindustrin förändringar av\r\nläkemedelsförsäkringen. I stället har man erbjudit\r\nsig att frysa sina priser samtidigt som man vill att\r\nApoteksbolaget minskar sin marginal på\r\nreceptbelagda läkemedel.</pre><pre>En sådan lösning skulle inte medföra speciellt stora\r\nbesparingar för staten/skattebetalarna.\r\nPriskonkurrensen mellan ickepatenterade\r\noriginalläkemedel och generiska kopior skulle helt\r\nutebli. Staten/skattebetalarna skulle förvisso inte få\r\nökade kostnader för läkemedel under ett par år,\r\nmen man skulle helt gå miste om de besparingar\r\nsom faktiskt är möjliga att göra.</pre><pre>Enbart för den blodtryckssänkande substansen\r\natenolol skulle en övergång från originalpreparatet\r\nTenormin till de helt identiska generiska kopiorna\r\ninnebära att de årliga kostnaderna sänktes från 125\r\nmilj.kr. till ca 60 milj.kr. -- en besparing på ca 65\r\nmilj.kr., och detta utan att det medför några\r\nmedicinska effekter för patienterna eller att dessa\r\nfår färre piller än tidigare.</pre><pre>Industrins traditionella argument mot förändringar\r\nav läkemedelsförsäkringen brukar vara att man\r\nmåste få tjäna pengar på sina originalprodukter för\r\natt ha råd att forska fram nya produkter. Av\r\novanstående siffror framgår att resonemanget inte\r\nhelt stämmer. Trots att industrin under många år\r\nkunnat tjäna stora pengar på sina gamla\r\noriginalprodukter har detta inte lett till någon\r\nstörre tillströmning av nya substanser/läkemedel.\r\nLäkemedelsindustrin, som i andra sammanhang\r\nbrukar påpeka hur innovativa man är, lever i\r\nprincip på produkter som är utvecklade på 1960-\r\ntalet. I vilken annan bransch skulle man kunna leva\r\npå så gamla produkter?</pre><pre>Givetvis skall den forskande industrin ha ett\r\nfullgott patentskydd som gör att man under\r\npatenttiden kan få tillbaka de pengar man lagt ned\r\npå forskning och testning. Precis som för andra\r\nprodukter skall man vara skyddad under\r\npatenttiden, men när denna löpt ut skall man\r\nutsättas för konkurrens.</pre><pre>I dag har man patentskydd i 20 år. Eftersom det tar\r\ntid att utveckla substansen till färdig produkt är den\r\neffektiva patenttiden i dag ca tio år. För de allra\r\nflesta produkter är detta en fullt tillräcklig tid för att\r\nfå tillbaka sina forskningspengar och kunna göra en\r\nrejäl vinst. För produkter med stor försäljning,\r\nexempelvis magsårsmedlet Losec, räcker det\r\ntroligen med halva denna tid för att betala\r\nforskningen och ge företaget ett ordentligt\r\nkapitaltillskott.</pre><pre>Problemet finns för de produkter där utvecklingen\r\ntagit betydligt längre tid än tio år och för ''smala''\r\nprodukter, avsedda för svåra och ovanliga\r\nsjukdomstillstånd, där marknaden kan förväntas bli\r\nrelativt liten. Sverige bör därför tillsammans med\r\nEG se över patentreglerna så möjlighet ges att\r\nselektivt kunna förlänga patenttiden för denna typ\r\nav läkemedel.</pre><pre>En sådan översyn av patentreglerna får dock inte\r\nleda till att industrin ges möjlighet att förlänga eller\r\nhelt förnya patenttiden för gamla beprövade\r\nprodukter. Vissa läkemedelsföretag försöker\r\nibland genom att ändra styrkor, beredningsformer,\r\nförpackningar eller genom små förändringar i\r\nläkemedelssubstansens molekylstruktur få gamla\r\nläkemedel att framstå som nya och därmed\r\nberättiga till ny patenttid. I Sverige har det också\r\nvarit ett sätt för en del företag att i\r\nprisförhandlingarna med Apoteksbolaget kunna\r\nhöja priset för gamla produkter.</pre><pre>Inom andra branscher brukar man anse att\r\nkonkurrens är det bästa sättet att stimulera\r\nutvecklingen av nya och gamla produkter.\r\nMonopolställning leder oftast till stagnation.\r\nLäkemedelsindustrin i Sverige hävdar med emfas\r\natt detta inte gäller för läkemedel. Erfarenheterna\r\nfrån USA och andra länder som infört ett visst mått\r\nav konkurrens på läkemedelsmarknaden\r\nmotbevisar industrins påståenden. Där har\r\nforskningen snarare ökat sedan konkurrensen\r\ninfördes.</pre><pre>Industrins propå om att Apoteksbolaget skulle\r\nsänka sina marginaler på receptbelagda läkemedel\r\nför att spara pengar åt staten är väl värda att pröva.\r\nMen en sänkning av Apoteksbolagets marginaler\r\nstår inte i någon som helst motsatsställning till att\r\nförändra läkemedelsförsäkringen så att\r\nkonkurrensen stimuleras på en del av\r\nläkemedelsmarknaden.</pre><pre>Sverige har troligen världens mest moderna\r\napoteksväsende. Personalen på apoteken har hög\r\nkompetens. Man har en snabb distribution.\r\nLokalerna håller hög kvalitet. Apotek eller\r\napoteksombud finns väl utbyggt över hela landet.</pre><pre>I ett bolag som saknar konkurrens föreligger dock\r\nalltid en risk för viss ineffektivitet. Apoteksbolaget\r\nbestämmer dessutom själva hur stora intäkter man\r\nvill ha genom att styrelsen för bolaget helt på egen\r\nhand beslutar om påslagen på receptbelagda\r\nläkemedel. Detta kan medföra risk för att man i\r\nstället för att genomföra besvärliga\r\nrationaliseringar av verksamheten väljer att i stället\r\nöka sina intäkter. Regeringen borde som ägare av\r\nApoteksbolaget låta riksrevisionsverket eller\r\nfristående revisionskonsult göra en genomlysning\r\nav bolaget. Genomlysningen bör dels beröra hur\r\npass effektivt bolaget sköter sina uppgifter, dels att\r\nutreda hur Apoteksbolaget på affärsmässiga\r\ngrunder skall kunna överleva vid ett inträde i EG\r\noch en mindre reglerad marknad.</pre><pre>Med anledning av ovanstående vill jag fråga\r\nsocialministern:</pre><pre>Avser regeringen lägga fram förslag till\r\nförändringar av läkemedelsförsäkringen som\r\nskapar en verklig priskonkurrens för icke-\r\npatenterade läkemedel, så staten och medborgarna\r\nkan tillgodogöra sig den möjliga besparingen inom\r\nläkemedelsområdet?</pre><pre>Avser regeringen i så fall tillåta fri prissättning för\r\nläkemedel där generisk konkurrens är möjlig?</pre><pre>Avser regeringen föra över ansvaret från\r\nApoteksbolaget till läkemedelsverket för att\r\nförhandla fram låga men skäliga priser för den\r\nforskande industrin vad gäller patenterade\r\nläkemedel?</pre><pre>Avser regeringen att fullfölja avtalet med\r\nLandstingsförbundet om en överföring av pengarna\r\nför läkemedelsförsäkringen till landstingen?</pre><pre>Avser regeringen utforma en ny\r\nläkemedelsförsäkring som baserar sig på de\r\nlänsvisa läkemedelskommittéerna?</pre><pre>Avser regeringen lägga fram förslag som gör det\r\nmöjligt för landstingen att på egen hand köpa in\r\nläkemedel?</pre><pre>Avser regeringen i förhandlingar med EG biträda\r\nförslag om möjligheter att förlänga patenttiden för\r\nnya läkemedelssubtanser med extra långa\r\nutvecklingstider och de substanser som är avsedda\r\nför svåra och ovanliga sjukdomstillstånd?</pre><pre>Avser regeringen låta göra en fristående översyn av\r\nApoteksbolaget med avseende på verksamhetens\r\neffektivitet och möjligheter för bolaget att på\r\naffärsmässiga grunder kunna överleva vid inträdet\r\npå en mindre reglerad EG-marknad?</pre><pre>1991/92:64 av Anita Johansson (s) till\r\narbetsmarknadsministern om sysselsättningsläget i\r\nStockholms län:</pre><pre>Jämfört med andra delar av Sverige är\r\narbetslösheten i Stockholms län låg -- om man\r\nräknar i procentdelar av befolkningen.</pre><pre>Jämfört med andra delar av Sverige är\r\narbetslösheten i Stockholms län hög -- om man\r\nräknar antalet människor som är utan arbete.</pre><pre>Varje människa måste räknas. Varje arbetslös\r\nperson måste kunna räkna med samhällets stöd för\r\natt kunna leva ett tryggt och bra liv. Det är lika\r\nviktigt för människor i Stockholmsregionen som för\r\nmänniskor i andra delar av Sverige.</pre><pre>Uttryckt i kalla siffror ser det nu ut så här:</pre><pre>Drygt 25 000 personer är arbetslösa.</pre><pre>Antalet nya lediga arbetstillfällen är ca 4 000.</pre><pre>I jämförelse med konjunkturnedgången i början av\r\n1980-talet har den högsta nivån för arbetslösheten\r\noch lägsta nivån för lediga jobb redan passerats\r\nmed betydande marginal. Förändringen går\r\ndessutom mycket snabbare nu än då.</pre><pre>Antalet personer som varslas om uppsägning\r\nfortsätter att öka. Första veckan i november\r\nanmäldes det största antalet varslade (1 125) en\r\nsärskild vecka. Varslen är en indikation på vad som\r\nkan komma att hända framöver.</pre><pre>Från en överhettad situation för drygt ett år sedan\r\nrör vi oss nu raskt mot ett mycket besvärligt läge i\r\nlänet. Vid en jämförelse med övriga län är\r\nnedgången i vårt län bland de snabbaste i landet.</pre><pre>Antalet arbetslösa byggnadsarbetare ökar snabbt.</pre><pre>Under vecka 47 var 1 217 av\r\nByggnadsarbetareförbundets avdelning 1s\r\nmedlemmar arbetslösa. Vid årsskiftet 1990--1991\r\nvar 165 arbetslösa.</pre><pre>Prognoserna tyder på att arbetslösheten kommer\r\natt öka kraftigt. Den kan komma att uppgå till 20 %\r\nunder vintern, vilket innebär 4 000 arbetslösa\r\nbyggnadsarbetare i länet.</pre><pre>Dessutom är 300 lärlingar arbetslösa. I juni 1992\r\nskall 500 elever från gymnasieskolans BA-linje\r\nplaceras ut på byggarbetsplatser som inte finns.</pre><pre>En tumregel säger att varje byggnadsarbetare\r\n''sysselsätter'' 3--4 andra. Således är ca 6 000 direkt\r\neller indirekt arbetslösa genom\r\nbyggnadsverksamheten i länet och i andra delar av\r\nlandet.</pre><pre>I Stockholms län finns goda\r\nplaneringsförutsättningar att inom bostadsektorn\r\nfånga upp arbetskraft och andra\r\nproduktionsresurser som friställs genom\r\nsammanbrott för övrigt byggande i länet.</pre><pre>Nyproduktionen av bostäder har sedan 1987 legat\r\npå en stabil nivå av ca 10 000 lägenheter per år.\r\nEnligt kommunernas planering bör den nivån\r\nbehållas under 1992 och 1993. Kommunernas\r\nbostadsförsörjningsprogram upptar för 1992 14 648\r\nlägenheter och för 1993 12 427 lägenheter.</pre><pre>Ombyggnad av bostäder planeras öka snabbt. Efter\r\nnästan fem år av ramrestriktioner finns ett stort\r\nuppdämt behov av ombyggnad. På\r\nlänsbostadsnämnden finns i dag låneansökningar\r\nför 6 758 lägenheter och ett stort antal projekt har\r\nanmälts till nästa år.</pre><pre>Planering och projektering har skett utifrån\r\nriksdagens tidigare beslut om räntelån.\r\nRegeringsförslagen om försämrade\r\nfinansieringsvillkor har tillsammans med\r\nosäkerheten om framtida finansieringsvillkor\r\nskapat tveksamhet inom branschen beträffande\r\nmöjligheterna att starta och genomföra planerade,\r\noch lånebeviljade, projekt. Risken för betydande\r\nneddragningar i även färdigprojekteterad\r\nproduktion är stor.</pre><pre>I Stockholms län får tidigareläggningen av\r\nräntebidraget inte någon spareffekt i\r\nnyproduktionen eftersom vi redan genom en\r\nförenklad metod för utbetalning har avkortat den\r\ntiden mer än propositionen 1991/92:38 förutsätter.</pre><pre>Cirka hälften av de arbetslösa är tjänstemän</pre><pre>Till det kommer en stor grupp anställda inom\r\nolika delar av tjänstesektorn, som nu hotas av\r\narbetslöshet. Det gäller inte minst de anställda i\r\noffentlig verksamhet.</pre><pre>Många har en utbildning som inte är\r\nkonkurrenskraftig i framtiden. Det gäller inte minst\r\nkvinnor. Om de skall kunna konkurrera om de nya\r\narbetstillfällena som skapas behöver deras\r\nkunskaper förnyas och kompletteras. Det är klokt\r\natt så snart som möjligt starta en brett upplagd\r\nutbildning för att inte tappa deras tidigare\r\nkompetens och för att utveckla ny.</pre><pre>Stockholmsregionen genererar ca 20 % av BNP.\r\nHär finns också ca 20 % av landets befolkning.</pre><pre>Regeringen har nu föreslagit att 1,5 miljarder\r\nkronor skall satsas på investeringar i samhällets\r\ninfrastruktur och 1 miljard kronor på direkta\r\nbyggnadsinvesteringar i syfte att motverka\r\nförvärrad byggnadsarbetslöshet. Av dessa pengar\r\nföreslås endast 10 milj.kr. gå till Stockholms län till\r\nolika bärighetsåtgärder.</pre><pre>Det är helt otillräckligt om man vill undvika att\r\nStockholms län drabbas av den värsta\r\narbetslösheten på mycket länge.</pre><pre>Det skulle dessutom till stor del vara en ''onödig''\r\narbetslöshet efterom den går att undvika.</pre><pre>Det finns i Stockholms län gott om\r\ninvesteringsobjekt som ur alla synvinklar ter sig\r\nnyttiga och kloka.</pre><pre>Många kan inte komma till stånd på grund av den\r\nborgerliga politiken som nu förs i riksdagen,\r\nlandstinget och kommunerna. Det är en politik som\r\ninnebär att bostadskostnaderna höjs,\r\nkommunernas ekonomi dräneras, de\r\narbetsmarknadspolitiska insatserna i stort sett går\r\nStockholmsregionen förbi och som stramar åt\r\nekonomin när man i stället borde sätta lagom fart\r\npå hjulen.</pre><pre>Jag vill här ge några exempel på åtgärder som både\r\nger fler arbetstillfällen, förbättrar miljön och\r\ntrafiksäkerhet, kortar bostadsköerna och ger\r\nmånga bättre arbetsmiljö.</pre><pre>1. Dra tillbaka förslagen om att ändra\r\nbostadsfinansieringen. Många planerade\r\nbostadsbyggen stoppas om förslagen genomförs.</pre><pre>2. Öka de arbetsmarknadspolitiska insatserna för\r\nde 25 000 personer som är arbetslösa i Stockholms\r\nlän.</pre><pre>3. Snabba på förverkliganden av\r\nDennisöverenskommelsen. Där finns en rad\r\ninvesteringar i kollektivtrafik och vägnät som kan\r\npåbörjas med kort varsel. Det skulle ge jobb\r\nsamtidigt som det har stor betydelse ur\r\nmiljösynpunkt och för framkomligheten.</pre><pre>4. Snabba på byggandet av järnvägen till Arlanda.\r\nDen nuvarande takten i byggandet är låg och\r\nanpassad efter den överhettning som tidigare\r\nrådde.</pre><pre>5. Underlätta för kommunerna att investera i nya\r\nvatten- och avloppsnät. De gamla är hårt slitna.</pre><pre>6. Underlätta upprustningen av lägenheter och\r\nbostadsområden. Många av de områden som\r\nbyggdes under 1960- och 1970-talen är i stort behov\r\nav upprustning. Det försvåras av den föreslagna\r\nbostadsfinansieringen.</pre><pre>7. Satsa på att rusta upp skolor, daghem, sjukhus\r\noch andra offentligt ägda fastigheter. Ge de\r\nanställda och brukarna bätte arbetsmiljö och\r\ntrivsammare lokaler. Inför ett ROT-program för\r\noffentliga byggnader.</pre><pre>8. Satsa på ett brett upplagt program för\r\nkompetensbreddning för lågutbildade tjänstemän.</pre><pre>Dessa åtgärder kan komma i gång med relativt kort\r\nvarsel och skulle skapa många nya arbeten, men\r\nockså ha andra positiva effekter för alla.</pre><pre>Mot bakgrund av detta vill jag fråga\r\narbetsmarknadsministern:</pre><pre>1. Är arbetsmarknadsministern beredd att i\r\nregeringen föreslå att förslagen om förändringar i\r\ndet beslutade bostadsfinansieringssystemet dras\r\ntillbaka för att rädda tiotusentals arbetstillfällen\r\ninom byggbranschen?</pre><pre>2. Är arbetsmarknadsministern beredd att anslå en\r\nrättvis och tillräckligt stor del av de\r\narbetsmarknadspolitiska resurserna för de\r\narbetslösa i Stockholms län?</pre><pre>3. Är arbetsmarknadsministern beredd att\r\nmedverka till att den s.k.\r\nDennisöverenskommelsen snabbt börjar\r\nförverkligas?</pre><pre>4. Är arbetsmarknadsministern beredd att\r\nmedverka till att byggnadsarbetena på järnvägen\r\ntill Arlanda skyndas på?</pre><pre>5. Är arbetsmarknadsministern beredd att\r\nmedverka till att medel ställs till förfogande för att\r\nunderlätta och påskynda upprustningen av\r\nnedslitna lägenheter och bostadsområden?</pre><pre>6. Är arbetsmarknadsministern beredd att\r\nmedverka till att stimulera kommunerna att skynda\r\npå restaureringen av gamla VA-nät?</pre><pre>7. Är arbetsmarknadsministern beredd att\r\nmedverka till att medel ställs till förfogande för\r\nupprustning av daghem, skolor, sjukhus och andra\r\noffentliga lokaler som är hårt slitna?</pre><pre>8. Är arbetsmarknadsministern beredd att\r\nmedverka till att ett brett upplagt program för\r\nkompetensutveckling för lågutbildade tjänstemän\r\noch andra inom tjänstesektorn snarast kommer till\r\nstånd?</pre><pre>9. Har arbetsmarkandsministern några andra\r\nkonkreta förslag till åtgärder som skulle bidra till\r\natt minska arbetslösheten i Stockholms län?</pre><pre>37 § Anmälan om fråga</pre><pre>Anmäldes att följande fråga framställts</pre><pre>den 2 december</pre><pre>1991/92:237 av Rune Thorén (c) till statsrådet Bo\r\nLundgren om reglerna för fastighetstaxering:</pre><pre>Enligt nuvarande regler för fastighetstaxering skall\r\nhus och tomt å jordbruksfastighet brytas ut och\r\ntaxeras på likvärdigt sätt som övriga\r\nvillafastigheter. I Göteborgsområdet finns ett\r\nflertal exempel som ej överensstämmer med denna\r\nregel.</pre><pre>Följande kan redovisas som ett exempel:</pre><pre>a)  Villafastighet</pre><pre>Byggd 1925 tomt å 2 245 m2. Värdeår 1935.\r\nVärdeyta 120 m2 och 24 poäng. Tomtvärde 171 000\r\nkr. Byggnadsvärde 170 000 kr., alltså sammanlagt\r\n341 000 kr.</pre><pre>b)  Jordbruksfastighet:</pre><pre>Bostadshus från 1872, renoverat på 1950-talet,\r\ntomt å 1 200 m2. Värdeår 1929. Värdeyta 120 m2\r\noch 20 poäng. Tomtvärde 238 000 kr. samt\r\nbyggnadsvärde 222 000 kr. alltså sammanlagt\r\n460 000 kr.</pre><pre>Skillnaden i taxeringsvärde uppgår här till ca\r\n120 000 kr. Vad ämnar statsrådet vidta för åtgärder\r\nför att de regler som avsetts gälla också skall\r\ntillämpas vid fastighetstaxeringen?</pre><pre>38 § Kammaren åtskildes kl. 18.50.</pre><pre>Förhandlingarna leddes</pre><pre>av talmannen från sammanträdets början t.o.m.\r\n16 § anf. 103 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}