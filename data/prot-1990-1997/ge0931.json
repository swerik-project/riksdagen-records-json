{"dokumentstatus":{"dokument":{"hangar_id":"2438919","dok_id":"GE0931","rm":"1990/91","beteckning":"31","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"31","slutnummer":"0","datum":"1990-11-23 00:00:00","systemdatum":"2010-02-17 00:00:00","publicerad":"1990-11-23 00:00:00","titel":"Riksdagens snabbprotokoll 1990/91:31 Fredagen den 23 november","subtitel":null,"status":null,"htmlformat":null,"relaterat_id":null,"source":"webbnav","sourceid":"{E4EC30A5-FCEE-47AB-BF2A-A5AA52A18983}","dokument_url_text":"http://data.riksdagen.se/dokument/GE0931/text","dokument_url_html":"http://data.riksdagen.se/dokument/GE0931","dokumentstatus_url_xml":"http://data.riksdagen.se/dokumentstatus/GE0931","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:31</div>\r\n<div class=\"sidhuvud_datum\">Fredagen den 23 november</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Svar på interpellation 1990/91:68 om export\r\nav miljöfarligt avfall</pre><pre>Anf. 1 Miljöminister BIRGITTA DAHL (s):</pre><pre>Herr talman! Gudrun Schyman har frågat mig vad\r\nutredningen angående Sveriges export av\r\nmiljöfarligt avfall till Spanien visat, när Sverige\r\nskall ratificera Baselkonventionen, om Sverige\r\ntänker verka för att konventionen förstärks med\r\nregler för övervakning och sanktioner samt hur\r\nregeringen tänker arbeta för att principen att alla\r\ntar hand om sitt eget avfall bättre följs.</pre><pre>Gudrun Schyman ställer ett antal viktiga frågor som\r\nberör ett område, där det för närvarande pågår ett\r\nmycket intensivt arbete inom regeringskansliet. Jag\r\nvill nu ta tillfället i akt att redogöra för hur detta\r\narbete fortskrider.</pre><pre>Regeringen beslutade för ett par veckor sedan om\r\nflera viktiga åtgärder i arbetet med att fullfölja det\r\navfallsprogram som riksdagen godkände på\r\nförsommaren. Programmet innebär att\r\nkommunerna får ett heltäckande ansvar för\r\ninventering, planering och så småningom även\r\nhantering av allt avfall. Programmet innebär också\r\natt producenternas ansvar skärps genom ökad\r\nkontroll av kemikalieanvändningen, krav på utbyte\r\nav miljöskadliga ämnen och uppgiftsskyldighet till\r\nkommuner och konsumenter.</pre><pre>Regeringsbesluten innebär också att regler och\r\npraxis för hantering och eventuell export av\r\nmiljöfarligt avfall skärps. Utgångspunkten är att\r\nvarje land måste ta ett eget ansvar för sådant avfall.</pre><pre>Sverige har sedan flera år aktivt deltagit i arbetet\r\npå att få till stånd internationella regler för kontroll\r\növer internationella transporter med avfall som kan\r\nhota människors hälsa eller miljön. Därvid har\r\nSverige genomgående hävdat principen att varje\r\nland måste ta ansvar för sitt eget avfall. Vidare har\r\nSverige hävdat att export av avfall endast kan\r\naccepteras i undantagsfall och att det då inte får\r\nexporteras till ett land som inte kan ta hand om det\r\npå ett korrekt sätt från hälso- och miljösynpunkt.\r\nDet är exportlandet som måste förhindra export av\r\navfall om det kan misstänkas att avfallet inte\r\nkommer att hanteras på ett fullgott sätt. Det\r\ninternationella arbetet resulterade i att Sverige och\r\nett stort antal andra länder i mars 1989\r\nundertecknade den s.k. Baselkonventionen.</pre><pre>Denna konvention innehåller bl.a. bestämmelser\r\nsom syftar till att skydda utvecklingsländerna mot\r\ngiftdumpning. Den innehåller även regler som\r\nverkar för att konventionen skall bidra till att\r\ninternationellt utveckla miljöanpassad teknik och\r\nminska mängden farligt avfall. Konventionen har\r\nännu inte trätt i kraft -- det krävs att 20 länder har\r\nratificerat den och så har ännu inte skett. Ett stort\r\nantal av de länder som undertecknade\r\nkonventionen år 1989 har dock deklarerat att de i\r\navvaktan på det formella ikraftträdande tillämpar\r\ndess regler. Sverige gjorde också en sådan\r\ndeklaration. Regeringen kommer inom kort att\r\nunderställa konventionen riksdagens\r\ngodkännande.</pre><pre>Samtidigt vill jag poängtera att Baselkonventionen\r\nendast måste ses som ett första steg. Den kommer\r\natt behöva förstärkas med t.ex. regler om hur\r\növervakning och kontroll vid själva\r\nomhändertagandet av det miljöfarliga avfallet i\r\nimportlandet skall ordnas.</pre><pre>Sverige kommer att fortsätta att driva denna linje\r\ninternationellt. Inom OECD pågår i dagarna ett\r\narbete med att följa upp och förstärka\r\nBaselkonventionen. Andra avfallsfrågor som\r\nväntar på internationella lösningar är hur man på\r\nett ansvarsfullt sätt skall ta hand om utbränt\r\nkärnbränsle från forskningsreaktorer, och hur man\r\npå bästa sätt skall kunna överföra erfarenheter från\r\nutvecklingsarbetet när det gäller\r\nomhändertagandet av radioaktivt avfall till andra\r\navfallslag. I båda dessa frågor har regeringen tagit\r\ninternationella initiativ dels inom IAEA, dels\r\ngenom att inbjuda till ett internationellt symposium\r\ni Stockholm i maj 1991 på temat Miljökonsekvenser\r\nvid omhändertagande av miljöfarligt avfall.</pre><pre>För att bl.a. redan nu åstadkomma en skärpning\r\nnationellt, har regeringen gjort vissa förändringar i\r\nförordningen om miljöfarligt avfall med avseende\r\npå reglerna vid export. En regel som införs är att\r\nnaturvårdsverket i framtiden skall hämta in\r\nuppgifter också om det slutliga omhändertagandet\r\nav miljöfarligt avfall som exporteras från Sverige.\r\nDetta innebär att kontrollen skärps. Innebörden av\r\növriga ändringar är följande. Hittills har SAKAB\r\nhaft ett generellt tillstånd att föra ut miljöfarligt\r\navfall ur landet. För andra företag som har velat\r\nexportera miljöfarligt avfall har det krävts ett\r\nsärskilt tillstånd av naturvårdsverket. I framtiden\r\nmåste alla, dvs. även SAKAB, som vill föra ut\r\nmiljöfarligt avfall ur landet ansöka om tillstånd hos\r\nnaturvårdsverket. Avfall får föras ut endast om det\r\nkan visas att avfallet slutligt kommer att\r\nomhändertas på ett sätt, som från hälso- och\r\nmiljöskyddssynpunkt hade varit godtagbart om\r\navfallet slutligt hade omhändertagits i Sverige.</pre><pre>Jag vill här passa på att redovisa vad som har\r\nframkommit om hanteringen i Spanien av\r\nkvicksilverhaltigt avfall från bl.a. Sverige. Enligt\r\nuppgifter från den berörda kommunen tillbakavisas\r\npåståendet om att kvicksilveravfallet kraftigt\r\nförorenat en närbelägen flod. Protestaktionerna\r\nhar emellertid bidragit till att importföretaget\r\nbeslutat att se över lagringen av avfallet och att nya\r\nlagringsmetoder med högre säkerhet skall tillämpas\r\ni fortsättningen. Även det ansvariga spanska\r\nministeriet har krävt att så skall ske. Såväl den\r\nberörda kommunen som ministeriet tillbakavisar\r\natt det aktuella lagringsproblemet skall lösas\r\ngenom reexport till leverantörsländerna och menar\r\natt det är ett problem som Spanien självt måste\r\nlösa.</pre><pre>Inom ramen för principen att ta ansvar för sitt eget\r\navfall har regeringen även ingått ett\r\nintensitionsavtal med Norges regering om utvidgat\r\nsamarbete för omhändertagande av miljöfarligt\r\navfall. Samarbetet med Norge utgår från principen\r\nom att varje land skall kunna ta hand om sitt eget\r\navfall, samtidigt som vi tillgodoser behovet av\r\nsamverkan, specialisering och effektiv\r\narbetsfördelning för att få en kompetent och en från\r\nmiljö- och hälsosynpunkt riktig hantering.</pre><pre>Genom samarbete med ett land som tillämpar\r\nsamma ansvarsfulla krav som Sverige bidrar vi till\r\natt miljöfarligt avfall tas om hand på ett från miljö-\r\noch hälsosynpunkt riktigt sätt i båda länderna.</pre><pre>I intensitionsavtalet utfäster sig Norges och\r\nSveriges regeringar, att gemensamt verka för att i\r\nde båda länderna</pre><pre>--  minimera mängderna av miljöfarligt avfall,</pre><pre>--  uppföra anläggningar som på ett från miljö- och\r\nhälsosynpunkt riktigt sätt kan behandla miljöfarligt\r\navfall, inkl. anläggningar för särskilt svårbehandlat\r\navfall,</pre><pre>--  organisera omhändertagandet inkl.\r\ntransporterna av miljöfarligt avfall på ett från\r\nmiljö- och hälsosynpunkt riktigt och samtidigt\r\nkostnadseffektivt sätt.</pre><pre>Såväl Norges som Sveriges regering har gjort den\r\nbedömningen att även om målsättningen är att\r\nminimera uppkomsten av miljöfarligt avfall, så\r\nmåste under överskådlig tid betydande kapacitet\r\nför omhändertagande finnas tillgänglig. I både\r\nNorge och Sverige har konstaterats att\r\nbehandlingskapaciteten för miljöfarligt avfall är\r\notillräcklig i förhållande till behoven.</pre><pre>De båda regeringarna har därför beslutat att verka\r\nför att ett gemensamt norsk-svenskt aktiebolag\r\nbildas. Verksamheten i bolaget skall bygga på\r\nömsesidiga insatser av resurser och lokalisering av\r\nbehandlingsanläggningar för omhändertagande av\r\nmiljöfarligt avfall. Genom samarbetet kan\r\nkompetens och effektiv specialisering i\r\nbehandlingen av miljöfarligt avfall uppnås. Detta\r\nkommer att leda till såväl miljövinster som\r\nkostnadsbesparingar</pre><pre>Avsikten är att det gemensamma bolaget även skall\r\nförvärva aktierna i SAKAB. I detta sammanhang\r\nvill jag betona att parterna är ense om att en\r\nsamhällelig kontroll av verksamheten skall säkras\r\ngenom att det allmänna i Norge och Sverige\r\ntillsammans skall tillförsäkras majoriteten av\r\naktierna i det nya bolaget.</pre><pre>Regeringen har också, i enlighet med vad som\r\naviserades i avfallspropositionen, genom att besluta\r\nom en ny renhållningsförordning från den 1 januari\r\n1991, infört nya verkställighetsföreskrifter till\r\nrenhållningslagen. Den nya\r\nrenhållningsförordningen innehåller bl.a.\r\nbemyndigande för naturvårdsverket att driva på\r\narbetet med det omfattande reformarbete som nu\r\npågår.</pre><pre>Detta innebär ett stort steg framåt för att uppnå\r\nen förbättrad överblick och kontroll av samhällets\r\navfallsmängder och avfallsströmmar. Risken för att\r\nt.ex. miljöfarligt avfall kommer på avvägar minskar\r\ndärmed.</pre><pre>Anf. 2 GUDRUN SCHYMAN (v):</pre><pre>Herr talman! Jag skall be att få tacka\r\nmiljöministern för detta mycket utförliga svar. Jag\r\ntycker att det är bra att miljöministern har tagit så\r\nseriöst på frågorna jag ställde och att vi på det här\r\nsättet också kan vidga debatten till att inte bara\r\ngälla exporten utan avfallshanteringen över huvud\r\ntaget.</pre><pre>Jag tänkte kommentera interpellationen litet\r\neftersom en mängd frågor tas upp i den. Jag är\r\nockså glad över att detta är ett område där det\r\nfaktiskt har hänt en del sedan jag ställde\r\ninterpellationen. Jag tror möjligen att det kanske\r\ndelvis också är ett resultat av Spanienfallet, som jag\r\ntidigare har tagit upp i en fråga.</pre><pre>Det som är bra är att man nu koncentrerar\r\nansvaret till kommunerna, så att det inte är något\r\ntvivel om vem som har ansvaret. Jag tycker att det\r\när bra att man också trycker på producenternas\r\nansvar. Det sägs här i interpellationen att deras\r\nansvar skall skärpas genom ökad kontroll: krav på\r\nutbyte av miljöskadliga ämnen och\r\nuppgiftsskyldighet till kommunerna. Då blir min\r\nfråga: Hur skall kontrollen gå till och vilka\r\nsanktionsmöjligheter kommer att finnas mot\r\nproducenter som inte följer föreskrifter och inte\r\nbeter sig på ett bra sätt?</pre><pre>Det sägs också i interpellationen att reglerna för\r\nen eventuell export skall skärpas. Jag antar att det\r\ninnefattas i det nya beslutet. Jag undrar mer\r\nkonkret: På vilket sätt kommer reglerna skärpas?</pre><pre>Senare i interpellationen återkommer\r\nmiljöministern till regelskärpningen och säger bl.a.\r\natt den skulle innebära att naturvårdsverkets\r\ndispensgivning skall gälla alla, inkl. SAKAB dvs.\r\nockså SAKAB skall ansöka om dispensgivning.\r\nProblem med den här lösningen är att i de\r\nexportfall som jag har tagit upp och som avsett\r\nPolen och Spanien har SAKAB inte varit inblandat.\r\nDet ör privata företag som där har fått dispenser\r\nbeviljade av naturvårdsverket. Jag kan inte se att\r\nman garanterar någon egentlig skärpning, eftersom\r\ndispenserna ändå har beviljats.</pre><pre>Det sägs också att man skall ta reda på hur\r\nslutförvaringen skall ordnas. Min fråga blir\r\nnaturligtvis: Hur? Det förfarande som man hittills\r\nhar använt sig av för att ta reda på att saker skall gå\r\nrätt till i de länder vi exporterar till har varit\r\notillräckligt, vilket vi säkert är överens om. Det har\r\nskett genom information på papper osv. som sedan\r\nhar visat sig inte hålla i verkligheten. Det finns\r\nfortfarande uppenbara brister, tycker jag.</pre><pre>När det gäller Baselkonventionen är jag glad\r\növer att vi är överens om att den behövs och\r\nnaturligtvis behöver skärpas. Vad är det har gjort\r\natt Sverige inte har ratificerat den? Nu säger\r\nBirgitta Dahl att vi snart skall göra det. Riksdagen\r\nkommer att ta ställning till frågan. Jag undrar när\r\ndet skall ske, och vad det är som har förhindrat att\r\nvi hittills inte har gjort det.</pre><pre>En fråga om avfall som Birgitta Dahl tar upp i sitt\r\nsvar gäller utbränt kärnbränsle. Det var ett tag\r\nsedan vi debatterade det, men jag tycker att vi kan\r\ngöra det igen. Jag vill ställa en fråga. Hur är det\r\nmed dessa 139 ton bränsle i Sellafield? Vad tänker\r\nman göra åt det? Det är en anläggning som är\r\noerhört kritiserad av den internationella\r\nmiljöoppositionen.</pre><pre>Det nordiska samarbetet tycker jag är bra. Jag\r\ntror framför allt att det behövs för att man skall\r\nkunna samarbeta omkring de problem som gäller\r\nde miljöfarliga avfall som på intet sätt går att\r\nåtervinna utan måste lagras. Jag tänker på\r\nkvicksilver, t.ex. Jag tror att det är nödvändigt med\r\nett samarbete. Därför tycker vi att den norsk-\r\nsvenska idén är bra.</pre><pre>Huvudkraven har vi tagit upp dem i en motion\r\ntidigare, och vi tycker att den ledande principen\r\nskall vara att varje land skall ta hand om sitt avfall\r\ni det egna landet. Det är vi också överens om. Om\r\nvi skall sätta kraft bakom detta borde det finnas ett\r\ngenerellt förbud mot deponering och förbränning\r\nutomlands. Dispenser borde bara utfärdas i de fall\r\ndär man vet att det finns bättre och säkrare metoder\r\nutomlands. Jag kan inte se att det finns någon\r\nanledning att annars tillåta export av miljöfarligt\r\navfall över huvud taget. Det skall bara ske i det\r\nläget när man vet att avfallet kan tas om hand på ett\r\nbättre sätt någon annanstans än vad vi kan göra här\r\ni Sverige. Så långt går inte miljöministern i sitt svar.\r\nJag skulle vilja veta varför man inte kan se det på\r\ndet sättet.</pre><pre>Jag tycker också att det vore viktigt att ta upp ett\r\ntotalt förbud mot dumpning av miljöfarligt avfall i\r\nu-länder. Det är en av frågorna som Basel-\r\nkonventionen är tänkt att lösa. Sedan finns också\r\nproblem med havsdumpning och förbränning ute\r\ntill havs. I Baselkonventionen borde man kunna\r\nlägga in ett kraftigt förbud mot detta.</pre><pre>I en motion har vi tidigare krävt en rapport om den\r\nhittillsvarande exporten av miljöfarligt avfall från\r\nSverige. Någon sådan har jag inte sett till. Det vore\r\nett välkommet inslag i debatten om man kunde få\r\nfram en sådan rapport.</pre><pre>Så kommer jag till frågan om hur det miljöfarliga\r\navfallet uppkommer. Hur kan vi på alla sätt\r\nförhindra det, vilka styrmedel skall vi använda och\r\nvilken press skall vi sätta på producentledet här i\r\nSverige?</pre><pre>Sedan skulle jag slutligen, om jag hinner, vilja ställa\r\nen fråga till. Vad kommer EG-anpassningen att\r\ninnebära i fråga om regler för handel med\r\nmiljöfarligt avfall? Jag vet att de regler som gäller\r\ninom EG inte riktigt stämmer överens med de\r\nregler som vi har här i Sverige. Jag skulle vilja ha\r\nen kommentar till det.</pre><pre>Anf. 3 Miljöminister BIRGITTA DAHL (s):</pre><pre>Herr talman! Först vill jag säga att det är riktigt att\r\nett antal fall, däribland i Polen och Spanien, har\r\ngjort att vi har arbetat med dessa frågor, liksom\r\nandra frågor som vi har upptäckt på egen hand.</pre><pre>Det är väldigt bra med denna dialog. Vi har gått på\r\ndjupet i arbetet med det här. Också när vi\r\nförberedde det program för avfallshantering som vi\r\nredovisade för riksdagen i januari, var det en\r\nmycket viktigt fråga, och intiativ togs redan då till\r\natt vi skulle få en skärpning av reglerna till stånd.</pre><pre>Det var då som den s.k. substitutionsprincipen\r\nlades fast. Den innehåller en skyldighet för\r\nföretagen att ersätta farliga ämnen om det finns\r\nbättre alternativ. Myndigheterna har också\r\nmöjlighet att driva på.</pre><pre>Där slogs också fast att företagen har skyldighet att\r\nmeddela kommunen innehållet i allt avfall som\r\nuppkommer i deras verksamhet -- för övrigt gäller\r\ndet inte bara företag, utan också kommunala och\r\nandra organisationer, t.ex. renhållningsverken.\r\nDet är bl.a. på det sättet som vi skall kunna få till\r\nstånd en utveckling som skall göra rötslammet rent\r\ntill år 1995.</pre><pre>Kommunens skyldighet att skaffa sig kunskap om\r\nallt avfall har att göra med att det här inte var\r\ntillräckligt väl reglerat. Det har vi nu, genom beslut\r\nsom regeringen har fattat och ändringar i en rad\r\nolika förordningar, lagt fast. Det gäller också\r\nskärpningarna av reglerna för export. Man kan säga\r\natt den tidigare traditionen byggde på\r\ninternationell praxis, dvs. att man accepterade de\r\nregler som mottagarlandet hade för sin\r\negenverksamhet och inte ifrågasatte detta. De nya\r\nreglerna innebär att vi måste försäkra oss om att\r\navfallet tas om hand minst lika bra i Sverige.</pre><pre>Avsteget från den generella regeln att vi skall ta\r\nhand om avfallet själva motiveras av att ett litet\r\nland som Sverige eller Norge egentligen är för litet\r\nför att bilda underlag för alla de typer av mycket\r\nspecialiserade processer som krävs för att ta hand\r\nom allt miljöfarligt avfall. Nu arbetar vi med\r\nmålsättningen att få bort användningen av allt fler\r\nfarliga ämnen och produkter så att mängden\r\nmiljöfarligt avfall minskar.</pre><pre>Jag förutser en övergångsperiod då vi så att säga\r\nmåste städa upp efter synderna i det förflutna.\r\nKonsekvensen av att länder samarbetar så som\r\nSverige och Norge gör blir då att man får ett bättre\r\nomhändertagande än vad som skulle bli fallet om\r\nvarje land skulle försöka bygga upp kapacitet på\r\nvarje enskilt område. Detta är syftet med\r\nsamarbetet, och det bygger också på ett gemensamt\r\nnordiskt avfallsprogram, som antogs i vintras.</pre><pre>Detta är nya uppgifter som nu har lagts på framför\r\nallt naturvårdsverket och kommunerna. Det finns\r\nlaglig grund för deras verksamhet, och självfallet\r\nkommer regeringen och -- på regeringens\r\nuppdrag -- naturvårdsverket, som är\r\ntillsynsmyndighet, att följa upp hur detta fungerar.</pre><pre>Kemikalieinspektionens arbete är också mycket\r\nviktigt. Kemikalieinspektionen kan ingripa om\r\nföretagen inte självmant, med\r\nsubstitutionsprincipen som grund, byter ut farliga\r\nämnen och föreskriva att så skall ske. Vi har ett\r\nantal fall från det här året där företagen har\r\nutnyttjat den möjligheten.</pre><pre>Jag har nu vidgat debatten till att inte bara handla\r\nom avfallet utan även om det som ger upphov till\r\navfallet, dvs. produkterna.</pre><pre>Gudrun Schyman frågar varför vi inte har\r\nratificerat Baselkonventionen. Vi har eftersträvat\r\nett samordnat europeiskt agerande, bl.a. att EG\r\noch EG-länderna skall skriva på, så att\r\nkonventionen blir effektiv. Det spelar ju ingen roll\r\nom ett land skriver på, om det ändå fattas 20 för att\r\nkonventionen skall träda i kraft. Vi har tagit upp\r\nden diskussionen.</pre><pre>Jag får på söndag och måndag besök av EGs\r\nmiljökommissarie, och jag skall då på nytt\r\ndiskutera frågan med honom i syfte att så snabbt\r\nsom möjligt få till stånd en ratifikation av tillräckligt\r\nmånga länder för att avtalet skall kunna träda i\r\nkraft.</pre><pre>När det gäller utbränt kärnbränsle vill jag säga att\r\nvi mycket noggrant följer situationen i Sellafield för\r\natt försäkra oss om att det svenska bränsle som\r\nfinns där, och som i dag är deras egendom men som\r\nvi har kontroll över, tas om hand på ett riktigt sätt.\r\nÄn så länge har avfallet inte börjat bearbetas. Vi\r\nhåller alltså vårt öga på detta. Tillstånd för utförsel\r\nbeviljades för mycket länge sedan, när andra regler\r\noch en annan syn gällde. Det är därför rättsligt\r\nkomplicerat att göra någonting åt detta. Men vi\r\nföljer frågan mycket noggrant, och jag diskuterar\r\nden också vid återkommande tillfällen med mina\r\nbrittiska kolleger och talar då om hur vi ser på\r\nfrågan.</pre><pre>Det finns emellertid andra problem med utbränt\r\nkärnbränsle, problem som är mycket större. Jag vill\r\npåstå att hanteringen av miljöfarligt avfall hör till\r\nde värsta problemområdena i det internationella\r\nmiljöarbetet. Såväl kemiskt som radioaktivt och\r\nannat avfall som är svårt att bryta ned och svårt att\r\nomhänderta hör till våra absolut största problem i\r\ndet internationella arbetet. Vi bedriver och avser\r\natt bedriva ett mycket intensivt arbete för att få till\r\nstånd bättre arbetsmetoder och bättre regler.</pre><pre>Anf. 4 GUDRUN SCHYMAN (v):</pre><pre>Herr talman! Vi är fullständigt överens om det sista\r\nsom miljöministern sade, nämligen att det är\r\nnödvändigt att detta skyndas på. Men jag är väl\r\nkanske som vanligt litet mer otålig än\r\nmiljöministern.</pre><pre>Jag vet att exportreglerna säger att vi måste\r\nförsäkra oss om att omhändertagandet av avfallet\r\nkommer att bli minst lika bra som det skulle ha varit\r\ni Sverige. Jag frågar då: Varför inte kräva ett bättre\r\nomhändertagande? Birgitta Dahl säger då att vi i ett\r\nlitet land inte kan ta hand om allt själva utan att vi\r\nmåste samarbeta. Det är bra. Samarbetet med\r\nNorge är utmärkt, och ett utökat nordiskt\r\nsamarbete över huvud taget i dessa frågor skulle\r\nenligt min uppfattning vara utmärkt. Det skulle\r\nockså ge oss en möjlighet att i praktiken se att\r\navfallet faktiskt tas om hand på ett bra sätt.</pre><pre>Jag menar att detta inte har varit fallet när det gäller\r\nSpanien och inte heller när det gäller Sellafield. Det\r\nhar inte heller varit fallet när det gäller Polen. Det\r\när naturvårdsverket som har gett dispenser. Det\r\nfinns också en anläggning i Wales, dit SAKAB har\r\nskickat en massa saker. I det fallet har det getts\r\ndispens trots att man inte har tagit reda på hurdana\r\nförhållandena är. Hur kommer man att ta reda på\r\natt förhållandena är minst lika bra som i Sverige?\r\nPå vilket sätt kommer man att göra det rent fysiskt?\r\nMan bör ju nästan åka dit och se till att\r\nförhållandena är minst lika bra som i Sverige. Om\r\nvi inte gör det kommer vi att få den typ av skandaler\r\nsom skedde i Spanien och den typ av handel som\r\nförekommit med Polen.</pre><pre>Jag menar att det är upprörande att Sverige är\r\ninblandat i den handeln. Jag antar att Birgitta Dahl\r\när bekant med Greenpeace-rapporten om handeln\r\nmed Polen med miljöfarligt avfall. Detta gäller ju\r\nfler länder än Sverige, men det är beklämmande att\r\näven Sverige är inblandat.</pre><pre>Kommer skärpningen av reglerna att sätta stopp för\r\nden typen av utförsel och av export? Innebär\r\nskärpningen av reglerna att det inte kommer att bli\r\nfråga om någon mer export till Spanien och till\r\nPolen? Jag undrar om det verkligen kommer att\r\nfungera så.</pre><pre>Birgitta Dahl säger att anledningen till att Sverige\r\ninte har skrivit under Baselkonventionen är att vi\r\nvill ha ett samnordiskt och sameuropeiskt agerande\r\noch att vi inväntar EG. På vilket sätt skulle det\r\nförsvåra för andra länder att skriva under om\r\nSverige gör det? Jag kan bara se att om Sverige\r\nskriver under, så blir det ett namn till, och vi närmar\r\noss då de 20 underskrifter som behövs för att\r\nkonventionen skall träda i kraft. Jag kan inte se att\r\ndet finns en motsättning mellan Sveriges agerande\r\noch ett internationellt agerande.</pre><pre>Jag vill på nytt fråga miljöministern: Kommer de\r\nnya reglerna att innebära att den typ av export som\r\nhar skett till Polen, Spanien och Wales, dvs. de\r\nsenaste skandalerna som jag har tagit upp i min\r\ninterpellation, inte längre blir möjlig?</pre><pre>I fråga om Sellafield är vi inte alls överens, Birgitta\r\nDahl. Det är en skandalanläggning, och det pågår\r\nomfattande internationella protester mot den. Det\r\när enligt min uppfattning på tiden att Sverige tar\r\nhem det som finns där. Jag förstår inte varför vi inte\r\nkan göra det redan nu.</pre><pre></pre><pre>Anf. 5 Miljöminister BIRGITTA DAHL (s):</pre><pre>Herr talman! Det är nog litet fel att säga att vi har\r\navvaktat i fråga om Baselkonventionen. Vi har\r\neftersträvat ett gemensamt agerande. Vi anser nu\r\natt det har tagit för lång tid, och vi tänker därför se\r\ntill att förelägga riksdagen förslag om ratifikation.\r\nVi tänker fortfarande driva på både EG- och\r\nEFTA-länderna att skriva under, och jag menar att\r\ndetta är vår uppgift. Men vi kommer inte längre att\r\navvakta en samordning, eftersom det enligt vår\r\nmening har tagit för lång tid.</pre><pre>Vi hade för några veckor sedan en överläggning\r\nmellan EGs och EFTAs miljöministrar, och vi tog\r\ndå upp den här frågan på nytt. Vi tänker alltså\r\nfortsätta med det, men vi tänker inte längre avvakta\r\nsamordningen.</pre><pre>Det har aldrig givits något tillstånd för export till\r\nPolen. Om sådan export har skett, är det faktiskt\r\nfråga om en brottslig handling. Detta har jag också\r\ndiskuterat med den polske miljöministern, som för\r\nmig har redovisat hur man nu även från polsk sida\r\ntäpper till de kryphål som man har upptäckt. Vi har\r\nså att säga ingått en pakt för att få stopp på det som\r\nhar skett vid sidan om alla lagliga regler, om nu\r\nnågot sådant har skett.</pre><pre>När det gäller Spanien är det fråga om gamla\r\ntillstånd. Detta gäller också Sellafield.</pre><pre>Den nuvarande regeringen tillämpar skärpta regler.\r\nVi har satt stopp för export av radioaktivt avfall\r\nfrån våra kärnkraftsanläggningar för upparbetning.\r\nDetta var en av våra första åtgärder efter\r\nåterkomsten till regeringskansliet 1982. Vi var\r\nemot att avfall exporterades för upparbetning. På\r\nden punkten har socialdemokratin ändrat\r\nuppfattning i förhållande till hur vi såg på detta för\r\nmycket länge sedan, då även vi trodde att det var\r\nrätt metod. Men det är nu mer än tio år sedan vi\r\nändrade uppfattning på den punkten och mycket\r\naktivt motsatte oss de borgerliga regeringarnas nya\r\navtal för export av radioaktivt avfall för\r\nupparbetning från våra kärnkraftverk.</pre><pre>På svenskt initiativ har vi nu, genom London\r\nDumping Convention, äntligen fått ett förbud mot\r\ndumpning till havs. Det är en av de stora\r\nframgångarna i det internationella miljösamarbetet\r\nnu under hösten att vi äntligen har fått detta beslut.</pre><pre>Jag tror att vi i grunden är helt överens. Det vi\r\ndiskuterar är sådant som hänt i det förflutna som\r\nbyggde på ett tänkande som inte längre styr\r\nregeringens agerande. Det är naturligtvis besvärligt\r\natt reda upp efter det som har varit. Men i det\r\nnuvarande och fortsatta arbetet kommer vi att\r\nhandla på ett helt annat sätt med mycket strängare\r\nregler och kontrollsystem.</pre><pre>Anf. 6 GUDRUN SCHYMAN (v):</pre><pre>Herr talman! Också jag tror att vi är överens i långa\r\nstycken, Birgitta Dahl. Men jag är inte alls lika\r\növertygad om att de regler som finns i dag kommer\r\natt förhindra att sådana här saker inträffar.</pre><pre>Vad än regeringen har eftersträvat och avvaktat,\r\neller vad det nu var, när det gäller\r\nBaselkonventionen, har resultatet i varje fall blivit\r\natt Sverige inte har skrivit under. Det är bra att ett\r\nsådant beslut nu kommer, och jag hoppas att en\r\nproposition snart kommer till riksdagen så att detta\r\nverkligen genomförs. Det kan kanske bli ett gott\r\nexempel för andra att ta efter, och då kanske\r\nprocessen går snabbare. Jag tror att det ofta är på\r\ndetta sätt man skall göra i stället för att avvakta.\r\nDet brukar ha en benägenhet att fördröja\r\nprocessen.</pre><pre>Så till frågan om Polen. Jag antar att Birgitta Dahl\r\nhar läst Greenpeace-rapporten om Polen. Där\r\nframgår mycket klart att en export av miljöfarligt\r\navfall till Polen har existerat. Det finns papper på\r\ndetta och andra belägg, ordersedlar och allt\r\nmöjligt. Att detta har hänt tror jag att vi kan vara\r\nhelt överens om. Det är möjligt att detta i så fall är\r\nen brottslig hantering. Det skulle i så fall innebära\r\natt naturvårdsverket inte alls har varit inblandat,\r\nutan att detta har skett ändå.</pre><pre>Man kan då fråga sig: Vem skall anmäla detta brott,\r\noch hur kommer brottet att beivras? I vilken instans\r\nkommer detta att ske? Var finns\r\nsanktionsmöjligheterna? Finns inga sådana\r\nsanktionsmöjligheter, kan vi ge hur stor dispensrätt\r\nsom helst till naturvårdsverket vid sidan av alla\r\nregler. Om vi tittar på fallet Polen, med all den\r\noerhörda handel som skett i och med att gränserna\r\nhar öppnats, kan vi vara säkra på att det finns\r\npersoner som kommer att ta alla tillfällen i akt för\r\natt krypa bakom eller under de regler som finns. Vi\r\nmåste omgärda bestämmelserna med starka\r\nsanktionsmöjligheter och kontrollmöjligheter, och\r\ndet är dessa jag efterlyser.</pre><pre>När det gäller frågan om Sellafield är det riktigt att\r\nbesluten är gamla. De fattades för tio år sedan av\r\nen annan regering. Jag vet att socialdemokraterna\r\nhar ändrat uppfattning i den här frågan och säger\r\nstopp. Men det fråntar inte regeringen ansvar för\r\ndet avfall som i dag finns i Sellafield och hur det\r\nhanteras. Det är bara regeringen, såvitt jag förstår,\r\nsom kan ändra på det förhållandet att avfallet ligger\r\ndär det ligger och läcker. Det finns i dag ingen\r\nannan som vi kan ställa till ansvar för detta faktum.\r\nDå räcker det inte med, Birgitta Dahl, att säga att\r\ndetta gjordes för tio år sedan och inte var den\r\nnuvarande regeringens beslut och säga: Hade det\r\nvarit i dag, skulle vi inte ha gjort det. Ansvaret\r\nmåste kunna utkrävas, och ansvaret ligger i dag hos\r\nden nuvarande regeringen.</pre><pre></pre><pre>Anf. 7 Miljöminister BIRGITTA DAHL (s):</pre><pre>Herr talman! När det gäller problemen vid\r\nSellafield har regeringen visat utomordentligt stort\r\nansvar. Det har funnits personer på plats från våra\r\nsäkerhetsmyndigheter liksom från departementet.\r\nDet är minst fem år sedan, och jag tror att det är\r\nännu längre sedan än så, som vi gjorde en mycket\r\nnoggann genomgång som också redovisades vid en\r\nutfrågning och i en skrift här i Sverige, och vi ställde\r\nkrav på den brittiska regeringen.</pre><pre>Det finns skäl att rikta anklagelser mot Sellafield,\r\noch det har vi gjort. Men det svenska avfall som\r\nfinns där läcker t.ex. inte aktivt till omgivningen.\r\nDet har inte heller gått in i\r\nupparbetningsprocessen, om det inte har skett\r\nunder de senaste 24 timmarna. Vi har en sådan\r\nkontroll, och vi fortsätter att utöva den kontrollen.</pre><pre>När det gäller Polen svarade jag på en fråga från\r\nÅsa Domeij för på dagen en månad sedan och\r\nredovisade att naturvårdsverket på regeringens\r\nfråga svarat att man inte har beviljat några tillstånd\r\nför export till Polen och att man inte heller har fått\r\nnågon förfrågan. Det är naturligtvis polisen som\r\nskall kontrollera uppgifter om vad som\r\nförekommit, och om så blir fallet anmäla till åtal.\r\nDet handlar i så fall om en brottslig gärning.</pre><pre>Jag har som jag nyss nämnde ingående diskuterat\r\ndetta med min polske kollega Kaminski. Han har\r\nredovisat för mig hur man nu också på polsk sida\r\narbetar för för att sätta stopp för denna ansvarslösa\r\nhantering. Detta är ett bra exempel på vad som kan\r\nhända i ett fattigt land vare sig det ligger i\r\nÖsteuropa eller i Afrika.</pre><pre>Jag har haft många samtal med kolleger till mig som\r\nsagt: Hur skall jag bära mig åt för att få\r\nfinansministern att acceptera att vi skall säga nej till\r\ndenna import, trots att vi skulle få lika mycket\r\nbetalt som motsvarar vår utlandsskuld? Det är på\r\ngrund av dessa problem som Sverige har arbetat så\r\naktivt för att få till stånd en internationell reglering\r\ndär Baselkonventionen är det första steget. Men\r\ndet är också en bedrövlig sanning, att det finns en\r\ngrupp u-länder som har motsatt sig en\r\ninternationell reglering, eftersom de vill fortsätta\r\natt tjäna pengar på denna verksamhet. Det finns\r\noerhört mycket kvar att göra innan vi kan vara\r\nnöjda med situationen.</pre><pre>Det är verkligen en ''värsting'' i det\r\ninternationella miljöarbetet att få tillräckligt strikta\r\nregler för hanteringen av miljöfarligt avfall. Vidgar\r\nman det ytterligare ett steg till att också omfatta\r\nmiljöfarligt avfall från militär verksamhet, är detta\r\nett oerhört stort internationellt problem som\r\nvärlden behöver samla sig för att ta itu med. Den\r\nsvenska regeringen arbetar med att försöka få till\r\nstånd en sådan internationell samling.</pre><pre>Överläggningen var härmed avslutad.</pre><pre>2 § Svar på interpellation 1990/91:78 om\r\nDalälven</pre><pre>Anf. 8 Miljöminister BIRGITTA DAHL (s):</pre><pre>Herr talman! Ragnhild Pohanka har fråga mig\r\nbeträffande arbetet med att rena Dalälven om jag\r\nkommer</pre><pre>-- att verka för att varje möjlig reduktion av\r\nmetallutsläppen till Dalälven också i fortsättningen\r\när målet,</pre><pre>-- att motverka ett eventuellt förslag att sända\r\npengar av Dalälvsdelegationens anslag till Polen,</pre><pre>-- att påskynda åtgärderna så att åtminstone några\r\ndelar av planerna är verkställda till slutåret 1995.</pre><pre>Sedan delegationen tillsattes våren 1988 har ett\r\nflertal projekt genomförts.</pre><pre>Delegationens arbete har således redan nu -- långt\r\ninnan 1995 -- lett till ett flertal konkreta åtgärder.</pre><pre>Sådana är att villkoren för industrier och\r\nkommunala reningsverk har omprövats och\r\nföreskrifter meddelats. I andra fall så pågår samråd\r\nom de tekniska lösningarna för att genomföra\r\nåtgärderna.</pre><pre>Ett samordnat recipientkontrollprogram och ett\r\nvattenvårdsförbund har bildats för Dalälvens\r\navrinningsområde.</pre><pre>Vidare har en handlingsplan upprättats för att\r\nminska läckaget av kväve och fosfor från\r\njordbruket.</pre><pre>Delegationens arbete har också resulterat i en\r\nkampanj för användning av fosfatfria tvättmedel\r\noch miljöanpassade kemikalier för att på så sätt\r\nminska tillförseln av föroreningar till Dalälven.</pre><pre>Vidare har genomförts dels en till tillsynskampanj\r\nav miljöfarlig verksamhet för hela Dalälvsområdet,\r\ndels ett projekt för att klarlägga problemet med\r\nläckage av tungmetaller från gruvavfall. En studie\r\nhar också genomförts ifall förändrade\r\nskogsbruksmetoder har ökat läckaget av kväve från\r\nskogsmark. Resultaten av dessa projekt utgör\r\ngrund för ytterligare åtgärder för att minska\r\ntillförseln av föroreningar till Dalälven och via\r\nDalälven till havet.</pre><pre>Tillsynskampanjen är unik i sitt slag. För första\r\ngången har man gjort en samlad genomgång av all\r\nmiljöfarlig verksamhet inom ett helt\r\navrinningsområde.</pre><pre>Sammanlagt har man under kampanjens gång\r\ngranskat verksamheten vid 44 industrier, 44\r\nkommunala reningsverk, 2 kommunala\r\navfallsupplag, 312 bilvårdsanläggningar, 41\r\nvattenkraftverk, 42 fiskodlingar och 3 lasarett.</pre><pre>Inom tillsynskampanjens ram har också\r\nanvändningen av kemikalier vid industrier och\r\nkommunala reningsverk undersökts. Man har även\r\nkontrollerat kemikaliernas miljöfarlighet.\r\nTillförseln av föroreningar från tätorter till\r\nDalälven har beräknats, och i vissa kommuner har\r\navloppsvattennätet kartlagts.</pre><pre>Resultatet av kampanjen är bl.a. omprövningar av\r\ntillstånd i syfte att skärpa villkoren för\r\nverksamheten. Vidare måste många\r\nkontrollprogram för den miljöfarliga verksamheten\r\nmoderniseras. Sådana åtgärder har redan påbörjats\r\noch i flera fall slutförts.</pre><pre>Kampanjen har också lett till att flera\r\növerskridanden av utsläppsvillkoren har upptäckts.\r\nI fyra fall har överskridandena lett till\r\nåtalsanmälan.</pre><pre>När det gäller metallutsläpp till Dalälven har\r\ngruvavfallsprojektet haft till syfte att klarlägga\r\nproblemen med metalläckage från\r\ngruvavfallsupplag samt att redovisa hur läckaget\r\nskall kunna fås att i stort sett upphöra. Projektet är\r\nnu avrapporterat och en samlad strategi för\r\nåtgärder har redovisats.</pre><pre>De upplag som enligt förslaget skall åtgärdas ligger\r\nfrämst i Faluområdet och Garpenbergs området\r\nmen även i andra områden längs Dalälven.\r\nÅtgärderna som man i första hand föreslår är en tät\r\ntäckning av gruvavfallet, i vissa fall kompletterat\r\nmed avskärmning av tillrinningen av yt- och\r\ngrundvatten. På detta sätt hindras effektivt att\r\nmetallerna lakas ut från högarna. För vissa äldre\r\nupplag föreslås, som ett alternativ till täckning,\r\nutvinning av metaller ur avfallshögarna och\r\ndeponering av avfallet i de sandmagasin som\r\nanvänds vid nuvarande gruvverksamhet.</pre><pre>Vilken reduktion av utsläppen som kan uppnås\r\nmed de föreslagna åtgärderna beror på vilken\r\nmetall som avses och skiljer sig även mellan de\r\nolika upplagen. Som ett genomsnitt räknar man\r\nmed en reduktion på 75--80 % jämfört med dagens\r\nförhållanden. I förhållande till de utsläpp som\r\nskedde på 1980-talet innan vissa senare åtgärder\r\nvidtagits beräknas reduktionen kunna uppgå till\r\n90 %.</pre><pre>Åtgärderna kan delas upp i tre steg, nämligen\r\nprojektering, genomförande och uppföljning.\r\nAvsikten med uppföljningen är att få klarlagt vilka\r\neffekter de vidtagna åtgärderna får på utsläppen\r\nmen också deras miljökonsekvenser i Dalälven och\r\nÖstersjön. När uppföljningen är klar bör man på ett\r\nbra sätt kunna ta ställning till vilka ytterligare\r\nåtgärder som behöver vidtas samt var de gör störst\r\nnytta.</pre><pre>De föreslagna åtgärderna som är de mest\r\nkostnadseffektiva beräknas kosta upp till 250\r\nmilj.kr. att genomföra. Principen är att förorenaren\r\nskall betala. I de fall där det inte finns någon att\r\nutkräva ansvar från måste andra lösningar sökas.</pre><pre>Dalälvsdelegationen har ställt sig bakom de förslag\r\nsom gruvavfallsprojektet fört fram. Delegationen\r\nhar också föreslagit mig att en fristående\r\nförhandlare tillsätts för att tillsammans med\r\nmyndigheterna och berörda företag/fastighetsägare\r\nnå en förhandlingsuppgörelse om hur\r\nåtgärdsplanen för gruvavfallet skall genomföras\r\noch hur ansvar och kostnader skall fördelas.\r\nRegeringen kommer inom kort att utse en sådan\r\nförhandlare.</pre><pre>Som jag tidigare sagt har redan flera åtgärder\r\nvidtagits som minskat utsläppen till Dalälven.\r\nGenom att vidta ytterligare åtgärder vid\r\nanläggningar som bedriver miljöfarlig verksamhet\r\noch dessutom sanera gruvavfallen i enlighet med\r\nprojektets förslag uppnås en mycket långtgående\r\nreduktion av utsläppen.</pre><pre>Utgångspunkten är att åtgärder för att minska\r\nläckaget av metaller skall vara påbörjade under\r\n1991.</pre><pre>När åtgärderna är genomförda och utvärderade\r\nkommer vi än en gång att utifrån de förutsättningar\r\nsom då föreligger pröva vilken belastning naturen\r\ntål. Detta sätt att arbeta är i överensstämmelse med\r\nvad som överenskoms tidigare i år i Ronneby vid\r\nkonferensen om Östersjöns miljö.</pre><pre>Vad gäller Ragnhild Pohankas fråga om pengar\r\nfinns det naturligtvis inte några planer på att\r\növerföra medel från Dalälvsdelegationens anslag\r\ntill åtgärder i Polen. Regeringen har avsatt andra\r\nmedel för miljöprojekt i Östeuropa.</pre><pre></pre><pre>Anf. 9 RAGNHILD POHANKA (mp):</pre><pre>Herr talman! Jag får tacka för ett långt och\r\ningående svar. Sedan jag senast ställde en fråga om\r\nDalälven har det hänt en del. Denna interpellation\r\nhandlar också om miljöfarligt avfall i begränsad\r\nomfattning och inom ett begränsat område. Man\r\nkan hänvisa till den berömda historien med en liten\r\nkula, jordglob, med bara Dalarna på. Det stämmer\r\ndock inte riktigt, eftersom det även berör Uppland.</pre><pre>Det förvånar mig att ingen annan ledamot från\r\nDalälvens avrinningsområde intresserar sig\r\ntillräckligt mycket för frågan för att delta i den här\r\ninterpellationsdebatten, men vår tid är inte väl\r\ntilltagen.</pre><pre>Jag förstår att det här är ett svårt problem. Det är\r\näven stort och viktigt. Det är nämligen fråga om ett\r\npilotprojekt. På detta sätt kan man se hur olika\r\nföroreningar sprids via vattenvägarna till\r\nrecipienten Östersjön.</pre><pre>Jag vill tacka för att det inte finns några planer på\r\natt sända medel från Dalälvsdelegationens anslag\r\ntill Polen. När jag hörde detta trodde jag inte heller\r\natt det var allvarligt menat. Jag har dock inte riktigt\r\nfått klart för mig vilka projekt som har genomförts.</pre><pre>Miljöministern sade i sitt svar att resultatet av\r\nkampanjen bl.a. är omprövningar av tillstånd.\r\nGäller det koncessionsnämndens tillstånd eller rör\r\ndet sig om andra tillstånd? När det gäller gruvorna\r\när Garpenbergsområdet och Falun området två av\r\nde områden där rening av gruvavfallet främst\r\nbehöver ske. En trovärdig uppgift jag har läst är att\r\ndet krävs 50 miljoner för att täcka och minska\r\nläckaget från medelstora upplag. Det betyder att\r\n250 milj.kr. inte kan räcka. Beloppet borde vara\r\nstörre. Det är egentligen ointressant. Vi måste\r\nbörja direkt, och sedan kan ytterligare åtgärder\r\nsom kostar mera pengar behöva vidtas.</pre><pre>Det sades att förorenaren skall betala. Det är svårt\r\natt begära att någon skall betala för sådan\r\ngruvhantering som har skett för hundratals år\r\nsedan. Hur skall man kunna begära att Boliden\r\nskall betala i Garpenberg när företaget inte har ägt\r\ngruvan längre än sedan 70-talet? Jag tror att det blir\r\noerhört svårt att kräva ut dessa pengar. STORA har\r\ndeklarerat att man är villig att betala det man åläggs\r\noch som man kan känna sig ansvarig för. Det\r\nbetyder att det blir en hel del kvar, som STORA\r\ninte blir skyldig att betala. 100 miljoner kommer\r\ninte att räcka.</pre><pre>Hälften av de 44 stora industrierna och 44\r\nreningsverken som undersöktes mellan 1986 och\r\n1988 överskred gränsen för miljöfarliga utsläpp. I\r\nfyra fall har det lett till åtal, vilket miljöministern\r\nockså sade. Enligt naturvårdsverkets preliminära\r\nrapport skall hälften av alla industriers\r\nkontrollprogram ses över när det gäller miljöfarliga\r\nutsläpp och förändringar behöver vidtas. Vid denna\r\nundersökning saknade tre av industrierna helt och\r\nhållet kontrollsystem för miljöfarliga utsläpp.\r\nKvarnsvedens pappersbruk och stålverket i\r\nSöderfors kan få en omprövning. Hälften av\r\nföretagen skulle egentligen behöva omprövas. Hur\r\nmånga kommer i verkligheten att utsättas för en\r\nomprövning? Det gäller alla dessa anläggningar.</pre><pre>3 000 olika kemikalier har man behandlat, och man\r\nvet att de hamnar i Dalälven. En tredjedel av\r\nämnena får negativa effekter för miljön. I något fall\r\nhar det även förekommit bekämpningsmedel, dock\r\ninte under de senaste åren.</pre><pre>Jag tycker att man släpper skogsbruket litet för lätt.\r\nI Laholmsområdet har det visat sig att skogsbruket\r\nhar ökat sina utsläpp enormt, medan jordbruket\r\nhar klarat att minska läckaget. Bönderna i området\r\nhar delvis frivilligt ställt upp på en minskning.\r\nUtsläppen från skogsbruket har ökat på grund av\r\natt man dikar ut våtmarker och har stora kalhyggen\r\nsom medför en avrinning direkt till älven. Det är\r\nmycket viktigt att man ser på skogsbruket.</pre><pre>Det finns även andra områden som inte har berörts.\r\nDala Airport har ett läckage av urea till sitt\r\nvattenområde, och vattnet rinner till slut ut i\r\nDalälven. Det har inte nämnts. Från golfbanor\r\nkommer många föroreningar. På golfbanor gödslar\r\nman oerhört mycket mer än vad man gör inom\r\njordbruket. Trafiken har man inte åtgärdat eller\r\növer huvud taget diskuterat. Det är ett problem\r\nsom har nämnts, men trafiken är en av de stora\r\nförorenarna till luft och vatten. Skandalen med\r\nkreosot i Vansbro som inträffade för några år sedan\r\nnämns inte heller. Jag har i alla fall inte hittat det i\r\nrapporterna.</pre><pre>Kvarnsveden vill skicka avfall till Ludvika. Då\r\nkommer det naturligtvis inte ut i Dalälven, men det\r\nförbättrar inte den totala miljösituationen.</pre><pre>När det gäller stackelverket i Avesta har man av\r\ntidsskäl inte fått en ordentlig\r\nmiljökonsekvensanalys. I december förra året\r\nbildades en vattenvårdsförening i vilken\r\nförorenarna ingår, dvs. kommunerna och de stora\r\nföretagen. Det är intressant att de ställer upp i\r\ndessa sammanhang, men en vattenvårdsförening\r\nbör enligt min mening bestå av opartiska\r\nmedlemmar och inte enbart av förorenarna.</pre><pre>Min taletid är slut, och jag får återkomma i nästa\r\ninlägg.</pre><pre>Anf. 10 Miljöminister BIRGITTA DAHL\r\n(s):</pre><pre>Herr talman! Dala Airport prövas på normalt sätt\r\nenligt miljöskyddslagen.</pre><pre>Naturvårdsverket satte på regeringens uppdrag i\r\ngång en rikstäckande inventering av kreosotupplag\r\nför tre eller fyra år sedan. Dessutom har\r\nkommunerna i det nya avfallsprogrammet ålagts att\r\nföre utgången av 1991 inventera allt avfall inkl. alla\r\ngamla deponeringar, också just den här typen av\r\ndeponeringar. Detta har vi alltså under kontroll.</pre><pre>När det sedan gäller prövningen av industrier och\r\nandra verksamheter har ju projektet självt\r\nredovisat en lång lista på vilka det gäller, dvs. för\r\nvilka villkoren prövas och för vilka hårdare och\r\ntydligare kontrollprogram fastläggs. Jag skall\r\nredovisa några av dem.</pre><pre>Prövning har skett av t.ex. Mora Armatur AB,\r\nDala Plating ab i Vansbro, Farmeks slakteri i\r\nBorlänge, Avesta Abs järnverk i Avesta och\r\nKloster Speedsteel AB i Långshyttan.</pre><pre>Prövning pågår av Rättviks lantbruksskola och\r\nflera andra andra anläggningar.</pre><pre>Kompletterande reningsåtgärder är genomförda\r\neller under utförande vid FM Mattson i Mora, Nya\r\nEliassons läder i Malung och Falu Gruva.</pre><pre>Utredningar om vissa åtgärder pågår beträffande\r\nFrämbyreningsverk i Falun, Kvarnsvedens\r\npappersbruk i Borlänge, Garpenbergsgruvan och\r\nFors Kartongbruk i Avesta.</pre><pre>Man har begärt kontrollprogram för t.ex. Tängers\r\nsnickerifabrik i Enviken, Mora tryckimpregnering,\r\nVinäs Industri i Mora, Projekthus i Dalarna,\r\nKvarnsvedens pappersbruk, Allglass i Borlänge,\r\nAvesta AB Kloster Långshyttan (i Hedemora),\r\nAvesta Trä-  &amp;  inpregnering, Tärnsjö Ånggarveri i\r\nHeby och Embab i Skutskär.</pre><pre>Ett stort antal avloppsreningsanläggningar har fått\r\nnya villkor eller kommer att få det. Praktiskt taget\r\nvarenda kommun är berörd.</pre><pre>När det gäller gruvavfallshanteringen kan jag inte\r\ndela det som framskymtade i Ragnhild Pohankas\r\ninlägg, att vi så att säga skulle vara försiktiga när\r\ndet gäller att utkräva ansvar av förorenarna eller av\r\nden som står för verksamheten. De åtgärder som nu\r\nhar föreslagits kommer att innebära en 90-\r\nprocentig förbättring jämfört med utgångsläget för\r\ntio år sedan. Vi räknar med att det skall kosta uppåt\r\n250 milj. kr. Det finns verkligen anledning att kräva\r\nav dem som bedriver verksamhet i dag att de står\r\nför sin del av kostnaderna.</pre><pre>Jag vill inte här stå och förstöra utsikterna för den\r\nstatliga förhandlaren genom att nämna några\r\nsummor. Men låt mig säga att vi anser att det som\r\nåterstår av de 100 milj. kr. som ursprungligen\r\nanslogs för projektet, dvs. drygt 90 milj. kr., skall\r\nräcka till för att klara den andel av kostnaderna för\r\nvilken det inte finns någon ansvarig att skicka\r\nräkning till, eftersom verksamheten inte längre har\r\nnågon ansvarig ägare, utan verksamheten ligger\r\nlångt tillbaka i tiden.</pre><pre>Om vi skulle gå 5 % uppåt när det gäller krav på\r\nrening är delegationens beräkning att kostnaderna\r\nskulle minst fördubblas. Det är skälet till att vi\r\nväljer att i ett första steg göra det som innebär en\r\n90-procentig rening och att vi sedan i ett andra steg\r\ntar ställning till om det finns behov av ytterligare\r\nåtgärder och i så fall hur de skall genomföras. Men\r\nsjälvfallet måste vi från samhällets sida kräva att\r\nförorenaren tar sitt ansvar. Det gäller, Ragnhild\r\nPohanka, även skogsbruket och jordbruket. Dessa\r\nnäringar måste bedriva sin verksamhet på ett\r\nsådant sätt att de inte skadar miljön.</pre><pre></pre><pre>Anf. 11 RAGNHILD POHANKA (mp):</pre><pre>Herr talman! Jag har förstås deltagit i\r\nkoncessionsförhandlingarna när det gäller Dala\r\nAirport. Men innan Dala Airport skulle prövas\r\nenligt miljöskyddslagen borde man ha nämnt det\r\nhär. Det bör in i dessa handlingar, eftersom man vid\r\nkonsessionsförhandlingar även skall ta hänsyn till\r\nekonomiska vinster. Det är därför som vi tvivlar på\r\natt miljön kommer att segra i det här fallet. Men vi\r\nhoppas naturligtvis ända till sista minuten att den\r\nskall segra.</pre><pre>Man skall naturligtvis inte låta bli att tala om\r\nproblemen med kreosot bara för att en utredning\r\nhar tillsatts som skall undersöka detta. Det handlar\r\nju om jätteprojekt i Sverige. Man måste naturligtvis\r\nkunna tänka sig att åtgärda det här kända fallet i\r\nDalälven när det nu talas om en rening av Dalälven.</pre><pre>Jag har inte misstänkliggjort försöken att få\r\nförorenarna att betala. Jag menar att det är svårt att\r\ngenomföra detta på grund av att så många av dessa\r\navfallshögar eller varphögar är så gamla att man i\r\nalla lägen inte kan belasta den nuvarande ägaren.\r\nDet är naturligtvis oerhört svårt att göra något\r\nsådant retroaktivt.</pre><pre>Jag tycker att man måste tänka på skogen, vilket\r\nman hittills har gjort i mycket liten utsträckning.\r\nMan måste alltså ändra typen av skogsbruk, och det\r\när ju inte gjort i en handvändning, eftersom det är\r\nen rikspolitisk fråga. Men man måste naturligtvis\r\näven trycka på i detta sammanhang. Hälften av\r\nkadmiumet kommer från jord- och skogsbruket.\r\nJordbruket har nu gödselmedel med mindre\r\nkadmiumhalter. Men kadmiumhalterna i jordarna i\r\nSverige har ökat ända sedan 1960, eftersom\r\nkadiumet läcker ut. Men det läcker relativt litet,\r\näven om vi vet att jordbruket tillsammans med\r\nskogsbruket står för hälften. Det är mycket\r\nallvarligt. Kadmium är ju en mycket farlig\r\ntungmetall.</pre><pre>På vilket sätt skall det ske nya omprövningar genom\r\nnya koncessionsförhandlingar? Det fick jag inte\r\nnågot riktigt svar på.</pre><pre>Vi vet att Dalälven är en av de största förorenarna\r\nav Östersjön. Det nu aktuella projektet bör bli ett\r\npilotprojekt för andra liknande projekt i Sverige.\r\nDärför är det viktigare än någonsin att detta\r\nverkligen genomförs. Jag har, jämfört med förra\r\ngången, fått många positiva svar i dag. Och jag\r\nförstår att det är saker på gång. Det gäller ju\r\nutsläpp i Östersjön. Men hur mycket stannar på\r\nbotten i älven, och hur mycket förgiftar våra jordar,\r\nluften och hela vår livsmiljö? Vi mäter mycket vid\r\nutsläppsstället, men det är viktigt att man också\r\nundersöker hur den allmänna livsmiljön blir för\r\ndem som bor vid älven. Detta handlar ju om ett\r\nmycket stort projekt.</pre><pre>Anf. 12 Miljöminister BIRGITTA DAHL\r\n(s):</pre><pre>Herr talman! Jag vill kortfattat till Ragnhild\r\nPohanak säga följande.</pre><pre>För det första pågår sanering i Vansbro. Det var där\r\nman först upptäckte problemet med\r\nkreosotupplagen.</pre><pre>För det andra sker omprövningen antingen av\r\nlänsstyrelsen eller av koncessionsnämnden, precis\r\npå det sätt som föreskrivs i lagen. Det som är nytt\r\nmed det här projektet är ju att man koncentrerat\r\nhar gått igenom all verksamhet. Man kan säga att\r\nman via vattnet har sökt sig till källorna till\r\npraktiskt taget alla föroreningar som finns i\r\nregionen i fyra län och via älven ut i Östersjön. Det\r\nman har upptäckt -- det är ett delresultat -- är att\r\ndet mesta förs med vattnet ut i Östersjön.</pre><pre>Detta är alltså ett väldigt viktig bidrag för Sverige\r\ntill de åtaganden som vi gjorde i Ronneby för ett\r\npar månader sedan att fullfölja det här projektet.\r\nDet kan sägas att det också är ett viktigt indirekt\r\nbidrag till arbetet i andra länder, eftersom vi kan\r\nvisa med det här projektet och vårt tidigare arbete\r\nmed Strömmen hur man kan bära sig åt för att från\r\nflodmynningen till källorna spåra ursprunget till\r\nföroreningarna i Östersjön. Därför är det ett\r\nväldigt viktigt bidrag till miljöarbetet i Polen,\r\nutöver de särskilda pengar som satsas på svenska\r\ninsatser till Polen.</pre><pre>Anf. 13 RAGNHILD POHANKA (mp):</pre><pre>Herr talman! I den sistnämnda frågan är\r\nmiljöministern och jag helt överens. Vad Sverige\r\nverkligen kan göra är att sälja kunskaper när det\r\ngäller miljörening. Det är lika viktigt som de pengar\r\nsom vi satsar, därför att det här är ganska unikt. Det\r\nhar mig veterligen inte förekommit så stort projekt\r\nnågonstans som att rena Dalälven. Men vi tappar\r\nbort -- miljöministern tar inte heller upp frågan --\r\nskogsbruket och trafiken. Trafiken är väl den värsta\r\nmiljöförorenaren som vi verkligen så att säga har\r\nmätt längden, bredden och höjden -- på, i Sverige\r\noch i världen. Där kan vi verkligen göra någonting.\r\nDet måste dock göras nationellt naturligtvis. Man\r\nbör ta reda på hur stora uppsläppen från\r\ntrafikföroreningarna är i Dalälven. Man bör ta reda\r\npå exakt i vilken grad skogen är delförorenare i\r\nDalälven. När det gäller skogen kan man verkligen\r\ngöra lokala satsningar för att förhindra förorening.\r\nDet går genom ridåer osv. och framför allt genom\r\natt använda andra hyggesmetoder att minska\r\nutsläppen så att det inte blir djupa diken som\r\nbifloder till Dalälven, genom vilka alla\r\nföroreningar släpps ut.</pre><pre>Jag är tacksam för delar av svaret, men jag\r\nefterlyser fortfarande en belysning av några stora\r\nförorenare. Jag avvaktar\r\nkoncessionsförhandlingarna när det gäller Dala\r\nAirport, kreosot, trafiken och skogen. När det\r\ngäller företag och reningsverken har man gjort\r\nutredningar. Jag har tagit del av de utredningar som\r\nfinns. De är ju en förutsättning för arbetet. Men det\r\nfår inte stanna vid kunskap och vetande om vad\r\nsom förorenar, utan här måste vi bygga vidare tills\r\nvi har renat Dalälven. Vi stödde den motionen\r\nhärom när den som väcktes i de flesta kommunerna\r\ni Dalarna. Där är vi särskilt intresserade av att det\r\nhär verkligen fullföljs.</pre><pre>Miljöprojektet i Skåne har kommit i skuggan av\r\nbron. Det har väl gått i stå en del i Göteborg också.\r\nDet är inte fel på de människor som arbetar, men\r\ndet har inte hänt något där på ganska länge. Jag\r\nhoppas att denna stora satsning i Dalarnan skall\r\nfullföljas.</pre><pre>Överläggningen var härmed avslutad.</pre><pre>3 § Svar på interpellation 1990/91:37 om en bro\r\nmellan Sundet och Hasselön</pre><pre>Anf. 14 Kommunikationsmionister GEORG\r\nANDERSSON (s):</pre><pre>Herr talman! Gunnar Björk har frågat mig om\r\nregeringen avser att fullfölja det av\r\nsocialdemokraterna utlovade brobygget vid\r\nSundet--Hasselön i Gävle kommun.</pre><pre>Bakgrunden till frågan är det riksdagsbeslut som\r\ntogs under riksmötet 1980/81, då riksdagen biföll en\r\nreservation som innebar att en bro borde byggas\r\nsom ersättning för färjeförbindelsen vid Sundet--\r\nHasselön. Riksdagen avslog emellertid ett yrkande\r\nom medel till byggande av bron.</pre><pre>Regeringen uppdrog i regleringsbrevet för\r\nbudgetåret 1981/82 åt vägverket att utreda hur\r\nfärjeleden skulle kunna ersättas med en bro och\r\nredovisade utredningsuppdraget i 1982 års\r\nbudgetproposition. Vid riksdagsbehandlingen av\r\npropositionen lämnades flera motioner angående\r\nmedel för byggandet av den aktuella bron.\r\nUtskottet uttalade vid riksdagsbehandlingen att\r\nman fann det helt uteslutet att de begärda\r\nanslagsmedlen skulle fördelas på enskilda objekt\r\noch avvisade bestämt förslagen härom. Utskottet\r\nlämnade en utförlig redogörelse för den ordning\r\nsom gäller för prioriteringen av investeringar och\r\nerinrade om att den gällande ordningen tillkommit\r\nefter ett omfattande utredningsarbete och en rad\r\nbeslut från statsmakterna.</pre><pre>Beslutet av riksdagen år 1982 utgjorde ett nytt\r\nställningstagande i den aktuella frågan som innebar\r\natt objektet på sedvanligt sätt skall prövas bland\r\nandra angelägna objekt i samband med\r\nupprättandet av investeringsplanerna. De\r\nprövningar som hittills har gjorts har inte medfört\r\natt objektet har kunnat inrymmas i dessa planer.</pre><pre>Helt nyligen har en ny lönsamhetskalkyl för\r\nförbindelsen färdigställts som utifrån de\r\nförändringar som skett på intilliggande vägnät\r\nbelyser konsekvenserna av en indragning av\r\nfärjeleden mellan Sundet och Hasselön.</pre><pre>Som en följd av ombyggnaderna av väg 67 förbi\r\nGysinge och Hedesunda har trafiken på färjeleden\r\nreducerats. Kalkylen visar att färjtrafiken ur\r\nsamhällsekonomisk synpunkt inte är lönsam och\r\ninte heller byggandet av en bro. Efter vad jag har\r\nfått veta kommer frågan, mot bakgrund av den nya\r\nkalkylen, att på nytt behandlas av länsstyrelsen\r\nunder innevarande år.</pre><pre>Anf. 15 GUNNAR BJÖRK (c):</pre><pre>Herr talman! Jag vill först tacka statsrådet för\r\nsvaret. Det måste till hans heder sägas att frågan\r\nväcktes före hans tid som kommunikationsminister,\r\nmen det är viktigt att riksdagens frågor följs upp.</pre><pre>Sedan jag kom till riksdagen för 20 år sedan har jag\r\nengagerat mig ganska hårt i denna fråga. Jag tycker\r\ninte att någon fråga för mig gett så många bevis på\r\nmyndigheternas okänslighet för verkligheten för de\r\nmänniskor som bor illa till. De människor som är\r\nberoende av förbindelsen bor söder om Dalälven,\r\nner mot Upplandsgräns men tillhör Gävle\r\nkommun. Jag har sett vid hanteringen av frågan hur\r\nen enig länsvägsnämnd helt har negligerats av\r\nvägverket. Jag har sett hur krav från länsstyrelsens\r\nverksstyrelse på att man skall sätta frågan på\r\ntilläggslistan inte har lett till något resultat, trots att\r\ndet har anslagits extra pengar till länet. Jag har sett\r\nhur fullständigt omöjligt det verkar vara att ta\r\npengar från ett driftsanslag till ett\r\ninvesteringsanslag, trots att varje räknekunnig\r\nperson kan se att man skulle spara ganska mycket\r\npengar. Jag har sett hur man på det sättet har\r\nstoppat glesbygdsbors självklara rätt till service.</pre><pre>När jag började engagera mig i frågan kostade\r\ndriften av färjan några hundra tusen kronor, en ny\r\nbro skulle ha kostat ca 1 miljon. I dag kostar driften\r\ndet tredubbla, dvs. 1,5 miljoner, och en bro\r\nnågonstans mellan 6 och 10 miljoner. Nu står man\r\ninför beslutet att bygga en färjevaktsstuga för 1\r\nmiljon. Det är ungefär vad en bro skulle ha kostat\r\nför ungefär 15 år sedan då vi började agera i denna\r\nfråga i riksdagen. Nu finns det dessutom risk för att\r\nfrågan läggs på is, eftersom det krävs 1 miljon för\r\nfärjevaktsstuga. Det ett oroande tecken i det svar\r\njag fick av statsrådet. Jag har försökt påpeka att det\r\nhär inte får bli ett ytterligare hot.</pre><pre>På de 15 år som frågan har förhalats av vägverket\r\nhar driften kostat, om man t.ex. räknar med 800 000\r\nkr. i snitt på 15 år, 12 miljoner. Om man hade\r\nbeslutat bygga en bro för 15 år sedan, hade man fått\r\ntio Hedesundabroar för vad driften har kostat\r\nunder dessa år. Det är utan tvivel\r\nnationalekonomiskt slöseri enbart på grund av\r\nbyråkratiskt krångel. En stel byråkrati leder till att\r\nman inte kan fördela anslagen mellan varandra.</pre><pre>Jag har väckt frågan under ett antal år i\r\nriksdagen. I samband med 1980/81 års riksmöte\r\nväcktes frågan av socialdemokraterna i Gävleborg i\r\nen motion av Ing-Marie Hansson m.fl. Den\r\nmotionen bifölls av riksdagen. Det finns alltså ett\r\nriksdagsbeslut på att bygga en bro, men\r\nsocialdemokraterna i trafikutskottet hade, för att\r\nmanipulera bort det här beslutet, lagt alla\r\nanslagsklämmar i ett särskilt moment. Därigenom\r\nblev det inga pengar till bron. Annars skulle man\r\nha varit tvungen att anslå medel till alla de lokalt\r\navgivna brolöften, ett femtiotal projekt, som fanns.</pre><pre>Riksdagen har alltså fattat två beslut om en bro\r\növer Dalälven: för det första har man fattat beslut\r\nom att bygga en bro över Dalälven i Hedesunda, för\r\ndet andra har man beslutat att inte anslå några\r\nmedel till bron.</pre><pre>Dagen efter beslutet fanns åtminstone i\r\nGävletidningarna förstasidesnyheten att glädjen\r\nvar stor över att bron äntligen skulle byggas. Man\r\ntackade de riksdagsmän som hade möjliggjort\r\ndenna insats. Det här var alltså en stor nyhet då.</pre><pre>Det är nu tio år sedan man fick nämnda bild av\r\nsituationen, nämligen att riksdagen beslutat att en\r\nbro skall byggas. Det är klart att befolkningen i\r\nlängsälven frågar sig: När skall bron byggas?</pre><pre>Anf. 16 Kommunikationsminister GEORG\r\nANDERSSON (s):</pre><pre>Herr talman! Gunnar Björk för i och för sig en\r\nintressant diskussion om möjligheterna att använda\r\ndriftanslag för en färja; detta omvandlat till\r\ninvesteringsanslag för en bro. Men den\r\ndiskussionen för vi intensivt i\r\nkommunikationsdepartementet i syfte att hitta\r\nrationella lösningar beträffande nödvändiga\r\nframtida investeringar. Jag tycker dock att Gunnar\r\nBjörk gör det litet lätt för sig när han jämför\r\npenningvärdet från början av 80-talet med dagens\r\npenningvärde. Det är en helt oegentlig jämförelse.</pre><pre>Sedan skall vi komma ihåg att det under den tid som\r\nförflutit har gjorts andra investeringar i det här\r\nområdet som, om jag förstått det hela rätt, delvis\r\nhar så att säga betjänat samma syfte och som har\r\nminskat betydelsen av färjan och också\r\nlönsamheten med en bro vid Sundet--Hasselön.\r\nVägförbindelsen vid Gysinge har färdigställts och\r\nen vägförbindelse vid Söderfors har överförts till en\r\nallmän väg.</pre><pre>Med anledning av Gunnar Björks inlägg kan det\r\nfinnas skäl att notera att då frågan diskuterades och\r\nbeslut fattades första gången i riksdagen var det\r\nfaktiskt, om jag minns rätt, en borgerlig regering\r\nsom hanterade dessa saker. Vidare säger Gunnar\r\nBjörk att socialdemokraterna i trafikutskottet har\r\nmanipulerat bort frågan, men det är en väldigt\r\norättvis betraktelse från Gunnar Björks sida.\r\nGunnar Björk måste ändå ha respekt för den\r\nplanerings- och beslutsordning som gäller. Vad\r\ntrafikutskottet har gjort är att man för riksdagen\r\nhar redovisat hur planeringen sker och hur beslut\r\nfattas i sådana här frågor. Vad som gäller är alltså\r\natt riksdagen inte anvisar pengar direkt till enskilda\r\nobjekt. I stället sker här en prioritering i mycket\r\nhög grad med hänsyn till vad länsstyrelserna i\r\nberörda län anser vara en riktig resursanvändning.</pre><pre>Det är att notera att riksdagen aldrig har anvisat\r\nnågra särskilda pengar till det här objektet; varken\r\n1980/81 eller vid det senare tillfälle som har\r\nåberopats. Det kan också vara värt att notera att\r\nman 1980/81, då det första beslutet fattades och en\r\nreservation bifölls om att bron skulle byggas, inte\r\nanvisade några pengar. Mot den bakgrunden kan\r\nGunnar Björk rimligtvis inte skylla på\r\nsocialdemokraterna. Vi hade alltså inte ett sådant\r\ninflytande i riksdagen att vi kunde diktera villkoren\r\nvid det tillfället, utan det var Gunnar Björks parti\r\noch de regeringsmedverkande partierna på den\r\nborgerliga sidan som hade den möjligheten.</pre><pre>Ärendet har således varit vilande i avvaktan på en\r\nutbyggnad, som jag redan nämnt. Jag noterar att\r\ndet här objektet i den senaste\r\nlänstrafikanläggningsplanen, som nyligen har\r\nfastställts av länet, inte finns med. På förslag från\r\nvägverket har en ny utredning gjorts, och den visar\r\natt den ekonomiskt bästa lösningen med hänsyn till\r\nutvecklingen i området faktiskt är att\r\nfärjeförbindelsen läggs ner. Under hand har vi i\r\nregeringen begärt att det material i ärendet som hos\r\nkommunikationsdepartementet skall kompletteras\r\nmed den sistnämnda utredningen samt med\r\nvägverkets och länsstyrelsens synpunkter i\r\ndagsläget i ärendet. Därefter bör ärendet avgöras\r\nav regeringen.</pre><pre></pre><pre>Anf. 17 GUNNAR BJÖRK (c):</pre><pre>Herr talman! Inledningsvis vill jag säga att jag\r\nväckte den här frågan första gången 1971 eller 1972.\r\nDet var i alla fall på 1970-talet. Sedan tycker jag att\r\ndet är hög tid att man i departementet har en debatt\r\ninternt om att omvandla driftanslag till\r\ninvesteringsanslag. Egentligen är det fantastiskt att\r\nman inte har kunnat föra den typen av resonemang\r\ntidigare.</pre><pre>Det är riktigt, som statsrådet säger, att den nya\r\nGysingebron har inneburit en förbättring i form av\r\nnågra kilometer kortare väg jämfört med om man\r\nskulle åka över den gamla Gysingebron. Men det är\r\nändå en omväg på en eller två mil -- en omväg som\r\ninte någon tätortsbo skulle acceptera. Men dessa\r\nmänniskor tvingas alltså att åka en omväg på grund\r\nav att färjan är tidtabellsbunden. På kvällstid t.ex.\r\noch när det gäller sjuktransporter, vissa\r\nlivsmedelstransporter och skoltransporter har man\r\ninte alltid glädje av färjeförbindelsen. Det är så\r\nman dödar en förbindelse -- dvs. genom att\r\ntidplanelägga förbindelsen och se till att den blir allt\r\nsämre.</pre><pre>Socialdemokraternas agerande i trafikutskottet är\r\nett av de bästa exemplen på hur de har försökt att\r\ngöra partipolitik av olika saker under de icke-\r\nsocialistiska åren. Då hade man nämligen kläm på\r\nvarje liten bro och vägstump. Sedan förde man en\r\nganska hård politisk debatt i länen. Man sade: Om\r\nni bara kan få ett par tre stycken i varje län att\r\nhoppa av får vi majoritet.</pre><pre>Jag vill erinra om att reservanterna i samband med\r\n1980/81 års riksmöte just beträffande mom. 6 b i\r\nreservation 4, som gällde den aktuella\r\nbroförbindelsen, vann med röstsiffrorna 150--153.\r\nDet visar hur liten åsiktsskillnaden var vid den\r\naktuella tidpunkten 1981.</pre><pre>Georg Andersson tycks inte ha riktigt klart för sig\r\nvar Utomälven ligger. Det vore därför bra om han\r\nkunde göra ett studiebesök där. Jag vill därför\r\ninbjuda Georg Andersson och Olle Östrand, som\r\när en värdig ledamot av trafikutskottet, att göra ett\r\nstudiebesök i Utomälven för att studera\r\nförhållandena på ort och plats. Avslutningsvis vill\r\njag varna regeringen: Gör inga ytterligare\r\nförsämringar beträffande den färjetrafik som finns\r\nkvar!</pre><pre>Anf. 18 Kommunikationsminister GEORG\r\nANDERSSON (s):</pre><pre>Herr talman! Det vore naturligtvis mycket\r\nintressant att göra ett studiebesök i det aktuella\r\nområdet. Jag vet att det är ett mycket fint område,\r\nför jag är inte helt obekant med det. Jag har\r\nnämligen varit där i andra sammanhang. Men om\r\ntillfälle ges, skall jag självfallet titta särskilt på det\r\nhär.</pre><pre>Sedan bara en kommentar till Gunnar Björks\r\nuttalande om att socialdemokraterna i\r\ntrafikutskottet har gjort partipolitik av det här. Ja,\r\ndet är klart att socialdemokraterna i trafikutskottet\r\när partipolitiker. Men jag vet inte om det finns skäl\r\natt rikta särskilda anmärkningar mot behandlingen\r\nav just den här frågan. Jag jämför då med en rad\r\nandra frågor som vi har behandlat i riksdagen.</pre><pre>Vad trafikutskottet faktiskt har gjort är att man\r\nutförligt har redovisat planeringsordningen. När\r\ndet gäller att göra partipolitik av sådant som kan\r\nvara av litet mera lokalpolitiskt eller kanske\r\nbypolitiskt intresse tror jag inte att det finns några\r\nsom riktigt överträffar centerpartisterna. Jag tycker\r\natt det i någon mån är att kasta sten i glashus när\r\nman försöker göra gällande, som Gunnar Björk här\r\ngör, att det är sådana här bevekelsegrunder som har\r\nvarit vägledande för behandlingen av detta ärende.</pre><pre>Klart är att riksdagen aldrig har anvisat pengar till\r\ndet här objeketet. Det stora problemet när det\r\ngäller infrastruktursatsningar -- det gäller då broar,\r\nvägar och järnvägar -- är, och har varit under de\r\nsenaste åren, att hitta medel. När man har ramar\r\nsom är begränsade måste man välja det som är mest\r\nangeläget. Såvitt jag förstår är det också vad\r\nlänsstyrelsen har gjort när man har lagt ut\r\nlänstrafikanläggningsplanerna. Det måste\r\nnaturligtvis också vi i regeringen göra när vi totalt\r\nfördelar de medel som finns tillgängliga i en budget.</pre><pre>Självfallet skulle det vara mycket roligt om det var\r\nmöjligt att erbjuda alla län snabba lösningar på\r\nproblem av det här slaget. Tyvärr är det inte\r\nmöjligt. Vi får försöka tillämpa gällande ordning\r\nockså i detta fall.</pre><pre>Anf. 19 GUNNAR BJÖRK (c):</pre><pre>Herr talman! Jag får tacka för\r\nhedersomnämnandet av centerpartiet. Det är en\r\nmening som jag helt delar.</pre><pre>Trafikutskottets uppläggning av ärendet innebar att\r\nman konstruerade klämmar om enskilda projekt\r\noch gav en bild till länen av att om man bara fick\r\nmajoritet skulle byggnadstillstånd lämnas. Det var\r\nden bild man gav också Gävleborgs län. Fick man\r\nbara majoritet, vilket man fick, skulle det bli en\r\nbro. Men det blev ingen bro. Man hade skickligt\r\nstyckat upp gödkalven utan att ha pengar med i\r\nförslagens klämmar.</pre><pre>Jag tycker ändå att det är värt att konstatera att\r\nriksdagen har beslutat att en bro skall byggas.\r\nDäremot har man tyvärr inte anslagit pengar till\r\nden. Men det kan man ju komma efter med.</pre><pre>Överläggningen var härmed avslutad.</pre><pre>\r\n4 § Svar på interpellation 1990/91:63 om\r\nkontrollbesiktning före försäljning av vissa\r\nbegagnade bilar för att minska skadliga\r\nbilavgasutsläpp</pre><pre>Anf. 20 Kommunikationsminister GEORG\r\nANDERSSON (s):</pre><pre>Herr talman! Olle Östrand har frågat mig om\r\nregeringen kommer att medverka till en\r\nobligatorisk kontrollbesiktning före försäljning av\r\nbegagnade personbilar som är äldre än tio år.</pre><pre>Svensk Bilprovning AB startade sin verksamhet år\r\n1965 efter riksdagsbeslut. Bilprovningens\r\nverksamhet har medfört en markant höjning av\r\ntrafiksäkerhetsstandarden och har gett fordonen en\r\nökad livslängd. Antalet fordonsbesiktningar\r\nuppgick år 1989 till ca 5 miljoner, varav den största\r\ndelen var kontrollbesiktningar och efterkontroller\r\ntill sådana besiktningar. År 1970 fick Bilprovningen\r\nen ny uppgift nämligen att kontrollera\r\nkoloxidhalten i avgaserna från bensindrivna bilar. I\r\når invigde Svensk Bilprovning sitt motortestcenter\r\ni Jordbro, vilket är det mest välutrustade och\r\nresursstarka bilavgaslaboratoriet i sitt slag i\r\nEuropa. Svensk Bilprovnings verksamhet har\r\nhittills haft den huvudsakliga inriktningen på\r\ntrafiksäkerhet, i framtiden kommer\r\nmiljösäkerheten att få en allt större betydelse.\r\nDetta innebär dock inte att trafiksäkerheten\r\nkommer att få en mindre betydelse i framtiden.</pre><pre>Det är viktigt att komma ihåg att i kostnaderna för\r\nen bilprovning ligger inte enbart Svensk\r\nBilprovnings kostnader, utan även privatpersoners\r\nkostnader för att köra till och från\r\nbilprovningsverkstaden, förlorad arbetsinkomst\r\nm.m.</pre><pre>Regeringen har nyligen beslutat att nya bilar inte\r\nbehöver kontrollbesiktigas förrän efter 18\r\nmånader, SFS 1989:939. Bestämmelsen gäller från\r\nden 1 januari 1990 och innebär att en utglesning av\r\nden årliga kontrollbesiktningen av nya bilar inletts.\r\nJag har för avikt att återkomma till regeringen med\r\nförslag till ytterligare utglesning av kontrolltillfällen\r\ni samband med att budgetpropositionen läggs fram\r\nför riksdagen.</pre><pre>Genom att antalet besiktningstillfällen minskas för\r\nnya personbilar, men inte för äldre, så blir effekten\r\natt de äldre bilarna kontrolleras relativt sett oftare.\r\nÄldre bilar kontrolleras en gång per år i samband\r\nmed kontrollbesiktningen hos Svensk Bilprovning.\r\nDenna årliga besiktning torde vara tillräcklig för att\r\nuppfylla samhällets krav på kontroll av\r\navgasutsläpp. Den miljöeffekt som eventuellt\r\nskulle uppnås genom ytterligare ett\r\nbesiktningstillfälle är svårmätbar och uppvägs i\r\nvarje fall inte av de totala kostnaderna.</pre><pre>En analys av Volvobilar som Svensk Bilprovning\r\nutfört visar att de yngsta fordonen har den längsta\r\nårliga mediankörsträckan. Efter ca 11 år är den\r\nårliga mediankörsträckan bara hälften så stor som\r\nunder de första åren.</pre><pre>Det är min uppfattning att det inte är motiverat att\r\ninrätta en ny kontrollbesiktning med anledning av\r\natt bilen säljs. Det finns dessutom i dag möjlighet\r\natt på Ms provningsplatser eller hos Svensk\r\nBilprovning kunna få en kontrollbesiktning av bilen\r\ni samband med försäljning. Svensk Bilprovning har\r\nsedan cirka ett år tillbaka bedrivit\r\nförsöksverksamhet på sex kontrollstationer i landet\r\ndit man kunnat åka för att få bilen mer utförligt\r\nbesiktigad vid försäljning. Enligt uppgifter från\r\nSvensk Bilprovning har intresset för detta varit\r\nsvagt och det har utnyttjats dåligt. En utökad\r\ninformation om denna möjlighet till en mer utförlig\r\nkontrollbesiktning vid försäljning, skulle troligen\r\nstimulera köpare av fordon att utnyttja tjänsten i\r\nhögre utsträckning.</pre><pre>Det finns dessutom en överenskommelse sedan den\r\n1 oktober 1989 mellan konsumentverket och\r\nMotorbranschens riksförbund. Överenskommelsen\r\ngäller för bilar med ett värde som överstiger 15 000\r\nkr. och innebär att en varudeklaration upprättas\r\nsom beskriver bilens kondition mer i detalj.\r\nÖverenskommelsen innebär också att alla\r\nbegagnade bilar som saluhålls hos bilhandeln skall\r\nvara trafiksäkerhetsdeklarerade.</pre><pre>Jag anser således inte att det finns tillräckliga\r\nargument för att införa en kontrollbesiktning före\r\nförsäljning av äldre begagnade personbilar.</pre><pre></pre><pre>Anf. 21 OLLE ÖSTRAND (s):</pre><pre>Herr talman! Jag ber att få tacka\r\nkommunikationsministern för det mycket\r\nomfångsrika svaret. Trots det har inte\r\nkommunikationsministern övertygat mig om att jag\r\ninte har rätt i det här avseendet.</pre><pre>Jag har ställt tre frågor i detta ämne. De har ett\r\ngemensamt, nämligen att de gäller åtgärder för att\r\nsnabbare få bort de äldre bilarna ur trafiken. Detta\r\nkan enligt min mening åstadkommas genom att\r\nman kraftigt höjer skrotningspremien, ökar\r\nprisskillnaden mellan blyad och oblyad bensin samt\r\ntar in de äldre bilarna till kontrollbesiktning vid\r\nvarje ägarbyte. I motsats till\r\nkommunikationsministern anser jag att en\r\nobligatorisk kontrollbesiktning vid ägarbyte av\r\nbegagnade personbilar skulle bli ett verksamt\r\nmedel i detta avseende. Varför jag anser det skall\r\njag utveckla något.</pre><pre>Motormännens riksförbund, men även Svensk\r\nBilprovning tillsammans med naturvårdsverket,\r\nhar provat utsläppen av skadliga ämnen i avgaserna\r\nfrån bilar utan katalysator och bilar med\r\nkatalysator. Resultatet visar att utsläppen av\r\nkoloxid, kväveoxid och kolväten från en\r\nkatalysatorbil i stort sett är försumbara, medan\r\ndäremot utsläppen från en bil utan katalysator är\r\n20, 30 och 40 gånger större, beroende på bilens\r\nålder. Ju äldre bil desto mer utsläpp.</pre><pre>Vi har i dag ungefär 3,6 miljoner personbilar i vårt\r\nland. Ungefär 40 % av denna personbilspark är tio\r\når eller äldre. Hela 16 % är äldre än femton år. Mer\r\nän en halv miljon bilar i vårt land är i dag äldre än\r\nfemton år. Ungefär 800 000 av de 3,6 miljonerna är\r\nutrustade med katalysator.</pre><pre>Utöver de kraftiga utsläppen av skadliga ämnen i\r\navgaserna har de gamla fordonen en väsentligt\r\nhögre bensinförbrukning än yngre fordon. Man kan\r\nutan överdrift påstå att de äldsta bilarna förbrukar\r\nungefär 30 % mer av blyad bensin än vad dagens\r\nfabriksnya bilar förbrukar av blyfribensin.\r\nSkillnaden ur miljösynpunkt är alltså mycket\r\nkraftig mellan en gammal personbil utan\r\nkatalysator, som körs på blyad bensin, och en nyare\r\npersonbil som har katalysator.</pre><pre>Denna fråga är också viktig ur\r\ntrafiksäkerhetssynpunkt. Tittar man på\r\nanmärkningsfrekvensen vid kontrollbesiktningen\r\nför olika årsmodeller av personbilar, visar det sig att\r\nju äldre bilarna är, desto högre\r\nanmärkningsfrekvens har de. Ungefär 18 % av\r\nbilarna av årsmodell 1988 har någon form av\r\nanmärkning vid kontrollbesiktningen. För bilar av\r\nårsmodell 1976 och äldre har närmare 80 %\r\nanmärkning av något slag.</pre><pre>Mot bakgrund av dessa fakta är det bara att\r\nkonstatera, att vill man uppnå väsentliga\r\nförbättringar i miljöhänseende, men också ur\r\ntrafiksäkerhetssynpunkt, måste man vidta åtgärder\r\nmot de äldsta bilarna som vi i dag har i trafik.\r\nSvensk Bilprovnings erfarenhet från\r\nkontrollbesiktningar av de gamla bilarna visar\r\nockså att i synnerhet avgasreningen ofta är mycket\r\ndålig. En utökning av\r\nkontrollbesiktningsskyldigheten skulle på ett\r\npåtagligt sätt bidra till en större medvetenhet om\r\nvikten av regelbundet underhåll av de äldre bilarna.\r\nDetta kommer naturligtvis också att bidra till en\r\nhöjd genomsnittsstandard på de äldre bilarna i\r\ntrafik, men också till att bilar som det inte lönar sig\r\natt underhålla snabbare skrotas.</pre><pre>Nu hänvisar kommunikationsministern till en\r\növerenskommelse med Motorbranschens\r\nriksförbund, som gäller bilar vilkas värde överstiger\r\n15 000 kr. Det är en överenskommelse som skulle\r\ninnebära att en varudeklaration upprättas som\r\nbeskriver bilens kondition mer i detalj.</pre><pre>Men det är inte i första hand de bilarna jag tänker\r\npå, utan jag tänker på 3 000-kronorsbilarna som\r\nbyter ägare flera gånger mellan varje\r\nbesiktningsintervall. Vi kan ju varje vecka läsa\r\ntidningarnas billighetsannonser, sida upp och sida\r\nned, med önskemål om försäljning av den här typen\r\nav bilar. Skulle man kräva kontrollbesiktning vid\r\nvarje ägarbyte av denna typ av bilar, så skulle vi\r\nsnabbare få bort de här bilarna ur trafiken -- det är\r\njag övertygad om. Det skulle naturligtvis vara en\r\nmycket stor fördel, både ur miljösynpunkt och ur\r\ntrafiksäkerhetssynpunkt.</pre><pre>Jag vill efter den här redogörelsen uttrycka en\r\nförhoppning om att kommunikationsministern nu\r\ninte är så kategoriskt negativ när det gäller\r\nkontrollbesiktning av gamla bilar vid ägarbyte.</pre><pre>Anf. 22 Kommunikationsminister GEORG\r\nANDERSSON (s):</pre><pre>Herr talman! Olle Östrand börjar med att säga att\r\nhan inte känner sig övertygad av mitt relativt långa\r\nsvar. Jag får väl säga detsamma -- jag känner mig\r\ninte övertygad av Olle Östrands relativt utförliga\r\nbeskrivning av effekterna.</pre><pre>Den huvudfråga som jag vill ställa är: Varför då en\r\nobligatorisk besiktning av gamla bilar vid\r\nförsäljningstillfällena? Om man vill komma åt de\r\ngamla bilar som är i trafik, vore det väl rimligt att\r\nangripa alla bilar som är i trafik och inte bara dem\r\nsom råkar vara föremål för försäljning.</pre><pre>När Olle Östrand säger att de här gamla bilarna\r\nibland byter ägare flera gånger per år, så uppstår\r\nfrågan: Är det då rimligt att begära en obligatorisk\r\nkontrollbesiktning flera gånger per år på samma\r\nbil, som dessutom bevisligen går ganska litet i\r\ntrafik? Enligt de undersökningar som gjorts av\r\nmediankörsträckorna, går en sådan bil mindre än\r\nhälften av vad en ny bil går i trafik. Jag tror att det\r\nur kundernas -- konsumenternas -- synpunkt skulle\r\nte sig ganska egendomligt om en bil som har samma\r\nägare under året inte behöver bli föremål för\r\nbesiktning mer än en gång, medan en bil som av\r\nolika anledningar säljs ett par gånger skulle kanske\r\nbli föremål för besiktning tre gånger under samma\r\når.</pre><pre>Dessutom finns det möjlighet till en frivillig\r\nbesiktning. Det måste ju vara i köparens intresse att\r\nse till att han får en bra bil även när han köper\r\nbegagnat. Därför är det naturligtvis viktigt att\r\ninformation ges om denna möjlighet för köpare att\r\nse till att bilen besiktigas, så att man vet vad det är\r\nman köper.</pre><pre>Jag tycker att det är viktigt att ändå stryka under\r\nen del saker som framgår av interpellationen och av\r\nOlle Östrands inlägg här. Det första är att\r\nkatalysatorerna har en bra effekt på miljön, vilket\r\ninte alltid framgår av den allmänpolitiska debatt\r\nsom förs om trafiken och miljön. Vi arrangerade i\r\ndagarna en överläggning i Paris mellan\r\ntransportministrar i hela Västeuropa och ledande\r\nbiltillverkare och oljeproducenter. Det var mycket\r\nintressant att notera den samstämmighet som nu\r\nråder om att man med katalysatorerna -- med de\r\nåtgärder som är vidtagna -- har nått mycket långt i\r\nfråga om att minska kväveutsläppen och utsläppen\r\nav partiklar osv.</pre><pre>Det som nu är den stora frågan är\r\nkoldioxidutsläppen. Olle Östrand noterade att nya\r\nbilar har lägre bensinförbrukning än gamla bilar.\r\nDet är också i det avseendet ett framsteg. Men vi\r\nmåste komma längre på den vägen. Jag tror inte att\r\nden åtgärd som Olle Östrand föreslår när det gäller\r\nde äldre bilarna är en särskilt framgångsrik väg. Det\r\när en rad andra insatser, som jag nu inte skall gå in\r\npå, som krävs.</pre><pre>Jag vill gärna säga detta i det här sammahanget för\r\natt återigen betona att det faktiskt sker framsteg när\r\ndet gäller diskussionen om trafikens påverkan på\r\nmiljön. Vi får med förenade krafter gå vidare i den\r\nriktningen.</pre><pre>Anf. 23 OLLE ÖSTRAND (s):</pre><pre>Herr talman! Det är naturligtvis alldeles riktigt som\r\nkommunikationsministern säger, att ju snabbare vi\r\nkan få en övergång till katalysatorbilar, desto bättre\r\nmiljö får vi.</pre><pre>När det gäller de här gamla bilarna, i stort sett de\r\nbilar som är äldre än 15 år, är det riktigt att det finns\r\nmöjligheter att åka till en bilprovningsanläggning\r\noch få en kontrollbesiktning. Men tyvärr är det inte\r\nden här kategorin av människor, som handlar med\r\nde äldsta bilarna, som frivilligt åker till en\r\nbilprovningsanläggning för att få ett test på den bil\r\nde köper.</pre><pre>Det har ju också visat sig vid Svensk Bilprovnings\r\nkontrollbesiktning av de här bilarna att det framför\r\nallt är avgasreningen som ofta har mycket dålig\r\nfunktionssäkerhet och som kräver underhåll med\r\nkorta tidsintervaller.</pre><pre>När det gäller trafiksäkerheten visar också statistik\r\nfrån försäkringsbolagen att bilar av äldre modeller\r\när inblandade i olyckor i mycket högre omfattning\r\nän vad som motsvaras av deras ''trafikarbete''.\r\nOrsakerna till detta är naturligtvis många. Men\r\noavsett vilka orsakerna är visar statistiken också att\r\npersonskadorna genomsnittligt är väsentligt\r\nallvarligare för dem som har åkt i dessa bilar vid\r\nolyckstillfällena. Dessa bilar ger alltså ett mycket\r\nsämre skydd för både förare och passagerare.</pre><pre>Det finns många aspekter på den här frågan. Men\r\njag tror att en viktig aspekt är att man bör vidta\r\nåtgärder som innebär att man snabbare kan få bort\r\nde här äldre bilarna ur trafiken. Detta är\r\nnaturligtvis viktigt också ur konsumentpolitisk\r\nsynpunkt.</pre><pre>Det förekommer alltså en livlig buskhandel med\r\nsådana här bilar. Jag tror att om man krävde in\r\ndessa bilar till kontrollbesiktning vid varje\r\nägarbyte, så skulle mycket av denna buskhandel\r\nförsvinna.</pre><pre>Men det är inte bara den här åtgärden som man\r\nskall vidta. Jag är helt övertygad om att om man\r\nkraftigt höjde skrotningspremien, så skulle man\r\nockså åstadkomma detta resultat. Om man\r\ndessutom ökade prisskillnaden mellan blyad och\r\noblyad bensin, skulle det också verksamt bidra till\r\natt få bort de äldre bilarna ur trafiken. I det\r\navseendet tror jag att kommunikationsministern\r\noch jag är helt överens.</pre><pre>Anf. 24 LARS NORBERG (mp):</pre><pre>Herr talman! Jag lyssnade med intresse när\r\nkommunikationsministern i sitt svar på Olle\r\nÖstrands fråga anförde att han tillsammans med\r\nandra kommunikationsministrar i Europa hade\r\ntillfälle att lyssna till såväl oljeindustrins som\r\nbilindustrins synpunkter på bilarnas utsläpp. Det är\r\ninte utan att jag erinrar mig den gamla\r\nuppsatsgrodan: ''Vansinnig och omgiven av onda\r\nrådgivare kan jag ej annat än beklaga Erik XIV.''\r\nHär har kommunikationsministrarna suttit\r\nomgivna av den förmodligen starkaste lobbygrupp\r\nsom förekommer i västvärlden -- bilindustrin och\r\noljeindustrin i förening.</pre><pre>Jag menar inte att man inte skall lyssna på dessa\r\nindustriers representanter, men man måste ha klart\r\nför sig att det är en partsinlaga vi gör. Det är en\r\nmycket stark lobbygrupp med mycket stora\r\nmöjligheter att hyra experter som uttalar för dessa\r\nindustrier behagliga åsikter. Min fråga till\r\nkommunikationsministern blir: Hur skaffar sig\r\nkommunikationsministrarna ''motkunskap'' -- t.ex.\r\nkunskap om hur katalysatorerna inte fungerar, hur\r\nde förstörs och förslits, att de inte fungerar i\r\nsamband med kallstarter och mycket annat? Det är\r\nfrån samhällets synpunkt viktigt att de starka\r\nlobbygrupperna inte får ett dominerande inflytande\r\npå de beslut som fattas av statsmakterna.</pre><pre></pre><pre>Anf. 25 Kommunikationsminister GEORG\r\nANDERSSON (s):</pre><pre>Herr talman! Låt mig först med anledning av Lars\r\nNorbergs inlägg betona att det var vi trafikministrar\r\ni Europa som för ett år sedan -- efter att ha antagit\r\nen gemensam trafik- och miljödeklaration -- inbjöd\r\nbilindustrin och oljeindustrin till en hearing. Den\r\nförbereddes noga. Vi ställde, utifrån den särskilda\r\nresolution som vi hade antagit, ett stort antal frågor\r\nskriftligt till företrädarna för europeisk bilindustri\r\noch oljeindustri. Det var inträngande frågor. Vi fick\r\nskriftliga svar, och vi hade denna muntliga hearing\r\nunder tre timmar i Paris i onsdags.</pre><pre>Vi lyssnade naturligtvis på svaren, men vi ställde\r\nockså krav och motfrågor. Det var en mycket\r\nlevande debatt. Det var ett mycket kraftfullt\r\nuttryck för att vi trafikministrar är otåliga och vill\r\nfå fram en snabbare utveckling av renare biltrafik\r\ngenom förbättring av motorerna och introduktion\r\nav andra bränslen och genom att\r\noljeleverantörerna -- det var en nyhet i det här\r\nsammanhanget -- måste ta ett större ansvar för\r\nkvaliteten på bränslet som man levererar. Där har\r\nvi kanske från politisk sida varit försumliga när vi\r\ninte tidigare har tagit den diskussionen på ett mer\r\nkonkret och inträngande sätt. Jag bedömer att\r\nevenemanget i Paris i onsdags var av mycket stor\r\nbetydelse för att samordna strävandena i hela\r\nEuropa för att få fram bättre förhållanden när det\r\ngäller trafik och miljö.</pre><pre>Vi har naturligtvis många möjligheter att skaffa oss\r\nkunskaper om katalysatorernas effekter. Men vi\r\nskall då också erkänna det positiva resultat som\r\nkatalysatorerna har givit. Svensk Bilprovnings\r\nsärskilda provningsanordningar i Jordbro är ett\r\ninstrument som samhället har ställt till förfogande\r\nför att följa den utvecklingen. Jag tycker att man\r\nhar anledning att glädjas när det åstadskoms\r\nnågonting positivt -- vi behöver ju bilarna i trafiken.\r\nOm vi inte kan använda bilarna, lastbilarna och\r\nbussarna hamnar vi i en mycket bekymmersam\r\nsituation. -- Detta med anledning av Lars Norbergs\r\ninlägg.</pre><pre>Låt mig sedan till Olle Östrand säga att hans\r\ninterpellation ju innehåller förslag om flera\r\nåtgärder för att komma till rätta med de gamla\r\nbilarna. Jag skall inte diskutera de åtgärderna utan\r\nbara den fråga som är ställd till mig. På den har jag\r\nförsökt att ge svar om hur jag bedömer det.</pre><pre>Olle Östrand säger nu att det även från\r\ntrafiksäkerhetssynpunkt finns skäl att titta närmare\r\noch med tätare intervaller på bilar som är mer än\r\ntio år gamla. Det är naturligtvis en mycket\r\nalarmerande uppgift från Olle Östrand, som är\r\nledamot av Svensk Bilprovnings styrelse. Är det så,\r\nsom Olle Östrand påstår, får man diskutera om man\r\nskall införa detta generellt. Då är det ju inte särskilt\r\nmeningsfullt att bara inrikta sig på de bilar som\r\nsäljs, utan då måste man inrikta sig på alla bilar som\r\när i trafik -- det är det som är intressant från\r\ntrafiksäkerhetssynpunkt. Också från\r\nmiljösynpunkt kan man anlägga den aspekten:\r\nMenar vi att man skall skärpa kraven på bilar äldre\r\nän tio år får man, menar jag, ta upp en diskussion\r\nom att göra det i mer generella termer och inte bara\r\nkopplat till dem som händelsevis blir föremål för\r\nförsäljning.</pre><pre>Anf. 26 LARS NORBERG (mp):</pre><pre>Herr talman! Det är ju i och för sig\r\ntillfredsställande att det har ställts kritiska frågor\r\noch att det har varit en öppen hearing, men jag\r\ntycker ändå inte att jag har fått svar på frågan: Var\r\nfinner man den kritiska expertisen? Det är\r\nnämligen en stor svårighet att finna kritisk expertis,\r\ndärför att en så stor del av expertisen på dessa\r\ntekniska saker är uppknuten till i första hand\r\nbilindustrin.</pre><pre>När det gäller bränslena instämmer jag livligt med\r\nstatsrådet i att det gäller att få fram bästa möjliga\r\nbränslen. Vi har från miljöpartiet nyligen yrkat på\r\nen ökad skattedifferentiering när det gäller\r\ndieselbränslen. Den differentiering som nu\r\nförekommer upphäver knappast den\r\nkostnadsskillnad som finns mellan de bättre och de\r\nsämre bränslena. Det vore önskvärt att riksdagen i\r\nsitt beslut beträffande skattesatserna såg till att det\r\nblev en differentiering, så att det fanns ett\r\nekonomiskt incitament för kunderna att välja det\r\nbättre dieselbränslet i stället för det lika billiga och\r\nsämre.</pre><pre>Anf. 27 OLLE ÖSTRAND (s):</pre><pre>Herr talman! Det är riktigt att Svensk Bilprovning\r\nhar begärt att man skall glesa ut besiktningarna av\r\nde nyare bilarna. Enligt vad jag förstod av svaret\r\nkommer kommunikationsministern i\r\nbudgetpropositionen att villfara denna begäran.\r\nDet tycker jag är bra. Men då finns det, tycker jag,\r\nall anledning att skärpa kontrollen av den äldre\r\nbilparken. Om det skall ske på det sätt som jag har\r\nföreslagit eller på annat sätt kan man alltid\r\ndiskutera, men jag tycker ändå att\r\nkommunikationsministern och jag börjar närma oss\r\nvarandras ståndpunkter litet grand.</pre><pre>När jag hade haft debatten med Birgitta Dahl om\r\nskrotningspremien fick jag reda på att det\r\nförekommer en rätt omfattande export av avställda\r\ngamla bilar, framför allt till östländerna. Ryska och\r\npolska båtar kommer till Sverige med full last, och\r\ni stället för att gå tomma hem passar man på att av\r\nmindre nogräknade bilförsäljare köpa upp gamla\r\navställda bilar för under tusenlappen och ta dem\r\nmed sig hem på båtarna. På så sätt exporterar vi\r\nmiljöförstöring till länder som inte tål någon mer\r\nmiljöförstöring.</pre><pre>För ungefär ett år sedan stod jag och tittade på en\r\nfemtiotusentonnare som lastade gamla lastbilar för\r\nexport. Det var gamla, uttjänta lastbilar som inte\r\ndög för trafik i Sverige, men de dög naturligtvis för\r\ntrafik i något annat land.</pre><pre>När trafikutskottet i höstas var ute och reste fick vi\r\nexempel på länder där man använde bl.a. sådana\r\nbussar -- bussar som var 25 år gamla och äldre. De\r\ngick i daglig trafik i mycket stora huvudstäder och\r\nkördes samtidigt på dålig dieselolja och bidrog\r\ndärmed till en fruktansvärd miljö i dessa städer.\r\nDärför tror jag att det är nödvändigt att vi som\r\nhögindustrialiserat land tittar närmare på den äldre\r\nbilparken och vidtar de åtgärder som erfordras för\r\natt snabbare få bort de äldre bilarna ur trafik, och\r\ndet gäller inte bara personbilar, utan det gäller även\r\nlastbilar och bussar. Därför vill jag nu till slut tacka\r\nkommunikationsministern för det senaste\r\nkompletterande svaret, som visar att vi som sagt\r\nbörjar närma oss varandras ståndpunkter i det här\r\navseendet -- det tycker jag är viktigt.</pre><pre>Anf. 28 Kommunikationsminister GEORG\r\nANDERSSON (s):</pre><pre>Herr talman! Låt mig först till Lars Norberg säga\r\natt Svensk Bilprovning inte är knutet till svensk\r\neller internationell bilindustri, utan den arbetar\r\noberoende i sin prövning av bl.a. katalysatorerna.\r\nDet finns också fler som ägnar sig åt att kritiskt\r\ngranska effekterna av just katalysatorerna. Jag vill\r\nockså markera att\r\ntransportforskningsberedningen, väg- och\r\ntrafikinstitutet samt naturvårdsverket inte heller är\r\nknutna till svensk eller internationell bilindustri och\r\ngår deras ärenden, utan de granskar kritiskt dessa\r\nfrågor.</pre><pre>Olle Östrand berör en mycket intressant aspekt på\r\nden miljöförstörelse som orsakas av gamla bilar.\r\nDet är vad som kan komma att hända i Östeuropa.\r\nOckså den frågan berördes ganska mycket vid den\r\növerläggning som vi förde i Paris i onsdags. Flera\r\nöstländer deltar också i den s.k.\r\ntransportministerkonferansen, och flera andra\r\nöstländer är på väg in i den gemenskapen. Det\r\naccentuerar behovet av ett gemensamt\r\nuppträdande i hela Europa när det gäller att ställa\r\nkrav och utforma regler. Jag tror att det är det enda\r\nsätt på vilket vi kan arbeta för att komma till rätta\r\nmed problemen.</pre><pre>Överläggningen var härmed avslutad.</pre><pre>5 § Svar på interpellation 1990/91:51 om Luleås\r\nställning som metallurgiskt centrum, m.m.</pre><pre>Anf. 29 Industriminister RUNE MOLIN (s):</pre><pre>Herr talman! Sten-Ove Sundström har frågat mig\r\ndels vilka åtgärder jag är beredd att vidta för att\r\nstärka Luleås ställning och utveckling som\r\nmetallurgiskt centrum under 1990-talet, dels vilka\r\nåtgärder jag är beredd att vidta för att öka\r\nförädlingen och bearbetningen av stålprodukterna\r\nvid SSAB i Luleå.</pre><pre>Jag hade för några veckor sedan tillfälle att med\r\nLars-Ove Hagberg diskutera ett liknande ärende --\r\nmed den skillnaden att det då gällde investeringar i\r\nSSAB i Borlänge.</pre><pre>Jag vill nu upprepa vad jag då sade, nämligen att\r\ndet är viktigt att få till stånd investeringar i Sverige,\r\ninte minst i basindustrin.</pre><pre>Under 1980-talet har också stora investeringar\r\ngjorts i SSAB. Detta har lett till att man i dag har\r\nen effektiv produktionsapparat, inte minst i Luleå.\r\nI början av 1980-talet skedde detta med hjälp av\r\nstatligt stöd. Sådant stöd är av olika skäl inte\r\naktuellt i dag.</pre><pre>Investeringar i SSAB -- liksom i andra företag --\r\nmåste baseras på en bedömning av företagets\r\nlångsiktiga konkurrenskraft. Det är därför som\r\nregeringen har föreslagit olika åtgärder för att\r\nstärka konkurrenskraften för svensk industri.</pre><pre>Som Sten-Ove Sundström framhåller i\r\ninterpellationen är det styrelse, företagsledning och\r\nde anställdas organisationer som har att ta ställning\r\ntill vilka investeringsobjekt som skall genomföras\r\nför att företaget skall kunna behålla sin lönsamhet\r\näven på sikt. Några direkta åtgärder i syfte att\r\nåstadkomma vissa investeringar inom SSAB är\r\nregeringen mot denna bakgrund inte beredd att\r\nvidta.</pre><pre>Anf. 30 STEN-OVE SUNDSTRÖM (s):</pre><pre>Herr talman! Jag tackar industriministern för\r\nsvaret på min interpellation, även om jag tycker att\r\ndet är ett ovanligt tunt svar.</pre><pre>I svaret upprepar statsrådet vad han har sagt i ett\r\nannat svar om SSAB för några veckor sedan, och\r\ndet kan ju vara bra för dem som inte har läst det.\r\nMen det var inte det jag var ute efter när jag ställde\r\nmin interpellation.</pre><pre>När det nu finns ett intresse av att få i gång\r\ninvesteringar i industrin i Sverige, bör väl staten\r\nkunna föregå med gott exempel genom att ta egna\r\ninitiativ i de företag där man har ett ägande eller i\r\nvarje fall ett majoritetsägande. Det är inte viktigt\r\nbara för den långsiktiga utvecklingen utan minst\r\nlika viktigt för de anställda inom svensk stålindustri\r\natt känna till den policy som gäller. I synnerhet är\r\ndet viktigt nu när varslen ökar. Bara i Luleå har 700\r\nanställda varslats, och av dem är huvuddelen\r\nanställda i statligt ägda företag. 500 har varslats\r\nsedan jag skrev i min interpellation för ett par\r\nveckor sedan.</pre><pre>Det uppstår en något märklig situation när\r\nägarintressenterna allmänt talar om vikten av\r\nframtida investeringar samtidigt som de själva inte\r\ntar chansen att driva på utvecklingen när man kan\r\ngöra det.</pre><pre>Jag har i likhet med statsrådet trott att SSAB i\r\nLuleå har en effektiv produktionsapparat. Nu är\r\ndet dock inte så, och därför är man enligt\r\nföretagsledningen beredd att ta bort 250 anställda\r\nför att öka produktiviteten vid SSAB Tunnplåt.\r\nVisserligen är det företagsledningens uppgift att\r\nsköta den rullande verksamheten, men detta\r\nfaktum får aldrig bli ett argument för ägaren att\r\navsäga sig huvudansvaret för produktion och\r\nframtidsinriktning.</pre><pre>Jag måste därför få följa upp svaret med ytterligare\r\nett par frågor: Finns det egentligen några\r\nframtidsplaner på detta område för SSAB\r\nTunnplåt? Är statsrådet beredd att vidta några\r\nåtgärder för att få fram insatser som syftar till att\r\nöka produktionen eller bearbetningen av\r\nprodukterna vid SSAB i Luleå?</pre><pre>Anf. 31 BENGT HURTIG (v):</pre><pre>Herr talman! Jag tycker det är en utmärkt och\r\nviktig interpellation som Sten-Ove Sundström har\r\nställt. Även jag tror att vi kan säga att stålindustrin\r\ni Sverige har goda förutsättningar att vara effektiv\r\noch stark om den sköts på ett bra sätt. Många med\r\nmig känner oro för den saken.</pre><pre>År 1977 hade vi i Luleå ungefär 5 400 anställda i de\r\nolika stålföretagen. I dag är antalet 3 500. Närmare\r\n2 000 arbetstillfällen har alltså försvunnit, och nu\r\nskall ytterligare mer än 500 människor bort från\r\ndenna verksamhet.</pre><pre>Jag anser att det är av nationellt intresse att ha\r\nkvar en modern, uthållig och konkurrenskraftig\r\ntillverkning av råjärn och stål. Denna är nämligen\r\nen grundförutsättning för vidareförädling inom en\r\nlång rad industrier i landet, från\r\ntransportmedelsindustri till byggnadsindustri och\r\nindustri som sysslar med energiteknik. Om\r\nutvecklingen leder till att vi tvingas importera\r\nråstål, då försvagas kraftigt förutsättningarna att\r\ndriva en stålberoende industri i landet.\r\nStåltillverkningen ger också en stabilare avsättning\r\nför de järnmalmsgruvor som finns kvar, och\r\nnärheten till dessa gruvor måste vi utnyttja.</pre><pre>SSAB i Luleå har blivit en underavdelning till det\r\ns.k. tunnplåtsbolaget och måste intimt samarbeta\r\nmed sina kunder för att kunna anpassa\r\nproduktionen till deras behov. Man kan grovt säga\r\natt verksamheten hos SSAB i Borlänge styr\r\nverksamheten i Luleå. Tunnplåtsbolaget är i sin tur\r\nstarkt beroende av bilindustrin.</pre><pre>Självklart måste SSAB i Luleå också intimt\r\nsamarbeta med avnämare av de produkter som tas\r\nfram. Det förekommer naturligtvis konkurrens\r\nmellan olika stålproducenter, men det måste också\r\nfinnas ett intimt samarbete mellan avnämare av\r\nstålprodukter och producenter av stålprodukter.</pre><pre>Svagheten i den kraftigt omstrukturerade\r\nstålindustrin i Sverige förefaller vara passiviteten\r\noch ointresset från ägarhåll på såväl den privata\r\nsom den statliga sidan. Man blir litet skrämd när\r\nman som riksdagsledamot besöker de statliga\r\nföretagen och hör representanter för dem säga att\r\ndet kanske vore bättre om företaget i fråga vore\r\nprivatägt. Då skulle man måhända komma ifrån det\r\nointresse som visas företaget. På det området måste\r\nvi få till stånd en ändring.</pre><pre>Den svenska stålindustrin behöver rejäla\r\nutvecklingsinsatser på energi- och miljöområdena.\r\nOmvärldens stålindustri är på stark frammarsch,\r\ninte minst inom EG. Om EGs stålindustri i sin\r\nproduktion lyckas påverka miljön på ett betydligt\r\nmildare sätt än hittills, då kan krav från EG komma\r\natt ställas på miljöavgifter inom svensk stålindustri.\r\nDet kommer att göra verksamheten svår i vårt land.\r\nBara dessa framtidsutsikter borde leda till ett\r\nkraftigt utvecklingsarbete särskilt vad det gäller\r\ntekniken att framställa råjärn. Jag har tidigare här\r\ni riksdagen påpekat att möjligheterna att använda\r\nförgasad olja för råjärnsproduktion borde noggrant\r\nundersökas. Jag menar att det är alldeles\r\nnödvändigt att samhällsinstitutioner såsom fjärde\r\nAP-fonden, löntagarfonden, Investeringsbanken,\r\nde stora försäkringsbolagen liksom naturligtvis\r\näven staten tar sitt ansvar för investeringar i svensk\r\nstålindustri och blir aktiva ägare som medverkar i\r\nen långsiktigt hållbar utveckling som gynnar alla\r\nsom är beroende av stålindustrin. Bara i Luleå,\r\nmenar vissa bedömare, skulle det behövas\r\ninvesteringar på bortåt två miljarder för att\r\nverksamheten skall öka i styrka och för att man\r\nskall kunna utveckla konkurrenskraften och\r\nutnyttja de fördelar man redan har. Det behövs\r\ninvesteringar för att man skall kunna utveckla\r\nstålorten mot det metallurgiska centrum som så\r\nmånga länge talat om. Jag tycker att det är hög tid\r\nför industriministern att gå till aktion för svensk\r\nstålindustri. Det är i lågkonjunkturen som\r\nplaneringen för högkonjunkturen måste ske.</pre><pre>Anf. 32 Industriminister RUNE MOLIN (s):</pre><pre>Fru talman! Sten-Ove Sundström tyckte att det var\r\nett tunt svar som jag hade att ge i denna fråga. Det\r\nkanske hänger samman med att vi ser litet olika på\r\nden roll som staten som ägare har i det här\r\nsammanhanget.</pre><pre>Självfallet är jag intresserad av att vi skall öka\r\ninvesteringarna, inte bara i stålindustrin utan även\r\ni andra industrier, så att vi får en större\r\nindustrisektor och därmed bättre förutsättningar\r\natt uppnå den standard som vi eftersträvar.</pre><pre>Frågan är hur ägandet skall utövas. Skall vi här i\r\nriksdagen tala om vilka investeringsbeslut som de\r\nolika företagen skall fatta? Eller skall vi ha en\r\nordning med kompetenta styrelser, som\r\ntillsammans med de anställda bedömer vad som är\r\nriktiga långsiktiga satsningar som kan ge en tryggad\r\nsysselsättning i Sverige? Hur vi skall styra de\r\nstatliga företagen är en principiell fråga. Nu har vi\r\ntagit ett ytterligare steg genom att vi samlat de\r\nstatliga företagen, även SSAB, i ett\r\nförvaltningsbolag, som har det direkta\r\nägaransvaret. I den mån de statliga företagen\r\nbehöver kapital för satsningar, skall detta\r\nförvaltningsbolag kunna ta fram erforderliga medel\r\npå ett bättre sätt än som varit möjligt enligt den\r\ngamla ordningen.</pre><pre>Jag tycker alltså att det är viktigt att vi klarar ut rent\r\nprincipiellt hur vi skall agera i de här\r\nsammanhangen. För mig är det självklart att vi skall\r\nse till att vi får kompetenta styrelser som kan\r\nbedöma hur man skall kunna utveckla de industrier\r\nsom staten har ett ägaransvar i. Om styrelserna inte\r\nsköter sina uppgifter i enlighet med de önskemål vi\r\nsom ägare har, dvs. att det i de statliga företagen\r\nbedrivs en expansiv verksamhet som ger\r\nlönsamhet, måste vi fråga oss om vi har de rätta\r\nstyrelserna och vidta åtgärder därefter. Men om\r\nregeringen började bestämma vilka investeringar\r\nde olika företagen skall göra skulle vi få en ordning\r\nsom jag tycker mig ha sett ger dåliga resultat. Jag\r\ntror att det är mycket bättre för de anställda, för\r\nsysselsättningen och investeringarna att vi skaffar\r\noss kompetenta styrelser som utifrån marknadens\r\nkrav bedömer vad de olika företagen skall satsa på\r\nför att de skall lyckas. Det är den principen jag\r\nföljer, och därför blir svaret tunt i det här\r\navseendet. Jag har inga stora stålsatsningar att\r\nkomma med till riksdagen. Jag utgår ifrån att om\r\nföretagen bedömer att sådana satsningar är viktiga\r\nför framtiden, så kommer företagen så småningom\r\ntill förvaltningsbolaget i den mån de behöver\r\nkapital för att förverkliga dessa satsningar.</pre><pre></pre><pre>Anf. 33 STEN-OVE SUNDSTRÖM (s):</pre><pre>Fru talman! Industriministern säger att han tror att\r\nvi ser litet olika på den roll som staten har att spela\r\nsom ägare av de statliga företagen. Han säger att\r\ndet inte är riksdagen som i detalj skall bestämma\r\nhur företagen skall skötas. Det är ju riktigt; vi skall\r\ninte här presentera listor över exakt de\r\ninvesteringar som skall göras och i vilken ordning\r\nde skall ske. Precis som statsrådet säger har vi\r\ntillsatt styrelser och företagsledningar som skall\r\nsköta verksamheten.</pre><pre>Nu är vi emellertid inne i en period då det råder stor\r\nosäkerhet om utvecklingen. Allmänna uttalanden\r\nfrån ordförande och företagsledningar handlar om\r\nmöjligheterna att etablera sig i EG. Hur stämmer\r\ndet egentligen överens med det ursprungliga syftet\r\nmed att staten etablerade företag i de utsatta\r\nlandsdelar som det här är fråga om? Nu har vi, som\r\njag nämnde tidigare, en enorm utveckling av\r\nantalet varsel i en region som har dubbelt så stor\r\narbetslöshet som landet i övrigt. Detta är ju en del\r\nav bakgrunden till att statliga företag har\r\netablerats. Eftersom det råder stor osäkerhet om\r\nutvecklingen, dvs. om Luleå skall utvecklas till ett\r\nmetallurgiskt centrum och om hur snabbt det bör\r\nske, finns det, i synnerhet mot bakgrund av de\r\nmärkliga uttalanden som ibland görs av\r\nföretagsledningen, anledning för statsrådet att säga\r\nsin mening om huruvida Luleå skall utvecklas till ett\r\nmetallurgiskt centrum och i så fall ungefär på vilka\r\ngrunder det skall ske. Det vore absolut fel av\r\nstatsrådet att inte agera alls.</pre><pre>Jag tycker att industriministern skall samla ihop\r\nsina medarbetare på departementet och diskutera\r\nom det nu finns möjligheter att dra upp riktlinjer\r\nför en policy för företagets utveckling. När det\r\nråder osäkerhet på grund av de många varslen och\r\nde uttalanden som gjorts av företagsledningen, är\r\ndet ägarens ansvar att ta initiativ. Det ansvaret kan\r\nen ägare av ett företag inte frånsvära sig.</pre><pre>Anf. 34 BENGT HURTIG (v):</pre><pre>Fru talman! Det är nog sant att det finns en viss\r\nskillnad i vår syn på industripolitiken, och det är väl\r\ndärför som vi debatterar den här frågan i dag.</pre><pre>Lika väl som det är ett övergripande\r\nsamhällsintresse att vi har ett samhälle med\r\nfungerande kommunikationer, t.ex. post och tele,\r\när det för övriga industrier i Sverige viktigt att vi har\r\nen industri som tar fram råjärn och råstål, som så\r\nmånga företag är beroende av -- detta oavsett om\r\nden produktionen inte ligger särskilt högt på\r\nlönsamhetsskalan, t.ex. lika högt som investeringar\r\ni fastigheter i Bryssel. Det är ett övergripande\r\nsamhällsintresse att vi har en uppfattning om vilken\r\nstålpolitik vi skall föra i det här landet. Synen på\r\ndessa övergripande frågor kan vi mycket väl\r\ndiskutera här i kammaren. Däremot skall vi inte i\r\ndetalj bestämma vilka investeringar som skall\r\ngöras.</pre><pre>Marknaden kommer inte att klara alla\r\nförsörjningsproblem på detta område.\r\nStatsmakterna har därför ansvaret för att ta ett\r\ninitiativ och försöka styra utvecklingen i rätt\r\nriktning. Tyvärr är det kanske på den punkten som\r\nvåra åsikter går isär. Jag tror att den framtida\r\nutvecklingen kommer att visa att vi måste ta\r\ninitiativ av den typ som jag nämnde i mitt förra\r\ninlägg.</pre><pre>Om man talar med ledare för statliga företag, säger\r\nde ofta att Wallenberg och de andra stora\r\n''industrialisterna'' alltid var ute på företagen och\r\nställde frågor om vad de kunde göra och vilka\r\nkontakter de borde ta; de ''lade sig i'' för att stötta\r\nföretagen. Kontakter med industridepartementet\r\när vad man i dag saknar på de statliga företagen.</pre><pre>När detta förvaltningsbolag skapades hade jag\r\nförhoppningen att det inte bara skulle vara\r\nkamrerare och förvaltare som besökte de statliga\r\nföretagen utan även människor med litet mer\r\növergripande perspektiv på vilken roll de statliga\r\nföretagen skall spela i samhället.</pre><pre>Det är nya friska tag som behövs,\r\nindustriministern!</pre><pre>Anf. 35 Industriminister RUNE MOLIN (s):</pre><pre>Fru talman! Sten-Ove Sundström säger att man\r\nkänner stor osäkerhet om framtiden och att det\r\nråder oro. Det är ju naturligtvis så att\r\nlågkonjunkturen leder till varsel och\r\ninskränkningar i verksamheten, inte bara i Luleå\r\nutan litet varstans. Detta är naturligtvis också en\r\nföljd av att vi inte klarat våra kostnadsproblem på\r\ndet sätt som hade varit önskvärt med hänsyn till\r\nkonkurrensen med andra länder. För att vi skall\r\nkomma till rätta med de problemen måste vi\r\nnaturligtvis vidta åtgärder av mer generell karaktär.\r\nVi kan ju inte göra särskilt mycket åt\r\nlågkonjunkturen, utan vi kan bara hoppas att det\r\nblir en lösning av krisen i Mellanöstern, något som\r\nskulle påverka oljepriserna och ge möjligheter till\r\nen mer expansiv politik i de olika länderna.</pre><pre>När det gäller våra egna problem med kostnaderna\r\när det som sker i avtalsförhandlingarna oerhört\r\nviktigt. Att Rehnbergsgruppen lyckas i sitt arbete\r\när viktigt för att vår industri, inte minst våra\r\nstorföretag, skall lyckas i konkurrensen med EG.\r\nKonkurrensen är hård, också inom stålindustrin.\r\nSkapandet av EGs inre marknad kommer att leda\r\ntill ganska betydande förändringar av strukturen i\r\nstålindustrin. SSABs styrelse måste naturligtvis i\r\nden här situationen göra strategiska bedömningar\r\nav vad man i denna nya situation skall investera i.\r\nDessa bedömningar är styrelsen mer kapabel att\r\ngöra än vad vi är i industridepartementet. Utifrån\r\nen sådan strategisk bedömning måste man sedan\r\nlägga upp en policy. Även för det arbetet är\r\nstyrelsen mer kompetent än vi i departementet.</pre><pre>När bedömningarna gjorts och det skall ske\r\nsatsningar för framtiden -- jag utgår från att det är\r\nsatsningar bedömningarna kommer att leda fram\r\ntill -- kan det givetvis uppstå behov av kapital. Då\r\nkommer ägaren in i bilden. Men ägaren kommer\r\nnaturligtvis också in i bilden om man tycker att\r\nstyrelsen och företagsledningen inte sköter\r\nföretaget så offensivt som ägaren vill att det skall\r\nske.</pre><pre>Det är alltså styrelsen och de anställda som skall\r\nkomma med förslag till de åtgärder som behövs för\r\natt vi skall kunna möta de problem som vi har både\r\nkortsiktigt och långsiktigt och för att man skall\r\nkunna göra en satsning på SSAB, inte bara i Luleå\r\nutan naturligtvis också på de andra orter där SSAB\r\när verksam.</pre><pre>Bengt Hurtig säger att marknaden inte kommer att\r\nklara alla problem i fortsättningen heller. Det kan\r\nvi vara fullständigt överens om.</pre><pre>En annan faktor är att de statliga företagen haft en\r\nregionalpolitisk uppgift. Man har därför accepterat\r\natt resultaten inte alltid varit tillräckligt bra ur strikt\r\nlönsamhetssynpunkt. Men nu har vi på den\r\npunkten lagt om politiken. Vi ställer nu krav på\r\nföretagen att de skall uppnå den lönsamhet som är\r\nnödvändig för att de skall överleva. Företagen skall\r\nnaturligtvis satsa på de orter på vilka de är\r\nverksamma och se till att man där klarar den\r\nlångsiktiga sysselsättningen. Detta har de statliga\r\nföretagen ett ansvar för. Men samtidigt måste de\r\nförränta sitt kapital på ett sådant sätt att de kan\r\növerleva. I SSABs fall är det dessutom så, att om\r\nSSAB som börsbolag inte förräntar sig, riskerar\r\nföretaget att inte få det kapital som behövs för\r\nutvecklingen. Därför kommer man inte förbi att\r\nmarknaden är oerhört viktig också för SSAB. Men\r\ndet gäller för all industri, inte bara för SSAB, att\r\ndet inte går att bara förlita sig på marknaden, utan\r\ndet behövs olika åtgärder inte minst på\r\nmiljöområdet för att verksamheterna skall bli\r\nacceptabla för människorna. Detta tror jag att\r\nsamhället måste dra upp villkoren för. Detta gäller\r\nsom sagt inte bara de statliga företagen utan mer\r\ngenerellt.</pre><pre>Anf. 36 STEN-OVE SUNDSTRÖM (s):</pre><pre>Fru talman! Jag är överens med industriministern\r\nom att det råder oro på området. Låt oss därför gå\r\nut och stilla den oron genom att tala i klartext. Jag\r\nhoppas att statsrådet skall driva på utvecklingen\r\noch se till att de anställda och alla de människor\r\nsom lever i regionerna där Svenskt Stål verkar får\r\nen uppfattning om företagets framtid.</pre><pre>Som jag har sagt tidigare, har vi inte någon strävan\r\natt statsrådet skall redovisa detaljer i utvecklingen.\r\nMen nu råder en stor osäkerhet, och då är det\r\nangeläget att klara ut om staten som ägare\r\nfortfarande anser att Luleå skall vara ett\r\nmetallurgiskt centrum och på vilket sätt man\r\nprincipiellt skall nå det målet. Den målsättningen\r\nhar ju slagits fast vid åtskilliga tillfällen, så det är\r\nviktigt att klara ut det här.</pre><pre>De statliga företagen har naturligtvis inte riktigt\r\nsamma uppgift nu som de hade en gång i tiden, när\r\narbetsmarknaden såg litet annorlunda ut, men\r\nfortfarande har de ett mycket stort ansvar i de\r\nregioner där de verkar, i synnerhet SSAB, med\r\ntanke på arbetsmarknaden. Därför är det viktigt att\r\nägaren noggrant följer utvecklingen, anger de\r\nprincipiella målen och agerar när det finns en\r\ntröghet i och en oro över företagsutvecklingen.</pre><pre>Jag utgår ifrån att industriministern nu kommer att\r\ntitta över och följa utvecklingen, och jag lovar själv\r\natt återkomma om ingenting händer när det gäller\r\nSSABs utveckling.</pre><pre>Överläggningen var härmed avslutad.</pre><pre>6 § Svar på interpellation 1990/91:72 om den\r\nlångsiktiga energiplaneringen</pre><pre>Anf. 37 Industriminister RUNE MOLIN (s):</pre><pre>Fru talman! Lars Norberg har ställt följande frågor\r\ntill mig:</pre><pre>1. Statsrådet Birgitta Dahl gjorde sommaren 1989\r\ntvå uttalanden om att industriländer som Sverige\r\nmåste halvera sin energianvändning för att en\r\nglobal klimatkonvention skall bli effektiv. Lars\r\nNorberg frågar om jag kan bekräfta att dessa\r\nuttalanden representerar regeringens långsiktiga\r\nmålsättning.</pre><pre>2. Avser regeringen att lägga fram konkreta planer\r\nför reduktion av total energianvändning och\r\nminskade koldioxidutsläpp?</pre><pre>3. Om svaret på dessa två frågor är ja: När kommer\r\ndessa planer och hur kommer den övergripande\r\nmålsättningen att se ut i kvantitativa termer?</pre><pre>En säker och kostnadseffektiv energiförsörjning är\r\nav avgörande betydelse för den sociala och\r\nekonomiska utvecklngen i såväl industriländer som\r\növriga länder. Samtidigt medför energisystemen i\r\nvärlden en stark påverkan på miljön och innebär\r\nrisker för förändringar av klimatet. Det är därför\r\nviktigt att i energipolitiken ha ett långsiktigt\r\nperspektiv på miljöpolitiken för att kunna reducera\r\ndenna påverkan. Den s.k.\r\nBrundtlandkommissionens riktlinjer innebär att en\r\nstrategi på energiområdet bör innehålla en\r\nintensifierad energihushållning, en successiv\r\növergång från fossila bränslen till förnybara\r\nenergikällor, insatser inom transportsektorn samt\r\nett fördjupat internationellt samarbete.\r\nKommissionen rekommenderade, som Lars\r\nNorberg påpekar, de industrialiserade länderna att\r\nhalvera sin energiförbrukning inom en tidsperiod\r\npå 40--50 år.</pre><pre>Det krävs både nationella insatser och ett\r\nintensifierat internationellt samarbete för att\r\nlösningar skall kunna nås på de miljöproblem som\r\nhänger samman med energiomvandling. För att\r\nlösa de klimatproblem som kan komma att uppstå\r\ntill följd av ökade utsläpp av koldioxid och andra\r\nklimatpåverkande gaser krävs internationella\r\növerenskommelser. Sverige arbetar för att en\r\nkonvention skall kunna undertecknas vid 1992 års\r\nFN-konferens om miljö och utveckling.</pre><pre>På nationell nivå har en lång rad insatser gjorts\r\nunder de senaste åren för en omställning till ett\r\nalltmer miljöanpassat och effektivt energisystem.\r\nProgrammen för energihushållning och\r\noljeersättning, som inleddes i mitten av 1970-talet,\r\nhar omfattat bl.a. lagstiftning, forsknings-,\r\nutvecklings- och investeringsstöd samt\r\ndifferentierade energiskatter. Användningen av\r\ninhemska bränslen har stimulerats.\r\nOljeersättningen har varit framgångsrik. Oljans\r\nandel av energiförsörjningen har sjunkit från ca\r\n70 % i slutet av 1970-talet till 44 % år 1989. Därmed\r\nhar också utsläppen av koldioxid, svavel och\r\nkväveoxider kunnat reduceras. Koldioxidutsläppen\r\nhar minskat med ca 35 % sedan år 1970. Sverige är\r\nnu ett av de industriländer som har lägst\r\nkoldioxidutsläpp per innevånare.</pre><pre>Den totala energianvändningen i Sverige låg i slutet\r\n1980-talet på samma nivå som i början av 1970-\r\ntalet, trots en betydande ekonomisk tillväxt och\r\nökad industriproduktion. I dag pågår arbetet med\r\ndet elhushållningsprogram som regeringen föreslog\r\noch riksdagen godkände år 1988. Regeringens och\r\nriksdagens mål är att energiförsörjningen på sikt\r\nskall kunna klaras genom ett effektivt utnyttjande\r\nav varaktiga och miljövänliga, helst förnybara,\r\nenergikällor.</pre><pre>Riksdagen har beslutat att en koldioxidskatt skall\r\ninföras vid kommande årsskifte. Denna skatt är ett\r\nviktigt inslag i den nationella strategin för att\r\nbegränsa utsläppen av koldioxid.</pre><pre>Det pågår för närvarande överläggningar mellan\r\nregeringen, folkpartiet och centern inför det\r\nkommande energipolitiska beslutet. I\r\növerläggningarna behandlas klimatfrågan liksom\r\nfrågor om miljövänlig tillförsel och effektivare\r\nanvändning av energi. Syftet med överläggningarna\r\när att skapa en bred parlamentarisk bas för en\r\nlångsiktigt hållbar energipolitik. Det är ännu för\r\ntidigt att förutse resultatet av dessa överläggningar.</pre><pre>Anf. 38 LARS NORBERG (mp):</pre><pre>Fru talman! Med viss tvekan tackar jag statsrådet\r\nför svaret. Jag kan inledningsvis konstatera att\r\nsvaret är substanslöst och utan konkreta besked på\r\nnågon av de frågor jag ställt. Det innehåller inte\r\nnågot som jag inte visste förut. Allt som statsrådet\r\nsäger är dessutom ej helt korrekt.</pre><pre>Eftersom svaren inte är konkreta, får jag försöka\r\nmig på tolkningar.</pre><pre>För det första har statsrådet inte korrekt citerat min\r\nfråga nr 1, utan frågan är förvrängd. Jag har icke\r\npåstått att statsrådet Birgitta Dahl i sina av mig\r\nciterade uttalanden har sagt någonting om\r\nklimatkonventionen. Det står ingenstans, utan det\r\när någonting som industriministern har skjutit in i\r\nmin fråga.</pre><pre>Min tolkning av svaret på första frågan är då att\r\nregeringen icke står bakom Birgitta Dahls\r\noffentliga uttalanden om att energiförbrukningen\r\nskall halveras, utan att de har kommit till bara för\r\natt slå blå dunster i ögonen på publiken.</pre><pre>För det andra -- när det gäller den andra frågan --\r\när min tolkning att regeringen inte avser att lägga\r\nfram någon plan för en planmässig reduktion av\r\nenergiförbrukningen, sådan som den danska\r\nregeringen har gjort och precis som den svenska\r\nregeringen inte har gjort under perioden 1982--\r\n1990.</pre><pre>Här finns dock möjlighet till en alternativ tolkning.\r\nRegeringen har inlett förhandlingar om\r\nenergipolitiken med folkpartiet och centern. Det är\r\nmöjligt att dessa partier skall åstadkomma det som\r\nregeringen inte har klarat på åtta år.</pre><pre>Så till svaret på den tredje frågan. Tolkning är att\r\nregeringen under sina åtta år vid makten varken har\r\nkunnat komma fram till några kvantitativa mål när\r\ndet gäller energihushållningen eller vet när en plan\r\nför denna skall kunna läggas fram. Inte heller vet\r\nman vilka styrmedel som skall användas för att\r\nuppnå Brundtlandkommissionens mål.</pre><pre>För information skall jag överlämna till statsrådet\r\nen sammanfattning av den danska regeringens plan\r\nför en planmässig reduktion av\r\nenergiomsättningen. Vi miljöpartister anser\r\nvisserligen att denna plan inte är tillräckligt radikal,\r\nmen den är ett stort steg i rätt riktning.</pre><pre>Den svenska regeringen har inte alls tagit några\r\nsteg, tvärtom har utvecklingen gått i fel riktning.\r\nJag har här ett blad från AB Svensk\r\nEnergiförsörjning, ''Energifakta'' -- bolaget är inte\r\nnågot miljöpartiet närstående organ, utan det står\r\nkraftindustrin nära. Där anförs statistik som\r\ngrundas på siffror från SCB och energiverket, och\r\njag konstaterar att energitillförseln 1982 var\r\n407 TWh och att den 1988 var 446 TWh. Den har\r\nalltså ökat med ungefär 10 %.</pre><pre>Dessutom är den här statistiken icke korrekt, för\r\nden inkluderar inte kärnkraftverkens\r\nkylvattensförluster. Om man inkluderar de\r\nförlusterna, blir siffrorna i stället 486 TWh tillförd\r\nenergi 1982, 586 TWh tillförd energi 1988. Tyvärr\r\nhar jag inte siffrorna för de senaste två åren, men\r\nde torde vara ganska lika 1988 års siffror.</pre><pre>Det visar att regeringen har misslyckats med sina\r\nenergihushållningsprogram. Vad man har lyckats\r\nmed -- eller rättare sagt vad kraftindustrin har\r\nlyckats med -- är att i viss mån ersätta den\r\nmiljöfarliga oljan med den än mera miljöfarliga\r\nkärnkraften. Samtidigt har man uppmuntrat\r\nenergislöseriet på elsidan, nu senast genom att\r\nminska industrins elskatt med 2 öre per kWh.</pre><pre>Någon kredit kan jag dock ge regeringen. Man har\r\nefter långvarigt motstånd gett med sig och\r\naccepterat att fr.o.m. nästa år införa koldioxidskatt\r\npå fossila bränslen. Det gläder oss mycket, och det\r\när ett första steg som vi borde få se fler av i en\r\nriktning som dock bör fastläggas i en långsiktig plan\r\ndär både mål och medel anvisas för att följa Birgitta\r\nDahls och Brundtlandkommissionens\r\nrekommendationer.</pre><pre>Anf. 39 Industriminister RUNE MOLIN (s):</pre><pre>Fru talman! Lars Norberg är missnöjd, därför att\r\njag inte har gett tillräckligt konkreta besked om den\r\nframtida energianvändningen och inriktningen för\r\natt hushålla. Som jag säger i mitt svar, håller vi på\r\natt förhandla fram en energipolitik som skall\r\nföreläggas riksdagen i februari månad, enligt de\r\nplaner som föreligger. Vi har alltså inte kommit så\r\nlångt att vi kan redovisa innehållet i en sådan\r\neventuell överenskommelse, och de konkreta\r\nbesked som Lars Norberg efterlyser får han därför\r\nvänta på ytterligare.</pre><pre>Jag har inte mer att tillföra i det avseendet när det\r\ngäller framtiden än det som jag har sagt i mitt svar.\r\nNär vi har presenterat vår proposition, kommer\r\nockså de konkreta svaren på Lars Norbergs frågor\r\natt finnas med.</pre><pre>Inriktningen är självklart att vi skall åstadkomma\r\ndels en hushållning, dels en övergång till förnybara\r\nenergislag, helst inhemska. Vi kommer också att ha\r\nen klimatstrategi som skall fylla de krav som det\r\nförhoppningsvis kommer att träffas en\r\ninternationell överenskommelse om i samband med\r\n1992 års miljökonferens.</pre><pre>Jag föreslår att vi tar debatten när sakmaterialet\r\nföreligger. Då får vi en mer konkret debatt, och då\r\nkan vi diskutera vilka åtgärder som skall vidtas, på\r\nett annat sätt än vad vi kan göra i dag.</pre><pre>Anf. 40 LARS NORBERG (mp):</pre><pre>Fru talman! Jag konstaterar att statsrådets svar\r\nfortfarande innebär att regeringen och det\r\nsocialdemokratiska partiet icke står bakom Birgitta\r\nDahls av mig citerade offentliga uttalanden\r\nbeträffande halveringen av energiförbrukningen.</pre><pre>Dessutom är det ju frågan om en långsiktig plan,\r\nsom enligt statsrådets uppfattning och enligt\r\nBrundtlandkommissionens uppfattning skulle\r\nsträcka sig över 40 à 50 år. Det kan man alltså inte\r\nuttala sig om därför att man just nu, sedan någon\r\nmånad, förhandlar med centern och folkpartiet.</pre><pre>Slutligen vill jag säga att jag skulle ha uppskattat\r\nom statsrådet hade medgivit att han har felciterat\r\nmig när det gäller den första frågan i\r\ninterpellationen.</pre><pre>Överläggningen var härmed avslutad.</pre><pre></pre><pre>7 § Svar på interpellation 1990/91:57 och fråga\r\n1990/91:134 om utvecklingsfonderna</pre><pre>Anf. 41 Industriminister RUNE MOLIN (s):</pre><pre>Fru talman! Per-Ola Eriksson har frågat mig dels\r\nom jag är beredd att medverka till att indragningen\r\nav kapital från utvecklingsfonderna omprövas, dels\r\nvad jag avser att vidta för åtgärder för att\r\nuvecklingsfonden inte skall utsättas för\r\ncentraldirigering och detaljstyrning.</pre><pre>Marianne Andersson i Vårgårda har frågat mig om\r\njag är beredd att ta initiativ till omprövning av\r\nbeslutet om indragning av medel från\r\nutvecklingsfonderna.</pre><pre>Jag besvarar interpellationen och frågan i ett\r\nsammanhang.</pre><pre>Låt mig först säga att jag delar Per-Ola Erikssons\r\nbedömning att småföretagen har en stor betydelse\r\nför näringslivets utveckling och att\r\nutvecklingsfonderna utgör ett viktigt inslag i\r\nsamhällets småföretagspolitik.</pre><pre>Riksdagen beslutade i juni 1990 bl.a. om ändrade\r\nriktlinjer för utvecklingsfondernas\r\nfinansieringsverksamhet och inrättandet av nya\r\nregionala riskkapitalbolag.</pre><pre>Utvecklingsfonderna förutsätts betala in\r\nsammanlagt 1 miljard kronor till staten och placera\r\n600 milj. kr. i de nya bolagen. Dessa bolag skall\r\ndessutom tillföras inemot 1 miljard kronor genom\r\nden statliga Stiftelsen Småföretagsfonden och 200\r\nmilj. kr. genom Stiftelsen Norrlandsfonden. Vidare\r\neftersträvas privata delägare till bolagen.</pre><pre>Under innevarande höst har företrädare för\r\nindustridepartementet inlett överläggningar med\r\nde berörda fonderna om dessa åtgärder.</pre><pre>Bakgrunden till riksdagens beslut är att det behövs\r\nen omfördelning av de statliga\r\nfinansieringsinsatserna till småföretagen.\r\nInsatserna bör i ökad utsträckning inriktas på att\r\ntillhandahålla eget kapital och i mindre\r\nutsträckning på att bevilja lån.</pre><pre>Det finns i dag en betydande brist på riskkapital för\r\nsmå och medelstora företag. Den beslutade\r\nomfördelningen av samhällets resurser syftar just\r\ntill att avhjälpa den här bristen. Jag är därför inte\r\nberedd att ta initiativ till en omprövning av beslutet\r\natt uvecklingsfonderna skall placera medel i de nya\r\nriskkapitalbolagen.</pre><pre>Som jag har nämnt innebär riksdagens beslut att\r\nutvecklingsfonderna skall betala in sammanlagt 1\r\nmiljard kronor till staten. Dessa medel kan\r\nanvändas för annan statlig verksamhet. Men\r\nhänsyn till bl.a. behovet av att förbättra det statliga\r\nbudgetsaldot är jag inte heller beredd att förorda en\r\nomprövning av detta beslut.</pre><pre>Jag vill framhålla att jag har tagit betydande\r\nregionalpolitiska hänsyn i mitt förslag till hur\r\ninbetalningen skall fördelas mellan de olika länen.\r\nDet gör att uvecklingsfonder i län med s.k.\r\nstödområden kommer att ha kvar en större andel av\r\nsin lånefond för egen finansieringsverksamhet än\r\nutvecklingsfonderna i övriga delar av landet.</pre><pre>Jag vill även framhålla att regeringens inriktning är\r\natt inbetalningen skall sträckas ut till en tid av fem\r\når, vilket medger att utvecklingsfonderna som regel\r\nkan fortsätta att bedriva en betydande egen\r\nfinansieringsverksamhet.</pre><pre>Per-Ola Erikssson hävdar att utvecklingsfonderna\r\nupplever att statens industriverk nu försöker\r\ncentralstyra och detaljdirigera fondernas\r\nverksamhet. Han ger dock inte några belägg för en\r\nsådan detaljdirigering. Enligt vad jag har inhämtat\r\neftersträvar industriverket att i samråd med\r\nfondernas regionala huvudmän i ökad utsträckning\r\nmålstyra verksamheten.</pre><pre>Enligt min mening bör utvecklingsfonderna även i\r\nframtiden ha en hög grad av självständighet. Det\r\nhindrar inte att regeringen och dess myndigheter\r\nbör kunna bedriva en näringspolitik som i viktiga\r\navseenden täcker hela landet.</pre><pre>Utvecklingsfondernas verksamhet styrs i första\r\nhand genom stadgarna för resp. fond. Fonderna har\r\nen rad grundläggande uppgifter som finansieras\r\ngenom årliga bidrag av huvudmännen. Ett exempel\r\när att fonderna bör se till att det finns en rimlig\r\nservice till nyetablerade företag i resp. län.</pre><pre>Därutöver kan statsmakterna från tid till annan\r\nvilja genomföra andra, mer koncentrerade insatser\r\nför att främja utvecklingen av grupper av\r\nsmåföretag. Ett exempel på en sådan insats är de\r\nåtgärder som nu genomförs för att stärka\r\nunderleverantörernas ställning.</pre><pre>Jag räknar med att utvecklingsfonderna även i\r\nsådana fall normalt kommer att kunna svara för\r\nhuvuddelen av de konkreta insatserna ute i länen.\r\nOm någon enskild utvecklingsfond inte skulle vilja\r\nmedverka i ett sådant arbete får staten söka\r\nalternativa lösningar.</pre><pre>Regeringen föreslog i den näringspolitiska\r\npropositionen våren 1990 att staten skulle få utse\r\nhälften av antalet ledamöter i utvecklingsfondernas\r\nstyrelse. Riksdagens majoritet avvisade dock detta\r\ndetta förslag, något som enligt min mening\r\nförsvårar möjligheterna att bedriva en rikstäckande\r\nsmåföretagspolitik genom utvecklingsfonderna.</pre><pre>Anf. 42 PER-OLA ERIKSSON (c):</pre><pre>Fru talman! Jag ber att få tacka industriministern\r\nför svaret på min interpellation, men jag vill gärna\r\nsäga på en gång att jag inte är nöjd med svaret.\r\nTvärtom -- jag ser mycket allvarligt på det svar som\r\nindustriministern har gett.</pre><pre>De regionala utvecklingsfonderna har ju aktivt\r\nbidragit till att främja småföretagen i landet.\r\nMånga småföretag, var man än kommer i landet,\r\nbetonar ju också utvecklingsfondernas betydelse\r\nför deras utveckling i fråga om produktutveckling,\r\nfinansiering av olika projekt och investeringar.</pre><pre>Det är ju den här kombinationen i\r\nutvecklingsfonderna av dels generella åtgärder,\r\ndels direkta insatser i enskilda företag i form av\r\nkredit, rådgivning osv., som har gjort att fonderna\r\nhar blivit ett mycket viktigt instrument i\r\nnäringslivsutvecklingen. Men det finns oro, och jag\r\ntycker att vi skall ta denna oro på allvar. Det gäller\r\ndels indragning av pengar från\r\nutvecklingsfonderna, dels ambitionen till\r\ncentralisering, centralstyrning och detaljreglering\r\nsom man upplever att industriverket ägnar sig åt. I\r\nslutändan drabbar detta småföretagen.</pre><pre>Riskkapitalbolag som har tillkommit leder till ett\r\ncentraliserat ägande. Man flyttar ägandet från de\r\nenskilda företagen. Det är fel form att skapa\r\nriskkapital för småföretag. I första hand måste\r\nriskkapital i småföretag kunna genereras i\r\nsmåföretagen själva eller med andra medel. Men\r\natt ta pengar från regionala utvecklingsfonder för\r\natt sätta dessa i stora regional riskkapitalbolag är fel\r\nväg. Det är också fel att plocka bort en miljard från\r\nutvecklingsfonderna för att ge statskassan ökade\r\nintäkter.</pre><pre>Jag tycker att industriministern har varit\r\ninkonsekvent i sin syn på de regionala\r\nutvecklingsfonderna. Man har i den\r\nnäringspolitiska propositionen talat om att\r\nfonderna har begränsade resurser för att kunna\r\nhjälpa samtliga företag som kan behöva fondernas\r\ntjänster. De borde i så fall ha väglett\r\nindustriministern till ett annat beslut.</pre><pre>Dessutom är vi på väg in i en lågkonjunktur. Alla\r\ntecken tyder på det. Då tillgriper man fel medicin\r\nnär man använder indragning av pengarna för att\r\nanvända fonderna som besparingsobjekt och sedan\r\ndra in pengar därifrån. Vi behöver i stället en\r\noffensiv satsning på fonderna, och dessa bör få\r\nbehålla sina pengar.</pre><pre>Skogslänen, som i dag är hårt utsatta och i en\r\nlågkonjunktur med all säkerhet kommer att\r\ndrabbas hårdare än någon annan del av landet, blir\r\nmed regeringens förslag av med drygt 300 milj. kr.\r\nEnbart mitt eget län, Norrbottens län, kommer\r\nmed regeringens förslag att bli av med 36 milj. kr.\r\nDetta, herr industriminister, är en mycket stor del\r\nav de resurser som fonden behöver för att kunna\r\nfullfölja sin uppgift, i synnerhet som fonderna har\r\nfått vidgade målgrupper. Vi ställer upp på att ge\r\nfonderna vidgade målgrupper. Det var en riktig\r\nåtgärd från industriministerns sida. Men då skall ni\r\nockså se till att fonderna får behålla sina pengar!</pre><pre>Jag ställer en fråga till industriministern: Vad\r\ntänker industriministern göra för att stärka\r\nnäringslivet och de mindre och medelstora\r\nföretagen när vi går in i en lågkonjunktur? Är det\r\nAMS-politik av traditionellt socialdemokratiskt\r\nslag som industriministern erbjuder i denna\r\nsituation?</pre><pre>Sedan till frågan om centralstyrning. Jag upplever\r\nen ambition till centralstyrning mycket tydligt, och\r\näven ledande socialdemokrater, jag skall inte\r\nnamnge någon, i ledningen för utvecklingsfonderna\r\nupplever också detta. Det får inte råda någon\r\ntvekan om att utvecklingsfonderna skall bevara sin\r\nflexibilitet och ha ett stort mått av\r\nsjälvbestämmande. Det får inte vara så att\r\nindustriverket skall köpa tjänster av\r\nutvecklingsfonderna för att själva kunna utföra\r\nvissa åtgärder. Det måste vara utvecklingsfonderna\r\nsom har industriverket som resurs när de inte själva\r\norkar med vissa uppgifter.</pre><pre>Jag tycker att vi i dag är på väg att börja nagga\r\nmålstyrningen i kanten och gå in på centralstyrning\r\ni centraldirigerad form. Detta, herr\r\nindustriminister, är inte bra!</pre><pre>Anf. 43 MARIANNE ANDERSSON i\r\nVårgårda (c):</pre><pre>Fru talman! Först vill även jag tacka för svaret på\r\nfrågan, men jag kan inte påstå att jag är nöjd.</pre><pre>Jag vill börja med att instämma i allt det som Per-\r\nOla Eriksson sade om indragningen av medel från\r\nutvecklingsfondernas lånefonder. Indragningen på\r\n1 miljard är ägnad att direkt slå undan\r\nmöjligheterna till offensiva satsningar, och\r\növerföringen av de 600 miljonerna till\r\nriskkapitalbolagen, som enligt industriministerns\r\nsvar skall användas bl.a. för en satsning på eget\r\nkapital, är ju ett steg mot att bakvägen ta över\r\nsmåföretagen, få inflytande över dem och minska\r\nderas självständighet. Det strider helt mot allt det\r\nsom motiverar varje småföretagares verksamhet.\r\nVi i centern avvisar varje sådant förslag.</pre><pre>Nu finns emellertid beslutet, och frågan är då hur\r\ndet skall hanteras. Min fråga gällde fördelningen\r\nmellan länen. Industriministern säger att\r\nbetydande regionalpolitiska hänsyn har tagits,\r\nvilket gör att fonder i län med stödområden har fått\r\nen större andel kvar av sin lånefond. Man har alltså\r\ngenomfört detta på ett administrativt sätt utan att\r\nta hänsyn till de olika fondernas verksamhet.</pre><pre>För de fonder som har haft en låg utlåning och en\r\nlåg aktivitet blir konsekvenserna av indragningen\r\nganska obetydliga, medan det för de fonder som\r\nhar en hög aktivitet innebär en mycket stor\r\nneddragning av verksamheten. För Älvsborgs län\r\ninnebär det minst en halvering av\r\nutlåningsverksamheten. Det verkar på något sätt\r\nsom om man med denna fördelning straffar dem\r\nsom har varit aktiva och arbetat på ett offensivt\r\nsätt.</pre><pre>I Älvsborgs län har man totalt 125 milj. kr., och nu\r\nskall 46 miljoner betalas in till staten under fem år\r\noch 27 miljoner till riskkapitalbolagen. Kvar blir\r\nalltså ca 52 miljoner. Viss hänsyn har i detta\r\nsammanhang tagits till att tre kommuner i länet\r\ningår i stödområdet. Jag är medveten om detta. Det\r\nfinns i dag ändå 30 milj. i likviditet -- jag har i dag\r\nkontrollerat den uppgiften -- och 10 miljoner av\r\ndem är utlovade.</pre><pre>Kan industriministern tala om hur\r\nutvecklingsfonden i Älvsborgs län skall kunna\r\nstödja exempelvis de tekoföretag som kan bedömas\r\nsom livskraftiga, hur man skall kunna stödja\r\nunderleverantörerna och hur fonden skall kunna\r\nbedriva en offensiv verksamhet i ett sådant läge?</pre><pre>I dag finns ungefär 1 200 underleverantörer i länet.\r\nIndustriministern torde inte vara omedveten om\r\nvilken situation de nu befinner sig i med tanke på\r\nbilindustrins svårigheter.</pre><pre>De 10 miljoner till småföretagsprojektet som\r\navdelats till Älvsborgs län används av SIND på så\r\nsätt att de behåller större delen av pengarna själva.\r\nDetta innebär en styrning uppifrån till vissa utvalda\r\nföretag -- jag tror att det är fråga om 20 stycken i\r\nÄlvsborgs län. Fonden fick 1 miljon av pengarna.\r\nNu finns alltså två stycken underleverantörsprojekt\r\ni länet: ett organiserat genom SIND och ett mindre\r\ngenom fonden. Vad är egentligen syftet? När det i\r\nlänet finns en struktur som verkligen har visat sig\r\nfungera bra, varför skall den då delas upp och\r\ncentraliseras? Inte kan det leda till större\r\neffektivitet, lägre kostnader, större flexibilitet eller\r\ntill en beredskap att möta det oroande läge som vi\r\nnu befinner oss i. Fondens verksamhet har nu\r\nvidgats till att även omfatta tjänsteföretag, vilket\r\nskulle kunna vara mycket bra för kvinnligt\r\nföretagande, men det finns mycket begränsade\r\nresurser för att över huvud taget kunna ta itu med\r\ndetta.</pre><pre>Jag skulle på nytt vilja fråga industriministern om\r\nindustriministern kan tala om vad man i\r\nutvecklingsfonden skall säga till företagsamma\r\nmänniskor med idéer när dessa vänder sig till\r\nfonden. Vad skall man säga till de kvinnor som\r\nskulle kunna starta tjänsteföretag, till tekoindustrin\r\noch till underleverantörerna?</pre><pre>Det borde vara ganska bekant att Älvsborgs län\r\nmed sin struktur är det kanske mest\r\nkonjunkturkänsliga länet i landet. Från att till\r\nstörsta delen ha varit ganska överhettat -- detta\r\ngällde inte precis norra Dalsland, men i övrigt -- är\r\nden förändring som nu har skett i fråga om\r\narbetsmarknadssituationen i vårt län den kanske\r\nstörsta i landet. Detta är vi mycket oroliga över, och\r\njag skulle därför vilja ha svar på mina frågor.</pre><pre>Anf. 44 Industriminister RUNE MOLIN (s):</pre><pre>Fru talman! Per-Ola Eriksson är inte nöjd. Jag har\r\nviss förståelse för det, eftersom vi inte har samma\r\nuppfattning. Låt mig också säga att jag inte kan\r\nhöra ett enda nytt argument från Per-Ola Eriksson\r\ni den här diskussionen. Det blir en repris på vad vi\r\nhåll på med i våras när beslutet fattades. Vi var\r\noense då, och vi är lika oense i dag när det gäller\r\nförslaget om riskkapitalbolag och hur vi skall\r\nfinansiera en utveckling av våra mindre och\r\nmedelstora företag.</pre><pre>Utvecklingsfonderna har en stor betydelse. Det\r\ngäller framför allt deras roll som rådgivare ute i\r\nlänen, som stöd för småföretagen i deras\r\nutvecklings- och framtidsarbete. Jag tycker att\r\nutvecklingsfonderna i detta sammanhang i de allra\r\nflesta fall har gjort mycket fina insatser. Det finns\r\nockså skillnader i kvalitet, och jag menar att det\r\nfinns anledning att i detta sammanhang ta upp även\r\ndet. Målstyrningen i industriverkets verksamhet\r\nhar, tillsammans med insatser från den andra\r\nhuvudmannen, till syfte att höja kvaliteten i en del\r\nav verksamheten.</pre><pre>Det är inte så att det egentligen dras in några\r\npengar från de olika regionerna. De resurser som\r\nstår till förfogande för att klara behovet av kapital\r\nkommer i stället att öka genom de åtgärder som\r\nföreslås. Detta kommer att ske dels genom den\r\nmiljard som tillförs genom småföretagsfonden, dels\r\ngenom de pengar som utvecklingsfonderna -- som\r\nju är kvar ute i länen -- skjuter till, dels genom\r\nNorrlandsfondens 200 miljoner. Avsikten är\r\ndessutom att vi skall göra privata kapitalägare\r\nintresserade av att satsa. Avsikten är alltså att det\r\nskall bli fråga om mer kapital och att det skall bli en\r\nhögre kvalitet på det kapital som står till\r\nförfogande. Det skall bli fråga om ett eget kapital\r\nsom kan ta större risker än den typ av kapital som\r\nfinns i utvecklingsfonderna och som man kan låna\r\nupp. Detta är en del av frågan.</pre><pre>En annan del av saken är att man, genom att öka\r\nsitt eget kapital i företaget, också gör det möjligt att\r\nfå lån på andra villkor än de villkor som blir\r\naktuella när man har ett svagt eget kapital och en\r\ndålig soliditet.</pre><pre>Jag tycker därför inte att man kan göra den enkla\r\nmatematiska operation som ni håller på med. Man\r\nmåste fråga sig vad detta får för totala effekter. Om\r\nman kan skaffa sig ett ökat eget kapital, förbättrar\r\ndet möjligheterna att låna pengar från en bank,\r\neftersom man då har en annan säkerhet, och det\r\nkan också ske till lägre kostnader. Detta är alltså ett\r\nsätt att förstärka företagens möjligheter till\r\nutveckling i förhållande till de möjligheter som nu\r\nråder. Detta har varit avsikten.</pre><pre>Problemet för de små och medelstora företagen har\r\nvarit att skaffa sig ett eget kapital. De\r\nventurekapitalföretag som har funnits har ju mer\r\neller mindre försvunnit, och de har inte ägnat sig åt\r\nde företag som har det stora behovet av kapital,\r\nutan de har satsat på de företag som så att säga har\r\nkommit över satsningsperioden och blivit mer\r\nmogna och ger avkastning. Det är där det kapitalet\r\nhamnar, och det löser inte problemen för de små\r\noch växande företagen när de skall expandera. De\r\nbehöver ett eget kapital, och det finns inte på den\r\nsvenska marknaden i tillräcklig utsträckning. Det\r\när av den anledningen dessa riskkapitalbolag har\r\nkommit till.</pre><pre>När det sedan gäller frågan om SINDs\r\ncentralstyrning har varken departementet,\r\nriksdagen eller industriverket någon önskan,\r\nmöjlighet eller ambition att åstadkomma en sådan\r\ndetaljstyrning av fonderna. Verket är ett stöd för\r\nfonderna och för en fortlöpande dialog. Senast\r\ndenna vecka träffades representanter för\r\nindustriverket och de verkställande direktörerna i\r\nalla fonder och diskuterade bl.a. former för\r\nmålstyrning och olika samverkansprojekt.</pre><pre>Dessa fonder är utomordentligt decentraliserade.\r\nStatsmakterna har inte någon påverkan på\r\nstyrelsernas sammansättning, och det är ändå\r\nstyrelserna som driver verksamheten och\r\nbestämmer vad den skall inriktas på. De medel från\r\nstatsmakterna som ställs till förfogande till den\r\nverksamhet som utvecklingsfonderna har ökar\r\nockså för innevarande budgetår. Man kan därför\r\ninte heller säga att staten använder den metoden för\r\natt styra. Farhågan för detaljstyrning och\r\ncentralstyrning är i högsta grad överdriven. Den\r\nambitionen finns inte. Skulle det uppstå en sådan\r\nambition någonstans, kan jag försäkra att\r\nregeringen också skall medverka till att den\r\navlägsnas.</pre><pre>Den stora indragning som Marianne Andersson i\r\nVårgårda talar om är ändå fördelad på fem år. Vi\r\nskall komma ihåg att fonderna i varje fall i våras när\r\nvi diskuterade detta hade en likviditet på en bra bit\r\növer 1 miljard kronor. Om man får slå ut detta på\r\nfem år är jag ganska säker på att detta inte kommer\r\natt bli den påfrestning som Marianne Andersson\r\ntalar om, allra helst som kreditmarknaden i övrigt\r\nkommer att stå till förfogande på ett helt annat sätt\r\nnär det egna kapitalet förstärkts i de olika mindre\r\noch medelstora företag som får tillgång till medlen.</pre><pre>Anf. 45 PER-OLA ERIKSSON (c):</pre><pre>Fru talman! Statsrådet sade att argumenten känns\r\nigen och att det inte fanns några nya argument. Ett\r\nnytt argument i debatten är att vi närmar oss en\r\nlågkonjunktur som av allt att döma kommer\r\nsnabbare än vi kunde förutse när regeringen lade\r\nfram förslaget att dra in pengar från\r\nutvecklingsfonderna. Detta leder fram till frågan:\r\nVad gör regeringen i den situation när fonderna har\r\nför litet pengar, eftersom målgruppen har vidgats,\r\noch fondernas ledning säger till företagen: Sorry,\r\nmen vi kan inte hjälpa er? Vad gör regeringen när\r\narbetslösheten kommer och vi ser att det behövs en\r\nökad satsning på småföretagen, som verkligen kan\r\ngenerera ny sysselsättning? Jag upprepar min fråga:\r\nÄr det AMS-politik som regeringen då erbjuder?</pre><pre>Vilket råd ger industriministern till de\r\nutvecklingsfonder som i dag skall svara på oroliga\r\nfrågor från företagare, fondernas styrelser och\r\npolitiker i de län som redan är och kommer att bli\r\nhårt utsatta? Vilket besked ger industriministern\r\ntill dem?</pre><pre>Sedan till frågan om SINDs ambitioner. Jag har gett\r\nuttryck för den rädsla och oro som direktörerna för\r\nutvecklingsfonderna och även ett stort antal av\r\nfondernas styrelseledamöter känner. Eftersom jag\r\nsitter i SINDs styrelse kan jag också vittna om och\r\nöppet erkänna att vi inte är sams på den här\r\npunkten. Jag personligen upplever att det från ett\r\nstatligt verk finns intresse för att klåfingrigt gå in\r\noch detaljreglera fonderna. Det råder inget tvivel\r\nom att klimatet mellan länen och industriverket i\r\ndag inte är det bästa, och det måste återställas.</pre><pre>Jag tar därför fasta på det industriministern sade,\r\ndvs. att om en centralstyrning uppstår är han\r\nberedd att medverka till att den avlägsnas. Jag tror\r\ndet är viktigt att industriministern följer denna\r\nfråga mycket noggrant. Det är inte bra om vi får\r\nmotsättningar mellan utvecklingsfonderna, som\r\nskall vara småföretagens serviceorgan, och ett\r\ncentralt verk. Det finns alltid i en sådan situation\r\nrisk för konflikter som kan skada verksamheten och\r\nytterst drabba de småföretag som är målgruppen.</pre><pre></pre><pre>Anf. 46 MARIANNE ANDERSSON i\r\nVårgårda (c):</pre><pre>Fru talman! När det gäller den förändring av\r\nfonderna som vi här har diskuterat säger\r\nindustriministern att man skall satsa på eget\r\nkapital. Det låter ju väldigt bra. Vi är självfallet\r\nmedvetna om att småföretagen behöver öka sitt\r\neget kapital och att det finns brist på riskvilligt\r\nkapital. Men när detta sker med centrala fonder\r\nsom går in så att småföretagen mister en del av sin\r\nsjälvständighet, anser vi inte att det är bra.</pre><pre>Centerpartiet vill ge småföretagen möjligheten att\r\nutvecklas på ett sådant sätt att de själva kan bygga\r\nupp ett eget kapital, och gärna satsa tillsammans\r\nmed andra småföretagare. Vi har ännu inte sett hur\r\ndet går med den saken. Detta kan naturligtvis vara\r\nen lösning, men det är inte dessa centrala fonder.</pre><pre>Per-Ola Eriksson har redan kommenterat frågan\r\nom SIND, och jag skall bara något beröra den.\r\nIndustriministern säger att SIND skall vara ett stöd\r\nför utvecklingsfonderna. Jag kan bara konfirmera\r\ndet som Per-Ola Eriksson sade, nämligen att\r\nutvecklingsfonderna är oroliga. De upplever att det\r\nblir en dubbel organisation och inte som att de nu\r\nfår möjlighet att vara flexibla och kunna möta de\r\nbehov som uppstår i den mycket svåra situation som\r\nråder i hela Sverige, och inte minst i Älvsborgs län.\r\nVarför kan pengarna inte gå till fonderna? Varför\r\nmåste man ha en dubbel organisation?</pre><pre>Industriministern talade också om att fonderna\r\nhade olika kvalitet på sin verksamhet. Varför kan\r\nman i så fall inte ta hänsyn till detta? Varför måste\r\nde fonder som har bra kvalitet på sin verksamhet in\r\ni detta system? Jag förstår inte riktigt varför man\r\ninte kan vara litet flexibel och se till hur man\r\narbetar i de olika fonderna.</pre><pre>Det sades att fondernas likviditet i våras var en\r\nmiljard, och det var den säkert. Men här gäller\r\nåterigen att detta är ett genomsnitt för alla\r\nfonderna. Det framgår än en gång att man inte har\r\nsett på de olika fondernas verksamhet. I Älvsborgs\r\nlän var likviditeten inte hög, och man har haft en\r\nmycket stor andel av sina lånefondsmedel utlånade\r\noch arbetat på ett mycket effektivt sätt. Detta är\r\nnog omvittnat och säkert känt även i\r\nindustridepartementet, skulle jag tro.</pre><pre>Anf. 47 Industriminister RUNE MOLIN (s):</pre><pre>Fru talman! Enligt Per-Ola Eriksson är\r\nlågkonjunkturen det nya som tillkommit sedan vi\r\ndiskuterade den här frågan i våras. Vi hade redan\r\ndå signaler om en lågkonjunktur, och vi vet att den\r\nkommer förr eller senare. En lågkonjunktur\r\nkommer dessutom med jämna mellanrum. Vad gör\r\ndå regeringen? Regeringen måste naturligtvis föra\r\nen långsiktig politik som förstärker vår\r\nkonkurrenskraft gentemot omvärlden. Det är det\r\nbästa sättet att klara både högkonjunkturer och\r\nlågkonjunkturer. Den ekonomiska politiken och de\r\nförslag som lagts fram i riksdagen syftar just till att\r\nförstärka vår konkurrenskraft. Även de åtgärder\r\nsom vidtas i samband med avtalsrörelsen har\r\ninriktningen att vi i Sverige skall klara en\r\nkostnadsutveckling som gör att vi kan behålla vår\r\nkonkurrenskraft.</pre><pre>Självfallet kommer en lågkonjunktur också att\r\ninnebära varsel i olika branscher. Vissa branscher\r\när särskilt utsatta och konjunkturkänsliga som\r\ninom t.ex. skogsindustrin. Vi måste då använda oss\r\nav den traditionella arbetsmarknadspolitiken.</pre><pre>Det låg något närmast föraktfullt i Per-Ola\r\nErikssons beskrivning av AMS-politiken. Jag anser\r\natt AMS-politiken är utomordentligt central både\r\nför små och för större företag av det skälet att den\r\nsyftar till att utnyttja lågkonjunkturen till att göra\r\ndet möjligt för människor att gå över till andra\r\nbranscher när högkonjunkturen kommer, dvs. göra\r\nden anpassning av arbetsmarknaden som är\r\nnödvändig med de snabba strukturförändringar\r\nsom vi har haft och som vi också kommer att ha i\r\nframtiden. Därför är AMS-politiken så\r\nutomordentligt viktig för de små och medelstora\r\nföretagen, så att de kan få den arbetskraft och\r\nutbildning som de behöver när de skall anställa folk\r\nigen. Företagen behöver självfallet stöd av olika\r\nslag. Då är naturligtvis rådgivningsverksamheten\r\nfrån utvecklingsfonderna och kapitalinsatser från\r\nutvecklingsfonder och riskkapitalbolag viktiga för\r\natt man skall klara besvärliga perioder.</pre><pre>När det gäller SINDs ambitioner upplever Per-Ola\r\nEriksson i styrelsen att de är mera styrande och\r\ncentralinriktade. Det strider mot den uppfattning\r\nsom jag har när det gäller både regionalpolitiken\r\noch denna typ av politik. Jag tror att det finns\r\nmycket att vinna på att decentralisera beslut och\r\nansvar. Denna linje valde vi i regionalpolitiken.\r\nDet finns ingen anledning att ha någon annan linje\r\nför industripolitiken.</pre><pre>Marianne Andersson talar också om\r\ncentraliseringen. Det är märkligt att ni har upplevt\r\nden tydligt, men att ingen har sagt något till mig.\r\nJag har inte fått något påpekande vare sig från\r\nnågon styrelse eller någon\r\nutvecklingsfondsdirektör. Det är väl något som ni\r\nkucklar om i styrelserummen. Om det finns\r\nkonkreta problem och åtgärder behöver vidtas,\r\nmåste ni emellertid komma fram med detta. Det\r\nhar inte heller redovisats i den här debatten.</pre><pre>Marianne Andersson i Vårgårda talar om centrala\r\nfonder. Det här är inga centrala fonder. Det är fråga\r\nom att ett antal riskkapitalbolag skall bildas runt\r\nom i landet. De kommer att ha styrelser -- som jag\r\nhoppas är regionalt förankrade -- som har den\r\nkompetens som behövs för att vara ett stöd för\r\nföretaget. Marianne Andersson säger att de egna\r\nföretagen tappar självständigheten genom ett\r\nsådant här eget kapital. Avsikten är inte att\r\nriskkapitalbolagen skall gå in med eget kapital,\r\naktiekapital, i företagen för att ta över dem.\r\nAvsikten är att medverka att klara företagens\r\nuppbyggnads- eller omställningsperiod. Sedan skall\r\nriskkapitalbolagen gå ur och gå över till andra\r\nföretag för att på det sättet vara med om en\r\nutveckling för de olika företagen.</pre><pre>Går man in med eget kapital vill man naturligtvis ha\r\nen dialog och diskussion med de andra som har eget\r\nkapital i företaget. Avsikten är dock inte att fonder\r\nskall äga en mängd företag. Avsikten är att det skall\r\nvara ett minoritetsinflytande och att man skall gå ur\r\nnär man har fullgjort sin insats för att få företaget\r\nlivskraftigt.</pre><pre>Anf. 48 PER-OLA ERIKSSON (c):</pre><pre>Fru talman! Jag tror att vår industriminister innerst\r\ninne inser att det är fel väg att plocka pengar från\r\ninvesteringsfonderna, överföra dem till staten och\r\nsedan skapa riskkapitalbolag. Denna åtgärd hade\r\ndock påbörjats innan Rune Molin tillträdde. Han\r\ntvingas nu försvara en dålig sak. Jag tror emellertid\r\natt han innerst inne inser att det är fel väg.</pre><pre>Vi har inget förakt för AMS. AMS spelar en viktig\r\nroll när det gäller att överbrygga lågkonjunkturer.\r\nDet finns dock en risk att vi kommer att behöva\r\ngödsla med pengar från AMS när\r\nutvecklingsfonderna inte kan tillgodose\r\nsmåföretagens behov av resurser.</pre><pre>Det är inte fråga om att vi har kucklat i några\r\nstyrelserum. Industriministern har inte hört om\r\nmotsättningen mellan SIND och\r\nutvecklingsfonderna tidigare. I dag har han fått\r\nhöra det. Jag hoppas att han följer utvecklingen i\r\ndenna fråga.</pre><pre>Industriministern är förtjust i löntagarfonderna,\r\nsom han har varit med och drivit, ökade resurser till\r\nsmåföretagsfonder och tillkomsten av stora\r\nregionala riskkapitalbolag. Man flyttar pengar från\r\nen fungerande verksamhet på regional nivå till\r\ngigantiska fonder. Jag medger att det handlar om\r\nolika synsätt.</pre><pre>Industriministern har en helt annan syn än centern\r\npå hur vi skall kunna skapa ett positivt\r\nföretagsklimat. Jag beklagar bara att ni på den här\r\npunkten har valt fel väg. Om valet 1991 leder till en\r\nny riksdagsmajoritet är jag övertygad om att vi\r\nkommer att vrida utvecklingen i rätt riktning -- den\r\ninriktning som vi från centern, moderata\r\nsamlingspartiet och folkpartiet har talat för här i\r\nriksdagen.</pre><pre>Anf. 49 MARIANNE ANDERSSON i\r\nVårgårda (c):</pre><pre>Fru talman! Jag kan instämma i Per-Ola Eriksson\r\nsade beträffande riskkapitalbolagen. Jag skall i\r\nstället kommentera vad industriministern sade om\r\nlångsiktig politik för att förstärka\r\nkonkurrenskraften. Det är naturligtvis viktigt. Den\r\nlågkonjunktur vi hamnat i är till mycket stor del\r\nhemlagad på grund av regeringens tidigare\r\nekonomiska politik. I det läge vi nu befinner oss i\r\när det viktigt med en offensiv när det gäller\r\nföretagsamheten, särskilt småföretagsamheten.\r\nDet måste också kombineras med\r\narbetsmarknadspolitiska åtgärder.</pre><pre>För fjorton dagar sedan hade jag en debatt med\r\narbetsmarknadsministern om läget i Älvsborgs län.\r\nHon vägrade att göra några utfästelser om åtgärder\r\nför att komma till rätta med den ökade\r\narbetslösheten i vårt län och alla de varsel som har\r\nlagts fram. Dagen innan hade det kommit ett\r\nmeddelande om att ett företag i Trollhättan,\r\nNohabs Transportteknik, skulle läggas ner.\r\nFöretaget tillverkar järnvägsvagnar. Företaget\r\nmåste läggas ner på grund av att Kockums har fått\r\nuppdraget att tillverka järnvägsvagnar i regeringens\r\nMalmöpaket. Marknaden slogs därmed undan för\r\ndet lilla företaget i Trollhättan. En sådan politik är\r\ninte särskilt offensiv eller framåtsyftande.</pre><pre>Anf. 50 Industriminister RUNE MOLIN (s):</pre><pre>Fru talman! Per-Ola Eriksson säger att jag innerst\r\ninne är övertygad om att det inte är en riktig väg att\r\nlösa de mindre och medelstora företagens\r\nkapitalproblem och att jag mer eller mindre skulle\r\nha duperats av det arbete som försiggick i\r\ndepartementet innan jag tillträdde. Jag kan\r\nförsäkra Per-Ola Eriksson om att ifall jag skulle ha\r\nhaft en annan uppfattning så hade förslaget inte\r\nkommit till riksdagen.</pre><pre>Jag har en viss erfarenhet sedan tidigare. Jag har\r\nbl.a. suttit i Svenska arbetsgivareföreningens och\r\nLOs olika fonder där det finns ett kapital som skall\r\nmedverka till att utveckla näringslivet. Då\r\nupptäckte jag att det fanns gott om lånekapital runt\r\nom bygderna, men det fanns inget riskkapital. Man\r\nbönade och bad oss om att få ett eget kapital och att\r\nvi skulle gå in där. Det hade vi svårt att göra i de\r\nformer som vi arbetad. Detta hände inte vid ett\r\nenstaka tillfälle utan gång efter annan. Det var det\r\nstora problemet. När man började undersöka detta\r\nvisade det sig att det saknades eget riskkapital ute\r\ni bygderna. Därför har denna tanke kommit upp i\r\ndepartementet. Den har dock uppkommit även på\r\nandra håll.</pre><pre>Jag tycker att man måste se pragmatiskt på dessa\r\nfrågor. Vi måste lösa ett problem. Hur kan vi lösa\r\ndet när det privata kapitalet inte står till\r\nförfogande, eftersom man vill ha högre, snabbare\r\noch säkrare avkastning? De riskfyllda projekten får\r\ndå inte pengar. Jag kan inte se någon annan lösning\r\npå problemet än att det måste finnas någon som är\r\nberedd att ta dessa risker och långsiktiga\r\navkastningar. Jag kan inte i det sammanhanget\r\nfinna någon annan än samhället som kan göra det.\r\nDärför har jag valt den här lösningen. Det har\r\nsåledes inte gjorts på grund av någon ideologisk\r\nblockering. När Per-Ola Eriksson står och pläderar\r\nför att detta måste avskaffas är det fråga om\r\nideologisk blockering på grund av att det rör sig om\r\nfonder och att samhället står bakom kapitalet. Det\r\när ideologisk blockering, men någon sådan\r\nförekommer inte från min sida.</pre><pre>Överläggningen var härmed avslutad.</pre><pre>8 § Svar på interpellation 1990/91:76 om\r\nsamarbetet mellan tull och polis</pre><pre>Anf. 51 Civilminister BENGT K Å\r\nJOHANSSON (s):</pre><pre>Fru talman! Siw Persson har ställt några frågor till\r\nmig om samarbetet mellan tull och polis i\r\nnarkotikabekämpningen.</pre><pre>Narkotikan utgör ett allvarligt samhällsproblem.\r\nFör att vi skall kunna bemästra\r\nnarkotikaproblemen krävs insatser på bred front\r\ninom alla samhällsområden. Ansträngningarna\r\nmåste inriktas på förebyggande åtgärder i form av\r\nbl.a. information och attitydpåverkan samt på\r\nvård, rehabilitering och andra sociala insatser. Att\r\nbekämpa narkotikakriminaliteten är ett viktigt led\r\ni samhällets kamp mot narkotikan.</pre><pre>Bekämpandet av narkotikabrottsligheten hör till de\r\nuppgifter som enligt statsmakternas beslut\r\nprioriteras inom polisen. Polisen avsätter\r\nbetydande resurser för detta arbete. En sådan\r\nprioritering sker även inom tullen som har\r\nbetydelsefulla funktioner när det gäller att avslöja\r\noch utreda natkotikabrott. En viktig roll i\r\nsammanhanget spelar givetvis också åklagarna.</pre><pre>Även om både polisen och tullen har till uppgift att\r\nbekämpa narkotikabrottsligheten, bedriver de sitt\r\narbete utifrån delvis skilda förutsättningar.</pre><pre>Polisen har att bekämpa all brottslighet, inkl.\r\nnarkotikabrottsligheten och brott som består i\r\növerträdelser av bestämmelser om införsel av\r\nvaror, dvs. smugglingsbrott. Tullen har som\r\nhuvuduppgift att bevaka att bestämmelserna\r\navseende in- och utförsel av varor och tjänster och\r\nandra tullbestämmelser följs. Detta inkluderar\r\nnaturligtvis även smuggling av narkotika.</pre><pre>Polisen och tullen har inte heller identiska\r\nbefogenheter i sitt arbete. Förutom gripande,\r\nhusrannsakan och beslag har polisen i mål om grova\r\nnarkotikabrott efter beslut av domstol möjlighet att\r\nanvända hemlig teleavlyssning eller hemlig\r\nteleövervakning.</pre><pre>Tullen har också möjlighet att använda\r\ntvångsåtgärder av typen gripande, husrannsakan\r\noch beslag i sin brottsutredande verksamhet. Men\r\ndet som kanske är mest effektivt för tullen är\r\nmöjligheten att -- utan att det behöver föreligga\r\nbrottsmisstanke -- göra rutinkontroller av gods som\r\nförs in i landet och att i samband därmed företa\r\nkroppsvisitation. En sådan kontrollmöjlighet har\r\ninte polisen.</pre><pre>Polisen och tullen har alltså delvis olika roller i\r\nbekämpningen av narkotikabrottsligheten. Men\r\nderas ansvar griper in i varandras\r\nverksamhetsområden. Samarbete och samverkan\r\när därför av största vikt.</pre><pre>Samarbetet mellan polisen och tullen fungerar i\r\npraktiken i de allra flesta fall mycket bra.\r\nAmbitionerna från båda håll är att använda de\r\nsamlade resurserna på det mest effektiva sättet för\r\natt bekämpa narkotikabrottsligheten. Det sker\r\nockså en utveckling av samarbetet i detta syfte.</pre><pre>I det manifest om kampen mot\r\nnarkotikabrottsligheten som polisen lade fram för\r\nsnart ett år sedan finns förslag och idéer om hur\r\nsamarbetet med tullen skall kunna stärkas.\r\nFörslagen håller nu på att realiseras. Bl.a. har\r\npersonal från rikskriminalen placerats hos tullen\r\nmed uppgift att stärka samarbetet.</pre><pre>Enligt min bedömning finns det alltså inte, som Siw\r\nPersson antyder med sina frågor, fog för att påstå\r\natt polisen och tullen inte samarbetar i tillräcklig\r\nomfattning. Men frågor av denna art löses inte en\r\ngång för alla. I strävandena att ytterligare utveckla\r\nsamarbetet mellan polisen och tullen bör man i det\r\nframtida arbetet bl.a. analysera vissa principiella\r\nfrågor. Det gäller bl.a. i vilken utsträckning polisen\r\noch tullen bör ge varandra del av information som\r\nman fått när det gäller sådant som har kommit fram\r\ni samband med verksamhet som bedrivs under\r\nsträng sekretess, t.ex. hemlig teleavlyssning. En\r\nannan fråga gäller den rent operativa samverkan.\r\nEtt ytterligare spörsmål är hur polisen bör hantera\r\nexempelvis sådan information som man får del av\r\ngenom tullens rutinkontroller och som polisen inte\r\nsjälv har rätt att införskaffa.</pre><pre>Andra frågor som måste ägnas uppmärksamhet\r\nhänger samman med den internationella\r\nutvecklingen och då i synnerhet de förändringar\r\nsom sker inom EG. Den utvecklingen som här sker\r\naktualiserar en rad frågor om bl.a. samarbete och\r\narbetsmetoder i kampen mot den internationella\r\nnarkotikabrottsligheten.</pre><pre>Fru talman. Låt mig till sist säga att jag uppfattar\r\ndet så att polisen och tullen ömsesidigt har en stor\r\nambition att genom samarbete uppnå goda resultat.\r\nJag är för min del beredd att som ansvarig för\r\npolisen ta de initiativ som eventuellt behövs för att\r\nstärka ett sådant samarbete.</pre><pre>Anf. 52 SIW PERSSON (fp):</pre><pre>Fru talman! Jag vill tacka civilministern för svaret.\r\nJag har fått en bred och allmän information om\r\nnarkotikabekämpning. Men de specifika frågorna\r\nsom jag ställde har jag antingen fått ett svävande\r\nsvar på eller inget svar alls.</pre><pre>Min första fråga var ju om man har löst den här\r\nkonflikten som det har varit debatt om i pressen.\r\nOch min fjärde fråga var vad regeringen avser att\r\nvidta för åtgärder om kompetenskonflikten inte är\r\nlöst.</pre><pre>Det här var tydligen en mycket allvarlig konflikt.\r\nDen 13 september 1990 har det nämligen varit ett\r\nsammanträde med rikspolischefen,\r\ngeneraltulldirektören och riksåklagaren. Man kom\r\ndå bl.a. in på en delfråga som hade diskuterats i\r\nsammanhanget, nämligen frågan om huruvida\r\nsekretesslagstiftningen i vissa fall medför att\r\npolisen inte har rätt att lämna ut några uppgifter till\r\ntullmyndigheterna i ett spaningsärende. Där stod\r\nalltså två åsikter mot varandra. Och\r\nrikspolischefens chefjurist fick i uppdrag att gå\r\nigenom bestämmelserna på området och redovisa\r\nsin uppfattning i frågan. Tullen hade alltså gjort en\r\ntolkning av sekretesslagstiftningen och polisen\r\nhade gjort en annan, och det var detta som gjorde\r\natt det uppstod en konflikt. Ministern gav inte\r\nnågot rakt svar på hur det har gått med detta. Det\r\nvar anledningen till att jag ställde frågan.</pre><pre>Min andra fråga var: Föreskriver inte 3 § polislagen\r\natt polisen skall samarbeta med tullen? Inte heller\r\nden frågan fick jag något svar på.</pre><pre>Min tredje fråga var: Hur fungerar samarbetet\r\nmellan tull och polis i narkotikabekämpningen?\r\nSvaret är svävande. Det hade varit befriande om vi\r\ni detta sammanhang hade fått höra att samarbetet\r\nfungerar bra. Det hade behövts.</pre><pre>Fru talman! Låt mig även ställa några andra frågor.\r\nI svaret säger ministern att det inte finns fog för\r\nmina antydningar om att polisen och tullen inte\r\nsamarbetar i tillräcklig omfattning. Då vill jag fråga\r\nministern: Vad lägger ministern in i ordet tillräcklig\r\nomfattning av samarbete? Jag har alltså pekat på att\r\ndet bevisligen finns allvarliga problem.</pre><pre>Vidare säger ministern att polisen har möjlighet att\r\nanvända hemlig teleavlyssning och hemlig\r\nteleövervakning. Men ministern nämner inte med\r\nett enda ord att tullen faktiskt har precis samma\r\nmöjligheter. Ministern känner väl ändå till att\r\ntullen har samma möjligheter? Bägge måste begära\r\ntillstånd hos rätten om de skall utföra hemlig\r\navlyssning. Men tullen bygger i regel inte upp egen\r\nkompetens utan använder sig av polisens\r\nutvecklade tekniska resurser. Det står vidare i\r\nsvaret: ''I strävandena att ytterligare utveckla\r\nsamarbetet mellan polisen och tullen bör man i det\r\nframtida arbetet bl.a. analysera vissa principiella\r\nfrågor.''</pre><pre>Min fråga är då: Vad är principiella frågor? En\r\navgörande principiell fråga måste ju i alla fall\r\nsekretesslagstiftningen vara.</pre><pre>Fru talman! Jag vill börja med detta.</pre><pre>Anf. 53 Civilminister BENGT K Å\r\nJOHANSSON (s):</pre><pre>Fru talman! Siw Persson tycker att jag har gett ett\r\nallmänt svar. Eftersom det här inte är en alldeles\r\nenkel frågeställning har jag försökt att göra en\r\nredovisning av de regler som gäller och de\r\nkontaktpunkter och eventuella konfliktområden\r\nsom skulle kunna finnas i samarbetet mellan tullen\r\noch polisen. Det här handlar inte om ett enskilt\r\nfall -- jag kommenterar inte sådana, sådant skall\r\nman kunna klara av i alla fall -- utan det handlar just\r\nom vilka regler som gäller, var det kan uppkomma\r\nolika typer av konflikter och var problemen i så fall\r\nskall lösas.</pre><pre>Vi i regeringen, Siw Persson, har tillsatt en\r\naktionsgrupp mot narkotika. Där finns både polis\r\noch tull med. Där har man ett forum för att lösa den\r\nhär typen av konflikter. I denna grupp ingår\r\nnämligen cheferna för de myndigheter som är\r\ndirekt inblandade. Det gäller både\r\ngeneraltullstyrelsen och polisen. Sedan har\r\ngeneraltullstyrelsen och rikspolisstyrelsen också\r\ntillsatt en särskild samarbetsgrupp med uppgift att\r\ngå igenom de områden där ett närmare samarbete\r\nmellan tull och polis kan komma i fråga. Det gäller\r\nbl.a. Tull 90 000. Det har lett till att man också har\r\npersonal hos varandra. Därutöver har\r\nriksåklagaren, rikspolischefen och\r\ngeneraltulldirektören sedan anledning att\r\nutvärdera den verksamhet som finns. Det finns ett\r\nsärskilt forum för att diskutera narkotikafrågor\r\nmellan de här tre instanserna. Det finns alltså\r\nganska många fora där man kan diskutera\r\nsamarbetsfrågor. Jag tror därför inte att det finns\r\nnågon brist på möjligheter att samarbeta. Sedan är\r\ndet en annan fråga att man i enskilda fall kan ha\r\nolika uppfattningar om hur saken skall redas ut,\r\nvem som skall ha huvudansvaret för spaningarna.\r\nSiw Persson vill väl inte att jag skall ingripa i de\r\nenskilda fallen. De måste lösas mellan de två,\r\nibland tre, myndigheter som i så fall är inblandade.</pre><pre>Jag har svarat på det som jag tycker att det finns\r\nanledning att svara på, Siw Persson. Jag kan inte gå\r\nin och diskutera det enskilda fallet. Det skulle vara\r\ngrovt felaktigt av mig om jag försökte göra det. Jag\r\nhar i mitt svar till Siw Persson försökt utveckla var\r\njag tycker att de stora principiella frågor som rör\r\nsamarbetet mellan polis och tull ligger. Dit hör bl.a.\r\nhur vi skall hantera det här med den internationella\r\nsituationen om några år. Om inte Siw Persson\r\nuppskattar att jag försöker ta upp en del litet större\r\nsaker som rör samarbetet beklagar jag. Det var\r\nfaktiskt en artighet mot Siw Persson, eftersom just\r\nden här frågan inte diskuteras så ofta.</pre><pre></pre><pre>Anf. 54 SIW PERSSON (fp):</pre><pre>Fru talman! Jag tackar naturligtvis för artigheten\r\nfrån civilministerns sida att han tar upp saker som\r\njag inte har ställt frågor om. Jag hoppas att\r\nministern begriper att det hade varit trevligare om\r\nhan hade svarat på mina frågor. Jag begriper precis\r\nlika väl som ministern att han inte kan diskutera\r\nenskilda fall. Så var inte heller frågan ställd, utan\r\ndet var ett underlag. Jag förutsätter att ministern\r\nförstår lika väl som jag att detta var ett fall av\r\nmånga som gjorde att tålamodet var slut. Den\r\ninformationen har jag fått.</pre><pre>Men avgörande för samarbetet måste väl vara att\r\nmyndigheterna gör samma tolkning av\r\nsekretesslagen. Det har jag alltså inte fått något\r\nsvar på av civilministern. Hur tolkar man\r\ngeneralklausulen i sekretesslagstiftningen? Anser\r\ncivilministern att tull och polis har samma\r\nmöjligheter att arbeta? Det är en avgörande fråga\r\nsom jag gärna upprepar.</pre><pre>Anf. 55 Civilminister BENGT K Å\r\nJOHANSSON (s):</pre><pre>Fru talman! Siw Persson frågar huruvida jag anser\r\natt polis och tull gör samma tolkning av\r\nsekretesslagen. Det skall de göra. Det är inte min\r\nuppgift att göra det. Beträffande sekretessreglerna\r\nkan jag säga följande -- om det nu är det som Siw\r\nPersson i första hand vill diskutera: Sekretessen\r\ngäller såväl polisens som tullens verksamhet när det\r\ngäller att förhindra brott. Då gäller det i princip\r\näven mellan myndigheterna. Men det finns som\r\nbekant undantagsregler i sekretesslagstiftningen,\r\nsom gör att man kan utbyta uppgifter mellan\r\nmyndigheterna efter en intresseavvägning i det\r\nenskilda fallet. Så är det mellan polis och tull i deras\r\nbrottsbekämpande verksamhet. Det hindrar i alla\r\nnormala fall inte att polis och tull kan samarbeta.\r\nOm polis har tillgång till uppgifter som tullen\r\nbehöver, så kan polisen lämna ut dessa till tullen\r\noch vice versa. Däremot kan sekretess endast i\r\nsällsynta undantagsfall hindra att polisen och tullen\r\nlämnar uppgifter till varandra inom ramen för den\r\nbrottsbekämpande verksamheten. Här skall det\r\ninte finnas några bekymmer när det gäller att\r\nsamarbeta kring narkotikabrottslighet. Jag tror inte\r\nheller det är där som i så fall problemen ligger.</pre><pre>Anf. 56 SIW PERSSON (fp):</pre><pre>Fru talman! Jag får tolka det så att civilministern\r\nunderstryker att detta gäller i samtliga fall. Det som\r\ngör mig orolig är att ministern säger att ''normala\r\nfall'' skall det fungera mellan tull och polis. Då skall\r\ninte sekretesslagen lägga några hinder i vägen. Det\r\nhar varit det stora problemet. Tullen gjorde först en\r\ntolkning, och sedan efter långa diskussioner kom\r\npolisen fram till samma tolkning. Det som gör mig\r\nfrågande i det här sammanhanget är den\r\ndiskussion, konflikt, som har uppkommit -- vi\r\nbehöver inte leka med orden, men det har\r\nuppkommit en dispyt mellan två myndigheter.\r\nFörst har den ena myndigheten kommit fram till en\r\ntolkning, sedan efter mycket diskuterande kom den\r\nandra myndigheten till precis samma tolkning. När\r\njag då frågar om man har skickat informationen\r\nvidare, får jag svaret att man ''utgår från'' att\r\ninformation har gått vidare.</pre><pre>De jag har haft kontakt med inom tullen upplever\r\ndet som har hänt under hösten som problem i deras\r\narbete. Jag hade naturligtvis hoppats på att\r\nministern hade understrukit allvarligt att det inte\r\nfår uppkomma några kompetenskonflikter om\r\nsjälvklara saker som faktiskt sekretesslagen visar\r\npå är självklara.</pre><pre>Jag tolkar ministerns svar som att det trots allt finns\r\nen gråzon i det hela. Vi kan inte fortsätta\r\ndiskussionen i dag, men jag lovar ministern med\r\ntanke på de kontakter jag har och det intresse jag\r\nhar för narkotikafrågor att jag naturligtvis kommer\r\natt följa frågan. Jag får väl säga så här: jag hoppas\r\natt jag slipper återkomma. I så fall visar det på att\r\nman har löst problemet. Tyvärr finns det\r\nfortfarande uppenbara problem i\r\nnarkotikabekämpningen.</pre><pre>Anf. 57 Civilminister BENGT K Å\r\nJOHANSSON (s):</pre><pre>Fru talman! Jag tycker inte det här handlar om\r\nsekretesslagstiftningen. Där kan båda parter få en\r\ntolkning av vad som gäller. Det har man fått genom\r\natt jag har svarat på frågan där Siw Persson direkt\r\nkoncentrerade sig på sekretesslagstiftningen.\r\nDäremot tror jag att det alltid kan uppkomma\r\nproblem när två myndigheter arbetar på samma\r\nområde, där tullen i princip arbetar vid gränsen --\r\noch naturligtvis följer upp fall där man har kommit\r\ni kontakt med narkotika -- och där polisen sedan\r\nhar sina uppgifter. Därför har jag i mitt svar sagt att\r\ndessa frågor inte är lösta en gång för alla. Jag gav\r\nexempel på där vi kan ställas inför problem som är\r\nstörre än det här, nämligen hur vi skall ställa oss i\r\nsamspelet mellan tullen och polisen när vi har en\r\nannan situation som kanske gäller Sveriges gränser.\r\nDet tycker jag det finns all anledning att diskutera\r\nvidare. Jag tycker inte det finns anledning för mig\r\natt gå in och diskutera det enskilda fallet, något som\r\nSiw Persson faktiskt begär av mig.</pre><pre>Förste vice talmannen anmälde att Siw Persson\r\nanhållit att till protokollet få antecknat att hon inte\r\nägde rätt till ytterligare inlägg.</pre><pre>Överläggningen var härmed avslutad.</pre><pre>9 § Svar på interpellation 1990/91:59 om statliga\r\nlån till Göteborg och Malmö m.m.</pre><pre>Anf. 58 Finansminister ALLAN LARSSON\r\n(s):</pre><pre>Fru talman! Margit Gennser har ställt följande\r\nfråga till mig:</pre><pre>Vilka konkreta kriterier avser finansministern att\r\nhålla sig till, när kommunens utveckling skall\r\nbedömas, eller blir det som i samband med det\r\nextra skatteutjämningsbidraget i princip\r\npartipolitiska avgöranden som bestämmer vem som\r\nfår och inte får bidragen/räntefriheten?</pre><pre>Jag vill bestämt avvisa påståendet att det skulle vara\r\npartipolitiska avgöranden som bestämmer vem som\r\nfår och inte får extra skatteutjämningsbidrag. Det\r\när en parlamentariskt sammansatt nämnd --\r\nskatteutjämningsnämnden -- som varje år lägger\r\nfram förslag till regeringen hur bidragen skall\r\nfördelas. Denna nämnd har, såvitt jag erfarit, alltid\r\nvarit enig i sina förslag. Regeringen har endast i\r\nundantagsfall ändrat nämndens förslag. Det har då\r\nvarit fråga om tillägg utöver vad nämnden har\r\nföreslagit. Skatteutjämningsnämnden har en svår\r\nuppgift och gör ett förtjänstfullt arbete. Det finns\r\ningen grund för kritik mot denna nämnd.</pre><pre>När det sedan gäller lånen till Göteborgs och\r\nMalmö kommuner har regeringen beslutat att följa\r\nupp deras ekonomiska utveckling genom ett antal\r\ns.k. kontrollstationer. Till den första -- som är en\r\ninformationskontroll -- har material begärts in till\r\nden 30 november. Inlämningstidpunkten kommer\r\ndock av vissa tekniska skäl vad gäller de\r\nkommunala budgetbesluten för år 1991 att försenas\r\nnågot. Jag vet således ännu inte vad detta material\r\nkommer att innehålla.</pre><pre>Regeringen har begärt in följande material av de\r\nbåda kommunerna:</pre><pre>-- en sammanfattande beskrivning och bedömning\r\nav den ekonomiska ställningen och\r\nförutsättningarna att uppnå en varaktig ekonomisk\r\nbalans,</pre><pre>-- en sammanställning över hittills vidtagna eller\r\nplanerade åtgärder och vilka ekonomiska effekter\r\ndessa medfört eller kommer att medföra,</pre><pre>-- resultaträkningar, finansieringsanalyser och\r\nbalansräkningar med tillhörande kommentarer för\r\nvardera åren 1990--1993 och</pre><pre>-- en sammanställning över vissa ekonomiska\r\nnyckeltal för åren 1988--1993 enligt en\r\nkompletterande skrivelse till kommunerna från\r\nfinansdepartementet.</pre><pre>Jag anser att det begärda materialet bör räcka för\r\natt få en uppfattning om kommunernas\r\nekonomiska utveckling. Den analys som kommer\r\natt göras vid denna första kontroll får sedan utgöra\r\ngrund för det underlag som kommer att krävas in\r\ninför beslutskontrollen i vår, då frågan om\r\neventuell räntefrihet för år två skall avgöras. Som\r\nMargit Gennser mycket riktigt påpekat har\r\nregeringen bemödat sig för att få ett fullgott\r\nbeslutsunderlag inför kommande beslutstillfällen.</pre><pre>Slutligen vad avser de kultursatsningar som enligt\r\nvad Margit Gennser uppger i sin interpellation\r\ndiskuteras i Malmö utgår jag från att kommunen är\r\nkapabel att fatta de beslut som är förenliga med en\r\ngod ekonomisk utveckling.</pre><pre>Anf. 59 MARGIT GENNSER (m):</pre><pre>Fru talman! Jag tackar finansministern för svaret.\r\nAllan Larsson är ju ganska ny i politiken och ny\r\nsom finansminister, så han kanske inte känner mig\r\nsärskilt väl. Men jag tror att jag är känd för att läsa\r\npå min hemläxa ordentligt. Däremot är jag faktiskt\r\ninte känd för att vara demagog. Som politiker är jag\r\nantagligen alldeles för litet demagog -- jag brukar\r\nbli citerad mera i fackpressen än i dagspressen och\r\ndet är inte särskilt bra för en politiker.</pre><pre>Jag tog faktiskt mycket kritiska ord i min mun när\r\njag sade att det fanns partipolitisk ''bias'' vid\r\nfördelningen av skatteutjämningsbidraget. Jag\r\nuttalar mig inte om varje särskilt år, utan jag uttalar\r\nmig om hur det var när vi hade en borgerlig regering\r\ni Malmö. Naturligtvis var jag helt kunnig om\r\nskatteutjämningsnämndens arbete, om vad man\r\nhade för underlag för sina bedömningar osv. Två år\r\nsenare gjorde jag faktiskt en summering. Jag skrev\r\nså här 1988:</pre><pre>Vilka kommuner som skall få extra\r\nskatteutjämningsbidrag fastställs med hjälp av ett\r\nindex, där man väger samman skattesats,\r\nlåneskuld, finansieringskapital, sparande, in-/ resp.\r\nutflyttning och arbetslöshet. Med hjälp av detta\r\nindex rangordnas de svenska kommunerna. 1986\r\nkom Malmö på plats 17. Plats 1 innebär ekonomisk\r\njumboplats. Plats 200 visar på mycket god\r\nekonomi. Det socialdemokratiskt styrda Botkyrka\r\nuppnådde vid den tiden plats 200.</pre><pre>Och vad hände då? Jo, för första gången på ganska\r\nlång tid fick Malmö inte något\r\nskatteutjämningsbidrag. Botkyrka fick det, fastän\r\nt.ex. Malmö hade 4,2 % arbetslöshet och Botkyrka\r\n1,1 %. Malmö var känt för sina stora\r\nstrukturproblem och hade landets högsta\r\nsocialbidragsutgifter.</pre><pre>Indragningarna motiverades med att man hade\r\nsänkt skatten, vilket var en strukturell anpassning.\r\nÖver huvud taget brydde man sig inte om det index\r\nsom man hade använt tidigare -- så var det alltså\r\nmed objektiviteten!</pre><pre>Nu kommer vi in på samma problem igen, och det\r\när därför som jag har frågat om dessa saker. Det är\r\nju väldigt viktigt att vi nu, innan beslut fattas,\r\nfaktiskt vet hur det här talen och de uppgifter som\r\nskall lämnas in till finansdepartementet skall\r\nsammanvägas.</pre><pre>Det finns frågetecken. Jag kommer att ställa\r\nytterligare ett par frågor: Vad menas egentligen\r\nmed varaktig ekonomisk balans? Och hur skall de\r\nhär sakerna vägas samman?</pre><pre>Skuldbördan exempelvis i den budget som skall\r\nantas i december fortsätter att öka. Man hamnar på\r\n146 miljoner.</pre><pre>För 1991 planeras en budget utan några som helst\r\nreserver. I fjol rörde det sig om 47 miljoner.\r\nLöneökningarna är fastställda till noll.</pre><pre>Trots regeringslånet har finansnettot försämrats.\r\nUtan nämnda åtgärd skulle finansnettot ha varit\r\nminus 87 miljoner.</pre><pre>Rörelsekapitalet är nu nere i 529 milj.kr. En sådan\r\nhär utveckling är väldigt intressant att studera. Jag\r\nmåste fråga: Vad är det då som kommer att göra att\r\nman möjligen drar in räntebidraget? Är det\r\nacceptabelt att t.ex. budgetera med förlust?</pre><pre>Några exempel på andra saker som kommer att\r\ngöras vid fastställandet av budgeten:</pre><pre>Man kommer att försöka få igenom en kommunal\r\nföräldraförsäkring -- vi hade inte råd att ha en\r\nutökad föräldraförsäkring i Stockholm, men man\r\nkommer alltså att ta upp den saken här.</pre><pre>Socialbidragsutgifterna är numera uppe i 360\r\nmiljoner -- och detta i slutet i en högkonjunktur.\r\nSom ledamot av stadsrevisionen måste jag säga att\r\ndet inte bara är sociala strukturproblem som ligger\r\nbakom, utan det är också sådant som kallas\r\nadministrativ ''slack'' av mycket hög potens som gör\r\natt det ser ut som det gör. Vidare handlar det om\r\norganisatorisk oordning, dålig arbetsledning osv.\r\nHur beaktar man sådana saker när det sedan gäller\r\nnyckeltalen?</pre><pre>Kostnaderna för kollektivtrafiken har ökat med 75\r\nmiljoner på två år. Dessa kostnader uppgår nu till\r\nmer än en kvarts miljard. Hur ser man på sådana\r\nsaker? Nu höjs taxorna, så kostnaderna kommer\r\nsäkert att bli ännu högre.</pre><pre>Så något om byggnadsrätterna. Man kommer att\r\nsätta i gång med investeringar som kommer att\r\ninnebära driftskostnader. Men ingenting av detta\r\nkommer att synas i budgeten. Hur kommer man att\r\nta hänsyn till sådana saker? Och hur kommer man\r\natt ta hänsyn till sådant som åläggs av staten? Det\r\nhandlar om normer beträffande höjda\r\nbostadsbidrag som kommer att kosta Malmö\r\nmycket pengar.</pre><pre>Det är beträffande sådana sammanvägningar, herr\r\nfinansminister, som jag vill ha svar på mina frågor --\r\ndetta för att jag inte skall beskylla er, om ni nu blir\r\nkvar i regeringsställning förstås, för att försöka\r\nfatta beslut med partipolitisk ''bias''.</pre><pre>Anf. 60 Finansminister ALLAN LARSSON\r\n(s):</pre><pre>Fru talman! Jag vill understryka vad jag sade i mitt\r\nsvar om kritiken mot skatteutjämningsnämnden.\r\nDenna gör ett bra arbete. Regeringen inkl.\r\nfinansministern -- oavsett om denne har hetat Kjell-\r\nOlof Feldt eller Allan Larsson -- har lyssnat noga på\r\nnämnden. Dessutom har Margit Gennser en\r\npartivän som sitter med i den nämnden och som har\r\ndeltagit i besluten.</pre><pre>När det gäller frågan om Malmö kommun och lånen\r\nhar jag begärt in det material som jag har beskrivit.\r\nJag har också begärt att få nyckeltal, t.ex. resultatet\r\nföre extraordinära poster, förändring av eget\r\nkapital, relationer mellan nettokostnad och\r\nskatteintäkter, resultat efter skatteintäkter och\r\nfinansnetto, relation till nettoinvesteringar,\r\nsoliditet, försäljning av anläggningstillgångar och\r\nlångfristig låneskuld.</pre><pre>Jag har för avsikt, att när vi har fått in materialet,\r\ngöra en samlad bedömning utifrån det underlag\r\nsom då finns. Jag är inte beredd att nu gå längre i\r\npreciseringar beträffande dessa kriterier. Jag är inte\r\nheller beredd att diskutera Malmös budget i ett läge\r\ndär kommunen ännu inte har fattat beslut om\r\ndenna.</pre><pre>Anf. 61 MARGIT GENNSER (m):</pre><pre>Fru talman! Först vill jag säga att jag tror att det\r\ninte går att, med de dåliga utgångspunkter som\r\nskatteutjämningsnämnden har haft, uttala sig om\r\nhuruvida man har gjort ett bra arbete eller inte osv.\r\nHär fanns klara signaler om att hänsyn skulle tas till\r\nskattesänkningar. Men det fanns ingen\r\nreservation -- det är jag väl medveten om. Man\r\nhade väl inte den vanan. Jag vidhåller dock att det\r\nhar varit partipolitisk ''bias''.</pre><pre>För att vi skall kunna komma bort från sådana\r\nmisstankar -- Caesars hustru skall ju inte kunna\r\nmisstänkas -- skall man redan på ett tidigt stadium\r\nuttala sig inte bara om vilka nyckeltal t.ex. som\r\nskall tas fram utan också om hur man tänker sig att\r\ngöra sammanvägningarna. Jag beklagar att\r\nfinansministern inte är färdig med sitt tänkande och\r\ninte kan lämna mig svar på den här frågan. Den är\r\nväsentlig. Det är väsentligt att ge rätt signaler till de\r\nkommuner som annars kan råka ut för extra\r\npålagor i en redan mycket ansträngd ekonomi. Jag\r\ntänker inte på politikerna i första hand. Jag tänker\r\nfaktiskt på medborgarna, som någon gång i\r\nslutändan måste betala detta, antingen med högre\r\nskatter och högre avgifter eller med sämre service.\r\nDet blir inte högre skatter de närmaste åren på\r\ngrund av skattestoppet.</pre><pre>Det var därför jag gav konkreta exempel. Hur\r\nkommer man att väga samman sådana\r\nkostnadsökningar som kommunernas majoriteter\r\nhar dragit på sig av alldeles egen vilja eller sådana\r\nsom är opåverkbara för kommunerna? Hur\r\nkommer man att väga samman sådana fakta som att\r\nman redan från början budgeterar med underskott,\r\nvilket vi inte tyckte så bra om vid kommunallagens\r\nberedning? Det är de sakerna som måste uttalas nu.\r\nDå kan vi fatta beslut objektivt. Får man inte svar\r\npå detta, om regeringen inte har tänkt igenom det,\r\nkan man i ett visst läge fatta beslut på ett\r\npartipolitiskt eller opportunistiskt sätt. Det är\r\ndärför jag skulle vilja ha några synpunkter från\r\nfinansministern. De är inte bindande, men jag\r\nskulle vilja veta litet grand om hur finansministern\r\ntänker i den här frågan. Något tänkande har väl\r\nändå startat på finansdepartementet.</pre><pre>Anf. 62 Finansminister ALLAN LARSSON\r\n(s):</pre><pre>Fru talman! När jag lyssnar på Margit Gennser kan\r\njag få intrycket att Margit Gennser ägnar sig åt\r\ntvetalan gentemot skatteutjämningsnämnden -- om\r\njag skulle tolka det till det sämsta. Men jag är en\r\nvänlig natur och vill tolka det till det bästa. Då tar\r\njag fasta på uttalandet om att\r\nskatteutjämningsnämnden har gjort ett bra jobb.\r\nJag tycker att vi skall vara överens om det och ge\r\ndem som utför det arbetet det erkännandet. Därför\r\ntar jag fasta på den delen av kommentaren.</pre><pre>När det gäller sakfrågan vill Margit Gennser att jag\r\nnu skall ge mig in på kommentarer som inte skall\r\nvara bindande. Men det är en komplicerad\r\nsituation. Om jag skulle uttala mig blir det\r\nnaturligtvis bindande för mig och för regeringen.\r\nAv det skälet vill jag hålla mig till de goda regler\r\nsom finns, att vi först skall vara klara med det\r\nunderlag vi har begärt in, göra en seriös prövning\r\nav detta och sedan kunna ge besked. Det är inte rätt\r\ntid att nu diskutera enskildheter.</pre><pre>Anf. 63 MARGIT GENNSER (m):</pre><pre>Fru talman! Låt oss gå tillbaka till\r\nskatteutjämningsnämnden. Jag hade diskussioner\r\nmed dem som satt där också. De hade detta index,\r\nmen de visste egentligen inte hur de skulle använda\r\ndet. Det enda vägande skälet till att\r\nskatteutjämning inte beviljades var att Malmö hade\r\nsänkt skatten, vilket var en finanspolitisk\r\nstrukturförändring. Där fanns också mången\r\npolitisk debatt i bakgrunden. Dessutom hade man\r\ninte från finansdepartementet fått riktiga signaler\r\nom hur man objektivt skulle använda dessa siffror.\r\nDet är de konstateranden jag har gjort.</pre><pre>Sedan vill jag faktiskt efterlysa detta tänkande. Jag\r\nförstår inte att man inte kan vara så intellektuellt\r\nvidsynt att man funderar kring detta mycket svåra\r\nmetodproblem. När jag säger att synpunkterna inte\r\när bindande menar jag att ingen skulle hänga\r\nfinansministern om det senare kom fram att\r\nregeringen har tänkt om i ett eller annat avseende.\r\nMen det vore mycket bra om man i alla fall antydde\r\nvilka metodproblem som finns i detta fall. Hur skall\r\nman hålla isär förändringar i nyckeltal som beror på\r\nav kommunen icke påverkbara kostnader och\r\npåverkbara kostnader? Det är oehört svårt. Det\r\nfinns säket ingen exakt riktig lösning på det\r\nproblemet. Men jag tycker att man borde diskutera\r\nde här frågorna och fundera över hur det skall vara.\r\nSåvitt jag förstår beror oviljan att ge sig in i en\r\ndiskussion på att man egentligen inte har tänkt\r\nfärdigt. Man har över huvud taget inte riktigt\r\nbeaktat dessa svåra metodproblem.</pre><pre>Min interpellation kan ha en viss nytta med sig,\r\nskulle jag tro. Det är att man börjar tänka igenom\r\ndessa problem och i god tid talar om hur man\r\nkommer att väga samman detta. Det är viktigt för\r\nkommunernas planering. Jag skulle tro att\r\nkommunerna skulle vara oerhört mycket\r\nförsiktigare om de visste vilka åtgärder de skulle\r\nkomma att mötas av. Det är därför jag hoppas att\r\nman börjar tänka igenom metodproblemen i\r\nfinansdepartementet.</pre><pre>Överläggningen var härmed avslutad.</pre><pre>10 § Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1990/91:Sf9--Sf11 till socialförsäkringsutskottet</pre><pre>1990/91:Kr1--Kr5 till kulturutskottet</pre><pre>1990/91:T6 och T7 till trafikutskottet</pre><pre>1990/91:Jo32 och Jo33 till jordbruksutskottet</pre><pre>1990/91:N13 och N14 till näringsutskottet</pre><pre>1990/91:A6 och A7 till arbetsmarknadsutskottet</pre><pre>1990/91:Bo15 till bostadsutskottet</pre><pre>1990/91:Sk22--Sk29 till skatteutskottet</pre><pre>11 § Bordläggning</pre><pre>Anmäldes och bordlades</pre><pre>Motionerna</pre><pre>med anledning av prop 1990/91:52 Användning av\r\ngenteknik på människa, m.m.:</pre><pre>1990/91:So24 av Claes Roxbergh m.fl. (mp)</pre><pre>1990/91:So25 av Ingrid Ronne-Björkqvist (fp)</pre><pre>1990/91:So26 av Lars Werner m.fl. (v)</pre><pre>1990/91:So27 av Margareta Persson (s)</pre><pre>1990/91:So28 av Ulla Tillander m.fl. (c)</pre><pre>1990/91:So29 av Barbro Westerholm och Ulla\r\nOrring (fp)</pre><pre>med anledning av prop. 1990/91:54 Kvarvarande\r\nfrågor i reformeringen av inkomst- och\r\nföretagsbeskattningen, m.m:</pre><pre>1990/91:Sk30 av Stig Bertilsson (m)</pre><pre>1990/91:Sk31 av Pär Granstedt (c)</pre><pre>1990/91:Sk32 av Inger Schörling m.fl. (mp)</pre><pre>1990/91:Sk33 av Bo Lundgren m.fl. (m)</pre><pre>1990/91:Sk34 av förste vice talman Ingergerd\r\nTroedsson och Ingrid Sundberg (m)</pre><pre>1990/91:Sk35 av Kjell Johansson m.fl. (fp)</pre><pre>1990/91:Sk36 av Lars Ulander m.fl. (s)</pre><pre>1990/91:Sk37 av Lars Werner m.fl. (v)</pre><pre>1990/91:Sk38 av Martin Olsson (c)</pre><pre>1990/91:Sk39 av Sven-Olof Petersson (c)</pre><pre>1990/91:Sk40 av Görel Thurdin m.fl. (c)</pre><pre>med anledning av prop. 1990/91:56 Tillfällig\r\nhöjning av fastighetsskatten, m.m.:</pre><pre>1990/91:Sk41 av Kjell Johansson m.fl. (fp)</pre><pre>1990/91:Sk42 av Bo Lundgren m.fl. (m)</pre><pre>1990/91:Sk43 av Inger Schörling m.fl. (mp)</pre><pre>1990/91:Fi32 av Inger Schörling m.fl. (mp)</pre><pre>1990/91:Sk44 av Ylva Annerstedt (fp)</pre><pre>1990/91:Sk45 av Görel Thurdin m.fl. (c)</pre><pre>Finansutskottets betänkanden</pre><pre>1990/91:FiU3 Höjning av Sveriges kvot i\r\nInternationella valutafonden, m.m.</pre><pre>1990/91:FiU4 Riksgäldskontoret och den statliga\r\nfinansförvaltningen</pre><pre>Konstitutionsutskottets betänkanden</pre><pre>1990/91:KU9 Vissa kyrkliga frågor</pre><pre>1990/91:KU14 Begravningslag</pre><pre>Skatteutskottets betänkanden</pre><pre>1990/91:SkU2 Ändring i lagen om allmän\r\nenergiskatt, m.m.</pre><pre>1990/91:SkU4 Totalisatorskatten</pre><pre>Lagutskottets betänkanden</pre><pre>1990/91:LU11 Avskaffande av\r\nmedborgarskapskrav i aktiebolagslagen m.m.</pre><pre>1990/91:LU12 Ändring i övergångsbestämmelserna\r\ntill lagen om handelsbolag och enkla bolag</pre><pre>Utrikesutskottets betänkanden</pre><pre>1990/91:UU6 Mellanöstern</pre><pre>1990/91:UU12 Svenskt medlemskap i Europeiska\r\nbanken för återuppbyggnad och utveckling</pre><pre>Kulturutskottets betänkanden</pre><pre>1990/91:KrU4 Vissa konstfrågor</pre><pre>1990/91:KrU6 Skydd för ortnamn</pre><pre>Trafikutskottets betänkanden</pre><pre>1990/91:TU6 Koncessionsavtalet om linjesjötrafik\r\npå Gotland</pre><pre>1990/91:TU7 Lastsäkringsintyg</pre><pre>Jordbruksutskottets betänkanden</pre><pre>1990/91:JoU9 Strålskydd</pre><pre>1990/91:JoU11 Förlängd tid för registrering av\r\nlicensområden för älgjakt</pre><pre>1990/91:JoU12 Ändring i rennäringslagen, m.m.</pre><pre>Näringsutskottets betänkanden</pre><pre>1990/91:NU4 Värdepappersfonder</pre><pre>1990/91:NU6 Näringspolitiska frågor</pre><pre>1990/91:NU10 Krigsmaterielindustrin</pre><pre>1990/91:NU18 Finansieringsåtaganden för Fonden\r\nför svensk-norskt industriellt samarbete</pre><pre></pre><pre>12 § Anmälan om interpellationer</pre><pre>Anmäldes att följande interpellationer framställts</pre><pre>den 22 november</pre><pre>1990/91:104 av Siw Persson (fp) till\r\nbostadsministern om bostadsrättsförenings\r\nstämmobeslut:</pre><pre>I förslag till ny bostadsrättslag som för närvarande\r\när ute på lagrådsremiss finns inga ändringar\r\nföreslagna när det gäller giltighet av stämmobeslut\r\nom ändring av villkoren i en bostadsrättsförenings\r\nstadgar. Menar bostadsministern att t.ex.\r\nRiksbyggen skall få fortsätta att ha vetorätt mot ett\r\nstämmobeslut trots att Riksbyggen inte har någon\r\nform av ekonomiskt ansvar i eller emot\r\nbostadsrättsföreningen? Detta är ett\r\nomyndigförklarande av föreningens medlemmar\r\noch måste strida mot andan i lagstiftningen. Lagen\r\nföreskriver faktiskt att det ekonomiska och\r\nadministrativa ansvaret uteslutande åvilar\r\nbostadsrättsföreningens styrelse och stämma. Med\r\nanledning av det anförda vill jag ställa följande\r\nfrågor:</pre><pre>1.  Hur vill bostadsministern förklara rätten för\r\nt.ex. Riksbyggen att inlägga veto mot\r\nstämmobeslut vid avhändande av del av en\r\nbostadsrättsförenings fastighetsbestånd och mot\r\nlikvidation av förening, vilket skett helt enligt laga\r\nordning?</pre><pre>2.  Hur vill bostadsministern förklara att det\r\nföreligger skyldighet för en bostadsrättsförening att\r\nsluta avtal med enbart Riksbyggen och ingen annan\r\növer huvud taget när det gäller att biträda\r\nföreningen?</pre><pre>1990/91:105 av Elisabeth Persson (v) till statsrådet\r\nMargot Wallström om konsumentrådgivning:</pre><pre>Varje år satsas tiotals miljarder kronor på reklam,\r\nmarknadsföring och annonsering för att sälja mer\r\nvaror eller tjänster. Det förekommer olika\r\nuppgifter om hur mycket pengar det rör sig om och\r\nfrågan är naturligtvis vad som skall räknas till\r\nreklam resp. marknadsföring, men\r\nuppskattningsvis ligger summan snarare över än\r\nunder 30 miljarder.</pre><pre>Skatt utgår på reklam och annonser med 11 resp.\r\n4 %. Staten tar varje år in drygt 1 miljard i sådan\r\nskatt.</pre><pre>Kommunerna ansvarar för\r\nkonsumentrådgivningen. Det är inte en\r\nobligatorisk, utan en frivillig uppgift. Enligt\r\nuppgifter från konsumentverket fanns det förra\r\nåret konsumentrådgivning i nästan alla kommuner\r\noch det skulle endast saknas i tolv. Det låter ju bra,\r\nmen börjar man granska hur det ser ut i\r\nverkligheten visar det sig att det inte finns så värst\r\nmycket innehåll i de fagra siffrorna.</pre><pre>På flera håll har man konsumentrådgivning endast\r\npå papperet. Dessutom är konsumentnämnderna\r\noch/eller konsumentrådgivningen bland det första\r\nsom får stryka på foten när kommunerna nu tvingas\r\nskära ner på utgifterna.</pre><pre>Jag vill påstå att väl fungerande\r\nkonsumentrådgivning lönar sig, både för den\r\nenskilde konsumenten och samhället. På sikt är det\r\nockså bra för producenterna med kunniga\r\nkonsumenter.</pre><pre>Konsumentrådgivningen fyller följaktligen viktiga\r\nbehov. Arbetsuppgifterna är många, alltifrån\r\nvägledning inför stora köp till hjälp vid\r\nskuldsanering. De kommunala\r\nkonsumentvägledarna är konsumentverkets bästa\r\nkanaler ut till människor. De kan -- om resurser\r\nfinns -- göra ett mycket bra förebyggande arbete.</pre><pre>I våras beslutade riksdagen bl.a. om ny\r\nkonsumentköplag. På flera sätt stärker den\r\nkonsumenternas ställning, men kännedomen om\r\nkonsumentköplagen och dess innehåll är dålig.\r\nKonsumentrådgivarna har en stor uppgift att se till\r\natt kopnsumentköplagen verkligen efterlevs och\r\nkonsumentens rätt tas till vara.</pre><pre>Jag vill med anledning av ovanstående fråga\r\nstatsrådet:</pre><pre>1.  Delar statsrådet bedömningen att\r\nkonsumentrådgivningen är eftersatt på många håll\r\ni landet?</pre><pre>2.  Har statsrådet för avsikt att agera för att få\r\nbättre balans mellan satsningarna på reklam för att\r\nsälja varor och resurserna för rådgivning till\r\nkonsumenterna?</pre><pre>3.  Om skattesatsen på annan reklam än annonser\r\nhöjdes med 1 % borde det inbringa statskassan ca\r\n150 milj. kr. Har statsrådet för avsikt att föreslå en\r\nsådan höjning för att använda de pengarna till\r\nkonsumentforskning och stöd till frivilliga\r\nkonsumentorganisationer eller på annat sätt stärka\r\nkonsumentrådgivningen?</pre><pre>den 23 november</pre><pre>1990/91:106 av Annika Åhnberg (v) till\r\nmiljöminister Birgitta Dahl om sammanslagning av\r\nkommunala miljö- och hälsoskyddsnämnder med\r\nandra länder:</pre><pre>Miljö- och hälsoskyddsnämnderna med sina\r\nförvaltningar svarar för tillsynen enligt en lång rad\r\nlagar och författningar. Under senare år har, i takt\r\nmed den ökade medvetenheten om\r\nmiljöproblemen, arbetsuppgifterna ökat i en\r\nlavinartad omfattning. Nya väsentliga uppgifter har\r\nförts till kommunerna: Tillsyn enligt\r\nmiljöskyddslagen, ökat deltagande i planprocesser,\r\nförbättrad och utökad tillsyn när det gäller\r\nlivsmedelshanteringen för att nämna några\r\nexempel. Resursförstärkningar har inte tillförts i\r\nmotsvarande omfattning, snarare har miljö- och\r\nhälsoskyddsverksamheten liksom andra angelägna\r\nkommunala verksamheter drabbats av det\r\nhårdnande ekonomiska läget för kommunerna.</pre><pre>Många kommuner har i besparings- och\r\neffektiviseringssyfte försökt dra in på de\r\nkommunala förvaltningarna och på\r\nnämndorganisationen. På flera håll har därför\r\nmiljö- och hälsoskyddsnämnder och förvaltningar\r\nlagts samman med andra nämnder och\r\nförvaltningar. Detta skapar kanske fler problem än\r\ndet löser.</pre><pre>Kommunerna själva hör till de verksamhetsutövare\r\nsom skall granskas av miljö- och\r\nhälsoskyddsnämnderna. För detta ändamål behövs\r\nen stark och fristående miljö- och\r\nhälsokyddsverksamhet. Det kan knappast vara\r\nlämpligt att den instans som beslutar om\r\nbyggnadsplaner också skall granska dessa planers\r\nlämplighet ur miljö- och hälsoskyddsaspekt.\r\nEftersom tillsynen nu förts till kommunerna och\r\ninte längre behandlas av länsstyrelserna så är det\r\nännu viktigare än tidigare att opartiskheten\r\ngentemot exploateringsintresset kan hävdas.\r\nRisken är också uppenbar att resursknappheten\r\nleder till att miljö- och hälsoskyddsförvaltningarna\r\ninte får tillräckligt med personal och pengar för att\r\nverkligen kunna utöva tillsyn i tillräcklig\r\nomfattning.</pre><pre>En undersökning utförd av en konsult för Miljö-\r\noch hälsoskyddstjänstemannaförbundets räkning\r\n(MHTF) visar att det finns stor anledning till oro\r\nför miljö- och hälsoskyddsarbetet.</pre><pre>I kommuner som lagt ihop sina miljö- och\r\nhälsoskyddsverksamheter med andra verksamheter\r\nkonstaterar undersökningen att plan- och\r\nbyggfrågor dominerat verksamheten. Man\r\nkonstaterar också att konflikter mellan\r\nexploaterings- och miljöintressen i allt högre grad\r\nhanteras i slutna rum och inte kommer till\r\nallmänhetens kännedom.</pre><pre>Den här undersökningen belyser att det finns ett\r\nmycket stort behov av att analysera utvecklingen av\r\ndet kommunala miljö- och hälsoskyddet och det\r\nbrådskar. ''Sammanslagna'' nämnder finns nu i 6 st\r\nfrikommuner. Planer på sammanslagningar finns i\r\nytterligare ett 20-tal. Bilden är ungefär densamma\r\nnär det gäller förvaltningsstrukturen. Det är\r\nframför allt byggnadsnämnderna som är aktuella\r\nför sammanslagningar.</pre><pre>Det hjälper inte med aldrig så stor politisk\r\nsamstämmighet i teorin kring angelägenheten av ett\r\nbättre miljöskydd om inte denna samstämmighet\r\nmotsvaras av resurser till verksamheten. Och en\r\norganisation som garanterar verksamheten\r\nopartiskhet.</pre><pre>Mot bakgrund av ovanstående vill jag fråga\r\nmiljöministern:</pre><pre>1.  Avser regeringen vidta åtgärder i syfte att stärka\r\ndet kommunala miljö- och hälsoskyddsarbetet?</pre><pre>2.  Avser regeringen genomföra en fördjupad\r\nanalys av hur denna verksamhet är organiserad i\r\nkommunerna och av vad som planeras för\r\nframtiden?</pre><pre>13§ Anmälan om frågor</pre><pre>Anmäldes att följande frågor framställts</pre><pre>den 22 november</pre><pre>1990/91:229 av Ulf Melin (m) till industriministern\r\nom typgodkännande av va-produkter:</pre><pre>Forsheda AB är ett företag som har utvecklat ett\r\nsystem för renovering av vattenledningar. Det\r\nkallas för Tube-In. Företaget ansökte redan 1988\r\nhos Vatten- och avloppsföreningen (VAV) om ett\r\ntypgodkännande av produkten. Eftersom det\r\nhandlar om dricksvattenledningar så skall\r\nlivsmedelsverket yttra sig om materialets inverkan\r\npå vattenkvaliteten. Trots att företaget vid\r\nåtskilliga tillfällen kontaktat livsmedelsverket och\r\n''stött på'', så har man inte efter 2,5 års väntan\r\nvarken fått något positivt eller negativt besked. Det\r\nenda man har fått till svar är: ''Vi har inte tid''.\r\nDäremot har man fått typgodkännande i andra\r\nländer som Danmark, England, Finland,\r\nFrankrike, Holland, Norge och Tyskland. Det som\r\njag kan konstatera är, att i dessa länder så har man\r\nhandlagt ärendet betydligt snabbare än vad som\r\nsvenska myndigheter förmått göra. För svensk\r\nindustri är det av vital betydelse att ha produkterna\r\ngodkända i Sverige för att man skall kunna\r\nmarknadsföra dem ännu effektivare på den\r\ninternationella marknaden. I perspektivet att vi har\r\nen vikande konjunktur är det av största vikt att\r\nmyndigheterna underlättar, i stället för att stjälpa\r\nsvensk industris möjligheter att sälja sina produkter\r\npå exportmarknaden. Min fråga till\r\nindustriministern är:</pre><pre>Vilka åtgärder ämnar industriministern vidtaga för\r\natt minska handläggningstiden på den här typen av\r\närenden?</pre><pre>1990/91:230 av Rune Backlund (c) till statsrådet\r\nErik Åsbrink om momsen på vägfärjetrafiken:</pre><pre>På olika håll i vårt land finns det vägfärjeleder som\r\nförbinder det allmänna vägnätet på fastlandet med\r\nvägnätet på öar i våra större insjöar och kustnära\r\nöar. Huvudmannaskapet varierar för dessa\r\nvägfärjor från statligt (vägverket) till kommunalt.\r\nVägverkets färjor är avgiftsfria medan det i\r\nvarierande grad förekommer avgifter på de övriga.</pre><pre>Vägfärjor som i dag tar ut avgifter på bilar och\r\npassagerare kommer från den 1 januari 1991 att\r\nbehandlas på samma sätt som kollektivtrafiken,\r\ndvs. beläggas med mervärdeskatt. Detta leder till\r\natt kostnaderna för resor till och från dessa öar\r\nstiger mycket kraftigt.</pre><pre>Det vi i dagligt tal kallar kollektivtrafik, dvs. buss,\r\ntunnelbana och järnväg, har lite gemensamt med\r\nvägfärjorna. De är ju som namnet säger en del av\r\nvägnätet på samma sätt som vägbroar är det.\r\nDärför är det orimligt att man nu belägger dessa\r\nmed moms. Dessutom förstärks ytterligare\r\nskillnaden mellan de som i dag åker på en led utan\r\navgift och de som tvingas betala för att utnyttja en\r\nvägfärja.</pre><pre>Är statsrådet beredd att medverka till att\r\nvägfärjorna undantas från den beslutade\r\nmervärdeskatten på kollektivtrafiken?</pre><pre>1990/91:231 av Alf Wennerfors (m) till\r\nkommunikationsministern om reflexstolpar och\r\nreflexlinjer:</pre><pre>Under de senare decennierna har en\r\nanmärkningsvärt liten del av landets totala\r\nväganslag gått till Roslagen. Vägsystemet har för\r\nnärvarande en skandalöst låg standard. Under den\r\ninnevarande mörka, regniga och halkiga årstiden\r\nupplevs detta än mer trafikosäkert. Den politiska\r\nmajoriteten jämte vägmyndigheterna får ta på sig\r\nen stor del av skulden till det ökade antalet\r\ntrafikolyckor i Roslagen.</pre><pre>De smala och krokiga vägarna och stora brister på\r\nbilarnas halv- och helljus minskar avsevärt\r\ntrafiksäkerheten. I motsats till andra länder saknas\r\ndessutom reflex-stolpar och reflex-linjer i vägens\r\nytterkant.</pre><pre>Vill kommunikationsministern i väntan på den\r\ndefinitiva utbyggnaden av vägsystemet medverka\r\ntill att reflex-stolpar och reflex-linjer ökar\r\ntrafiksäkerheten?</pre><pre>1990/91:232 av Åsa Domeij (mp) till miljöministern\r\nom ersättningsreglerna i naturvårdslagen:</pre><pre>Riksdagen försämrade drastiskt naturvården för\r\nnågra år sedan genom att ändra ersättningsreglerna\r\ni naturvårdslagen. Bakgrunden var att\r\nsocialdemokraterna och centern gjorde upp om ny\r\nplanlagstiftning. Numera skall ersättning betalas ut\r\nnär ''pågående markanvändning avsevärt försvåras\r\ninom berörd del av fastigheten''. Tidigare såg man\r\ntill hur restriktionerna för markanvändningen\r\ndrabbade hela fastigheten. Beslutet var mycket\r\nolyckligt eftersom pengarna för de naturvårdande\r\nmyndigheterna räcker till mindre naturvård än\r\ntidigare. Det är möjligt att socialdemokraterna inte\r\nförstod, när beslutet fattades, hur kraftig\r\nförsämringen skulle bli för naturvården.</pre><pre>Är regeringen beredd att ändra ersättningsreglerna\r\ntill de regler som gällde tidigare?</pre><pre>1990/91:233 av Åsa Domeij (mp) till\r\njordbruksministern om marknadsföringen av\r\nekologiskt odlade produkter:</pre><pre>Under 80-talet har den ekologiska odlingen ökat\r\nkraftigt. En stor del av ökningen kom i slutet av 80-\r\ntalet tack vare omställningsstödet till ekologisk\r\nodling. Som ett direkt resultat av stödet\r\ntiodubblades mängden spannmål. Även\r\nproduktionen av potatis ökade kraftigt. Tyvärr\r\nkombinerades inte omställningsstödet med ett\r\ntillfälligt stöd till marknadsföring av ekologiskt\r\nodlade produkter. Ett överskott har uppstått\r\neftersom grossister och butiker är tveksamma till\r\natt ta in nya produkter i relativt små volymer. Den\r\nmärkliga situationen har uppstått att trots att det\r\nfinns många konsumenter som vill köpa\r\nprodukterna saknas KRAV-märkt mat oftast i\r\nbutikerna.</pre><pre>Ett tillfälligt marknadsföringsstöd under 3 år på ca\r\n5--6 miljoner skulle kunna hjälpa i gång\r\nförsäljningen rejält. Pengarna skulle framför allt\r\nkunna användas till att arvodera\r\nbutikskonsultenter, men också till att ta fram\r\ntrycksaker. Finansieringen kan ordnas genom att\r\nregeringen beslutar omdisponera en mindre mängd\r\nav de pengar som ställts till Lantbruksstyrelsens\r\nförfogande för att informera om omställningen av\r\njordbruket.</pre><pre>Är regeringen beredd att satsa några miljoner per\r\når av de pengar som ställts till Lantbruksstyrelsens\r\nförfogande för att satsa på marknadsföring av\r\nKRAV-märkta produkter?</pre><pre>1990/91:234 av Åke Selberg (s) till\r\nkommunikationsministern om SJs lokverkstad i\r\nBoden:</pre><pre>SJs trafikverkstad i Boden har fått nya direktiv att\r\nta bort verksamhet i budget som motsvarar\r\nomkring elva tjänster. Det är reparationsarbetet på\r\nellinjeloken som skall dras in. Verkstaden får\r\nbehålla reparationerna på godsdieselloken.</pre><pre>Beskedet har spritt misstämning och oro bland de\r\nanställda. Minskning av personalstyrkan vid\r\nlokverkstaden i Boden kommer att innebära en\r\nförsämrad service på loken. Redan i dag har de\r\nanställda vid driftverkstaden full sysselsättning\r\neftersom det inte finns något överskott på lok.</pre><pre>De flesta tågen utgår från Boden. Loken går där\r\nockså in för service, underhåll och reparation på\r\ndriftverkstaden. Genom de nya direktiven om\r\npersonalminskning kommer inte alla lokskador att\r\nhinnas med. Det betyder i sin tur fördröjningar och\r\nfördyringar, när arbetet måste utföras på annat\r\nhåll. Därmed uteblir den väntade besparingen.</pre><pre>Med hänvisning till ovanstående vill jag fråga\r\nstatsrådet:</pre><pre>Vilka åtgärder är statsrådet beredd att vidta för att\r\nsysselsättningen och personalstyrkan vid SJs\r\nlokverkstad i Boden skall kunna bibehållas på\r\nnuvarande nivå?</pre><pre>1990/91:235 av Anna Horn af Rantzien (mp) till\r\nstatsrådet Maj-Lis Lööw om de asylsökande\r\nBulgarienturkarna:</pre><pre>Vid mötet med hitresta Bulgarienturkar på\r\nStockholms Central den 22 november framkom\r\nmånga obesvarade frågor, som både svenskar och\r\nBulgarienturkar har rätt att få besvarade, varför jag\r\nvill fråga statsrådet Lööw:</pre><pre>Vilken garanti finns för denna grupp att de vid\r\nåtervändandet ej utsätts för repressalier av olika\r\nslag?</pre><pre>1990/91:236 av Maria Leissner (fp) till statsrådet\r\nMaj-Lis Lööw om de asylsökande\r\nBulgarienturkarna:</pre><pre>Flera tusen av Bulgarienturkarna väntar nu på\r\nslutligt besked om asyl eller på att avvisning till\r\nBulgarien skall verkställas. Många känner en stark\r\noro för att bli illa behandlade vid återkomsten, t.ex.\r\nutestängas från möjligheten att få arbete, nekas\r\ntilldelning av matkuponger med mera som följd av\r\natt de sökt asyl i Sverige.</pre><pre>Jag vill därför fråga invandrarministern om hon\r\navser skaffa försäkringar hos bulgariska\r\nmyndigheter om att Bulgarienturkarna inte\r\nkommer att diskrimineras vid hemkomsten.</pre><pre>1990/91:237 av Ingrid Hasselström Nyvall (fp) till\r\nstatsrådet Lena Hjelm-Wallén om livsmedelshjälp\r\ntill Sovjetunionen:</pre><pre>Vid frågestunden den 20 november besvarade\r\nbiståndsministern en fråga från mig angående\r\nSveriges beredskap att snabbt sätta in\r\nlivsmedelshjälp till Sovjetunionen vid en hotande\r\nhungerkatastrof.</pre><pre>Biståndsministern avvisade i sitt svar alla planer på\r\nsnabb hjälp och hänvisade bl.a. till långsiktiga\r\ninsatser med kunskapsuppbyggnad.</pre><pre>Senare samma dag informerade statsminister\r\nIngvar Carlsson från Paris att Sverige förbereder\r\nsnabb hjälp bl.a. i samarbete med andra länder och\r\nmed ideella organisationer som Röda korset. Just\r\nsådana tankegångar från min sida avvisades av\r\nbiståndsministern.</pre><pre>Jag vill fråga om biståndsministern i dag instämmer\r\ni statsminister Carlssons uttalande?</pre><pre>den 23 november</pre><pre>1990/91:238 av Annika Åhnberg (v) till\r\njordbruksministern om ersättningen för\r\nlandskapsvård:</pre><pre>I samband med riksdagens livsmedelspolitiska\r\nbeslut våren 1990 inrättades en ersättning för\r\nlandskapsvård. Samtidigt höjdes anslaget till det\r\nredan befintliga stödet för naturvårdsåtgärder i\r\nodlingslandskapet (NOLA). Kontrakt för sådana\r\nåtgärder sluts oftast på flerårsbasis. En betydande\r\noklarhet råder nu kring denna anslagshöjning. Det\r\nbehövs därför förtydligas att NOLA-anslagen även\r\nfortsättningsvis skall ligga på den högre nivån.</pre><pre>Dessutom påverkas båda anslagen eventuellt av\r\nskatteuppgörelsen mellan s och fp.\r\nNaturvårdsersättningen liksom\r\nlandskapsersättningen är ju ersättning för en utförd\r\ntjänst. Innebär det att momsplikt uppstår. Eftersom\r\nsåväl NOLA, som landskapsvården är mycket\r\nangelägna uppgifter är det önskvärt med ett\r\nklarläggande av innebörden i riksdagens beslut.</pre><pre>Jag vill därför fråga jordbruksministern:</pre><pre>-- Avser regeringen reda ut oklarheterna\r\nbeträffande NOLA och den nya\r\nlandskapsvårdande ersättningen?</pre><pre>1990/91:239 av Jan-Olof Ragnarsson (v) till\r\nstatsrådet Maj-Lis Lööw om tillämpningen av\r\nutlänningslagstiftningen:</pre><pre>Regeringen har beslutat att ändra den s.k.\r\nbarnpraxisen i asylärenden. Enligt tidigare gällande\r\npraxis beviljades normalt uppehållstillstånd för\r\nbarnfamiljer som inte fått ett slutgiltigt beslut från\r\nregeringen inom ett år räknat från\r\nansökningstillfället. Nu skall den särskilda praxisen\r\nbara gälla dem som inte fått ett avvisningsbeslut\r\nfrån invandrarverket inom samma tidsrymd.</pre><pre>Det är uppenbart att orsaken till denna ändring av\r\nbarnpraxisen är att många ärenden som gäller\r\nBulgarien-turkar och snart skall avgöras av\r\nregeringen är äldre än ett år. Att på detta\r\nslumpmässiga och oförutsägbara sätt ändra\r\nförutsättningarna för beslut som många gånger är\r\nlivsavgörande för människor är oacceptabelt.</pre><pre>Är regeringen beredd att vidta åtgärder för att\r\nundvika en fortsatt ryckighet och oförutsägbarhet i\r\ntillämpningen av utlänningslagstiftningen?</pre><pre>1990/91:240 av Roy Ottosson (mp) till\r\nmiljöminister Birgitta Dahl om sänkt svavelhalt i\r\nbunkeroljor:</pre><pre>Sjöfarten står för ca 10 % av de totala\r\nsvaveldioxidutsläppen i Sverige. Någon direkt\r\nreglering av svavelhalten i de förbränningsoljor,\r\nfrämst bunkeroljor, som används i sjöfart finns\r\ninte. Särskilt allvarliga är de stora utsläpp som de\r\nstora färjorna mellan de nordiska länderna ger\r\nupphov till. En stark miljöopinion har tvingat fram\r\nfrivillig övergång till svavelfattigare oljor på en rad\r\nsvenska färjor. Dessvärre har inte alla\r\nkonkurrenter i våra nordiska grannländer följt\r\nefter.</pre><pre>Svavelfattig olja är dyrare än svavelrik olja, vilket i\r\nsin tur leder till att dessa illojala konkurrenter får\r\nekonomiska fördelar. Risken är därför uppenbar\r\natt även de rederier som frivilligt gått över till\r\nlågsvavlig olja anser sig tvingade att återgå till\r\nhögsvavlig olja. Det är därför uppenbart att det\r\nbehövs bilaterala eller nordiska avtal som radikalt\r\nbegränsar svavelinnehållet i de förbränningsoljor\r\nsom används i färjetrafiken.</pre><pre>-- Vad har regeringen gjort för att åstadkomma\r\nradikala begränsningar av svavelhalten i\r\nförbränningsoljor för färjetrafik i Norden, och när\r\nkan vi förvänta oss att bilaterala eller nordiska avtal\r\nkan komma till stånd?</pre><pre>1990/91:241 av Åsa Domeij (mp) till\r\njordbruksminister Mats Hellström om\r\nförmalningsavgiften på odlad spannmål:</pre><pre>Det ekologiska vetemjölet måste konkurrera med\r\ndet konventionellt odlade mjölet som är betydligt\r\nbilligare. Viktiga orsaker till den stora\r\nprisskillnaden är att det konventionellt odlade\r\nmjölet säljs i mycket stora volymer och ofta\r\nprisdumpas för att använda som lockvara. Ett sätt\r\natt snabbare få igång försäljningen av ekologiskt\r\nodlat spannmål är att slopa förmalningsavgiften.</pre><pre>Är regeringen beredd att slopa förmalningsavgiften\r\nför ekologiskt odlad spannmål?</pre><pre>1990/91:242 av Lennart Brunander (c) till\r\nmiljöminister Birgitta Dahl om CFC-avvecklingen:</pre><pre>''Vi saknar faktiskt vetenskaplig information om\r\nvad vi tar oss för när vi nu skickar ut dessa\r\nkemikalier i atmosfären. Och hur ska vi då kunna\r\navgöra om CFC-ersättningarna är bra eller inte.''\r\nSå uttrycker sig kemiprofessorn Eric Banks i en\r\nintervju i Dagens Nyheter. Centern har tidigare i\r\nmotioner varnat för riskerna att man ersätter CFC\r\nmed andra miljöfarliga föreningar. Jag vill mot\r\ndenna bakgrund fråga miljöministern:</pre><pre>Vad avser regeringen vidta för åtgärder för att tillse\r\natt CFC-avveckling inte leder till ytterligare\r\nmiljöproblem?</pre><pre>14 § Kammaren åtskildes kl. 12.47.</pre><pre>Förhandlingarna leddes</pre><pre>av talmannen från sammanträdets början t.o.m. 5 §\r\nanf. 31 (delvis) och</pre><pre>av förste vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}