{"dokumentstatus":{"dokument":{"hangar_id":"2349331","dok_id":"GH0965","rm":"1993/94","beteckning":"65","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"65","slutnummer":"0","datum":"1994-02-23 00:00:00","systemdatum":"2005-10-27 13:39:43","publicerad":"1994-02-23 00:00:00","titel":"Riksdagens snabbprotokoll 1993/94:65 Onsdagen den 23 februari","subtitel":null,"status":null,"htmlformat":null,"relaterat_id":null,"source":"webbnav","sourceid":"{E3088E03-75D6-4D75-8B76-98D4961368FC}","dokument_url_text":"http://data.riksdagen.se/dokument/GH0965/text","dokument_url_html":"http://data.riksdagen.se/dokument/GH0965","dokumentstatus_url_xml":"http://data.riksdagen.se/dokumentstatus/GH0965","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:65</div>\r\n<div class=\"sidhuvud_datum\">Onsdagen den 23 februari</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 §  Justering av protokoll</pre><pre>Justerades protokollet för den 17 februari.</pre><pre>2 §  Hänvisning av ärenden till utskott</pre><pre>Föredrogs och hänvisades</pre><pre>Proposition</pre><pre>1993/94:162 till näringsutskottet</pre><pre>Redogörelse</pre><pre>1993/94:RJ1 till utbildningsutskottet</pre><pre>3 §  Utrikespolitisk debatt</pre><pre>Allmänna frågor</pre><pre>Anf. 1  Utrikesminister MARGARETHA AF\r\nUGGLAS (m):</pre><pre>Fru talman! Ärade ledamöter! Det kalla krigets\r\nspeciella världsordning försvinner nu långsamt in i\r\nhistorien. En ny håller mödosamt på att utformas.\r\nI bilden av föränderlighet -- på sina håll av\r\nupplösning -- finns både ljusa och mörka stråk.</pre><pre>Hela Europa har befriats från bördan av\r\nalliansernas kapprustning och från hotet av\r\nsovjetisk aggression.</pre><pre>I Västeuropa pågår en politisk och ekonomisk\r\nintegration som har stor dragningskraft på\r\nomvärlden.</pre><pre>I Central- och Östeuropa har folken för första\r\ngången på mer än 50 år fått möjlighet att fritt forma\r\nsin egen framtid.</pre><pre>Nordens säkerhetspolitiska läge har utan tvekan\r\nförbättrats genom den dramatiska utveckling som\r\nägt rum de senaste åren. Östersjöns strandstater\r\nhar nu alla demokratiskt valda regeringar. I\r\nRyssland har Sverige återfått en granne med vilken\r\nvi kan och vill utveckla normala förbindelser.\r\nSamtidigt är de nyvunna strukturerna sköra. Om\r\nsituationen i vårt närområde försämras kan de\r\nnordiska länderna komma i ett mycket utsatt läge.</pre><pre>Ett antal u-länder uppvisar anmärkningsvärda\r\nekonomiska framgångar. En integrationsprocess\r\nhåller på att förstärkas i Stilla havs-området, som\r\nredan är världens främsta tillväxtregion. Länder\r\noch regioner tar mer än tidigare ansvar för säkerhet\r\noch ekonomiskt framåtskridande i det egna\r\nområdet.</pre><pre>På många håll i världen förvärras likväl\r\nfattigdomen, vilket ställer stora krav på vår\r\nsolidaritet. Vi ser nya konfliktmönster, mer\r\noförsonliga och -- vill det synas -- mindre åtkomliga\r\nför förnuft och internationellt framförhandlade\r\nlösningar.</pre><pre>Det är i denna internationella situation den svenska\r\nutrikespolitiken har att verka. Målet står fast:</pre><pre>Vi vill bevara Sveriges frihet och oberoende. Vi vill\r\nvidmakthålla fred och stabilitet i vår del av världen\r\noch bidra till fredliga lösningar i andra regioner. Vi\r\nvill skapa förutsättningar för ekonomiska framsteg\r\nhär hemma och i vår omvärld.</pre><pre>Vi vill stärka det internationella samarbetet globalt\r\noch regionalt och spela den roll som vårt ansvar och\r\ntraditionen bjuder och som en ny tid kräver. Vår\r\naktiva medverkan i FN och vårt deltagande i\r\neuropeiska organisationer som Europarådet och\r\nESK är uttryck härför.</pre><pre>Det är regeringens övertygelse att den europeiska\r\nunionen kommer att förbli kärnan i det europeiska\r\nsamarbetet. Med utgångspunkt i riksdagens\r\nuppdrag ser regeringen det som sin uppgift att föra\r\nSverige fram till ett medlemskap i den europeiska\r\nunionen. Ett intensivt och omfattande arbete har\r\nunder det gångna året lagts ned på detta. Väsentliga\r\nsvenska synpunkter har fått gehör i\r\nförhandlingarna. Regeringen hyser gott hopp om\r\natt förhandlingarna skall vara slutförda inom kort.\r\nEn folkomröstning skall avgöra frågan.</pre><pre>Medlemskap i Europeiska unionen innebär ett\r\nvägval. Väljer vi medlemskapet ökar Sveriges\r\nmöjligheter att bidra aktivt till Europas\r\ninternationalisering.</pre><pre>Som medlem i EU kommer Sverige att kunna\r\nmedverka i det nära samarbete mellan Öst- och\r\nVästeuropa som vi alla så länge har eftersträvat\r\nmen som först nu blivit möjligt.</pre><pre>Som medlem av EU kommer Sverige och övriga\r\nnordiska länder att kunna ge en nordeuropeisk\r\ndimension till EU:s gemensamma utrikes- och\r\nsäkerhetspolitik.</pre><pre>Ett svenskt inträde i EU kommer att föra oss in i en\r\norganisation som är nära förbunden med världens\r\növriga länder. Sveriges internationella arena\r\nkommer inte att bli mindre, utan större.\r\nRegeringen räknar med att redan i vår ta del i det\r\nutrikespolitiska samarbete mellan EU-länderna\r\nsom bl.a. riktar sig till Asien, Afrika och\r\nLatinamerika.</pre><pre>Låt mig ta den nyligen träffade GATT-uppgörelsen\r\nsom tecken på hur europeisk integration går hand i\r\nhand med öppenhet och globalt samarbete. För ett\r\nlitet utrikeshandelsberoende land som Sverige kan\r\nbetydelsen av denna världsvida överenskommelse\r\ninte nog understrykas. De fattiga ländernas behov\r\nliksom sambandet mellan handel och miljö\r\nkommer att uppmärksammas särskilt i det fortsatta\r\nmultilaterala förhandlingsarbetet.</pre><pre>Europarådet har som huvuduppgift att främja\r\ndemokrati och mänskliga rättigheter i Europa och\r\nhar därför en särskilt viktig roll att spela i den\r\nförändringstid vi nu lever i. Inte minst i\r\nomdaningsprocessen i Central- och Östeuropa, när\r\ndet gäller att bidra till uppbyggandet av\r\nrättssamhällen och parlamentarisk demokrati i\r\ntidigare diktaturer och nya medlemsländer, kan\r\nEuroparådet göra betydande insatser.</pre><pre>Fru talman! Regeringarna i Europa söker nya\r\nsamarbetsformer. Det vi vill uppnå är en ordning\r\nsom har frihet och demokrati som grund. De många\r\nförsöken under det kalla kriget att skapa\r\navspänning och samarbete över blockgränserna\r\nutgick alla från föreställningar om en samlevnad\r\nmellan ofrihetens och frihetens system.</pre><pre>Den tiden har vi nu lämnat bakom oss.</pre><pre>Ännu går det inte exakt att ange hur en ny\r\nsäkerhetsordning bäst etableras, men det vore\r\nansvarslöst av oss att inte aktivt och\r\nförutsättningslöst ge vårt bidrag till den när den\r\nbörjat ta form. Målet måste vara att Sverige skall\r\nsitta med vid det rådsbord där Europas framtid\r\nutformas.</pre><pre>Därför har Sverige ett klart intresse av att delta i\r\nNATO-initiativet Partnership for Peace. Värdet av\r\ninitiativet består inte minst i det åsyftade breda\r\neuropeiska deltagandet. Det utgör en bekräftelse\r\npå ett fortsatt amerikanskt engagemang för\r\nEuropas säkerhet, samtidigt som PFP inbjuder\r\nockså Ryssland att delta i samarbetet. Regeringen\r\növerväger nu hur ett svenskt deltagande kan\r\nutformas och vilka bidrag Sverige kan lämna till\r\ndenna samverkan, som ytterst har ett\r\nförtroendeskapande syfte. Ett viktigt inslag i\r\nsamarbetet kommer att bli utbildning och övning\r\nför fredsbevarande operationer. Regeringen räknar\r\nmed att senare i vår ha utarbetat ett första förslag\r\ntill samarbetsarrangemang med NATO. Liksom på\r\nandra säkerhetspolitiska områden kommer ett brett\r\nparlamentariskt samförstånd att eftersträvas.</pre><pre>Partnership for Peace innebär ingen\r\nförsvarsgemenskap mellan deltagarna. Sveriges\r\nalliansfrihet består alltjämt. Ingen annan har\r\nansvar för vårt försvar.</pre><pre>Fru talman! Att främja stabiliteten i Central- och\r\nÖsteuropa liksom i Rysslands nya grannstater är\r\nESK:s huvuduppgift. Genom nära samverkan\r\nmellan det svenska ordförandeskapet,\r\nminoritetskommissarien och ESK:s lokala närvaro\r\ntogs under det gångna året viktiga steg framåt i det\r\nkonfliktförebyggande och konfliktbegränsande\r\narbetet. ESK kunde bidra till nationsbyggandet i\r\nBaltikum, till samlevnaden mellan olika\r\nfolkgrupper i Central- och Östeuropa och till\r\nbegränsningen av antalet konflikthärdar på Balkan.</pre><pre>I detta arbete kunde vi utnyttja många av ESK:s\r\nfördelar: det allomfattande medlemskapet, de\r\ngemensamma värderingarna, de\r\nkrishanteringsmekanismer som börjat byggas upp\r\nde senaste åren liksom en tradition av flexibilitet\r\noch praktiskt handlag i hanteringen av nya\r\nproblem.</pre><pre>Samtidigt blev vi påminda om ESK:s\r\nbegränsningar. Om parterna i en konflikt inte själva\r\nvill lösa dem på politisk väg kan ESK inte göra det\r\nåt dem. ESK kan sätta parterna under tryck, men\r\ninte med militära tvångsmedel driva fram en\r\nlösning.</pre><pre>Att ESK inte har den inre täthet som behövs för att\r\nhantera alla konflikter mellan eller inom dess\r\nmedlemsstater leder till två slutsatser. Den första är\r\natt ESK-samarbetet måste fördjupas. Den andra är\r\natt ESK:s normsystem och konfliktförebyggande\r\nmekanismer måste kompletteras med en annan,\r\nmer djupgående, integration. Övriga\r\nsamarbetssträvanden i Europa är därför särskilt\r\nviktiga.</pre><pre>Under året har Sverige etablerat ett fastare\r\nsamarbete mellan FN och ESK. Genom bättre\r\nsamverkan vinner båda organisationerna i styrka.</pre><pre>Fru talman! Kriget i Bosnien är en mänsklig och\r\npolitisk tragedi. Striderna har lett till att en av FN:s\r\nmedlemsstater sönderfaller och förstörs. Kriget har\r\nkarakteriserats av grymheter som etnisk rensning,\r\nurskillningslös artilleribeskjutning, övergrepp mot\r\nkvinnor och tortyr.</pre><pre>Sverige gav sitt stöd till FN:s generalsekreterares\r\nbegäran till NATO om beredskap att använda\r\nflygstridskrafter för att genomdriva de beslut som\r\nsäkerhetsrådet fattat. Det är tillfredsställande att\r\nden bestämda hållningen från FN:s och NATO:s\r\nsida tillsammans med Rysslands insatser nu givit\r\npositiva resultat. Hotet om flyginsatser måste\r\nemellertid kvarstå till dess vapenvilans alla villkor\r\nuppfylls. Belägringen av Sarajevo bör omgående\r\nhävas och striderna stoppas även på andra håll i\r\nBosnien.</pre><pre>Det tillfälle som nu uppstått måste utnyttjas för\r\nförhandlingar. De stridande parterna måste förmås\r\natt inse att det meningslösa dödandet måste få ett\r\nslut.</pre><pre>Sanktionerna mot Serbien och Montenegro måste\r\nupprätthållas till dess vi ser att en allomfattande\r\npolitisk lösning av konflikterna i hela det f.d.\r\nJugoslavien är inom räckhåll.</pre><pre>Sverige deltar i alla de fredsbevarande operationer\r\nsom FN genomför i olika delar av det f.d.\r\nJugoslavien. Sammantaget är mer än 1 200 svenska\r\nsoldater under FN-tjänst i området. Den nordiska\r\nbataljonen i Bosnien har fått välförtjänt beröm för\r\nsina insatser. Ett kompani befinner sig sedan en tid\r\ni Sarajevo.</pre><pre>Sverige är ledande när det gäller stöd för\r\nsanktionerna mot Serbien. Vi bidrar med över 700\r\nmiljoner kronor i katastrofhjälp och är därmed den\r\nper invånare största bidragsgivaren till de\r\nhumanitära insatserna i f.d. Jugoslavien. Nära\r\n100 000 flyktingar har sökt sig till Sverige.</pre><pre>Våra insatser syftar till att minska lidandet och\r\nmedverka till att hindra en spridning av konflikten.\r\nVi vill stödja de krafter som arbetar för fred,\r\ntolerans och ett mångkulturellt samhälle. Vi är redo\r\natt tillsammans med andra länder och\r\norganisationer bidra till återuppbyggnad av\r\nkrigshärjade områden när ett hållbart fredsavtal\r\ningåtts.</pre><pre>Fru talman! Utvecklingen i Ryssland är av största\r\nbetydelse för Europa i dess helhet och för\r\nmöjligheterna att på olika områden stärka det\r\ninternationella samarbetet.</pre><pre>Den samhällsomvandling som nu inletts i och med\r\nSovjetdiktaturens och planekonomins\r\nsammanbrott är lika omfattande som\r\nmångfasetterad och svår.</pre><pre>På en rad områden är det lätt att se de avgörande\r\nframsteg som gjorts under de senaste åren: fria och\r\ndemokratiska val, en ny författning med klar\r\nmaktdelning, en omfattande privatisering och\r\nfrigörelse av stora delar av ekonomin.</pre><pre>Men samtidigt är svårigheterna betydande. Gamla\r\nstrukturer som bromsar och försvårar finns på\r\nmånga områden kvar. Den ekonomiska\r\nutvecklingen domineras fortfarande av det\r\nförgångnas bittra bördor. Hotet om hyperinflation\r\nframstår som allt allvarligare.</pre><pre>Sverige har all anledning att på alla de sätt vi kan\r\nge den demokratiska och marknadsekonomiska\r\nomvandlingen av Ryssland vårt stöd. Bakslag i\r\ndenna process kommer självfallet att ske. Men lika\r\nsjälvklart är att det inte finns någon annan\r\nlångsiktig väg än denna till ett starkt och fritt\r\nRyssland.</pre><pre>Det potentiella hot mot omvärlden som det\r\nsovjetiska systemet alltid utgjorde har försvunnit.\r\nDet innebär dock inte att varje säkerhetspolitisk\r\nspänning mellan Ryssland och dess omvärld\r\nundanröjts.</pre><pre>Vi kan nu skönja tendenser till återgång till mer\r\ntraditionella spänningsmönster. De måste hanteras\r\ninom ramen för det samarbete kring freds- och\r\nsäkerhetsfrågor som etablerats i Europa.</pre><pre>Diskussionen i Ryssland om dess relationer till vad\r\nman där kommit att kalla ''det nära utlandet'' har\r\nofta givit anledning till oro. Det går inte att bortse\r\nfrån de tendenser till intressezonstänkande och\r\nåsidosättande av principen om varje stats lika\r\nrättigheter som funnits i denna debatt. Vi har vid\r\nnågra tillfällen också sett anledning att mer\r\nofficiellt reagera på uttalanden och åtgärder som\r\ningett oro.</pre><pre>Av särskild betydelse i detta perspektiv är\r\nrelationerna mellan Ryssland och de tre baltiska\r\nstaterna. Dessa länder är i en speciell situation\r\njämfört med varje annan del av det forna\r\nSovjetunionen.</pre><pre>I motsats till varje annan f.d. sovjetrepublik var de\r\nsjälvständiga stater som ockuperades av Stalins\r\nsovjetarméer. Också likaså i motsats till varje annan\r\nf.d. sovjetrepublik återvann de sin självständighet\r\nföre upplösningen av Sovjetunionen.</pre><pre>Sverige har på olika sätt engagerat sig för att stärka\r\nde baltiska staternas självständighet, ge dem en fast\r\nplats i det europeiska samarbetet och främja\r\nrelationerna mellan dem och Ryssland.</pre><pre>Av central betydelse är bortdragandet av\r\nresterande ryska trupper från deras territorier. De\r\nsista främmande trupperna lämnade Lituaen i\r\naugusti förra året. Vi utgår från att de sista\r\nfrämmande trupperna kommer att lämna Estland\r\noch Lettland före utgången av augusti detta år.</pre><pre>Från ryskt håll riktas ibland hård kritik mot främst\r\nEstland och Lettland för påstådda brott mot\r\nmänskliga rättigheter när det gäller de ryskspråkiga\r\ninvandrargrupperna. Även uttryck som ''etnisk\r\nrensning'' har använts.</pre><pre>Det finns skäl att ånyo slå fast, att sådana\r\nanklagelser saknar grund. Såväl våra egna\r\nerfarenheter som en lång rad internationella\r\nundersökningar visar att de mänskliga rättigheterna\r\nför var och en är väl skyddade i dessa länder.\r\nAnklagelser om motsatsen tjänar inget konstruktivt\r\nsyfte, utan riskerar i stället att ses som inslag i en\r\nmaktpolitik.</pre><pre>Men samtidigt som detta sägs finns det anledning\r\natt framhålla, att de baltiska länderna gör mycket\r\nklokt i att driva en politik i dessa frågor som\r\nkännetecknas av större generositet mot de\r\nryskspråkiga än vad de internationella reglerna i\r\noch för sig kräver. Den interna harmonin mellan de\r\nolika invånargrupperna är i ett längre perspektiv\r\ninte utan betydelse också för den externa\r\nsäkerheten.</pre><pre>Det finns ett nära samband mellan vårt\r\nengagemang för Rysslands demokrati och våra\r\ninsatser för de baltiska staternas självständighet.\r\nYtterst handlar det om förutsättningarna för fred\r\noch frihet också i vår del av Europa. Vi kan aldrig\r\nstå likgiltiga inför utvecklingar som innebär hot mot\r\nvare sig Rysslands demokrati eller de baltiska\r\nstaternas självständighet.</pre><pre>Fru talman! Förenta nationerna är det främsta\r\nuttrycket för globalt samarbete och solidaritet\r\nmellan länder. Därför bör FN:s strukturer\r\nåterspegla dagens medlemskrets och dess\r\nförväntningar på sin organisation. Samtidigt måste\r\nFN kunna arbeta med kraft och effektivitet. Dessa\r\nkrav bör utgöra en ledstjärna i den nödvändiga\r\nreformeringen av FN-systemet och inte minst av\r\nsäkerhetsrådet.</pre><pre>Förväntningarna på FN:s förmåga att ta ett ansvar\r\nför internationell fred och säkerhet har ökat. Olika\r\nslutsatser kan dras av de många fredsoperationer\r\nFN genomfört och nu genomför. En är att stor\r\nuppmärksamhet bör ägnas det nära samband som\r\nfinns mellan politiska, militära och humanitära mål\r\noch medel i varje enskild operation. FN behöver\r\nges större befogenheter och resurser att ta på sig ett\r\nsamordnande ansvar i dessa avseenden. De\r\nnordiska länderna har lagt fram förslag som syftar\r\ntill att stärka FN:s operationella ledning av den\r\nfredsbevarande verksamheten.</pre><pre>FN måste få stöd från sina medlemsländer om\r\norganisationen skall kunna motsvara de höga\r\nförväntningar som medlemmarna ställer. Men det\r\när lika viktigt att organisationen å sin sida visar att\r\nden förvaltar sina resurser väl och arbetar med hög\r\neffektivitet. Det är ett av motiven för de reformer\r\nav FN:s ekonomiska och sociala verksamhet som de\r\nnordiska länderna föreslagit.</pre><pre>Slöseri med naturresurser och miljöförstöring\r\nhindrar långsiktigt ekonomiskt och socialt\r\nframåtskridande. I stora delar av världen är\r\ngrundläggande levnadsbetingelser i fara. FN:s\r\nkommission för hållbar utveckling är ett politiskt\r\nviktigt organ för att upprätthålla och\r\nvidareutveckla den internationella samsyn om\r\nmiljö och utveckling som grundlades i UNCED-\r\nprocessen.</pre><pre>Fru talman! I FN enas vi om normer för mänskliga\r\nrättigheter. Det finns ett utvecklat regelsystem vars\r\ntillämpning nu förhoppningsvis ytterligare skall\r\nförstärkas genom inrättande av en högkommissarie\r\nför mänskliga rättigheter. Ett viktigt och nytt\r\nuttryck för internationell beslutsamhet på detta\r\nområde är den krigsförbrytardomstol för f.d.\r\nJugoslavien som nu är i färd med att inleda sitt\r\narbete.</pre><pre>Det internationella samfundet har rätt och\r\nskyldighet att påtala kränkningar av mänskliga\r\nrättigheter i enskilda länder. Men ansvaret för att\r\ndessa rättigheter respekteras och att övergrepp inte\r\ntolereras utan beivras ligger hos de enskilda\r\nregeringarna. Det kan inte övervältras på\r\ninternationella organisationer. Den regering som\r\ninte tar detta ansvar på det största allvar förlorar en\r\ndel av sin legitimitet.</pre><pre>Grundläggande mänskliga rättigheter kan inte\r\nrelativiseras. De är absoluta och universella.\r\nDenna uppfattning har inget med ringaktning för\r\nandra traditioner och kulturer att göra. Den är ett\r\nuttryck för vår syn på den enskilda människans\r\nvärde och roll i samhället.</pre><pre>Fru talman! Flera långvariga konflikter går\r\nförhoppningsvis mot en varaktig lösning. Jag\r\ntänker bl.a. på Mellanöstern, Sydafrika, Cambodja\r\noch Moçambique. I alla dessa fall går det att se ett\r\nsamband, om än ibland otydligt, mellan det kalla\r\nkriget och konfliktens krafter.</pre><pre>I Sydafrika har en revolution ägt rum, men det rör\r\nsig om en framförhandlad revolution. Ett djupt\r\norättfärdigt samhällssystem monteras ned. Det är\r\nytterst glädjande att försoning nu ser ut att kunna\r\nåstadkommas på fredlig väg, trots våldet och trots\r\nde stora återstående motsättningarna.</pre><pre>Om den demokratiska processen i grannlandet\r\nMoçambique nu förs vidare, vilket vi har\r\nanledning att tro, och om det blir fred i Angola,\r\nkommer Södra Afrika att helt ändra karaktär, från\r\nen arena för motsättningar och krig till en\r\nsamarbetets och framåtskridandets region. Afrika\r\nhar ett starkt behov av att kunna visa en sådan\r\nutveckling.</pre><pre>I Somalia har den akuta svälten avvärjts. De\r\nmilitära insatserna, som kom till för att skydda den\r\nhumanitära hjälpen, har delvis skymt den politiska\r\nförsoningsprocess som samtidigt pågår.</pre><pre>\r\nLiksom i Sydafrika har ett historiskt genombrott\r\nskett i och med Israels och PLO:s ömsesidiga\r\nerkännande och principavtalet om palestinskt\r\nsjälvstyre. Regeringen välkomnar att det\r\npalestinska självstyret nu förefaller vara på god väg\r\natt genomföras.</pre><pre>Sverige stöder aktivt fredsprocessen i\r\nMellanöstern. Det sker genom kontinuerlig dialog\r\nmed parterna, genom omfattande och ökat bistånd\r\ntill palestinierna och genom deltagande i samtliga\r\nmultilaterala samtalsrundor. Från svensk sida\r\nkommer vi att medverka i övervakningen av de\r\npalestinska val som skall hållas enligt\r\nOsloöverenskommelsen.</pre><pre>I flera av de asiatiska länderna ser vi att en politisk\r\nprocess i riktning mot ökad demokrati följer i\r\nspåren av de anmärkningsvärda ekonomiska\r\nframstegen. Tyvärr fortsätter dock kränkningarna\r\nav mänskliga rättigheter i bl.a. Kina och Vietnam.\r\nFörtryck och diktatur kan inte i längden förenas\r\nmed ekonomisk tillväxt och integration i\r\nvärldsekonomin.</pre><pre>Utvecklingen i Latinamerika har under de senaste\r\nåren gått mot ökad demokratisering och ekonomisk\r\nliberalisering, och i Centralamerika arbetar nu\r\nstarka krafter för fred och försoning. Sverige\r\nstödjer denna process aktivt.</pre><pre>Fru talman! Kärnvapenkapprustningen har\r\nupphört i sin gamla form, men i dess fotspår har\r\nföljt en ökande risk för en spridning av\r\nkärnvapeninnehavet till fler länder. Flera asiatiska\r\nländer tycks ha ambitioner att skaffa\r\nkärnvapenkapacitet. Det är en huvuduppgift för\r\ndet fortsatta nedrustningsarbetet att försöka hejda\r\ndenna utveckling. Folkrepubliken Koreas ovilja att\r\nefterleva internationellt bindande avtal är mycket\r\noroande.</pre><pre>Ukrainas regering har lovat oskadliggöra\r\nkärnvapnen. Parlamentet har beslutat att utan\r\nreservationer ratificera START I-avtalet.\r\nOmvärlden förväntar sig att Ukraina inleder och\r\nfullbordar denna kärnvapennedrustning.</pre><pre>Nästa år skall icke-spridningsfördragets femte\r\ngranskningskonferens hållas. Det blir den\r\nviktigaste hittills, eftersom beslut om fördragets\r\nframtid skall fattas. Det är av största vikt att\r\ngranskningskonferensen kan enas om att förlänga\r\nfördraget på obestämd tid.</pre><pre>I Genève skedde förra året ett genombrott i\r\nprovstoppsfrågan. Samtliga kärnvapenstater är för\r\nförsta gången någonsin beredda att förhandla om\r\nett totalt förbud mot alla kärnvapenprov. Sverige\r\nlade i somras fram ett förnyat och utbyggt förslag\r\ntill ett fullständigt provstoppsavtal\r\nNedrustningskonferensen har inlett sitt arbete för\r\nåret, och vi hoppas att förhandlingarna skall kunna\r\nslutföras utan dröjsmål.</pre><pre>Fru talman! För oss européer framträder den nya\r\nsituationen tydligast i Europa. Men de på längre\r\nsikt kanske mest betydelsefulla förändringarna äger\r\nrum på annat håll. Det pågår en process som\r\nuttrycker att staters säkerhet allt mer kommer att\r\nbero på den gemenskap som växer fram ur olika\r\nformer av kulturell, politisk, social och ekonomisk\r\nsamverkan. Därför bör vi välkomna regionala\r\nsamarbetsarrangemang av olika slag.\r\nVärldssamfundet står starkare om världens\r\nregioner tar sin del av ansvaret för gemensamma\r\nangelägenheter.</pre><pre>Den stora skillanden mellan rika och fattiga länder\r\när en av samtidens fundamentala frågor.\r\nFattigdomsbekämpning förblir det svenska\r\nutvecklingssamarbetets överordnade mål. Vårt\r\nbiståndssamarbete utgör ett nödvändigt stöd för de\r\nmånga utvecklingsländer som genomför politiska\r\noch ekonomiska reformer i riktning mot demokrati\r\noch marknadsekonomi. Vår solidaritet visas genom\r\nden föreslagna höjningen av biståndsanslaget.</pre><pre>Fru talman! Av min redogörelse inför kammaren\r\nframgår att vi lever i en tid som både erbjuder stora\r\nförhoppningar och inger åtskillig oro. Kanske\r\nkommer vi under lång tid att blicka tillbaka på\r\nförsta hälften av 90-talet som de år vi hade en\r\nhistorisk möjlighet att lägga grunden för ett nytt\r\noch bättre internationellt samarbete. Jag hoppas att\r\nvi då också kommer att kunna konstatera att vi tog\r\nväl vara på de möjligheter som fanns.</pre><pre>Anf. 2  PIERRE SCHORI (s):</pre><pre>Fru talman! Låt mig börja med att välkomna\r\nutrikesministern tillbaka från Sydafrika och\r\ngratulera till berömmet hon fick för den mångåriga\r\nsvenska sydafrikapolitiken. Det var svart på vitt att\r\nden svenska politiken har varit framgångsrik och\r\nuppskattad. Vi som under åren tålmodigt bistått\r\nANC och stått emot Moderaternas försök att häva\r\nsanktionerna och stoppa stödet till\r\nbefrielserörelsen bjuder i dag utrikesministern och\r\nhennes parti på det berömmet.</pre><pre>Vem vet, samma aha-upplevelse drabbar kanske\r\nstatsministern när han besöker Vietnam i april.\r\nVietnam är ju det land som han lovade klippa av\r\nallt bistånd till.</pre><pre>Fru talman! För 50 år sedan landsteg de allierades\r\nstyrkor i det Hitlerockuperade Frankrike. Slaget\r\nom Normandie kostade hundratusentals människor\r\nlivet, men Dagen D blev en vändpunkt i andra\r\nvärldskriget. Den avgörande slutoffensiven\r\ninleddes, Europa befriades och demokratin segrade\r\növer nazismen. Vi bör detta år sända en\r\ntacksamhetens tanke till alla dem som vågade liv\r\noch hälsa för vår frihet och gemensamma säkerhet.</pre><pre>För fem år sedan inträdde en annan vändpunkt i\r\nEuropas historia. Järnridån rostade till slut sönder\r\ninifrån under trycket av dissidenternas motstånd,\r\nfolkens frihetslängtan och den katastrofala\r\nekonomiska utvecklingen. Demokratin segrade\r\növer kommunismen.</pre><pre>Men demokratins seger över diktaturerna blev inte\r\nden skördefest för fred och framsteg som vi\r\nhoppades på. 2 000 år efter Kristi födelse uppvisar\r\nEuropa ett janusansikte mot omvärlden och sig\r\nsjälvt. Det ena ansiktet är fredligt och\r\nintegrerande. Det andra är krigiskt och\r\nfrånstötande.</pre><pre>Våra drömmar om välstånd och förbrödring i det\r\npostkommunistiska Europa grumlas. Vem kan\r\ninskränka sin medkänsla och handling till ett\r\ngodtyckligt närområde då människor torteras ihjäl,\r\nkvinnor våldtas systematiskt och barn slits i stycken\r\nav granater i Europa? Det forna Jugoslavien måste\r\nvara vårt hjärtas närområde och vår handlings\r\nhuvuduppgift. Vem kan med självkänslan i behåll\r\nskryta med sin europeiska identitet utan att sätta\r\norden i halsen? Europa erkände Bosnien som stat i\r\ngår, men vi godtar dess upplösning i dag.</pre><pre>Den europeiska identiteten är mångtydig och\r\nsvårbestämd. Den är både ond och god. Det räcker\r\ninte med att frejdigt utropa: ''Jag är europé!'' Man\r\nmåste välja position och säga vilken typ av Europa\r\nman vill leva i och kämpa för -- inkrökthetens eller\r\nvidsynthetens, egoismens eller solidaritetens,\r\nbarbariets eller humanismens.</pre><pre>Vår främsta uppgift i denna tid blir att finna en\r\nhumanismens och solidaritetens väg mellan\r\nMaastricht och Sarajevo. Det gäller kriget i\r\nBosnien. Folkmord i frukost-TV är en outhärdlig\r\nupplevelse. Det gäller värderingarna enligt vilka vi,\r\nmedborgare mellan stat och marknad, skall forma\r\nvår framtid. I denna massarbetslöshetens tid tål det\r\natt upprepas: Fria människor är lika viktiga som fria\r\nkapitalrörelser.</pre><pre>Det finns inga färdiga lösningar eller självklara\r\nrecept inför den lava av obehagliga överraskningar\r\nsom strömmar ur postkommunismens krater. Få vill\r\nha en återgång till det gamla -- det är dött. Men det\r\nnya har inte fötts ännu.</pre><pre>Krisen är inte begränsad till öst. Även i de västliga\r\nvälfärdssamhällena finns klyftor och kontraster\r\nmellan dem som har arbete och dem som står utan.\r\nDetta borde stämma till eftertanke i politikens\r\nvärld och mana till samförstånd och breda\r\nlösningar.</pre><pre>Fru talman! Hur står vi då rustade i Sverige för att\r\nmöta dessa utmaningar? Det är vår\r\nparlamentariska uppgift att som företrädare för\r\noppositionen utifrån detta perspektiv granska\r\nregeringens fögderi under den gångna\r\nmandatperioden samt att komma med egna förslag.\r\nDet är med beklagande som vi konstaterar att\r\nSveriges internationella agerande i denna\r\nturbulenta och initiativkrävande tid har förändrats\r\nunder moderat ledning.</pre><pre>Hur ofta hör vi inte ute i världen att man inte längre\r\nkänner igen Sverige? Av en aktiv utrikespolitik har\r\ndet blivit en reaktiv utrikespolitik. Borta är\r\nkreativiteten och viljan att ge konkreta bidrag\r\nutifrån våra erfarenheter och våra diplomaters\r\nerkända duglighet. Den moderata ledstjärnan tycks\r\ni stället vara diplomatisk inordning och politisk\r\npassivitet i de svåra frågorna.</pre><pre>Låt mig nämna tre exempel.</pre><pre>Vi skulle ha velat se en annan, aktivare svensk\r\npolitik rörande f.d. Jugoslavien. I den\r\nsvårhanterliga och ödesdigra erkännandefrågan\r\ntraskade regeringen patrullo efter Tyskland och\r\nhade ingen egen linje. Under det svenska\r\nordförandeskapet i ESK, just då Balkankrisen höll\r\npå att eskalera, togs inga självständiga initiativ av\r\nden svenska utrikesministern för att stämma i\r\nbäcken.</pre><pre>Efter Socialdemokraternas begäran om\r\nförtursbehandling av motionerna rörande Balkan\r\nskall riksdagen senare under dagen diskutera\r\nnuläget i konfliktområdet. Utrikesutskottet\r\nförklarade i förra veckan att Sverige har en viktig\r\nuppgift i det nödvändiga förberedelsearbetet för\r\nåteruppbyggnaden i det forna Jugoslavien. Vi har\r\ndärför enat oss om att uppmana regeringen att spela\r\nen aktiv roll i internationella fora.</pre><pre>De förslag som ligger där är exempel på den\r\nframförhållning och de kreativa initiativ som vi\r\nmenar regeringen borde ha lagt ned stor kraft på i\r\nett tidigt skede. Nu hoppas och tror vi att\r\nregeringen efterkommer den unisona uppmaningen\r\nfrån utrikesutskottet.</pre><pre>Utvecklingen i Ryssland är den viktigaste faktorn\r\nför vår säkerhetspolitik. Rysslands öde kan bara\r\navgöras av ryssarna själva. Men vi kan och skall\r\ngivetvis stödja demokraterna och reformpolitiken.\r\nVilken väg som demokratiseringsprocessen skall ta\r\när, som vi vet, ett livligt diskuterat ämne. Det pågår\r\nnågot av ett professorernas krig i USA, Europa och\r\näven här i Sverige om inriktningen av den\r\nekonomiska politiken. I Ryssland självt är både\r\nreformisterna och deras motståndare splittrade om\r\nvägvalet.</pre><pre>Efter den högerextremistiska och\r\ngammelkommunistiska framgången i valet är det\r\nangelägnare än någonsin att komma bort från de\r\nförenklade föreställningarna om chockterapi. Nu\r\nbehövs en intensifiering av reformarbetet. Nu\r\nbehövs en politik för en social marknadsekonomi.\r\nDet är ju det sociala sönderfallet och den\r\ndramatiskt sjunkande levnadsstandarden som\r\nskapat en grogrund för antidemokraternas\r\npropaganda och framgångar.</pre><pre>I detta läge har Sveriges statsminister inför\r\nvärldspressen och ryska regeringsföreträdare med\r\nemfas förklarat att Rysslands ekonomi behöver\r\nmindre av terapi och mera av chock. Till detta\r\nkommer statsministerns uppmärksammade\r\nuttalanden -- utan föregående samråd vare sig i\r\nregeringen eller med oppositionen -- om Sveriges\r\nagerande i händelse av en rysk inmarsch i Baltikum\r\noch hans parallell till finska vinterkriget.</pre><pre>Fru utrikesminister! Sveriges östpolitik får inte bli\r\nen privat angelägenhet. Man kan inte privatisera\r\nutrikespolitiken i en demokrati. Vi måste föra en\r\npolitik mot Ryssland som bygger på eftertanke och\r\nstörsta möjliga enighet över partigränserna. Låt oss\r\ndärför se mera av samråd i riksdagen och mindre av\r\nukaser från Rosenbad. I dag vilar det, kära\r\nkolleger, litet av rysk roulett över den moderata\r\nöstpolitiken.</pre><pre>Förenta nationerna är ett tredje exempel. Sällan\r\nhar frågan om säte och stämma i säkerhetsrådet\r\nvarit så angelägen som i dessa dagar. Om Sverige\r\nhade varit medlem i FN:s styrelse, om Sverige inte\r\nhade förlorat den platsen den 28 oktober 1992,\r\nhade vi i dag kunnat driva Bosniens och fredens sak\r\npå ett helt annat sätt än vad regeringen nu kan och\r\ngör.</pre><pre>Men Sveriges nya utrikespolitik vägdes den gången\r\nav FN:s generalförsamling och befanns vara för\r\nlätt. Underbetyget var inte oväntat. I sin första\r\nregeringsförklaring ''glömde'' statsministern bort\r\nFN. Carl Bildts budskap var att Sverige skulle bli\r\nmer västorienterat. Utrikesministern ändrade\r\nSveriges röstande i olika frågor som Mellanöstern,\r\nnedrustning och nord-sydfrågor.</pre><pre>Genom denna nya FN-politik övergav\r\nstatsministern och utrikesministern Sveriges\r\ntraditionella FN-politik, den aktiva och engagerade\r\nHammarskjöld-Palmelinjen. Denna nya FN-politik\r\nblev också underkänd i valet till säkerhetsrådet.</pre><pre>Vad vill då regeringen? Jag kan inte se det på annat\r\nsätt än att man saknar såväl vilja och ambition som\r\nengagemang i denna fråga. I sin deklaration\r\nnämnde utrikesministern inte med ett ord att\r\nSverige kandiderar till FN:s säkerhetsråd. FN har\r\ninte prioriterats. Hur skall man annars tolka att det\r\nännu inte finns en övergripande strategi, en\r\nkonkret instruktion för våra beskickningar och en\r\nhandlingsplan för våra statsråd?</pre><pre>När talade t.ex. statsministern med någon kollega\r\nom säkerhetsrådsplatsen? Jag är beredd att satsa\r\nbåde kopek, cent och pfennig på att han inte\r\ndiskuterat frågan med Boris Jeltsin, Bill Clinton\r\neller Helmuth Kohl. Han borde ha utnyttjat det\r\ngyllene tillfället att göra det.</pre><pre>Jag vill gärna bli rättad, fru utrikesminister, i min\r\nbeskrivning av regeringens FN-politik om det finns\r\nskäl till det.</pre><pre>FN är i dag viktigare än någonsin. Jag skulle gärna\r\nse att vi i samförstånd kunde verka för att uppnå\r\nmålet att få säte i säkerhetsrådet 1995.\r\nSocialdemokratin erbjuder sin medverkan och sitt\r\nglobala kontaktnät i utbyte mot en uttalad vilja och\r\nen klar strategi.</pre><pre>Fru talman! Socialdemokraterna har i sex\r\npartimotioner presenterat sin utrikespolitik. I den\r\nfortsatta debatten kommer de att presenteras\r\nnärmare av mina kolleger. Det gäller kravet på en\r\nny strategi för samarbetet med Central- och\r\nÖsteuropa. En sådan behövs. Samtidigt som det\r\nråder oro i öst, råder det oordning i vårt östbistånd.\r\nI dag bereds östbiståndet på olika departement,\r\navdelningar och minst 15 myndigheter. Det\r\nförsvårar och försenar samarbetet. Dessutom\r\nutnyttjas inte resurserna till fullo. Bl.a. har 300\r\nmiljoner kronor från 1991 inte använts. Vi föreslår\r\ndärför en ny ordning och ett maximalt utnyttjande\r\nav avsatta medel till gagn för säkerhet, demokrati,\r\nsociala reformer och miljö.</pre><pre>Det gäller vidare motioner om målmedvetna\r\ninsatser för mänskliga rättigheter, åtgärder mot\r\nrasism och kvinnodiskriminering, en\r\nåtgärdskatalog för fred och nedrustning och\r\nbiståndet till tredje världen.</pre><pre>I vår motion om ett nytt program för gemensam\r\nsäkerhet föreslår vi en nyordning som innebär ett\r\nsammanförande av resurser från Utrikes- och\r\nFörsvarsdepartementen till ett nytt slagkraftigt\r\nanslag på totalt 1 300 miljoner kronor. Det är en\r\npåtaglig omfördelning från traditionella\r\nförsvarsutgifter till internationellt\r\nsäkerhetsskapande samarbete -- en svensk s.k.\r\npeace dividend, den första i sitt slag. Det innebär\r\nmöjligheter att vid behov snabbt kunna mobilisera\r\nresurser för bidrag t.ex. inom ramen för\r\nPartnerskap för Fred. Med detta nya program ger\r\nvi den militära alliansfriheten ett mer operativt\r\ninnehåll. Till detta hör även förslaget som vi lade\r\nfram i fjol om en fredsbrigad.</pre><pre>Fru talman! På senare tid har Sveriges\r\nneutralitetspolitik varit föremål för viss diskussion\r\nigen. Den s.k. Neutralitetskommissionen gör efter\r\nsina studier i gamla dokument bedömningen att\r\nregeringens agerande var helt förenligt med\r\nfolkrätten under det kalla krigets kallaste dagar.\r\nDet är bra att det blir sagt.</pre><pre>Den svenska neutralitetspolitiken har genom åren\r\nvarit respekterad och uppskattad. Den har bidragit\r\ntill stabilitet och låg militär spänning i vårt\r\nnärområde, som det heter. Det viktigaste av allt är\r\natt den har fyllt sin huvuduppgift, nämligen att hålla\r\nvårt land utanför krig och bevara vår demokrati.\r\nBättre betyg kan inte historien ge den politiken,\r\noch högre trovärdighet kan man inte få.</pre><pre>Det kalla krigets slut har skapat ett radikalt nytt\r\nläge för vårt land och nya möjligheter för en\r\ngemensam säkerhet i Europa. Blir vi medlemmar i\r\nEuropeiska unionen går vi in i ett politiskt förbund,\r\nmen inte i en militär allians.</pre><pre>Riksdagen fastslog redan i fjol att man enligt\r\nMaastrichtavtalet kan vara både militärt alliansfri\r\noch EU-medlem. Kontrollen över svensk\r\nutrikespolitik behöver vi inte och skall vi inte heller\r\navhända oss. Samma slutsats har Leif Leifland och\r\nSverker Åström kommit fram till efter ingående\r\nstudier.</pre><pre>Just nu flyter det mesta. ''Panta rei'', skulle den\r\ngrekiske EU-ordföranden kunna säga. Men\r\nhuvudfrågan är inte den västliga försvarspaktens\r\nutvidgning utan den alleuropeiska\r\nsäkerhetsordningens successiva uppbyggnad. Även\r\nom vi föredrar att avvakta utvecklingen, får detta\r\ninte betyda att Sverige är inaktivt. Vi bidrar\r\nkonkret till europeisk säkerhet i det forna\r\nJugoslavien, vi arbetar för fred och samarbete i FN,\r\ni ESK, i Europarådet, i Nordiska rådet, i\r\nÖstersjörådet och kring Nordkalotten.</pre><pre>Vi socialdemokrater har också förordat ett\r\nförsvarsfinansierat deltagande i NACC och PFP. Vi\r\nser dessa organ som länkar i en gemensam\r\neuropeisk säkerhet, där forna fiender och\r\nalliansfria stater kan mötas i fredliga samövningar.\r\nSverige bör också enligt vårt förmenande se positivt\r\npå det franska förslaget om en stabilitetspakt för\r\nEuropa. Denna pakt, som syftar till att medelst\r\npreventiv diplomati förebygga minoritetskonflikter\r\noch gränsproblem, har nu av EU gjorts till sin. Då\r\nESK redan arbetar inom samma områden, är det\r\ndock angeläget att relationerna mellan EU och\r\nESK först klargörs.</pre><pre>NATO är inte aktuellt för utvidgning för någon.\r\nSverige bör inte heller inträda i en militär allians\r\noch påta sig automatiskt verkande\r\nalliansförpliktelser. Det skulle bl.a. rubba det\r\nstabila säkerhetspolitiska mönstret i Norden.</pre><pre>Skulle vi bli medlemmar i Europeiska unionen är\r\ndetta en viktig länk i kedjan av gemensam säkerhet,\r\nsom jag ser det den viktigaste, eftersom jag i\r\nlängden tror mera på den icke-militära säkerheten\r\nän på den vapenuppbyggda. Det verkliga hotet för\r\nreformstaterna i öst är inte heller militärt, utan\r\nekonomiskt, politiskt och kulturellt. Det är därför\r\nangelägnare att utvidga EU än Nato.</pre><pre>Fru talman! Det räcker inte med att förklara\r\nvärlden, vi måste också förändra den, sade en gång\r\nen berömd samhällsomstörtare. I dag måste vi\r\ntillägga att det inte räcker med att förstå att världen\r\nförändrats, vi måste också förändras med den.</pre><pre>Ett socialt och ekonomiskt stabilt EU, generöst och\r\nöppet mot omvärlden, är för mig det ojämförligt\r\nviktigaste navet för fred och samarbete i Europa,\r\nsärskilt i en tid av hotande stamkrig och etniska\r\nskyttegravar. Att väva samman folk och nationer\r\ngenom allsidiga kontakter och avtal till ömsesidig\r\nnytta är den bästa fredsgarantin. Det raserar murar,\r\nunderminerar diktaturer och främjar försoning,\r\nfred och framsteg.</pre><pre>Den ungerske författaren György Konrád har\r\nformulerat en liknande tanke: ''Om det finns en väg\r\nut ur Sarajevo och Bosnien, och de eviga\r\neuropeiska krigen, så heter den övernationellt\r\nsamarbete. I öst som i väst. Det Jugoslavien kunde\r\nha blivit, måste nu Europa skapa.''</pre><pre>Med ett sådant synsätt blir den europeiska unionen\r\ninte heller ett färdigt projekt, utan ett historiskt\r\ninstrument i tiden för våra politiska och sociala\r\nambitioner.</pre><pre>Det måste finnas ett samband, fru utrikesminister,\r\nmellan vad vi verkar för i det egna landet och vad\r\nvi står för internationellt. Det har med\r\ntrovärdigheten i vår politik att göra.\r\nUtrikespolitiken kan så ses som en förlängning av\r\ninrikespolitiken.</pre><pre>Detta samband återspeglas i vår Europadebatt. Det\r\när inte lätt att känna sig delaktig av en europeisk\r\nidentitet, om man känner sig utanför i det egna\r\nsamhället. Det är inte lätt att tro på Europa, om\r\nman misströstar om Sverige. Och det är svårt att lita\r\npå att en regering som ägnar sig åt social\r\nnedrustning i Sverige skall verka för social\r\nupprustning i Bryssel.</pre><pre>Vi behöver en regering som för en politik för alla,\r\nför ett samhälle där den enskilde känner sig som\r\nmedborgare och medmänniska och inte som\r\nreducerad till kund och klient. Vi behöver en\r\nutrikespolitik med realism och engagemang som är\r\naktiv, inte reaktiv, som är förankrad i det lokala och\r\nregionala men också har en global dimension.</pre><pre>Man kan inte förstå vare sig sammanhangen eller\r\nsin tid om man inte ser problemen globalt. Ytterst\r\ngäller det i utrikespolitiken respekten för vår nästa,\r\nbortom partipolitik, taktik och strategi. För snart\r\n400 år sedan gav prästen och poeten John Donne\r\nuttryck för detta humanismens credo:</pre><pre>''Ingen människa är en ö, sig själv tillräcklig; varje\r\nmänniska är en del av världen, en del av det stora\r\nhela. Varje människas död försvagar mig, därför att\r\njag är förbunden med mänskligheten; Låt därför\r\naldrig fråga för vem klockan klämtar: den klämtar\r\nför dig.''</pre><pre>(Applåder)</pre><pre>Anf. 3  CHRISTER WINDÉN (nyd):</pre><pre>Fru talman! Sverige är en naturlig del av Europa.\r\nVårt land hör ihop historiskt, kulturellt och\r\ngeografiskt med det övriga Europa. Det är därför\r\nnaturligt att vi utvidgar och fördjupar samarbetet\r\nmed varandra. EES-avtalet är ett steg i denna\r\nriktning. Vi är en del av den s.k. inre marknaden i\r\nEuropa med ca 380 miljoner människor. EES är ett\r\nlogiskt första steg i närmandet till våra viktigaste\r\nhandelspartners och är därför oerhört viktigt i vår\r\nambition att behålla och utveckla den\r\ninternationella företagsamhet som är så\r\nbetydelsefull för det svenska välståndet.</pre><pre>Ett utanförskap kan tyckas ge större suveränitet\r\noch därmed större rörelsefrihet men betyder\r\nsannolikt att vi kommer att få sänka vår\r\nlevnadsstandard. Genom medlemskap får vi\r\nmöjlighet att styra utvecklingen i ett gränslöst\r\nEuropa, även om vi därmed överlåter till\r\növerstatliga organ att fatta vissa gemensamma\r\nbeslut. Vi anser dock att fördelarna klart uppväger\r\nnackdelarna. Därför är vi positiva till medlemskap\r\ni den europeiska gemenskapen.</pre><pre>I vårt närområde har vi på kort tid utvecklat ett gott\r\nsamarbete med de fria staterna Estland, Lettland\r\noch Litauen.</pre><pre>Detta är den goda sidan av den utrikespolitiska\r\nutvecklingen. Men det pågår krig i f .d. Jugoslavien\r\noch på en del håll i f.d. Sovjetunionen. Ryssland\r\nkan uppfattas som alltmer fyllt av problem och\r\nmotsättningar. I världen i övrigt pågår ett stort antal\r\nväpnade konflikter -- flertalet helt bortglömda och\r\nsällan noterade i svenska media.</pre><pre>Fru talman! Utrikespolitikens uppgifter är bl.a. att\r\nundvika yttre risker för Sverige och att skapa goda\r\nrelationer till omvärlden, särskilt till våra närmaste\r\ngrannar. Vilka är då farorna i vår omvärld -- vårt\r\nnärområde?</pre><pre>Kan Ryssland blir farligt? Behöver vi en ny\r\njärnridå, som vi själva skapar tillsammans med de\r\nfredliga demokratierna i vår närhet eller i Europa?\r\nTörs man säga det? Eller skall den förmenta\r\nneutralitetens tystnad än en gång råda i denna\r\nförsamling?</pre><pre>Det bästa medlet mot krig och elände i världen är\r\nfri handel och öppna gränser. Men öppna gränser\r\nbehöver nödvändigtvis inte betyda att varje land\r\nhar en skyldighet att ta emot vem som helst på vilka\r\nvillkor som helst. Varje nation måste ha en rätt att\r\nsäga ifrån.</pre><pre>Små nationer måste slå sig samman för att kunna\r\nmäta sig med en stor nation. Enighet ger styrka --\r\nen styrka som kan avskräcka.</pre><pre>Man skall alltid vara på sin vakt mot nationer som\r\nstyrs av personer som är benägna att kasta ur sig hot\r\nmot omvärlden. Detsamma gäller om det finns en\r\npåtaglig risk att sådana personer kan nå makten i\r\nlandet. Varför hota om hoten är tomma?</pre><pre>Adolf Hitlers hot togs inte på allvar till en början.\r\nNär man väl förstod att han menade allvar var det\r\nför sent. I f.d. Jugoslavien pågår krig där hotfulla\r\nkrigsherrar nu genomför sina hot i praktiken. Den\r\nfria världen, den som styrs på demokratisk grund,\r\nhar länge stått handfallen.</pre><pre>Historien har lärt oss en sak, och det är att\r\nkonflikter, krig, övergrepp, våldtäkter, massmord,\r\nsvält och död har funnits och finns alltjämt. I vår\r\ntid, av många i Sverige uppfattad som den fredliga\r\ntiden, då vi alla simmar omring i ankdammen, har\r\nflera dödats än någonsin tidigare i historien. Vår tid\r\när kanske den mörkaste av alla tider.</pre><pre>Men i den här församlingen tycks man inte tro det.\r\nHär råder, som sagt, ankdammens stilla lugn. Men\r\nvi kan inte längre stå neutrala. Vi får inte längre\r\nvända bort blicken och kan inte fortsätta att\r\ndiskutera tramsfrågor när omvärlden ser ut som\r\nden gör.</pre><pre>Sverige är ett litet land. Vi kan inte ta ansvar för\r\nalla. Men vi kan försöka ta ett större ansvar för vår\r\nbit av jorden -- för vårt närområde, där de\r\nmänniskor finns som är vår närmaste angelägenhet,\r\nnämligen våra närmaste grannar. Våra grannar är\r\nvår högsta prioritet.</pre><pre>Jag tänker självfallet på Estlands, Lettlands och\r\nLitauens folk, som nu lever under den hotfulla\r\nuppstigande skuggan av en ny icke-demokratisk\r\nhärskarmakt i Ryssland. Det går inte att bortse från\r\nZjirinovskijs hotfulla uttalanden. Är han bara en\r\nofarlig galning? Är han bara en skrytig fylltratt\r\nbland andra?</pre><pre>Jag vill tro det men vågar inte. Det är möjligt att\r\nhan är något annat och att han representerar något\r\nannat. Han kan representera revanschsugna\r\nmänniskor -- människor som tryckts ned, som lurats\r\noch som mist sin tro på sin egen storhet. Sådana\r\nmänniskor är farliga om de blir tillräckligt många.\r\nFör omvärlden blir de farliga om de har tillgång till\r\nvapen. Zjirinovskij har ett starkt stöd bland\r\nmilitären.</pre><pre>Att nu tro att inget farligt kommer att hända är\r\ndumhet. Men att veta att något farligt kan hända\r\noch att förtiga det är inte bara dumhet utan något\r\nbetydligt värre, det är svek - att svika sin plikt.\r\nDiktaturer eller självutnämnda diktatorer har\r\naldrig mått bra av sanningen.</pre><pre>Gör klart för Zjirinovskij och andra i Ryssland, att\r\nom de funderar på att ge sig på Estland, Lettland\r\neller Litauen eller något annat land i vår omvärld,\r\nkommer vi inte att sitta passiva och titta på. Vi\r\nklarar inte allt själva. Därför måste vi snabbt skapa\r\nförutsättningar för att vi tillsammans med de andra\r\nfria nationerna i Europa och världen skall kunna\r\ngör en insats, om det behövs för att hålla vår\r\nomvärld fri från barbari och tyranni.</pre><pre>Fru talman! Att tala klarspråk är nödvändigt. Det\r\när dags att bryta med feghet i svensk utrikespolitik.\r\nHur hade det gått om Sverige talat klarspråk med\r\nHitler? Det kanske inte var möjligt den gången av\r\ndet enkla skälet att socialdemokraterna och\r\netablissemanget faktiskt var mer Hitlervänliga än\r\nman i dag vill tillstå. För det socialdemokratiska\r\nSverige var det viktigt att de tyska judarnas pass\r\nförsågs med en judestjärna, så att de enkelt kunde\r\nutvisas till förintelsen. Man var väl medveten om\r\nvad som skedde i förintelselägren. Att påstå något\r\nannat är rent nonsens. Det var ju först när man\r\nförstod att Hitlertyskland skulle förlora som man\r\nvände kappan.</pre><pre>Sveriges underdånighet mot Stalinryssland och\r\nbaltutlämningarna är ett annat exempel på\r\nsocialdemokratisk pragmatism.\r\nSocialdemokraternas öppna flirt med världens\r\nkommunistdiktaturer en tredje.</pre><pre>Allt detta har ju skett under sken av neutralitet och\r\nalliansfrihet. Men det är ju faktiskt inget annat än\r\nrent bedrägeri. Alliansfriheten har i praktiken inte\r\nexisterat. Det neutrala förhållningssättet har inte\r\nexisterat.</pre><pre>Det är nu nödvändigt att tvätta byken. Vi vill ha\r\nkorten på bordet. Svenska folket måste få klarhet\r\nom de socialdemokratiska sveken och\r\nbedrägerierna. Anledning därtill är självklar. Det\r\när endast med kunskap om gångna tiders\r\nillgärningar, svek och oförrätter som vi kan skapa\r\nnödvändig beredskap för framtiden.</pre><pre>Men det är klart att man ibland har tagit öppen\r\nställning. Men då har det ju gällt konflikter som\r\nligger långt bort från oss själva och vårt närområde.\r\nJag tänker t.ex. på kriget i Vietnam, omvälvningen\r\ni Chile och konflikten i Sydafrika.</pre><pre>Hyckleriet måste nu få ett snabbt slut. Tala\r\nklartext! Skrota omedelbart den märkliga svenska\r\nformen av alliansfrihet och netralitet! Gör klart för\r\nde uppstickande stollarna i Ryssland var vi står! Om\r\ndet inte går på annat sätt, så bjud in alla\r\nZjirinovskijs anhängare eller vilka de nu är till\r\nSverige och tala klarspråk! Utsätt dem för en nyttig\r\nlektion i demokrati och frihet och lär dem visa\r\nhänsyn till andra, särskilt till de små självständiga\r\nnationerna i deras omedelbara närhet.</pre><pre>Det sagda får inte missuppfattas. Självfallet är\r\nSveriges främsta uppgift i internationella\r\nsammanhang att medverka till att freden bevaras.\r\nSverige kan gå före, som vi tidigare påpekat.\r\nSverige kan bli banbrytande och ta täten i\r\nfredsbevarande insatser.</pre><pre></pre><pre>Ny demokratis under två och ett halvt år framförda\r\nkrav på att FN:s ställning som internationell polis\r\navsevärt bör stärkas börjar ny visa sig vara rätt.</pre><pre>Vi har tidigare föreslagit en s.k.\r\nsnubbeltrådsstyrka -- en liten styrka som man sätter\r\nin före den stora aktionen och som ligger som en\r\nbuffert i de länder där oroligheterna börjar pyra.\r\nVad skulle en snubbeltrådsstyrka ha kunnat göra i\r\nJugoslavien, innan händelseförloppet gått så långt\r\nsom i dag? Det kan man fråga sig. I Somalia skulle\r\nnaturligtvis sådana styrkor också sättas in. Sverige\r\nhar genom samarbete med ESK sänt ut en\r\nfredsbevarande styrka på 500 man till Makedonien.\r\nDet är ett fint exempel på detta. Det har t.o.m. fått\r\namerikanerna att tänka om då det gäller insatser i\r\nkritiska områden.</pre><pre>Fru talman! Vi måste hitta nya sätt när det gäller att\r\nanvända våra FN-styrkor och frivilliga. I Gulfkriget\r\nbidrog Sverige med ett sjukhus; det var bra. Men\r\nSverige hade kunnat skicka ett minröjningsfartyg,\r\ntrots att Sverige inte är med i NATO. Man behöver\r\ninte aktivt delta i strid för att svepa minor, minor\r\nsom exempelvis orsakade så stor förödelse bland de\r\nallierades styrkor. Det finns mycket annat Sverige\r\nskulle kunna göra för att inte enbart medverka med\r\npassivitet.</pre><pre>Fru talman! Den europeiska unionen är\r\ndemokratisk. Det är en levande demokrati. EU är\r\negentligen världens största fredsrörelse. För första\r\ngången i historien ligger den varaktiga freden inom\r\nräckhåll. Vi måste ta chansen och göra vårt, här i\r\nSverige, för att bidra till fred, inte bara i vår tid utan\r\nockså för framtiden.</pre><pre>Med det nya demokratiska och fredliga Europa blir\r\nläget ett annat. Sverige befrias från\r\ndubbelmoralens och de dubbla budskapens\r\nhyckleri och kan i stället tala klarspråk. Sverige bör\r\nså snabbt som möjligt ta sitt ansvar för freden.</pre><pre>I säkerhetspolitiskt hänseende bör Sverige redan\r\nnu söka sig mot EU-länderna. Om vi ger upp\r\ntilltron till den falska alliansfriheten och\r\nneutraliteten, har vi möjligheter att omgående\r\nöppna en fruktbar försvarspolitisk dialog med det\r\növriga Europa. Sverige skall självfallet inte vara\r\nfrämmande för ett försvarssamarbete med EU eller\r\nNATO. I stället kan det t.o.m. vara så att Sverige\r\nbör driva på en sådan utveckling genom att snarast\r\nta ett initiativ som kan gynna freden i Europa, inte\r\nbara på kort sikt utan också på lång sikt.</pre><pre>EU- och EFTA-länderna är förutsägbara. Alla är\r\nfredliga demokratier. Demokrati och fred hör ihop.\r\nFrån dessa länder finns inget hot mot Sverige.</pre><pre>Det som hänt i öst kan inrymma en demokratisk\r\nutveckling. Framtiden är dock svår att förutse.\r\nRysslands nya hållning i Jugoslavienkonflikten kan\r\ntyda på ett försök till återgång till den tidigare\r\nstormaktspolitiken. Det är dock för tidigt att ha\r\nnågon bestämd uppfattning i frågan.</pre><pre>Vid säkerhetspolitiska bedömningar är det alltid\r\nbättre att se på omvärlden med misstro än med\r\ndumhet -- det borde vi ha lärt oss av historien.</pre><pre>Misstro eller klarsyn, grundad på fakta om man så\r\nvill, leder mig till slutsatsen att Sverige snabbt\r\nmåste närma sig det övriga Europa och EU-\r\nländerna och kasta av sig alliansfrihetens och\r\nneutralitetens ok. Sverige måste ta aktiv del i den\r\neuropeiska fredsrörelsen. För detta behöver\r\nSverige egentligen inte invänta medlemskap i EU.</pre><pre>Sverige måste naturligtvis kunna garantera\r\nsäkerheten i sin del av Europa men också aktivt\r\nkunna delta där freden hotas.</pre><pre>En öppnare hållning innebär också att Sverige\r\nmåste ompröva sin krigsmaterielpolitik och att den\r\nsvenska försvarsindustrin måste ges förutsättningar\r\ntill ett långtgående samarbete med Europa och de\r\ndelar av övriga världen där demokrati råder.</pre><pre>Vi måste alla inse att demokratin och de\r\ndemokratiska värdena måste kunna försvaras med\r\nvapenmakt varhelst de hotas, om inget annat\r\nhjälper. Det går inte längre att krypa bakom tal om\r\nalliansfrihet och neutralitet. I förhållande till\r\ndemokrati och fred går det inte att vara neutral; det\r\ngår inte att inte ta ställning. Demokratin och freden\r\ni Europa och i övriga världen kräver ett klart och\r\ntydligt ställningstagande av Sverige.</pre><pre>Fru talman! Vid sidan av dessa hot, anser vi i Ny\r\ndemokrati, och många med oss, att det största hotet\r\nmot en fredlig utveckling i ett internationellt\r\nperspektiv är befolkningsexplosionen. Den kan\r\nkomma att skapa enorma problem genom ökande\r\nklyftor mellan fattig och rik, genom stora\r\nmigrationsvågor beroende på svårigheter med att\r\nförsörja sig och beroende på stora problem med\r\nmiljöförstöring osv.</pre><pre>I slutet av 1800-talet uppgick jordens befolkning till\r\nen miljard människor. Nu närmar vi oss\r\nsexmiljardersvallen. Fördubblingstakten för\r\nvärldens befolkning är nu 42 år. Afrikas befolkning\r\nfördubblas på 23 år -- enskilda länder t.o.m. ännu\r\nsnabbare. När den ekonomiska tillväxten är lägre\r\nän befolkningstillväxten får människorna det sämre\r\noch sämre.</pre><pre>Professor David Pimentel vid Cornelluniversitetet i\r\nNew York har i en nyligen presenterad rapport visat\r\natt jordens naturresurser snart räcker till enbart en\r\nrimlig försörjning åt två miljarder människor, dvs.\r\nfyra miljarder färre än i dag.</pre><pre>Enligt FN:s bedömning kommer jordens\r\nbefolkning att växa till tio miljarder människor\r\nomkring år 2030. Odlingsbar jord kommer att bli en\r\ndyrbarhet år 2010 hävdas det i rapporten. Det\r\nfrämsta skälet härtill är förstöringen av åkermark,\r\nbl.a. genom erosion. Produktionen av livsmedel\r\nkommer att minska och färskvattenförsörjningen\r\nkommer att bli ett mycket stort problem, vilket det\r\nför övrigt redan är i dag på många håll i världen.</pre><pre>Ny demokrati bedömer detta problem som mycket\r\nangeläget. Sverige kan emellertid inte lösa detta\r\nensamt, utan det måste ske i ett internationellt\r\nforum. I väckta motioner föreslår därför Ny\r\ndemokrati en höjning av anslaget till FN:s\r\nbefolkningsfond UNFPA med 40 miljoner kronor.\r\nAndra företrädare för Ny demokrati kommer att\r\nredovisa det förslaget senare i dag.</pre><pre>(Applåder)</pre><pre>Anf. 4  BERTIL MÅBRINK (v):</pre><pre>Fru talman! Förhoppningsvis innebär de senaste\r\nhändelserna i krigets Bosnien-Hercegovina att\r\nfreden har kommit ett steg närmare.</pre><pre>Det står klart att FN:s ultimatum beträffande\r\nbombning var en nödvändig åtgärd. FN:s roll är och\r\nbör vara i första hand fredsbevarande. När de\r\nfredsbevarande åtgärderna är helt verkningslösa\r\noch när alternativet för FN är att bara stå och se på\r\nhur civila massakreras måste dock\r\nfredsframtvingande åtgärder enligt kap. 7 i FN-\r\nstadgan kunna tillgripas.</pre><pre>Det måste dock betonas att det endast är ett FN-\r\nbeslut om sådana åtgärder som är legitimt i det\r\ninternationella samfundet. Den beslutsförvirring\r\nsom rått och råder i Bosnien-frågan är inte bra. Den\r\nvisar på de problem som uppstår när en mäktig\r\nförsvarspakt, i det här fallet NATO, är den som i\r\npraktiken skall verkställa FN:s beslut. Det vore\r\ngivetvis bättre om FN-styrkorna verkligen vore\r\nmultinationella och ställda under ett militärt\r\nstabsutskott, som det föreskrivs i FN-stadgan.</pre><pre>Vägen mot verklig fred i Bosnien är trots lugnet i\r\nSarajevo mycket lång. FN:s fredsplan innebär i\r\npraktiken, enligt vår uppfattning, en kapitulation\r\ninför etnisk rensning och serbisk och kroatisk\r\nerövringspolitik. De verkliga förlorarna vid ett\r\nsådant fredsavtal är de bosniska muslimerna. Deras\r\nsituation är katastrofal. I dag finns endast 750 000\r\nmuslimer av totalt 2,4 miljoner kvar i Bosnien.\r\n250 000 har dödats och 1,4 miljoner är fördrivna.\r\nDen etniska rensningen har varit effektiv. En\r\nverklig fred i Bosnien måste innebära att de\r\nmuslimska flyktingarna, och även de serbiska och\r\nkroatiska, kan återvända till sina hem och att ett\r\nmulti-etniskt Bosnien återigen kan skapas.</pre><pre>Den Marshall-liknande planen för de krigshärjade\r\nområdena i det f.d. Jugoslavien -- som senare i dag\r\nskall diskuteras i kammaren -- ger Vänsterpartiet\r\nsitt fulla stöd.</pre><pre>Fru talman! Kriget på Balkan sker i ett Europa som\r\ntrots allt tal om integration fortfarande har en mur\r\nmellan öst och väst. Den muren består numera inte\r\nav betong och taggtråd utan av stora sociala och\r\nekonomiska skillnader, nämligen rikedom i väst\r\noch fattigdom i öst. Dessa skillnader kommer, om\r\ningen utjämning sker, att vara grogrund för\r\nytterligare konflikter och ökad spänning i Europa.</pre><pre>I detta känsliga läge fortsätter den del av\r\nVästeuropa som ingår i den europeiska unionen att\r\nbedriva en politik som går ut på att skapa en\r\nförsvarspakt, en försvarspakt med det uppenbara\r\nsyftet att skydda medlemsländerna från bl.a. de\r\nmilitära och icke-militära hot som situationen i\r\nöstra Europa skapar.</pre><pre>Det är inte nya försvarspakter Europa behöver,\r\nutan alleuropeiskt samarbete. Det är därför det inte\r\när ett EU Europa behöver för att skapa säkerhet.\r\nEtt EU som utvecklas enligt vad som föreskrivs i\r\nMaastrichtavtalet leder till ett osäkrare, inte ett\r\nsäkrare, Europa.</pre><pre>Och det är detta EU -- med det uttalade målet att\r\nskapa ett gemensamt försvar -- som Sverige söker\r\nmedlemskap i. Från regeringshåll, men även från\r\nden socialdemokratiska ja-sidan, framhålls nu\r\nständigt att detta inte innebär att alliansfriheten\r\nupphör. Detta är givetvis nonsens och, som förre\r\nSiprichefen Frank Barnaby sade häromveckan,\r\n''ren politisk propaganda''. Det framstår allt\r\ntydligare att det bara är de svenska ja-sägarna som\r\nfortsätter att tala om alliansfrihet vid EU-\r\nmedlemskap. Utländska kommentarer låter\r\nannorlunda. Senast i raden var det den franske\r\nEuropaministern som betonade:</pre><pre>''Som EU-medlem måste Sverige på sikt gå med i\r\nden västeuropeiska försvarsalliansen WEU.\r\nSverige bör också vara redo att låta sina\r\nförsvarskrafter tjäna EU:s gemensamma utrikes-\r\noch säkerhetspolitik.''</pre><pre>Hur detta skall förenas med alliansfrihet är för oss\r\nalla som säger nej till EU obegripligt. Nej, alla ni\r\nja-sägare i denna kammare: Sluta tala om\r\nbibehållen alliansfrihet vid EU-medlemskap! Tala\r\nklarspråk för era väljare och säg till dem att vad\r\nSverige söker medlemskap i är en blivande\r\nmilitärpolitisk stormakt, vars försvar kommer att\r\nbaseras på Frankrikes och Storbritanniens\r\nkärnvapenarsenaler!</pre><pre>I Leiflands och Åströms utredning om\r\nsäkerhetspolitiska konsekvenser av ett EU-\r\nmedlemskap målas Ryssland upp som det\r\nhuvudsakliga hotet mot den svenska säkerheten.\r\nDet är en relevant beskrivning av hotbilden som\r\nges. De mer eller mindre möjliga scenarierna är\r\nmånga.</pre><pre>Om utredningens beskrivning av de olika\r\nscenarierna är rimlig, är slutsatsen att EU-\r\nmedlemskap är bästa sättet att bemöta hoten\r\ndäremot helt orimlig. Återigen vill jag betona att\r\ndet sämsta sättet att försöka skapa en europeisk\r\nsäkerhetsordning är att bygga upp en försvarspakt\r\nvars huvudsyfte bl.a. är att skydda mot vad som\r\nuppfattas som det ryska hotet. Detta gör ju bara\r\nRyssland osäkrare. För Sveriges del är det bästa\r\nsättet att skapa säkerhet att bibehålla alliansfrihet\r\noch neutralitet och använda denna resurs i\r\nskapandet av relationer med Ryssland som bygger\r\npå förtroende och samarbete.</pre><pre>Vad Sverige bör göra för att minska hotet från\r\nRyssland är således inte att gå med i EU, utan i\r\nstället som självständig och neutral stat bistå med\r\nmedel för att bygga upp ett fungerande socialt,\r\nekonomiskt, ekologiskt och rättsligt system i\r\nRyssland.</pre><pre>Fru talman! Sveriges ansträngningar för att bidra\r\ntill en fredligare värld får inte begränsas enbart till\r\nEuropa. Det finns ett otal konflikter utanför\r\nEuropa där Sverige kan använda sin goodwill som\r\nalliansfri och neutral stat för att utöva inflytande\r\noch påtryckningar.</pre><pre>El Salvador står inför ett historiskt val. I valet\r\ndeltar gerillarörelsen FMLN, som nu avväpnats och\r\nombildats till ett politiskt parti. Ett deltagande av\r\nFMLN utgör hörnstenen i fredsplanen och\r\nbyggandet av demokrati i landet.</pre><pre>Under senaste tiden har dock de\r\nhögerextremistiska dödsskvadronerna återigen\r\ntrappat upp sin verksamhet och närmast\r\nsystematiskt börjat mörda FMLN-ledare, givetvis i\r\nsyfte att sabotera valen i nästa månad. Regeringen\r\ni El Salvador gör inget för att stoppa detta\r\nmördande. Här kan Sverige göra en insats genom\r\natt pressa den salvadoranska regeringen att ingripa\r\nmot dödsskvadronerna.</pre><pre>Även i Västsahara finns en fredsplan, som om den\r\ngenomförs med stor sannolikhet skulle innebära\r\nsjälvständighet för det sahariska folket efter snart\r\n20 års kamp mot den marockanska\r\nockupationsmakten. Ockupationen fortsätter, och\r\ngenomförandet av den folkomröstning som ingår i\r\nFN:s fredsplan saboteras oavbrutet av Marocko.\r\nEtt stopp av svenskt bistånd till Marocko vore\r\ngivetvis ett utmärkt sätt att markera Sveriges\r\nhållning i denna fråga.</pre><pre>Klyftorna mellan de fattiga och rika länderna\r\nfortsätter att öka. 1981 var de rika ländernas BNP\r\nper capita 20 gånger större än de fattiga ländernas.\r\nNu är den 22 gånger större. Per capita-inkomsten i\r\nAfrika sjönk under 1980-talet med 0,9 %, i\r\nLatinamerika med 0,8 % och i Västasien med hela\r\n3,7 %. I stora delar av Afrika och i nästan hela\r\nLatinamerika var per capita-inkomsten lägre i\r\nbörjan av 1990-talet än i början av 1970-talet.</pre><pre>I denna katastrofala situation för många länder i\r\ntredje världen är de grundläggande mänskliga\r\nbehoven skriande: behov av matförsörjning,\r\nelementär hälsovård och utbildning, rent vatten,\r\nhygien och familjeplanering. Biståndet från de rika\r\nländerna skulle kunna vara ett viktigt medel för att\r\ntillfredsställa åtminstone en liten del av dessa\r\nbehov.</pre><pre>I årets budgetproposition oroar sig regeringen mera\r\nför att svenska företag inte upphandlar tillräckligt\r\ninom de multilaterala biståndsprojekten än för att\r\nAngolas folk håller på att förintas. Nyligen\r\nrapporterades att en halv miljon angolaner, av en\r\nbefolkning på 10 miljoner, dödats sedan\r\ninbördeskriget flammade upp igen för ett och ett\r\nhalvt år sedan och att 80 000 barn blivit\r\nföräldralösa. Mot bakgrund av sådana siffror vill\r\nSveriges regering mer än halvera biståndet till\r\nAngola. Till världens fattigaste världsdel i dess\r\nhelhet, Afrika, vill regeringen ge drygt 120 miljoner\r\nkronor mindre än under innevarande budgetår.</pre><pre>Det här är en biståndspolitik som börjar närma sig\r\ncynism. Och får den nuvarande regeringen sitta\r\nkvar efter valet har vi förmodligen inte sett slutet\r\npå denna cynism. Uttalanden från ledande\r\npersoner inom regeringens ledande parti,\r\nModeraterna, tyder på att biståndet kommer att\r\nskäras ned ytterligare.</pre><pre>Fru talman! Ett av de mest vidriga av alla\r\nsamhällssystem som har existerat under detta\r\nårhundrade, apartheidsystemet i Sydafrika, håller\r\npå att upplösas. Målet är inte nått ännu och\r\nkommer inte heller att vara det efter valet i slutet\r\nav april. Det är den rika västvärldens skyldighet att\r\nmed alla tillgängliga medel stödja den svarta\r\nbefolkningen i Sydafrika, så att valet kan\r\ngenomföras på fredlig, demokratisk väg, och även\r\nfortsätta att stödja landet efter valet så att\r\napartheidsystemet slutligen kan kastas på\r\nsophögen. Återigen visar dock den svenska\r\nregeringen dåligt omdöme, och i stället för en\r\nuppbyggnad av biståndet till Sydafrika föreslår man\r\nen sänkning med 20 miljoner kronor.</pre><pre>Den, trots det fortsatta politiska våldet, positiva\r\nutvecklingen i Sydafrika visar att\r\nsolidaritetsrörelsernas stöd till ANC och\r\nomvärldens sanktioner mot apartheidregimen varit\r\nframgångsrika. Södet till ANC har i Sverige varit\r\novanligt brett och samlat såväl socialistiska som\r\nborgerliga partier och rörelser. Ett parti har dock\r\nenvist ställt sig utanför denna breda\r\nsolidaritetsrörelse, nämligen Moderata\r\nsamlingspartiet.</pre><pre>I förra veckan fick vi bevittna hur fru\r\nutrikesministern fick motta Nelson Mandelas tack\r\ntill det svenska folket för vad han menade var ett\r\nunikt stöd till Sydafrikas svarta befolkning. Jag\r\nhoppas att utrikesministern kände åtminstone en\r\nviss skamsenhet när hon tog emot denna\r\ndiplomatiska gest.</pre><pre>Apartheidsystemet är det värsta tänkbara exemplet\r\npå hur de grundläggande mänskliga rättigheterna\r\nkränks i dagens värld. Men grova kränkningar\r\nbehöver som alla vet inte systematiseras på detta\r\nutstuderade sätt. I många länder, som Colombia,\r\nPeru och Indien, döljs brotten mot de mänskliga\r\nrättigheterna bakom en mer eller mindre tjock\r\nfasad av formell demokrati. I andra länder försöker\r\nregimerna inte ens dölja sina antidemokratiska\r\nsystem, t.ex. i Kina och i Indonesien.</pre><pre>De två sistnämnda länderna är speciellt intressanta\r\nför svenskt vidkommande då båda erhåller svenskt\r\nbistånd i form av u-krediter. Indonesien är\r\ndessutom godkänt av regeringen som mottagare av\r\nsvensk krigsmateriel. Som alla vet är det ett villkor\r\nför såväl svenskt bistånd som vapenexport att\r\nmottagaren respekterar mänskliga rättigheter. Ja,\r\nregeringen har t.o.m. försökt göra mänskliga\r\nrättigheter till en kärnfråga i utrikespolitiken.</pre><pre>Ihåligheten och dubbelheten i den politiken är\r\ntydlig när de här två länderna kommer på tal. Båda\r\ntillhör de länder som människorättsorganisationer\r\nbetraktar som de värsta vad avser grova MR-\r\nkränkningar. Indonesien ockuperar dessutom\r\nfullständigt olagligt Östtimor och Kina Tibet. Jag\r\nkan i det sammanhanget nämna ett tredje land som\r\nerhåller svenska u-krediter, nämligen Marocko,\r\nsom fortfarande ockuperar Västsahara. När, fru\r\nutrikesminister, skall ni upphöra med er\r\ndubbelmoral när det gäller dessa länder? Och när,\r\nfru utrikesminister, skall ni sluta sitta på två stolar\r\nnär det gäller mänskliga rättigheter?</pre><pre>Anf. 5  Utrikesminister MARGARETHA AF\r\nUGGLAS (m):</pre><pre>Fru talman! Pierre Schori tar munnen full och gillar\r\nuppskruvade röstlägen. Det är jag van vid. Det nya\r\när att tonläget börjar bli patetiskt. Var är den egna\r\nkonstruktiva handlingslinjen? Var är alternativen?\r\nVar är noggrannheten och fastheten i svåra\r\nsituationer?</pre><pre>Pierre Schori talar om rysk roulett. Men vem spelar\r\nrysk roulett med världsfreden i morgon-TV om inte\r\nPierre Schori när han föreslår missilattacker mot\r\nBelgrad?</pre><pre>Fru talman! Den här regeringens utrikespolitik\r\npräglas av handling och ansvar. Vi agerar i vårt\r\nnärområde till stöd för de baltiska staternas\r\nsuveränitet och de demokratiska krafterna i\r\nRyssland. Vi för en mer intensiv och samstämd\r\ndialog med våra nordiska grannländer i vitala\r\nfrågor än kanske någon gång under efterkrigstiden.\r\nVi är på väg att föra Sverige in i det europeiska\r\nsamarbetets kärna som medlemmar av Europeiska\r\nunionen. Vi förbereder ett svenskt deltagande i\r\nPartnerskap för fred och har som ordförandeland i\r\nESK verkat för att ge ESK mer handlingskraft och\r\nnya instrument på det konfliktförebyggande\r\nområdet.</pre><pre>Vid sidan av de direkt berörda grannländerna är\r\nSverige den nation som gör mest för att lindra och\r\nsöka underbygga en fredlig lösning av tragedin i f.d.\r\nJugoslavien. Sverige var, tillsammans med\r\nFrankrike, den enda nation som gick till direkt\r\nhandling i anslutning till säkerhetsrådets resolution\r\nom skyddade områden. I samverkan med de övriga\r\nnordiska länderna tränade och utrustade Sverige en\r\nnordisk bataljon som i dag spelar en central roll i\r\nFN:s ansträngningar, såväl i Tuzla som i Sarajevo.</pre><pre>Sverige arbetar i nordisk samverkan bestämt för att\r\nreformera och effektivisera FN:s fredsbevarande,\r\nekonomiska och sociala arbete. I mitt tal inför\r\ngeneralförsamlingen i höstas föreslog jag att\r\ntruppbidragarna till större FN-operationer borde\r\nkallas till särskilda samrådsmöten. Detta är nu på\r\nväg att ske under händelsernas tryck. Två sådana\r\nmöten har redan ägt rum efter det att NATO:s\r\ntidsfrist gick ut i söndags.</pre><pre>Sverige fortsätter sin generösa biståndspolitik, och\r\nvi för en ny och bredare dialog med de\r\ndemokratiska och marknadsorienterade länderna i\r\nLatinamerika och Asien. Vi stöder fredsprocessen\r\ni Mellanöstern, Sydafrika och Centralamerika.</pre><pre>Denna regerings utrikespolitik är en handlingens\r\nutrikespolitik. Vi är fast beslutna att ta till vara de\r\nmöjligheter som det kalla krigets slut år 1989\r\nerbjuder svensk utrikes- och säkerhetspolitik att\r\nfrämja fred och frihet i vårt närområde, i Europa\r\noch ute i världen.</pre><pre>Fru talman! Självfallet varierar våra möjligheter att\r\nhandla från område till område. I vissa\r\nsammanhang är vi centrala aktörer, i andra får vi\r\nagera i samspel med det internationella samfundet.</pre><pre>Detta för mig över till kriget i f.d. Jugoslavien, där\r\nvi nu i bästa fall skulle kunna skönja en vändpunkt.\r\nTack vare ett mer bestämt uppträdande från FN:s\r\nsida, NATO:s ultimatum och det faktum att\r\nhuvudaktörerna i det internationella samfundet --\r\nUSA, EU och Ryssland -- nu äntligen tycks börja\r\nmarschera i takt igen verkar det som om Sarajevo\r\nskulle kunna få fred. En närmast\r\nkoncentrationslägerliknande situation skulle då\r\nkunna hävas. Sedan gäller det för FN att gå vidare\r\nför att kunna skapa fred för andra orter och städer.\r\nFör detta krävs återigen huvudaktörernas\r\nsammanhållning och bestämda stöd.</pre><pre>Sverige kommer att fortsätta att spela en viktig roll i\r\ndet internationella samfundets ansträngningar. Det\r\ngäller på marken i Bosnien, särskilt i Tuzlaområdet,\r\ndet gäller de humanitära hjälpsändningarna och det\r\ngäller sanktionernas efterlevnad. Jag tycker\r\nfaktiskt att vi gemensamt här i dag bör sända en\r\ntacksamhetens tanke till de många svenskar som\r\nriskerar sina liv för att hjälpa och skydda de\r\nnödlidande i Bosnien.</pre><pre>Granatattacken mot Tuzla i går understryker att vi\r\ninte skall ha några illusioner att det nu har blivit lätt\r\natt lösa Bosnienkonflikten. Men genom energisk\r\noch effektiv diplomati -- och mot bakgrund av vissa\r\npositiva signaler från såväl den bosniska regeringen\r\nsom bosniska serber -- kan det nu kanske finnas en\r\nmöjlighet att komma fram till en mer omfattande\r\nfredsuppgörelse. Till viss försiktig optimism bidrar\r\nockså det faktum att bosniska kroater och muslimer\r\nnått längre än tidigare i sina överläggningar.</pre><pre>Vi är i dag medvetna om att det kan komma att\r\nställas stora krav på truppbidragarländerna den\r\nnärmaste tiden, och från svensk sida har vi ständigt\r\nunderstrukit betydelsen av att FN får tillräckliga\r\nresurser till sitt förfogande i Bosnien. När FN:s\r\nönskelista presenterades vid det\r\ntruppbidragarmöte som ägde rum i måndags var det\r\nenbart Sverige som omedelbart förklarade sig redo\r\natt ställa upp med åtminstone tio ytterligare\r\nmilitära observatörer. Jag vill gärna nämna detta\r\nför kammaren.</pre><pre>Jag vill också nämna för kammaren att det i\r\nrealiteten pågår ett intensivt arbete för att utrusta,\r\nträna och bemanna Nordbat 2, men detta är\r\nnaturligtvis inte ett helt lätt arbete -- alla inser\r\nuppdragets svårighetsgrad. Men jag vill verkligen\r\nframhålla att Sverige i alla sammanhang manar\r\nandra länder att också ställa upp med trupp i\r\nBosnien och att vi måste vara helt klara över att\r\ndetta också är en viktig faktor för att nå fram till\r\nnågon form av förhandlingslösning. Bosniens\r\nregering måste få veta att det internationella\r\nsamfundet är berett att upprätthålla ett fredsavtal\r\nmed tillräckliga styrkor.</pre><pre>Självfallet är Sverige berett att bidra till\r\nåteruppbyggnaden när fred har nåtts. Som ESK-\r\nordförande tog Sverige initiativ för att ESK som\r\norganisation skulle förbereda sig för att kunna\r\nmedverka till försoningsprocessen mellan de olika\r\nfolkgrupperna, mänskliga-rättighets-övervakning,\r\nosv. Vår beredskap att bidra till Bosniens\r\nåteruppbyggnad har åstadkommits i förvissningen\r\natt den insikten förr eller senare kommer att nå\r\ngemene man att de olika folkgrupperna är\r\nhänvisade till varandra och måste lära sig att leva\r\ntillsammans. Vi måste naturligtvis hoppas och\r\nönska att befolkningen såväl i Bosnien som i\r\nSerbien-Montenegro och Kroatien skall inse att det\r\när ledare som är för folkförsoning, för ett\r\nmångkulturellt samhälle och för demokrati som\r\nman måste välja till makten i respektive land. Vi får\r\naldrig glömma att de fasor som i dag utspelar sig är\r\nkrigsherrarnas ansvar.</pre><pre>Anf. 6  PIERRE SCHORI (s):</pre><pre>Fru talman! Vår politik har redovisats i sex\r\npartimotioner. Det redogjorde jag också för i min\r\ninledning, och andra här i kammaren kommer att\r\ntala om dem i fortsättningen.</pre><pre>Det finns bl.a. en motion som vi betraktar som ett\r\nnödvändigt nytänkande i denna tid, nämligen\r\nmotionen om gemensam säkerhet. Den innebär att\r\nresurserna skall samordnas mellan\r\nFörsvarsdepartementet och Utrikesdepartementet,\r\nså att vi snabbt kan ställa upp för att förebygga krig.</pre><pre>I fjol föreslog vi en fredsbrigad. Den skulle just\r\nkunna användas på detta sätt. I tider då det dras\r\nned och regementen läggs ner bör den kunskap och\r\nskicklighet som finns hos den svenska militären\r\nutnyttjas, så att man snabbt kan vara på plats för att\r\nförebygga krig. Det förslaget röstades ner av den\r\nborgerliga regeringen och riksdagen.</pre><pre>I år har vi i vår motion om gemensam säkerhet\r\nnämnt Partnerskap för fred. Det är förhoppningsvis\r\nen förlängning av den gemensamma säkerheten,\r\nden preventiva diplomatin och fredsbyggandet. När\r\nnu riksdagen skall fatta beslut om ett svenskt\r\ndeltagande finns det inte några pengar hos\r\nutrikesministern till detta; det är intressant. Därför\r\när vår motion framåtsyftande och pekar på\r\nbehovet. Förslaget från i fjol om fredsbrigaden och\r\nförslaget från i år om det gemensamma\r\nsäkerhetsanslaget är exempel på framåtsyftande\r\nfredsbefrämjande insatser. Det är ett tankearbete\r\nsom mycket väl hade kunnat förekomma också i\r\nregeringen.</pre><pre>Fru talman! Den enda gång som jag märker att vår\r\nutrikesminister visar litet nerv inför dramat i\r\nBosnien är när hon hoppar på mig. Det är när hon\r\nanvänder snedvridna uttalanden. Det har jag\r\nredovisat tidigare här i kammaren och\r\nstatsministern accepterade det när han var här. Jag\r\nhar aldrig sagt att det skall bombas i Belgrad. Tänk\r\nom utrikesministern kunde visa samma nerv och\r\nenergi när det gäller nya insatser för Bosnien!</pre><pre>Utrikesministerns regeringskolleger har inte skonat\r\nhenne från kritik. Om fru Ugglas Bosnienpolitik\r\nskriver Expressens chefredaktör: ''Bedrövligt, af\r\nUgglas''. Folkpartiets partisekreterare Örn skriver:\r\n''Din politik är kraftlös''. I den moderata tidningen\r\nÖstgöta Correspondenten skriver man: ''Bildts kyla\r\nen skandal''.</pre><pre>Det är denna litet avståndstagande, distanserade,\r\npolitik inför slakten i Bosnien som många i vårt\r\nland har upprörts över.</pre><pre>Det som nu har givit resultat är att man äntligen har\r\nvisat kraft från världssamhället. Kraft räddar liv i\r\nBosnien. Svaghet och passivitet har kostat liv.</pre><pre>Jag ställde en fråga till utrikesministern om Förenta\r\nnationerna. Jag fick inget svar. Jag upprepar den\r\ndärför inför den diplomatiska kåren här: Vilken är\r\nSveriges linje när det gäller säkerhetsrådet? Jag vet\r\natt det inte finns någon strategi, men jag undrar om\r\ndet finns någon vilja. Det skulle vara intressant att\r\nfå höra om Sverige i denna viktiga tid vill komma\r\nin i själva styrelsen för Förenta nationerna. Med\r\nnordiskt stöd har man ju nu chansen att göra det.\r\nFinns det någon plan? Finns det någon vilja?</pre><pre>Till Christer Windén skulle jag vilja säga att kloka\r\nherrar -- jag tror att det bara var herrar -- har\r\nkommit med utlåtanden om tidigare regeringars\r\nförda politik, inte minst neutralitetspolitiken. Jag\r\ntror att Sverker Åström är den enda som var aktiv\r\npå den tiden som fortfarande finns kvar. Han vet\r\nvad det handlade om. Han har bl.a. skrivit\r\nföljande:</pre><pre>Kort sagt kan man nu dra en suck av lättnad.\r\nÄntligen har ballongen spruckit. De beskäftiga\r\nforskarna och journalisterna som i åratal idisslat\r\ntesen om regeringens bedrägeri, dubbelspel,\r\nförljugenhet, humbug, den stora lögnen står där\r\nmed lång näsa. Deras resonemang har fallit ihop\r\nsom ett korthus.</pre><pre>Detta är vad den statliga kommissionen har kommit\r\nfram till efter ingående studier. Jag skulle råda\r\nChrister Windén och hans gelikar inom Ny\r\ndemokrati att också studera nutidshistorien, bl.a.\r\nhur man ute i världen betraktar faran med\r\nhögerextremismen i Europa.</pre><pre>I det senaste numret av Le Nouvel observateur, en\r\nfransk mycket seriös tidskrift, har man kartlagt den\r\nyttersta högern i Europa. Man redovisar land för\r\nland var varbölderna finns. I Ryssland är det t.ex.\r\nZjirinovskij. På den högerextremistiska kartan\r\nkommer man också till Sverige. I Sverige\r\nrepresenteras högerextremisterna, enligt Le\r\nNouvel observateurs forskarteam, av Bevara\r\nSverige svenskt, Sverigedemokraterna och Ny\r\ndemokrati.</pre><pre>Anf. 7  CHRISTER WINDÉN (nyd):</pre><pre>Fru talman! Den politiska retoriken är rätt\r\nunderlig. Om Pierre Schori hade lyssnat på vad jag\r\nsade under mitt första anförande hade han ganska\r\nsnart insett att detta slag mot Ny demokrati var ett\r\nslag i luften.</pre><pre>Jag har förstått att det inte är vad jag säger som\r\nräknas. Det är Pierre Schoris förutfattade meningar\r\nsom räknas. Jag är fullt medveten om, Pierre\r\nSchori, att man inte får en klapp på axeln som tack\r\nom man sparkar någon på benen. Jag hade inte\r\nräknat med det. De som lyssnar utanför denna\r\nkammare och de som till äventyrs läser detta\r\nprotokoll kanske förstår vad jag menar och inser att\r\nallt jag säger inte är så tokigt som Pierre Schori vill\r\ngöra gällande.</pre><pre>Pierre Schori och hans gelikar -- det uttrycket\r\nanvände han när det gällde mig -- har en\r\ndubbelmoral som är ganska otrolig. Häromdagen\r\ngav en prominent socialdemokrat, som förväntas\r\nbli invandrarminister i nästa regering, i TV uttryck\r\nför en flyktingpolitik som nästan var densamma\r\nsom den som finns att läsa i vårt partiprogram. Då\r\när det plötsligt bra. Då är det okej. Det är alltså inte\r\nfråga om vad politiken innehåller utan om vem som\r\nframför den. Det är verkligen beklämmande.</pre><pre>Fru talman! Jag skulle vilja vända mig till fru\r\nutrikesminister. Jag delar hennes uppfattning om\r\natt det finns ett enormt behov av bistånd i världen.\r\nJag har full förståelse för att det i olika\r\nsammanhang är vår sak att bidra med så mycket vi\r\nkan. Samtidigt måste den u-hjälp som vi ger i form\r\nav kontanter och bidrag stå i rimlig proportion till\r\nde ekonomiska resurser som Sverige för\r\nnärvarande har.</pre><pre>Jag skulle vilja fråga utrikesministern: Är det\r\nrimligt att avsätta ökade anslag med hjälp av lånta\r\npengar för att hjälpa andra länder, i ett läge då vi\r\nhar en galopperande statsskuld och ett jättestort\r\nbudgetunderskott? Pierre Schori sade för en stund\r\nsedan att han inte känner igen politiken sedan den\r\nnya utrikesministern trädde till. Han känner inte\r\nigen politiken i den meningen att de flesta som fick\r\npengar är Pierre Schoris gamla kompisar på den\r\nyttersta vänsterkanten: enpartistater och andra\r\ndiktaturer. Det är inte så konstigt att han inte\r\nkänner igen detta.</pre><pre>Jag skulle också vilja fråga utrikesministern om hon\r\ntycker att det är rimligt att ha en sådan fördelning.\r\nVi föreslår att det långsiktiga biståndsmålet bör\r\nvara det som är uppsatt av FN, nämligen 0,7 % av\r\nbruttonationalinkomsten. Inom denna ram skall\r\nallt bistånd rymmas -- både det till fjärran länder\r\noch det som går till våra grannar på andra sidan\r\nÖstersjön.</pre><pre>Så länge vi har svåra ekonomiska problem på\r\nhemmaplan anser vi dessutom att det finns\r\nanledning att ytterligare sänka biståndet. Vi tycker\r\natt man skall lägga ned SIDA:s verksamhet. Det\r\nbilaterala biståndet skall ges i form av svenska\r\nprodukter, tjänster och kunskaper. Vi kräver\r\nkontroll av att hjälpen når fram. Vi vill ge högsta\r\nprioritet till åtgärder för att hejda\r\nbefolkningsexplosionen, som jag berörde i mitt\r\ntidigare anförande.</pre><pre>Vi vill fördela biståndspengarna på följande sätt: en\r\ntredjedel i multilateralt stöd till olika\r\nvärldsorganisationer, en tredjedel till\r\nkatastrofinsatser och folkrörelsebistånd och en\r\ntredjedel till våra grannländer på andra sidan\r\nÖstersjön. Givarländer skall självfallet avskriva\r\nsina fordringar på fattiga u-länder. Sverige skall\r\nåtminstone inte hjälpa andra i-länder att få tillbaka\r\nsina fordringar. Det får de sköta själva. Regeringen\r\nhar föreslagit att vi skall ge en miljard i\r\nskuldlättnadsåtgärder. Det säger vi nej till. Varje i-\r\nland får sörja för sin egen u-landsfordran.</pre><pre>Jag vill beröra ett annat stort problem när det gäller\r\nden ökande skillnaden mellan fattiga och rika\r\nländer, nämligen handelshindren. Handelshindren\r\när ett av de svåraste problemen när det gäller de\r\nfattiga ländernas möjlighet att få i gång en\r\nverksamhet i det egna landet och på så sätt få en\r\nutveckling av ekonomin som kan leda till sociala\r\nreformer, demokratiska rättigheter m.m. Det gäller\r\natt bygga upp en ekonomi och ett sätt att tänka som\r\npassar våra hjärnor.</pre><pre>I det här sammanhanget tror jag att resultatet av\r\nGATT-förhandlingarna kommer att få stor\r\nbetydelse. Om man däremot inom EU fortsätter att\r\ndriva en jordbrukspolitik som innebär att den\r\nsynliga delen av kostnaden är så liten att den\r\nunderstiger världsmarknadspriset som i sin tur är\r\nstarkt subventionerat kommer de fattiga länderna\r\naldrig någonsin att få en möjlighet att få i gång ett\r\njordbruk inom den egna sfären. För dem blir det i\r\nstället billigare att använda de pengar som vi pytsar\r\növer till att köpa spannmål t.ex. på\r\nvärldsmarknaden. Jag tror att vi skjuter oss själva i\r\nfoten om vi fortsätter med detta slags politik.</pre><pre>Det är först genom att erbjuda utvecklingsländerna\r\nmöjlighet att få avsättning för sina produkter i våra\r\nländer som vi kan få en situation då dessa länder\r\nverkligen får möjlighet att stå på egna ben.</pre><pre>Anf. 8  BERTIL MÅBRINK (v):</pre><pre>Fru talman! Utrikesministern nämnde GATT-\r\navtalet i sin deklaration. Till det vill jag göra en\r\nliten kommentar. Jag vill påstå att det nya GATT-\r\navtalet inte gav så värst mycket till u-länderna. För\r\nexempelvis större delen av Afrika blev avtalet\r\nnärmast en förlust. De textilexporterande u-\r\nländerna fick ge mera än vad de själva fick i utbyte.\r\nIndien minskar exempelvis de genomsnittliga\r\ntullarna på industrivaror med 55 %, medan EU\r\nbara minskar tullarna med 22 % och USA minskar\r\nmed 18 %. GATT-förhandlingarna blev en\r\nuppgörelse mellan USA och EU. Så uttryckte sig\r\nflera av u-ländernas förhandlare. Såvitt jag förstår\r\nkan det som uppnåddes i Uruguayrundan därför\r\nbara ses som ett första steg som måste följas av ett\r\nandra där u-ländernas intressen mera kommer att\r\ntillgodoses.</pre><pre>Talet om en ny världsordning måste nu följas av\r\nkonkreta åtgärder. En ny världsordning betyder för\r\nmig en rättvisare värld. Det betyder bl.a. att\r\nvärldsmarknaden måste öppnas för u-länderna på\r\nlika villkor. Det betyder för mig att u-ländernas\r\nenorma skuldbörda måste avskrivas. Det betyder\r\nför mig att råvarupriserna måste stabiliseras och bli\r\nmer rättvisa. Tullarna på exempelvis Afrikas\r\ntillverkningsexport måste sänkas. Biståndet, inte\r\nminst till Afrika, måste ökas. Det måste också\r\ninnebära att GATT måste införa en miljöklausul\r\nför att förhindra att den rika världen dumpar sina\r\nmiljöfarliga avfall i tredje världen och flyttar sin\r\nmiljöfarliga industri dit. Det måste också innebära\r\natt GATT ser till att få en effektiv socialklausul.\r\nDen grova exploateringen av främst barn men\r\nnaturligtvis även av vuxna av bl.a. de\r\ntransnationella företagen måste förhindras.</pre><pre>Det är väl endast, fru utrikesminister, när vi har\r\nuppnått den rättvisa världen och fått jämlikhet\r\nmellan den rika världen och den s.k. fattiga världen\r\nsom vi kan börja tala om en fri världshandel. Som\r\nbekant existerar den inte i dag. Jag är inte\r\nmotståndare till en fri världshandel, men en\r\nförutsättning är att den rättvisare världsordningen\r\när konkret. Man skall vara försiktig när man i dag\r\ntalar om frihandel och fri världshandel.</pre><pre>Jag noterade att fru utrikesministern inte med ett\r\nord kommenterade klyftan mellan att bara tala om\r\nmänskliga rättigheter och att konsekvent tillämpa\r\ndem i relationer med länder ute i världen. Jag tog\r\ntre exempel på länder där ett hemskt förtryck äger\r\nrum. Jag upprepar dem -- Indonesien, Kina och\r\nMarocko. Det är inte bara så att dessa länder grovt\r\nbryter mot de mänskliga rättigheterna, utan\r\nsamtliga länder är också ockupationsmakter. Till\r\ndessa länder ger vi bistånd. Samtidigt sätter vi upp\r\nett förnumstigt finger mot andra små länder, som\r\nnaturligtvis också bryter mot de mänskliga\r\nrättigheterna. De är dock inte intressanta\r\nkommersiellt. Vi kan inte tjäna något på dem.</pre><pre>Christer Windén från Ny demokrati borde också\r\nkommentera denna fråga. Såvitt jag förstår tycker\r\nNy demokrati att det är acceptabelt med denna\r\ndubbelmoral när det gäller mänskliga rättigheter.\r\nEller har ni en annan uppfattning? Ni talar ju om\r\nmoral i så många andra sammanhang som rör\r\nbistånds- och utrikespolitiken. Varför är ni tysta på\r\njust den här punkten?</pre><pre>Anf. 9  Utrikesminister MARGARETHA AF\r\nUGGLAS (m):</pre><pre>Fru talman! Som jag sade i mitt tidigare inlägg är\r\nregeringens linje handlingens linje. Vi visar vårt\r\nengagemang för tragedin i före detta Jugoslavien i\r\nhandling. Kritik får vi naturligvis bära. Det är\r\nregeringars och utrikesministrars lott att kritiseras.\r\nJag måste dock återigen fråga var alternativen till\r\nregeringens insatser finns.</pre><pre>Det har flera gånger talats om det fina betänkandet\r\nom Jugoslavien. Jag tycker att betänkandena från\r\nutrikesutskottet alltid är bra och konstruktiva.\r\nEfter att ha läst igenom betänkandet kan jag ändå\r\nkonstatera att det inte innehåller något annat än\r\nsamma slutsatser och riktlinjer som regeringen för\r\nfram när det gäller en konstruktiv och effektiv\r\nsvensk Jugoslavienpolitik.</pre><pre>Ett återkommande tema i Pierre Schoris inlägg i\r\nkammaren är att denna regering skulle försumma\r\nvärlden utanför Europa till följd av vårt starka\r\neuropeiska engagemang. Detta är inte bara\r\nnonsens utan också uttryck för en felsyn. Just\r\ngenom vårt starka europeiska engagemang\r\nförvärvar vi en ställning och trovärdighet som gör\r\noss till intressanta samtalspartners också utanför\r\nEuropa.</pre><pre>I dynamiska Stilla havs-Asien har denna regering\r\nskapat närmare kontakter än någonsin tidigare.\r\nKontakterna hämtar naturligtvis sin styrka i att vi\r\nser marknadsekonomins centrala uppgift i\r\nutvecklingen. Samtidigt har vi, inte minst jag själv,\r\nbetonat att också demokrati och mänskliga\r\nrättigheter måste gå hand i hand med\r\nmarknadsekonomin.</pre><pre>Våra relationer med Sydasien förbättras också. Inte\r\nminst i Indien har det skett en betydande\r\nrehabilitering av det svenska anseendet. I\r\nMellanöstern har det skett en nödvändig\r\nbalansering av de svenska förbindelserna. Vi ville\r\nskapa goda relationer med Israel, samtidigt som vi\r\nkristallklart slog fast det palestinska folkets rätt till\r\nsin egen nation. Det är just detta balanserade\r\ntänkande som är en förutsättning för en\r\nframgångsrik fredsprocess. Jag vill påstå att det har\r\nskett en betydande kvalitativ förbättring av den\r\nsvenska Mellanöstern-politiken de senaste åren.</pre><pre>Afrika har inte heller glömts bort. Det har blivit\r\nmer realism i utvecklingssamarbetet. Sverige ställer\r\nmer bestämda krav. Det handlar om en konstruktiv\r\nkritik, inte för att göra ned utan för att förbättra\r\nutvecklingen och kampen mot fattigdomen. Denna\r\nregering har varit tydligare än sina föregångare i\r\njust denna fråga.</pre><pre>Flera har uppmärksammat att jag har just kommit\r\ntillbaka från Sydafrika. Demokratiseringen och\r\nförsoningen mellan folkgrupperna där kan bli en\r\ninspiration också för övriga Afrika. Kan demokrati\r\noch marknadsekonomi få ett starkt fotfäste i\r\nSydafrika, kan de bli en kraftkälla till snabb\r\nutveckling som Afrika så väl behöver.</pre><pre>Den svenska politiken angående Latinamerika har\r\nockså kraftigt förbättrats. Latinamerikanska\r\ndemokrater behöver inte längre tvivla på den\r\nsvenska regeringens entydiga uppslutning bakom\r\ndemokratin. Det finns inte längre någon grumlig\r\ndiktaturbeundran.</pre><pre>Sveriges röst i världen är tydlig. Vi främjar\r\ndemokrati, mänskliga rättigheter och\r\nmarknadsekonomi. På de flesta ställen är detta\r\nuppskattat. Men det skall inte förnekas att på vissa\r\nställen är detta impopulärt.</pre><pre>När jag talade om demokratins betydelse i Ostasien\r\nfanns det de som rynkande på näsan. Åtskilliga i\r\nMellanöstern gillar inte heller de svenska\r\nmetoderna av demokrati. Vissa länder i Afrika\r\nskulle föredra ett mer kravlöst uppträdande från\r\nSveriges sida. Kubanska diktaturen beklagar säkert\r\nregimskiftet i Sverige. Det får vi bära.</pre><pre>Fru talman! Min slutsats är att praktiskt taget över\r\nhela världen har vi stärkt det svenska\r\nengagemanget och den svenska närvaron jämfört\r\nmed tidigare.</pre><pre>Anf. 10  PIERRE SCHORI (s):</pre><pre>Fru talman! Utrikesministern sade att Sveriges linje\r\ninte har blivit populär i världen. Det är en\r\nuppfattning som styrks av t.ex. regeringens egen\r\nambassadör i Moskva. Han har skickat hem en\r\ndepesch till utrikesministern som slutar med att han\r\nhävdar att man skall iaktta försiktighet med att\r\nuttala några ekonomiska-politiska råd. Hur\r\nkorrekta och rättsliga chockterapiuppmaningar det\r\nän må vara fråga om är de en politisk belastning.</pre><pre>Det är bekant att det finns en stor upprördhet inom\r\nUD över den politik som förordas. En artikel om\r\nBaltikum har skrivits av Lindholm, docent i folkrätt\r\npå UD, som handlar om att Bildt skapar osäkerhet\r\nom svensk neutralitet. Det kan diskuteras.</pre><pre>Jag ställde en fråga om FN. Som vi alla hörde fick\r\nvi inget svar. Regeringen står för handlingens\r\npolitik. I så fall får man tillägna sig Orwells nyspråk\r\nom denna politik skall gälla FN. Inget svar finns på\r\nden frågan.</pre><pre>Fru talman! Jag skulle vilja ta upp ett exempel på\r\nvad jag betraktar som närområdets närsynthet från\r\nregeringens sida. Det gäller synen på Vitryssland.\r\nJust nu blåser de är Bresjnevitiska isvindar. I förra\r\nveckan hölls den första protestaktionen utanför\r\nparlamentet i Minsk. Landets statschef,\r\nreformisten Sjusjketitj, har ju avsatts. De utlovade\r\nvalen har skjutits upp. Vidare har det inletts en\r\nförföljelse av fackföreningsledare,\r\nsocialdemokrater och Folkfronten. Unden den\r\nsenaste helgen organiserade oppositionen ett\r\nsolidaritetsmöte i Minsk tillsammans med den\r\nsvenska, tyska och baltiska socialdemokratin.\r\nFrågan om förföljelsen av facket i Vitryssland har\r\ntagits upp med Fria fackföreningsinternationalen.</pre><pre>Detta låter som nyheter från en svunnen tid. Men\r\ndet är Beloruss, Vitryssland, februari 1994, 20 mil\r\nfrån Vilnius och 70 mil från Sverige. Det är\r\nnärområdet.</pre><pre>Inte nog med att grundläggande rättigheter\r\ntrampas ned. Nu har den nya premiärministern\r\nförklarat att Vitryssland skall utgöra en del av den\r\nryska federationen. Först hotas demokratin, sedan\r\nhotas suveräniteten. På något sätt har Vitryssland\r\nblivit Baltikums Baltikum.</pre><pre>Fru utrikesminister! Vi vill efter Sovjetmaktens\r\nkollaps se ett demokratiskt Europa bestående av\r\nsjälvständiga, samverkande länder. Då måste vi\r\nockså ge ett land som Vitryssland vårt stöd. När vi\r\ni en delegation från riksdagen återkom från\r\nVitryssland skrev vi till regeringen och bad dem att\r\nstödja Vitryssland. Det är ett land där var fjärde\r\ninvånare har drabbats av Stalin och kriget och var\r\nfemte av Tjernobyl. Vi har inte fått något svar.</pre><pre>Anf. 11  CHRISTER WINDÉN (nyd):</pre><pre>Fru talman! Jag ställde en fråga till fru\r\nutrikesministern, men jag fick inget svar. Under\r\nfinansdebatten ställde Dan Eriksson i Stockholm,\r\nen partikamrat till mig, en fråga i ungefär samma\r\närende till finansministern. Han frågade vad\r\nfinansministern säger till den generation som skall\r\nbetala alla de skulder som den nuvarande politiken\r\nhar lett fram till. Finansministern svarade att de\r\nskulle vara glada för att inte fler röstade på Ny\r\ndemokrati. Den sortens svar var det sämsta av alla\r\njag har fått. Jag är glad för att jag inte har fått ett\r\nlika dumt svar här. Inget svar är bättre än ett\r\nsådant. Men jag efterlyser i alla fall ett svar. Jag\r\nhoppas att någon i den senare debatten kan svara\r\npå frågan å utrikesministerns vägnar.</pre><pre>Vi har föreslagit katastrofbrigader, Pierre Schori,\r\noch vi har föreslagit förändringar i\r\nflyktingpolitiken. Båda dessa områden har\r\nSocialdemokraterna anslutit sig till helt och\r\nbetraktar som sina egna förslag. Inte nog med att\r\nSocialdemokraterna har svårt för att skilja på det\r\nverbala spelet för gallerierna och handling, de stjäl\r\ndessutom goda idéer. Vi bjuder på det, Pierre\r\nSchori! Men betyder detta att det finns en majoritet\r\ni kammaren för de förslag som vi ursprungligen lade\r\nfram?</pre><pre>Till Bertil Måbrink vill jag säga följande. Det är\r\nklart att vi står för ett rakt politiskt budskap i fråga\r\nom mänskliga rättigheter. Vi är beredda att ställa\r\nupp när det gäller att skruva åt kranen i fråga om\r\nbistånd till sådana länder som inte lever upp till de\r\ngrundläggande kraven, nämligen mänskliga\r\nrättigheter, demokrati och marknadsekonomi. Vi\r\när fullt beredda att ställa upp på det.</pre><pre>Ett exempel där vi tycker att den svenska\r\nregeringen har visat en enastående feghet är i fråga\r\nom att inte erkänna Taiwan. Det är på grund av att\r\nstora Kina sätter tumskruven på Sverige, och då\r\nbackar regeringen svekfullt.</pre><pre>Anf. 12  BERTIL MÅBRINK (v) replik:</pre><pre>Fru talman! Realism i biståndspolitiken talar\r\nutrikesministern om. Realismen i biståndspolitiken\r\när, såvitt jag förstår, sänkta anslag till Afrika där\r\nbehoven är enorma. Det är cynism!</pre><pre>Utrikesministern svarade inte på den naturligtvis\r\nkänsliga frågan om mänskliga rättigheter, att det\r\ninte bara får vara ord utan också tillämpas i praktisk\r\nhandling.</pre><pre>I en nyligen utkommen rapport från den USA-\r\nbaserade medborgarrättsorganisationen Asia\r\nWatch redogörs för att situationen i Kina har\r\nförsämrats under den senaste tiden. Godtyckliga\r\narresteringar, tortyr och avrättningar tillhör\r\nvardagen. Antalet politiska fångar ökar stadigt.\r\nFrån Indonesien hörde vi häromveckan hur\r\noberoende fackliga ledare och demonstranter\r\nfängslades när de krävde höjd minimilön och rätt\r\natt bilda oberoende fackföreninger.</pre><pre>Det är en förbättring av läget i Sydostasien enligt\r\nutrikesministern.</pre><pre>200 000 människor har dödats på Östtimor av\r\nIndonesien sedan ockupationsmakten började\r\nvåldföra sig på folket på Östtimor. Amnesty\r\nInternational beskriver situationen för timoreserna\r\npå Östtimor som ett skräckens tillstånd, där brotten\r\nmot de mänskliga rättigheterna är\r\ninstitutionaliserade och systematiska. Den\r\nindonesiska militären, som i praktiken styr\r\nÖsttimor, utsätter befolkningen för godtyckliga\r\narresteringar, tortyr, våldtäkt och utomrättsliga\r\navrättningar.</pre><pre>Det är en förbättring av situationen enligt\r\nutrikesministern.</pre><pre>Jag förstår att utrikesministern också syftade på\r\nmänskliga rättigheter och menade att situationen\r\nhar blivit bättre. Det är cyniskt att uttala sig på det\r\nsättet när vi har fått sådana rapporter från olika\r\nmedborgarrättsorganisationer. Dem borde\r\nutrikesministern ha läst.</pre><pre>Det är bra att Christer Windén svarade på min fråga\r\nhur man ser på det jag tog upp. Det är faktiskt\r\nbiståndspengar, svenska folkets pengar, som ges till\r\nde olika förtryckarregimerna. Jag hoppas vi får stöd\r\nför våra motioner i denna fråga när de kommer upp\r\ni biståndsdebatten om någon månad.</pre><pre>Anf. 13  Utrikesminister MARGARETHA AF\r\nUGGLAS (m):</pre><pre>Herr talman! Jag begärde ordet för ett särskilt\r\ninlägg med anledning av Pierre Schoris inlägg. Jag\r\nvill klargöra för Bertil Måbrink varför jag något\r\nviftade med handen.</pre><pre>Jag måste faktiskt få här i kammaren ställa frågan:\r\nVar är varsamheten och noggrannheten hos\r\nSocialdemokraternas utrikespolitiske talesman?\r\nCiterade Pierre Schori en hemlig depesch från vår\r\nambassad i Moskva?</pre><pre>Vidare vill jag säga några om Vitryssland. Jag var\r\nden första utrikesminister som besökte Minsk efter\r\ndet att Vitryssland hade förklarat sig självständigt\r\nvid Sovjetunionens sönderfall. Vi har övervägt att\r\nupprätta en ambassad i Minsk, men vi måste låta\r\nKiev gå före. Vi har budgetmässiga restriktioner.</pre><pre>Vi har inbjudit Vitryssland till två\r\nÖstersjökonferenser för att dra in Vitryssland i\r\nÖstersjösamarbetet och för att kunna hjälpa\r\nVitryssland när det gäller brottsförebyggande\r\nverksamhet, illegal flyktingtrafik osv. Vi har gett\r\nbistånd via EBRD för strålskyddssanering. Jag tror\r\natt Sverige redan på Pierre Schoris tid vid\r\nUtrikesdepartementet lämnade bistånd efter\r\nTjernobylolyckan. Vi försöker alltså aktivt att få\r\nmed Vitryssland i grannskapssamarbetet. Tack,\r\nherr talman!</pre><pre>Anf. 14  PIERRE SCHORI (s) replik:</pre><pre>Herr talman! Jag noterar att utrikesministern inte\r\nvill svara på frågan om Förenta nationerna. Jag kan\r\nmed beklagande konstatera att det inte finns någon\r\nvilja till att vi skall gå in i FN:s säkerhetsråd.</pre><pre>När det gäller depescher från UD gäller\r\ndiskussionen om man får citera eller inte. Jag\r\nciterade naturligtvis inte ordagrant. Men där\r\nframgår med all tydlighet att det är samma budskap\r\nfrån nästan alla kommentatorer utom moderater\r\noch Anders Åslund, nämligen att chockterapi är\r\nnågonting förkastligt eftersom det är grogrund till\r\ngammelkommunister och högerextremister i\r\nRyssland och kan leda in i kaos.</pre><pre>Den enda vägen gick inte i Sverige. Den enda vägen\r\ngår inte heller i Ryssland. Den enda vägen var ju\r\nnågonting som Ho Chi Minh och Mao Tse-tung\r\nförespråkade. Jag förstår inte varför Moderaterna\r\när så intresserad och envisa.</pre><pre>Anf. 15  Utrikesminister MARGARETHA AF\r\nUGGLAS (m):</pre><pre>Herr talman! Diskussion eller inte, men i\r\nutrikespolitiken gäller noggrannhet och varsamhet.\r\nJag tycker inte att Pierre Schori visade det.</pre><pre>Jag är väl medveten om att man i Sveriges riksdag\r\nfår ställa samma fråga hur många gånger som helst.\r\nDet är utrikesministerns plikt att svara på denna\r\nfråga hur många gånger som helst. Därför svarar\r\njag: Ja, Sverige vill försöka bli medlem i\r\nsäkerhetsrådet. Vi har för avsikt att verka för att bli\r\nmedlem så fort som möjligt. Detta svar har jag gett\r\ntill Pierre Schori ett antal gånger tidigare, och det\r\ngör jag nu igen.</pre><pre>Anf. 16  GÖRAN LENNMARKER (m):t</pre><pre>Herr talman! Nästan en tredjedel av mänskligheten\r\nbor i länder som genomgår ett omfattande\r\nsystemskifte. Hela den euroasiatiska kontinenten,\r\nfrån Stilla havet i öster till Oder i väster, genomgår\r\nden kanske största omvälvningen någonsin i\r\nfredstid.</pre><pre>Det handlar om en övergång från socialism och\r\nplanstyrning till kapitalism och marknadsekonomi.\r\nPrivatisering och avreglering är de centrala\r\nförändringsinstrumenten.</pre><pre>Förändringen pågår i olika takt. I Kina har\r\nsystemskiftet pågått i över ett decennium.\r\nFramstegen är tydliga. På andra håll är\r\nförändringarna små, och på vissa håll kan bakslag\r\nnoteras.</pre><pre>Ofta går demokrati och marknadsekonomi hand i\r\nhand. Fria människor kräver en fri ekonomi och\r\nvice versa. Men i Kina och Vietnam och på några\r\nandra ställen ser vi inte någon sådan utveckling.\r\nInger Koch kommer för Moderaternas räkning att\r\nta upp diskussionen om mänskliga rättigheter och\r\ndemokrati.</pre><pre>Förändringens vind blåser kraftigt över stora delar\r\nav u-världen. Tidigast och tydligast har det varit i\r\nStillahavsasien. Där har snabb ekonomisk\r\nutveckling och snabb minskning av fattigdom blivit\r\ndet normala.</pre><pre>I Latinamerika pågår i många länder, från\r\nArgentina i söder till Mexico i norr, en omfattande\r\navreglering och privatisering.</pre><pre>Också i Sydasien börjar nu förändringar märkas.\r\nIndien, som så länge stagnerade i sin egenartade\r\nblandning av feodalism och socialism, börjar nu\r\nröra på sig. Frigörelseprocessen har påbörjats.\r\nTillväxten ökar. Det ger hopp för framtiden i det\r\nområde där fortfarande den största absoluta\r\nfattigdomen finns koncentrerad.</pre><pre>Klyftan mellan industrivärlden och u-länderna blir\r\nmindre intressant. Det uppstår nu i stället en ny\r\nklyfta mellan de u-länder som slår in på en snabb\r\ntillväxt och effektiv fattigdomsbekämpning och de\r\nu-länder som kvarblir i fattigdom och misär.</pre><pre>Ungefär var femte människa på jorden, betydligt\r\növer 1 000 miljoner, beräknas leva under absolut\r\nfattigdom. Den hårda brutala vardagen innebär att\r\nman inte har mat för dagen för sig själv och sina\r\nnärmaste.</pre><pre>Det är för deras skull som det är så viktigt med\r\nkraftig tillväxt och snabba systemskiften. De kan\r\ninte vänta på långsamma och tröga förändringar.</pre><pre>Också vi i Sverige kan bidra. När vi privatiserar och\r\navreglerar skickar vi en viktig signal till u-länderna.\r\nI utvecklade industriländer skapar monopol\r\nineffektivitet och minskat välstånd. I fattiga u-\r\nländer är det ofta skillnaden mellan svält och\r\növerlevnad.</pre><pre>GATT-överenskommelsen kommer att få en\r\nenormt stor betydelse för u-ländernas möjlighet till\r\nkraftig tillväxt och snabb minskning av\r\nfattigdomen. Möjligheten till handelsutbyte både\r\nmed varandra och med de utvecklade\r\nindustriländerna är helt avgörande.</pre><pre>Vi känner inget exempel på något land som förmått\r\nhäva sig ur fattigdomen genom isoleringen. Inte ens\r\nväldiga länder som Kina och Indien klarade av att\r\nisolera sig från omvärlden. Att delta i den\r\ninternationella frihandeln är en absolut\r\nnödvändighet för alla.</pre><pre>Därför är det också nödvändigt för oss i Sverige att\r\nöppna våra gränser. Vårt medlemskap i den\r\neuropeiska unionen skulle härvidlag innebära ett\r\nframsteg. Sverige har ju hittills inte precis varit ett\r\nland som har varit särskilt öppet för handelsutbyte\r\nmed de fattigaste länderna.</pre><pre>Herr talman! I vårt närområde öster och söder om\r\nÖstersjön sker också dramatiska förändringar.\r\nProletariatets diktatur har avvecklats och ersatts\r\nmed demokrati, om än bräcklig i många fall.</pre><pre>Det ekonomiska och sociala systemet befinner sig\r\nunder stark omvandling. När folken fick bestämma\r\nsjälva ville de inte behålla socialismen utan de\r\nföredrog marknadsekonomi.</pre><pre>Att införa demokrati kan gå fort. Det handlar om\r\nen process som i Central- och Östeuropa har\r\nräknats snarare i månader än i år.</pre><pre>Att byta ekonomiskt och socialt system tar\r\nbetydligt längre tid, 5--10 år eller t.o.m. längre är\r\nnog mer realistiskt.</pre><pre>Det handlar inte bara om att bryta upp\r\nkommandoekonomins orderlinjer, om att bryta ner\r\noch omorganisera resursförstörande verksamheter\r\ni stor omfattning.</pre><pre>Det handlar i lika stor utsträckning om en\r\nmentalitetsförändring. Det personliga ansvaret och\r\ninitiativet skall återupprättas, där ansvar och\r\ninitiativ inte bara undertryckts utan t.o.m.\r\nbokstavligt talat tidigare kunnat vara förenat med\r\nlivsfara.</pre><pre>Skall förändringar gå fort eller långsamt? Är det\r\nchockterapi eller snigelfart som gäller?</pre><pre>Vi börjar nu se erfarenheterna från olika\r\nsystemskiften. I Polen, som var först i spåret, har\r\ndet nu pågått ett systemskifte i fyra år. I Ryssland\r\nhar det pågått ett i två år, och i vissa länder har det\r\nknappast påbörjats något systemskifte alls. Ett\r\ntydligt mönster börjar att växa fram.</pre><pre>De länder som har valt en snabb reformväg har\r\nockså sett snabbare framsteg. Påfrestningen för\r\nbefolkningen, inte minst för alla dem som lever\r\nunder en oerhörd fattigdom mätt med västliga\r\nmått, har blivit mindre.</pre><pre>Tydligast ser vi detta i Polen. Där myntades\r\nbegreppet chockterapi när dåvarande\r\nfinansministern Balserovitz inledde sitt radikala\r\nsystemskifte på nyåret 1990.</pre><pre>Förra året, dvs. efter tre år, var Polen Europas mest\r\nsnabbväxande land med en officiell tillväxt på\r\n5 % -- i praktiken säkert mycket mer.</pre><pre>Om politiken inte ändras kan Polen komma in i en\r\nutveckling av snabb -- ja, t.o.m. mycket snabb --\r\ntillväxt, kanske på ostasiatiska nivåer.</pre><pre>Systemskiftet har också gått särskilt snabbt i\r\nTjeckien och i Estland. Även i dessa båda länder\r\nbörjar nu tillväxten ta fart.</pre><pre>I andra änden på spektrum finns de länder som har\r\nhaft mycket blygsamma förändringar. Ukraina och\r\nRumänien är exempel på detta. Följden har också\r\nblivit att befolkningen kvarstannar i fattigdom.</pre><pre>I den socialdemokratiska partimotionen om\r\nÖsteuropa förs ett mycket grumligt resonemang om\r\nreformtakten. Man får intrycket att\r\nsocialdemokraterna inte är särskilt angelägna om\r\natt folken i Central- och Östeuropa snabbt skall\r\nkomma ur sina förödande ekonomiska och sociala\r\nsystem.</pre><pre>Man frågar sig: Är det Ukrainas modell som\r\nsocialdemokraterna förespråkar? Vad har man\r\nemot den polska erfarenheten? Inser man inte att\r\nmänniskor måste se ett slut på bevärligheterna och\r\nbörja hoppas för framtiden?</pre><pre>Ibland görs det gällande att det behövs större\r\nsociala satsningar i Central- och Östeuropa. Felet\r\när att det görs stora sociala satsningar, och att de\r\ngörs på ett alldeles fel sätt.</pre><pre>I ett socialistiskt system sker satsningar på\r\nmänniskors trygghet genom stora stöd eller\r\nkrediter till ineffektiva arbetsplatser. De kan inte\r\nläggas ner därför att människors hela försörjning\r\noch trygghet är knutna till dessa. Därför fortsätter\r\nmånga miljöförstörande och slösaktiga\r\nverksamheter med stora statliga stöd.</pre><pre>I ett kapitalistiskt samhälle ges det sociala stödet\r\ndirekt till individen. Socialförsäkringar är det\r\nhuvudsakliga sätt varpå vi hjälper människor som\r\nhar det svårt. Ineffektiva verksamheter läggs ner\r\nmedan människor skyddas.</pre><pre>Omläggningen av de sociala skyddsnäten är en\r\nviktig del i systemförändringen. Det gamla\r\nsystemet med sin låga standard och ofta helt\r\nundermåliga sociala nivå måste bytas ut mot vårt\r\nvästliga tänkande.</pre><pre>Begreppet social marknadsekonomi lanserades när\r\nvästra Tyskland 1948 genomförde sin chockterapi\r\noch det tyska undret skapades. Det skedde då mot\r\nett mycket starkt motstånd från den tyska\r\nsocialdemokratin.</pre><pre>Även då var penningstabiliteten en nödvändig\r\nförutsättning för framgången. Inledningsvis blev\r\ndet stora protester. Många befarade väldiga sociala\r\nkonsekvenser. Men framgångarna blev enorma. De\r\ntyska socialdemokraterna fick också 1959 ge sig i\r\nsitt Bad Godesberg-program.</pre><pre>Arvet från Bismarck, ofta kallat social\r\nmarknadsekonomi, var en del i dåtidens\r\nchockterapi.</pre><pre>Privatiseringar och avregleringar behöver\r\nkombineras med ett någorlunda fast och stabilt\r\npenningvärde. Det är på den här punkten som\r\nutvecklingen i Ryssland under 1992 och 1993 har\r\nbrustit.</pre><pre>Den centralbank som lydde under Högsta sovjet\r\nvägrade att föra en rimlig penningpolitik. I stället\r\nlät den sedelpressarna gå för att på den vägen\r\nsubventionera värdelös verksamhet.</pre><pre>Verkligheten visar vem som har rätt. De snabba\r\nreformernas väg har hittills varit väsentligt\r\nhumanare än ett långsamt och utdraget\r\nsystemskifte.</pre><pre>Herr talman! Låt mig avslutningsvis säga något om\r\nvår säkerhetsordning.</pre><pre>En viktig uppgift för vår generation är att bygga en\r\neuropeisk freds- och säkerhetsordning till de små\r\nfolkens skydd och till hela kontinentens frihet och\r\nstabilitet.</pre><pre>Vad vi nu absolut inte vill se är att mellankrigstidens\r\nordning återuppstår, då små länder lätt blev\r\nberoende av mäktiga grannar och föreställningen\r\nom inflytelsezoner växte fram.</pre><pre>Västeuropa utgör en stabil och trygg enhet, inte\r\nminst genom den europeiska unionen och den inre\r\nmarknaden. Problemen finns öster därom.\r\nånga av de nya demokratierna i Central- och\r\nÖsteuropa känner sig osäkra. De har ännu ingen\r\nfast anknytning till Västeuropa.</pre><pre>Samtidigt är det viktigt att sträva efter att bygga den\r\neuorpeiska säkerheten med och inte mot Ryssland.\r\nEtt demokratiskt och välmående Ryssland som\r\nlever i fred med sina grannar är naturligtvis ett mål\r\nför denna strävan.</pre><pre>Att både skänka säkerhet och trygghet till de\r\nsäkerhetspolitiskt hemlösa länderna i Central- och\r\nÖsteuropa och samtidigt bygga denna säkerhet\r\nmed och inte mot Ryssland är uppgiften, och denna\r\nekvation är inte alldeles lätt. NATO:s förslag till\r\n''partnership for peace'' är ett försök att lösa den\r\nuppgiften. Vi bör också välkomna detta NATO:s\r\nerbjudande till oss.</pre><pre>Att involvera Ryssland i ett förtroendefullt\r\ngemensamt säkerhetsarbete kan kanske verka\r\nkonstigt i en tid när mörka krafter dyker upp på den\r\nryska politiska scenen. Men det är just då som det\r\när särskilt viktigt att utveckla kontakterna.</pre><pre>Anf. 17  CHRISTER WINDÉN (nyd)\r\nreplik:</pre><pre>Herr talman! Jag noterar med stor tillfredsställelse\r\natt min syn på vikten av fri handel när det gäller att\r\nutjämna skillnaden mellan rika och fattiga länder\r\ndelas av Moderata samlingspartiet.</pre><pre>Däremot förbryllar det mig att Moderaterna, och\r\näven andra partier inom regeringen, samtidigt\r\nförespråkar en jordbrukspolitik som innebär att de\r\nfattiga länderna får minskade möjligheter till\r\navsättning för sina produkter. Faktum kvarstår att\r\ndet just är sådana produkter som de har förmåga att\r\nproducera. De fattiga länderna kan inte producera\r\nhögteknologiska produkter av den typen som har\r\nskapat Sveriges framgångar, utan de kan producera\r\nganska enkla stapelvaror inom livsmedelssektorn,\r\nsom de skulle kunna få en större avsättning för,\r\nt.ex. på den svenska marknaden. Jag vill då fråga:\r\nHur kommer det sig att moderaterna förespråkar\r\nen jordbrukspolitik som går stick i stäv mot detta?</pre><pre>Anf. 18  GÖRAN LENNMARKER (m)\r\nreplik:</pre><pre>Herr talman! Den moderata jordbrukspolitiken går\r\nut på att Sverige snabbt skall bli medlem i den\r\neuropeiska unionen och därmed bli en del av den\r\neuropeiska jordbrukspolitiken. När vi har blivit\r\nmedlemmar i den europeiska unionen kommer vårt\r\nparti, förmodligen också tillsammans med en del\r\növriga svenska partier, att verka för att se till att\r\nman inom denna gemensamma jordbrukspolitik\r\ninte producerar stora överskott som dumpas på\r\nvärldsmarknaden. Det är en central uppgift för oss\r\natt verka i den riktningen.</pre><pre>Anf. 19  PIERRE SCHORI (s) replik:</pre><pre>Herr talman! Göran Lennmarker talar om\r\nchockterapins välsignelse eller inte. Sedan går han\r\ntillbaka till Tyskland, som fick Marshallhjälp efter\r\nkriget. Han tar upp Polen, Tjeckien och Estland\r\nsom exempel på länder där det går att föra en\r\npolitik som har både reforminslag och en radikal\r\nekonomisk förnyelse.</pre><pre>Grunden i hela vår syn måste vara att vi inte kan se\r\nländerna i Central- och Östeuropa och Ryssland\r\nsom en enhet, att de alla är likadana. Man måste se\r\npå land efter land, och detta gäller särskilt\r\nRyssland, denna väldiga nation där vi har sett hur\r\ndet har gått efter valet med försöken med en alltför\r\nsnabb reformering utan sociala inslag.\r\nGammelkommunister och högerextremister har\r\nfått ett starkt fäste.</pre><pre>Vad vi vänder oss emot är dessa trosvissa\r\nrekommendationer till ryssarna som kommer\r\nutifrån, särskilt när de ges av statsministern i en\r\nsituation när majoriteten av experter och\r\ninflytelserika personer har en annan uppfattning.\r\nVi undrar om detta är till gagn för Rysslands eller\r\nSveriges intressen. Statsministern borde lyssna på\r\nHelmut Kohl som också har varnat för denna\r\nutveckling.</pre><pre>Slutligen vill jag till Göran Lennmarker säga att han\r\nborde betänka den fråga som den gamle Nixon tog\r\nupp precis vid nyår. Han sade: Den avgörande\r\nfrågan i Ryssland är att se om den demokratiska\r\nkapitalismen i Ryssland lyckas bättre än den\r\nkommunistiska kapitalismen i Kina.</pre><pre>Anf. 20  GÖRAN LENNMARKER (m)\r\nreplik:</pre><pre>Herr talman! Det finns en föreställning som man\r\nkan möta på åtskilliga håll, att Ryssland är hopplöst\r\noch måste ses som något mycket djupare efterblivet\r\nän Central- och Östeuropa. Det är fråga om en\r\nRysslandspessimism och kanske ett\r\nRysslandsförakt -- det går inte att reformera\r\nRyssland och det är meningslöst att satsa på snabba\r\nreformer.</pre><pre>Jag tror att detta i grunden är fel. Vi kan i Ryssland\r\nse mycket starka och goda krafter som snabbt vill\r\nnormalisera Ryssland. De vill göra landet till en del\r\nav Europa, och de känner en stark samhörighet\r\nmed våra västliga värderingar.</pre><pre>Det är en viktig uppgift för oss att på alla sätt,\r\ngenom samarbete och nära kontakter, stärka dessa\r\nkrafter. Moderata samlingspartiets strävan är att på\r\nalla sätt hålla en intensiv kontakt med just dessa\r\nreformvänliga och framstegsvänliga krafter i\r\nRyssland.</pre><pre>Vår kritik har inte riktats mot något annat än att\r\nreformarbetet har gått för långsamt. Framför allt\r\nhar Centralbankens förödande politik inneburit att\r\nmycket av systemskiftet inte har kunnat\r\ngenomföras, eftersom Ryssland har legat på\r\ngränsen till hyperinflation. Det går inte att\r\nreformera en ekonomi i hyperinflation. Det går inte\r\nheller att göra långsiktiga investeringar i ett land\r\ndär penningvärdet urgröps i en svindlande\r\nhastighet. Då får man just den mycket kortsiktiga\r\noch närsynta verksamhet som finns i\r\nhyperinflatoriska sammanhang. Det är mot detta vi\r\nhar riktat vår kritik.</pre><pre>Ryssland behöver ett reformarbete med ett\r\nnågorlunda rimligt, stabilt penningvärde. Det finns\r\nkrafter i Ryssland som inser detta och som har\r\nkämpat för det. Det är vår uppgift att se till att vi\r\nstår på deras sida och inte på de krafters sida som\r\nvill använda sedelpressarna för att mycket\r\nkortsiktigt skapa vad man tror vara en social,\r\nhållbar lösning. Det medför ingen social lösning\r\nutan fortsatt misär.</pre><pre>Anf. 21  DANIEL TARSCHYS (fp):</pre><pre>Herr talman! ''Nu slocknar ljusen över Europa, och\r\nvi kommer inte att få se dem tända igen i vår\r\nlivstid.''</pre><pre>Det har gått nästan 80 år sedan den engelske\r\nutrikesministern Edward Grey uttalade de orden\r\nvid första världskrigets utbrott.</pre><pre>Likheterna mellan sommaren 1914 och vintern\r\n1994 är tillräckligt stora för att sända kalla kårar\r\nlängs ryggraden -- en storserbisk rörelse som verkar\r\nför utvidgade gränser, bestämda ultimatum till\r\nSerbiens regering, explosioner i Sarajevo som likt\r\njordbävningar sänder stötvågor långt utanför sitt\r\nepicentrum. Står vi åter inför ett storkrig i Europa?</pre><pre>Det är gott om mörker i vår omvärld. Fem år efter\r\njärnridåns fall är Östeuropa ännu i gungning.\r\nLevnadsstandarden har sjunkit -- kraftigt på sina\r\nhåll -- och gamla nationella motsättningar har åter\r\nvaknat till liv.</pre><pre>Längre bort i världen fortsätter tragiska\r\ninbördeskrig i länder som Somalia, Sudan och\r\nAngola. Fredsprocessen i Mellanöstern är ännu\r\nömtålig, och i Sydafrika tillstöter ständigt nya\r\nhinder på vägen från apartheid till majoritetsstyre\r\noch jämlika villkor för alla befolkningsgrupper. I\r\nmånga, kanske flertalet, länder fortsätter\r\növergreppen mot mänskliga rättigheter. Låt mig\r\nhär bara nämna Kina som ett allvarligt exempel.</pre><pre>Ändå finns det också ljus i detta mörker. 1994 är\r\ninte 1914. En avgörande skillnad mellan 1900-talets\r\nbörjan och dess slut är inte minst det internationella\r\nsamarbete som har vuxit fram, framför allt under\r\nde senaste 50 åren.</pre><pre>Jag tänker då i första hand på FN och FN-\r\nsystemet -- ofullkomligt, byråkratiskt och\r\nineffektivt. Ja visst, men det är också\r\nutvecklingsbart och sedan länge verkningsfullt\r\ninom en rad olika områden. Även i den\r\njugoslaviska konflikten, där det klagas mycket över\r\nFN:s maktlöshet, har världsorganisationen trots allt\r\nuträttat stordåd för att lindra nöden, hjälpa\r\nflyktingarna och dämpa krigslusten hos de\r\nstridande.</pre><pre>Jag tänker också på Europeiska\r\nsäkerhetskonferensen, ESK. Den har senast genom\r\nsin Parisstadga lagt grunden för en bred politisk\r\nsamverkan i Europa och har nu förutsättningar att\r\nverka konfliktdämpande, inte minst genom\r\nförebyggande diplomati.</pre><pre>Europeiska unionen spelar en stor roll för freden i\r\nEuropa genom att oupplösligt binda samman en\r\ngång fientliga stater. Självfallet skall också Sverige\r\nta aktiv del i detta samarbete och därigenom kunna\r\npåverka förhållanden som vi, hur vi än gör, är starkt\r\nberoende av. Hadar Cars kommer senare i debatten\r\natt utveckla Folkpartiets positiva syn på Europeiska\r\nunionen.</pre><pre>För stabiliteten i Europa fortsätter NATO att vara\r\nen avgörande tillgång. Under de senaste åren har\r\nalla eller nästan alla stater i det gamla östblocket\r\nanmält intresse för medlemskap i NATO. Men de\r\ngamla medlemmarna ser många problem i en sådan\r\nutvidgning och har därför lanserat olika former av\r\nsamverkan: först det konsultativa rådet, NACC,\r\noch nu senast Partnership for Peace, PFP. Vi har all\r\nanledning att välkomna initiativet som är flexibelt\r\noch utvecklingsbart.</pre><pre>För staterna i Östeuropa öppnar PFP en väg till en\r\nnärmare praktisk samverkan med NATO, vilket\r\nkan öka statbiliteten i Europa. Även vi själva har\r\nanledning att delta i PFP-samarbetet, som t.ex. kan\r\nleda fram till ett mer effektivt samspel vid\r\nfredsbevarande operationer. Här har Sverige också\r\nen hel del egna erfarenheter att bidra med som kan\r\nvara till nytta för andra länder.</pre><pre>Samarbetet med Östeuropa måste också drivas\r\nvidare på andra fronter. Vi gör det bilateralt genom\r\nvår samverkan med Östeuropa som med alla\r\nmiljöinsatser inräknade omsluter långt mer än 1\r\nmiljard kronor. Vi gör det också samfällt med\r\nandra, t.ex. inom Europarådet, vars allra viktigaste\r\nuppgift under de kommande åren bör bli just att\r\nbidra till att demokratin och rättsstaten\r\nkonsolideras i Öst- och Centraleuropa och att\r\nsamarbetet utvidgas på alla möjliga områden,\r\nsåsom kultur, miljö, utbildning och forskning.</pre><pre>Herr talman! Sveriges utrikespolitik har sedan\r\nlänge, också under denna regering, en uttalat\r\nglobal profil. Vi har byggt upp ett omfattande\r\nbistånd som över lag fungerar effektivt. Runt om i\r\nvärlden gör svenskar värdefulla insatser för att\r\nbekämpa fattigdomen och bistå alla länder att\r\nutveckla sina egna resurser.</pre><pre>Det liberala ungdomsförbundet, och senare\r\nFolkpartiet, väckte för en del år sedan en viss\r\nuppståndelse genom att lansera ett tvåprocentsmål\r\nför biståndet. Det bistånd som räknas in vid\r\nofficiella jämförelser är förvisso inga 2 %. Men om\r\nman lägger ihop vad vi svenskar bidrar med till u-\r\nländer, till Östeuropa och till flyktinghjälp både\r\nhemma och utomlands, hamnar man avsevärt\r\nnärmare 2 % än 1 % av BNP. Jag tvivlar inte ett\r\nögonblick på att vi kommer att fortsätta på den\r\nvägen.</pre><pre>Biståndet är inte bara ett uttryck för solidaritet och\r\nomsorg om andra. Det rymmer också ett starkt\r\nmått av egenintresse. Det svenska välståndet\r\nbygger i allt större utsträckning på internationell\r\narbetsfördelning, men hoten mot vår välfärd, vår\r\nmiljö och vår säkerhet kommer också till allra\r\nstörsta delen utifrån.</pre><pre>I det läget kommer vi inte långt med isolationism\r\neller med de grumliga stämningar av nationell\r\nsjälvtillräcklighet som EU-motståndarna vädjar\r\ntill. I stället måste vi bejaka vår plats i världen och\r\nvår plats i Europa samt aktivt ta del i den\r\nsamverkan som blir alltmer nödvändig.</pre><pre>Herr talman! Det betänkande om krisen i det forna\r\nJugoslavien som vi nu också skall ta ställning till är\r\npå alla punkter enhälligt. Jag tycker att det ligger\r\nen stor styrka i att utrikesutskottet efter mycket\r\nnoggrann diskussion av olika yrkanden har kunnat\r\nnå fram till gemensamma ställningstaganden.</pre><pre>Gemensam är vår upprördhet och indignation inför\r\ndet lidande som fortsätter att plåga folken i\r\nBosnien-Hercegovina. När granaterna faller över\r\nlekande barn i kälkbacken eller över den\r\nfullpackade marknaden, är det omöjligt att känna\r\nannat än vrede över de brottslingar som begår\r\nsådana illdåd.</pre><pre>Gemensam är också vår uppslutning kring FN:s\r\nsträvanden att demilitarisera området runt\r\nSarajevo. Det är ett orättfärdigt krig som förs i\r\nBosnien-Hercegovina, men det är inte fler vapen\r\nsom behövs i området utan färre. Jag gläder mig\r\növer att det i detta betänkande råder full\r\nsamstämmighet också mellan regering och riksdag.\r\nVi stöder den aktiva Jugoslavienpolitik som\r\nregeringen har fört och noterar att det även\r\nframöver finns mycket viktiga uppgifter. På alla\r\npunkter råder enligt betänkandet samstämmighet\r\nmellan regeringen och riksdagen.</pre><pre>Nordbat 2 spelar en konstruktiv roll i arbetet på att\r\nvidmakthålla skyddade zoner i området, och andra\r\nsvenskar gör ovärderliga insatser i det humanitära\r\nbiståndet. Vi måste ge vårt stöd åt de svenskar som\r\narbetar i Jugoslavien, och vi måste vara beredda att\r\näven framöver vidga de svenska insatserna. I\r\nbetänkandet understryks att FN-trupperna gör stor\r\nnytta i området. Utskottet skriver också att vi både\r\npå kort sikt och i det längre perspektivet måste vara\r\nberedda att medverka när det gäller att organisera\r\nett internationellt bistånd till återuppbyggnad och\r\nförsoning i det forna Jugoslavien.</pre><pre>Från Folkpartiets sida har vi länge pläderat för ett\r\nhårdare tryck mot de banditer i Jugoslavien som\r\nfortsätter det urskillningslösa dödandet av\r\noskyldiga civila. Nu har en skärpning av FN:s och\r\nNATO:s hållning och en konstruktiv medverkan\r\nfrån rysk sida lett till en etappseger i den kampen.\r\nLåt oss alla se till att den framstöten inte blir den\r\nsista, att kanonerna äntligen tystnar och att allt\r\nstörre områden förvandlas till skyddade zoner.\r\nFrån Sveriges och den övriga omvärldens sida\r\nmåste vi vara beredda till fortsatta och ökade\r\ninsatser för fred, försoning och återuppbyggnad i\r\ndet forna Jugoslavien.</pre><pre>Herr talman! Det finns ljus i mörkret. Krigen och\r\nkonflikterna kan motverkas. Men för detta duger\r\ndet inte med isolationism och inåtvändhet, utan det\r\nkrävs i stället en allt djupare och bredare\r\ninternationell samverkan. I den skall Sverige\r\nsjälvfallet vara berett att spela en aktiv roll.</pre><pre>Anf. 22  PÄR GRANSTEDT (c):</pre><pre>Herr talman! Denna utrikesdebatt, precis som\r\nmånga tidigare under de senaste åren, präglas av\r\nden osäkerhet och det sökande som vi alla känner\r\nsåsom oundvikligt och nödvändigt i den\r\nbrytningstid som vi befinner oss i på det säkerhets-\r\noch utrikespolitiska området.</pre><pre>För fem år sedan rasade järnridån. För fem år\r\nsedan föll det kalla krigets bojor. Det hot om den\r\nslutliga undergången för vår civilisation som det\r\nkalla krigets ''fredsordning'', som byggde på\r\nömsesidigt säkerställd förstörelseförmåga, innebar\r\nhar undanröjts. Men i stället kom hotet om de\r\nmånga mer begränsade men därmed inte mycket\r\nmindre tragiska konflikterna -- och inte bara hotet\r\nutan också verkligheten. Det kalla kriget hade\r\nupprätthållit en järnhård disciplin i stora delar av\r\nvärlden, samtidigt som det hade underblåst krig i\r\nandra delar av världen. Nu dyker många gamla\r\nkonflikter och motsättningar upp. Inte minst i vår\r\negen världsdel har kriget blivit en realitet på ett sätt\r\nsom vi inte har upplevt på länge.</pre><pre>Som utrikesministern betonade måste vi i denna\r\nsituation av förändring och osäkerhet finna nya\r\nvägar för att bygga upp en hållbar fredsordning. En\r\nav de viktigaste målen för den svenska\r\nsäkerhetspolitiken måste vara att förhindra en ny\r\nuppdelning, en ny tudelning av Europa ur\r\nsäkerhetspolitisk synvinkel. Vi måste sträva efter\r\natt skapa en verkligt alleuropeisk säkerhetsordning\r\nmed inriktning mot en global säkerhetsordning.\r\nDet innebär att EU, som kommer att vara en viktig\r\naktör, inte är svaret på detta behov så länge EU inte\r\när alleuropeiskt. Det viktigaste organet i dag för att\r\nskapa en alleuropeisk säkerhetsordning är ESK\r\nmed de svagheter som detta organ har. Men vi\r\nmåste fortsätta aktivt att bygga upp ESK:s\r\nmöjligheter att främja säkerhet, stabilitet och\r\nsamarbete i Europa. En god början har gjorts, men\r\nväldigt mycket återstår.</pre><pre>Vid sidan av ESK finns också andra viktiga initiativ.\r\nNACC och Partnership for Peace är exempel härpå.\r\nDet är angeläget att vi försöker få till stånd en\r\nsamordning av de olika mönster som nu håller på\r\natt byggas upp för säkerhetspolitiskt samarbete i\r\nEuropa.Vi måste se till att det blir mer av\r\nbeslutskraft, mer av handlingsförmåga och mer av\r\nmöjligheter att tidigt ingripa i olika typer av\r\nkonflikter och kriser så att ESK-systemet verkligen\r\nkan bli basen för den alleuropeiska\r\nsäkerhetsordning som vi behöver.</pre><pre>Den stora utmaningen här just nu är givetvis det\r\nsom händer i det forna Jugoslavien. Det som vi ser\r\ndär är inte uppmuntrande för möjligheterna att\r\nverkligen skapa en alleuropeisk säkerhetsordning.\r\nSkeendet i Bosnien är en djup tragedi, främst\r\nnaturligtvis genom alla de tusentals och åter\r\ntusentals människor som drabbas av död, skador\r\neller fördrivning. Det är också en tragedi för\r\nsträvandena att skapa fred i Europa. Risken är stor\r\natt slutet på Jugoslavienkrisen blir att det återigen\r\ndemonstreras att den starkes makt gäller, att våld\r\när ett medel som framgångsrikt kan användas för\r\natt nå politiska mål. Det är någonting som kan få\r\nmycket långsiktiga konsekvenser för vår världsdels\r\nframtid. Därför måste vår strävan vara att få slut på\r\nstriderna.</pre><pre>Det räcker inte med Sarajevo. Vi måste gå vidare\r\nockså i de andra stridszonerna. Men vi måste även\r\nse till att slutresultatet av denna konflikt inte blir ett\r\npremierande av framför allt serbernas\r\nvåldshandlingar utan en ordning som respekterar\r\nalla folkgruppers intressen. Där återstår oerhört\r\nmycket. En huvudsträvan för svensk utrikes- och\r\nsäkerhetspolitik måste vara att vara med och bygga\r\nupp den alleuropeiska freds- och\r\nsäkerhetsordningen.</pre><pre>I avvaktan på att denna kan realiseras fullt ut -- det\r\nkommer säkert att ta tid, om det nu alls blir\r\nmöjligt -- måste den svenska linjen vara att stå fri\r\nfrån militära bindningar som bara gäller delar av\r\nEuropa.</pre><pre>Den tanke som inte minst Ny demokrati tidigare i\r\ndebatten gav uttryck för, att Sverige bör överge sin\r\nalliansfrihet och gå in i en militärallians, bygger på\r\nen dålig analys av den roll som Sverige kan spela i\r\nden europeiska säkerhetsutvecklingen.</pre><pre>Så länge vi inte kan gå in i en alleuropeisk\r\nsäkerhetsordning bör vi bibehålla vår\r\nneutralitetspolitik. Med neutralitetspolitik menar\r\njag då inte neutralitet i varje situation, utan en\r\npolitik som bygger på alliansfrihet i fred så att vi\r\nkan vara neutrala om det skulle bli krig i vårt\r\nnärområde.</pre><pre>Just därför att en säkerhetspolitisk uppdelning av\r\nEuropa är det som vi i första rummet måste\r\nförhindra skall vi själva inte medverka till en sådan\r\ntudelning genom att knyta oss till en militärallians.\r\nDet hindrar oss inte att delta i ett aktivt utrikes- och\r\nsäkerhetspolitiskt samarbete, t.ex. inom ramen för\r\nden europeiska unionen. Som också har påpekats\r\ntidigare innebär medlemskap i den europeiska\r\nunionen inte några försvarspolitiska eller militära\r\nalliansförpliktelser.</pre><pre>Det innebär i stället en möjlighet för oss att\r\nsamarbeta med andra länder för att nå viktiga\r\nutrikespolitiska mål -- och det skall vi naturligtvis\r\nvara beredda att göra. Vi skall göra det i en\r\nmålmedveten strävan att främja ett alleuropeiskt\r\nsamarbete men också, och det är inte minst viktigt,\r\ni en strävan att se till att Europa kan spela en aktiv\r\nroll när det gäller att finna lösningar på globala\r\nproblem.</pre><pre>Vi skall inte tro att det är möjligt att nå en fredlig\r\nvärld om det inte också är fråga om en någorlunda\r\nrättvis värld. Vi i de rika länderna har ett ansvar när\r\ndet gäller att hjälpa till med att lösa de stora\r\nekonomiska och ekologiska problem som drabbar\r\ntredje världen. Det är också någonting som har en\r\nlångtgående säkerhetspolitisk betydelse.</pre><pre>Utvecklingen i Sydafrika har kommenterats\r\ntidigare i dag, och andra talare återkommer till den\r\nsaken senare i den här debatten. Det är naturligtvis\r\nett av de bästa exemplen på framgångsrik svensk\r\nutrikespolitik som vi kan peka på. Vi har inte varit\r\nensamma om att spela en aktiv roll här. Men\r\nSverige har hört till de mest aktiva länderna. Vi kan\r\nse att det har gett positiva resultat. Detta visar\r\nvikten av ett starkt engagemang också för tredje\r\nvärldens problem.</pre><pre>Herr talman! Vi i Sverige har en tradition av bred\r\nsamstämmighet bakom de utrikespolitiska linjerna.\r\nEnligt min uppfattning finns alla förutsättningar för\r\ndetta samförstånd och denna samstämmighet också\r\ni dag. Detta är en utrikespolitisk strävan. Därför\r\nbeklagar jag avslutningsvis om Socialdemokraterna\r\ntänker börja använda utrikespolitiken som\r\nkonfrontationsområde. Jag beklagar detta desto\r\nmera eftersom de angrepp som från\r\nsocialdemokratiskt håll har gjorts på den svenska\r\nutrikespolitiken inte handlar om sakfrågor. Jag har\r\nhittills inte hört ett enda konkret förslag.</pre><pre>Låt oss återställa samarbetet på det utrikespolitiska\r\nområdet, och låt oss återfå den styrka som en brett\r\nförankrad utrikespolitik är!</pre><pre>(Applåder)</pre><pre>Anf. 23  CHRISTER WINDÉN (nyd)\r\nreplik:</pre><pre>Herr talman! Jag sade att demokrati och fred måste\r\nförsvaras. Jag sade också att man inte kan ställa sig\r\nneutral till försvaret av demokratin och freden.\r\nMan måste ta ställning. Detta är huvudinnehållet,\r\nkort sammanfattat, i det som jag sagt.</pre><pre>I det häfte som Pär Granstedt har utarbetat --\r\nFörsvar i nutid, neutralitetspolitiken i ett nytt\r\nEuropa -- som handlar om just det som vi här talar\r\nom säger Pär Granstedt att neutralitetspolitiken\r\ninte är detsamma som neutralitet, utan att det är en\r\npolitik som skall syfta till neutralitet i krig.</pre><pre>Sedan skriver han: Sverige har minsann tagit\r\nställning i många svåra frågor. Pär Granstedt\r\nräknar upp ett antal frågor. Det gäller då\r\nNordvietnam och Södra Afrika. Speciellt nämner\r\nhan Angola och Moçambique. Jag undrar om\r\nanledningen till att man har mera kurage att fatta\r\nbeslut om ett ställningstagande beror på att det\r\ngäller länder som ligger långt hemifrån. Finns det\r\nen principiell skillnad mellan att ta ställning för fred\r\noch demokrati i det egna närområdet och mellan att\r\ngöra det för länder som ligger långt borta?</pre><pre>Enligt min mening tycks det vara så -- jag hoppas\r\natt jag har fel på den punkten -- att om det gäller\r\nländer långt borta är riskerna med ett\r\nställningstagande mindre. Om detta är den\r\ndrivande tanken finns det många ganska fula ord att\r\nsäga om ett sådant handlande. Ett av de mildaste\r\norden är feghet.</pre><pre>Anf. 24  PÄR GRANSTEDT (c) replik:</pre><pre>Herr talman! Det är en helt riktig iakttagelse som\r\nChrister Windén gör, nämligen att\r\nneutralitetspolitik inte innebär neutralitet i fred.\r\nDen klassiska formuleringen av den svenska\r\nneutralitetspolitiken är ju alliansfrihet i fred som\r\nsyftar till neutralitet i krig. Neutralitet är alltså\r\nnågonting som vi iakttar i ett krigsläge. Därmed är\r\ndet också sagt att vi i Sverige i det förflutna --\r\nliksom vi kommer att göra i framtiden -- har\r\nbetraktat oss som fria att ta ställning, också mycket\r\naktivt, i olika konflikter.</pre><pre>Det är möjligt att vi ibland tyckt att det har varit\r\nlättare att ta ställning i fråga om konflikter långt\r\nborta, men så har det alls inte alltid varit. Ett\r\nmycket påtagligt exempel i det sammanhanget är\r\nfinska krigen under andra världskriget. Trots att\r\nSverige i övrigt bedrev neutralitetspolitik\r\nförklarade vi oss i det fallet som icke krigförande,\r\nmen politiskt stödjande den finska saken. Sverige\r\nhar också reagerat och tagit ställning när kriserna i\r\nTjeckoslovakien och Ungern var aktuella. Visst har\r\ndet alltså funnits exempel i vår historia på att vi\r\nmycket aktivt har tagit ställning till konflikter också\r\ni vårt närområde.</pre><pre>Det viktiga här är alltså att konstatera att även en\r\npolitik som syftar till att vi skall kunna vara neutrala\r\ni händelse av krig möjliggör en aktiv utrikespolitik\r\noch ställningstaganden i fråga om olika konflikter.</pre><pre>Anf. 25  CHRISTER WINDÉN (nyd)\r\nreplik:</pre><pre>Herr talman! Pär Granstedt är en utmärkt talare.\r\nHan är min överman. Det är helt klart. Men icke\r\ndesto mindre är det så att vältaligheten -- om än\r\naldrig så stor -- och kringgåendet i en fråga inte kan\r\ndölja det faktum att något svar inte har getts.</pre><pre>Min fråga är alltså: Finns det en principiell skillnad\r\nmellan att ta ställning när det gäller det egna\r\nnärområdet och mellan att ta ställning när det gäller\r\nområden långt borta? Detta och ingenting annat\r\nhandlar det om. Jag skulle vilja ha ett rakt och\r\nenkelt svar på den frågan, utan inblandning av fakta\r\nom vad som hände under andra världskriget. Jag\r\nundrar alltså hur Pär Granstedt ser på nämnda\r\nfråga i dag.</pre><pre>Exempelvis kan sådana här frågor dyka upp med\r\nanledning av de oroshärdar som vi ser österut.</pre><pre>Anf. 26  PÄR GRANSTEDT (c) replik:</pre><pre>Herr talman! Svaret på Christer Windéns fråga är\r\nnej.</pre><pre>Anf. 27  PIERRE SCHORI (s) replik:</pre><pre>Herr talman! Det kan inte minst med tanke på\r\nåhörarna finnas anledning att svara på den fråga\r\nsom Pär Granstedt avslutningsvis ställde. Vi har ju\r\nhär hört Folkpartiets representant och även\r\nCenterns representant företräda en politik som är\r\ntraditionell svensk utrikespolitik och som vi\r\nsocialdemokrater helhjärtat instämmer i.</pre><pre>Hur kommer det sig då att det till synes ofta finns\r\nen debatt mellan moderater och socialdemokrater?\r\nJa, moderaterna har ju alltid varit ensamma på sin\r\nkant med sina extrema åsikter i utrikespolitiken,\r\nmedan vi andra har stått på den andra sidan. Nu har\r\nModeraterna visserligen fått stöd av Ny demokrati\r\ni samma politik. Den här egendomliga situationen\r\nuppstod i och med att Moderaterna fick\r\nutrikesministerposten. Därför har vi fått den här\r\nspänningen. Den skall inte behöva finnas där. Men\r\nden finns i mycket konkreta fall. Moderaterna var\r\nhela tiden emot sanktionerna mot Sydafrika och\r\nstödet för befrielserörelserna, medan\r\nmittenpartierna och Socialdemokraterna\r\ntillsammans har kunnat baxa in i rätt position.</pre><pre>Det har från statsministerns sida förekommit\r\nensidiga utspel om säkerhetspolitiken, som också\r\nPär Granstedt har kritiserat starkt. Jag kan ta fler\r\nexempel. Biståndet är ett sådant. Moderaterna går\r\nnu aktivt ut och säger att vi skall sänka biståndet.</pre><pre>Slutligen vill jag säga att jag kan försäkra även\r\nåhörarna om att det finns grund för ett styrkebälte\r\ni svensk utrikes- och säkerhetspolitik, som det har\r\nfunnits tidigare. Men det förutsätter att\r\nmoderaterna inte längre styr och ställer ensamma.</pre><pre>Anf. 28  PÄR GRANSTEDT (c) replik:</pre><pre>Herr talman! Det intressanta just nu är inte vilken\r\npolitik Moderata samlingspartiet eventuellt skulle\r\nvilja föra om man ensam fick sköta den svenska\r\nutrikespolitiken. Det intressanta är vilken\r\nutrikespolitik Sverige faktiskt har.</pre><pre>Jag kan bara konstatera, för att anknyta till de\r\nexempel som Pierre Schori tog upp, att när det\r\ngäller Sydafrika har regeringen på ett mycket\r\nkonsekvent sätt fullföljt den politik som också\r\nbedrevs tidigare med brett parlamentariskt stöd.\r\nSverige var det sista landet som släppte\r\nsanktionerna mot Sydafrika. Sverige har in i det\r\nsista aktivt stött ANC, fram till dess man gick över\r\ntill att vara politiskt parti. Sverige planerar ett\r\nomfattande bistånd till Sydafrika.</pre><pre>Om det stämmer med den politik som Moderaterna\r\nstod för före regeringsbildningen kan vi diskutera.\r\nMen det stämmer definitivt med den politik som vi\r\nhar stått för hela tiden.</pre><pre>När det gäller biståndet har det skett en\r\nnedskärning. Den genomfördes i en krisuppgörelse\r\nmed Socialdemokraterna. Vi beklagar mycket att vi\r\nfick det inslaget i krisuppgörelsen. Men jag vill\r\nbetona att det var under aktiv socialdemokratisk\r\nmedverkan. I årets budget tas ett litet men dock\r\nsteg för att vi skall närma oss enprocentsmålet. Det\r\när den politik som faktiskt förs, oavsett om vi\r\nspekulerar i att Moderaterna skulle ha velat ha en\r\nannan politik.</pre><pre>Beträffande säkerhetspolitiken konstaterar jag det\r\nsom utrikesministern sade i sin utrikesdeklaration,\r\natt alliansfriheten ligger fast. Det är den politik vi\r\nvill ha. Om Moderaterna egentligen skulle vilja\r\neller inte skulle vilja ha något annat är i det här\r\nsammanhanget ointressant. Det viktiga är vilken\r\nutrikespolitik som regeringen faktiskt för. Såvitt jag\r\nförstår är det en utrikespolitik som\r\nSocialdemokraterna borde kunna backa upp och ge\r\nhelhjärtat stöd i stället för att försöka skapa\r\ninrikespolitiska konflikter omkring.</pre><pre>Anf. 29  PIERRE SCHORI (s) replik:</pre><pre>Herr talman! Det måste finnas ett samband mellan\r\nden politik man för i Sverige och den utrikespolitik\r\nman för. Det är tydligt att särskilt Moderaterna står\r\nför en politik som inte är för solidaritet i vårt land.\r\nDet kan alla och envar se. Då är det mycket svårt\r\natt tro att man för en sådan utrikespolitik. Men det\r\nfinns andra partier -- jag räknar in mitten bland\r\ndem -- som hela tiden gemensamt med\r\nSocialdemokraterna har stått för en internationell\r\nsolidaritet.</pre><pre>Vi hör nu att Moderaternas partisekreterare\r\nkommer att gå ut i valrörelsen med att man skall\r\nsänka biståndet ytterligare. I säkerhetspolitiken har\r\nCentern kritiserat sin statsminister. Man har inte\r\nens blivit informerad om hans olika utspel om\r\nBaltikum och chockterapi. Man har klagat på det\r\noffentligt också.</pre><pre>Det är inte fråga om detta. Det är fråga om att det\r\ngår åt så mycket onödig energi när vi tillsammans\r\nskall bända saker och ting till rätta. Sverige skulle\r\nkunna spela en mycket aktivare pådrivande roll i de\r\nstora konflikterna ute i världen, som vi har gjort\r\ntidigare med Centerns och Folkpartiets stöd. Men\r\nModeraterna har alltid bromsat eller gjort\r\nmotstånd.</pre><pre>Anf. 30  PÄR GRANSTEDT (c) replik:</pre><pre>Herr talman! Jag förstår att problemet är att Pierre\r\nSchori har svårt att tro. Det kan vara ett bekymmer.\r\nDet kan kännas otroligt för Pierre Schori att\r\nregeringen för en bra utrikespolitik. Men jag tycker\r\nändå att man måste kunna ställa det kravet på\r\nSocialdemokraternas utrikespolitiske talesman att\r\nhan inte utgår från vad han bedömer som troligt,\r\nutan från den politik som faktiskt förs.</pre><pre>Även om det är otroligt för Pierre Schori att den här\r\nregeringen för en omfattande och aktiv\r\nbiståndspolitik är det ett faktum. Även om det är\r\notroligt för Pierre Schori att den här regeringen har\r\nfortsatt en mycket aktiv politik mot apartheid och\r\nför stöd för krafterna mot apartheid i Sydafrika är\r\ndet ett faktum. Även om det är otroligt för Pierre\r\nSchori att den här regeringen står för en\r\nalliansfrihetspolitik är det ett faktum. Jag tycker att\r\ndet är viktigt att vi ägnar den utrikespolitiska\r\ndebatten inte åt trosfrågor utan åt den politik som\r\nfaktiskt förs. Det är den vi skall diskutera. Det är\r\nden som jag tycker att Socialdemokraterna borde\r\nbacka upp för att ge den ett kraftfullare genomslag\r\nockså internationellt.</pre><pre>Anf. 31  Utrikesminister MARGARETHA AF\r\nUGGLAS (m):</pre><pre>Herr talman! Efter denna djupdykning i gårdagens\r\ndebatter ber jag att få ta upp en helt annan fråga.</pre><pre>Enligt vad jag förstår kan detta vara Pär Granstedts\r\nsista utrikesdebatt. Därför tycker jag att det i\r\nhögsta grad är på sin plats att uttrycka uppskattning\r\nför Pär Granstedts insatser på det utrikespolitiska\r\nområdet. Det är naturligt för mig att särskilt\r\nframhäva hans arbete i ESK:s\r\nparlamentarikerförsamling. Jag tycker också att det\r\när viktigt att påpeka hans mycket engagerade\r\narbete i AWEPA, som vi alla i den här kammaren\r\nkänner till.</pre><pre>Jag förstår också att det finns en viss likhet mellan\r\nPär Granstedt och Gunnar Sträng. Det är att Pär\r\nGranstedt ofta håller t.o.m. sina huvudanföranden\r\ni den här kammaren utan manus. Det är något som\r\nvi alla hyser respekt för.</pre><pre>(Applåder)</pre><pre>I detta anförande instämde Pierre Schori (s),\r\nDaniel Tarschys (fp), Christer Windén (nyd) och\r\nEva Zetterberg (v).</pre><pre>Anf. 32  MARGARETA VIKLUND (kds):</pre><pre>Herr talman! Alltsedan det kalla krigets slut\r\nbefinner sig vår omvärld i en oerhört dynamisk\r\nprocess. För denna dynamiska omvärld och process\r\nkrävs också en dynamisk utrikes- och\r\nsäkerhetspolitik.</pre><pre>För att orden säkerhet och säkerhetspolitik skall få\r\nen verklig innebörd måste framför allt tre centrala\r\nfrågor in i sammanhanget. Den första gäller\r\nbegreppet flexibilitet. Den dynamiska process som\r\njag har nämnt gör att riskernas art, intensitet,\r\nsannolikhet och tidshorisont ständigt ändras och i\r\nen snabbare takt än förr. Därför måste också\r\nflexibilitet vara integrerad i säkerhets- och\r\nutrikespolitiken.</pre><pre>Den andra aspekten är gemensamt ansvar.\r\nLändernas ömsesidiga beroende av varandra har\r\nökat dramatiskt under detta århundrade. De\r\nkommer att öka ännu mer på grund av att\r\nsamarbetet länder emellan ökat och fortsätter att\r\nöka, men också på grund av samhällsproblemens\r\ntilltagande globala karaktär. Detta medför att ett\r\nlands säkerhet aldrig kan bedömas enskilt utan\r\nmåste sättas in i ett större sammanhang. Hänsyn\r\nmåste hela tiden tas till andra länder och deras\r\nsituation.</pre><pre>Den tredje aspekten är insikt om problemens\r\nmångfald. De allvarliga risker som en nation i dag\r\nkan ställas inför är exempelvis inte endast strikt\r\nmilitära. Tvärtom. Riskerna är i ökande omfattning\r\nockså politiska, kulturella, ekonomiska,\r\nmiljömässiga och biologiska.</pre><pre>Herr talman! Fred i Europa är inte bara en frånvaro\r\nav krig, utan handlar också om en ordning präglad\r\nav sanning, rättvisa och frihet. Fred kan inte heller\r\nbyggas utan skapande ansträngningar. Och det\r\nställer krav på ett intensifierat och effektiviserat\r\nmellanstatligt men också överstatligt samarbete.\r\nTrots tillkomsten av ytterligare en europeisk\r\nsäkerhetsorganisation, PFP, och trots att FN, ESK,\r\nNATO och NACC redan finns har ännu ingen\r\nverklig europeisk säkerhetslösning skapats.</pre><pre></pre><pre>Europas förmåga att hantera de utrikespolitiska\r\noch säkerhetspolitiska utmaningarna är beroende\r\nav om EU stärks i sin beslutande förmåga och sina\r\nhandlingsmöjligheter. Endast ett enat EU som\r\nförverkligar Maastrichtavtalets ambitioner inom\r\nhela det politiska fältet inklusive utrikes- och\r\nsäkerhetspolitiken kan avgöra om Europa får\r\nuppleva en fredlig och stabil utveckling i framtiden.\r\nEU, som sedan 40 år framstår som ett exempel på\r\nförsoning och välstånd, har som uppgift att\r\ninspirera och konkret engagera sig i hela Europas\r\nutveckling.</pre><pre>Vi kristdemokrater i Sverige stöder denna vision\r\noch önskar att Sverige solidariskt engagerar sig i\r\ndetta samarbete. Som bekant har\r\nkristdemokraterna i Europa varit ledande i arbetet\r\nmed att skapa ett EU som fullt ut kan axla ansvar\r\nför den europeiska kontinenten. Hade länderna i\r\ndet forna Jugoslavien varit anslutna till EU hade\r\nsituationen i det området inte sett ut som den gör i\r\ndag. Det är jag övertygad om. Holger Gustafsson\r\nkommer senare att utveckla kristdemokraternas\r\nsyn på EU.</pre><pre>Herr talman! Vid konflikter mellan och inom stater\r\nhar fredlig konfliktlösning självfallet alltid\r\nföreträde framför insatser av vapenmakt. Men vid\r\nen situation av väpnad konflikt är det viktigt att\r\nfastslå att aggression aldrig är etiskt försvarbart och\r\natt offret har rätt till legitimt försvar. Därför är det\r\nockså viktigt att undersöka och uppmärksamma i\r\nvilken utsträckning parterna i en konflikt verkligen\r\nhar rätten på sin sida.</pre><pre>När det gäller konflikten i Bosnien-Hercegovina\r\nhar det under senare tid funnits en tendens i\r\nSverige, men också internationellt, att hävda att\r\nalla parter är lika skyldiga.</pre><pre>Herr talman! Striderna i Bosnien-Hercegovina är i\r\nnuläget precis så hemska som de brukar bli i\r\nmoderna men inte desto mindre medeltidsliknande\r\nkrig när civilbefolkningen utsätts för de värsta\r\ngrymheter. Alla parter deltar också i striderna.\r\nMen faktum kvarstår: den ursprungliga aggressorn\r\när serbisk, och offren är muslimska.</pre><pre>Den utsatta situation som muslimerna har varit och\r\när i genom att deras huvudmotståndare,\r\nbosnienserberna, har varit och är uppbackade av\r\nden f.d. jugoslaviska armén har tagit den utveckling\r\nsom vi har varnat för. Röster världen över har\r\nupprörts över denna orättvisa. I dag strider några\r\ntusen fundamentalistiska muslimska soldater med\r\nerfarenheter från bl.a. Afghanistan på samma sida\r\nsom bosnienmuslimerna. Detta tillsammans med\r\ndet faktum att muslimerna har den moraliska rätten\r\npå sin sida och förmodligen känner sig styrkta i det\r\nhar medfört att krigslyckan har vänt -- delvis till\r\nderas fördel.</pre><pre>Men kriget i Bosnien är ingen etnisk och religiös\r\nkonflikt. Nu, liksom vid konfliktens början, är\r\nhuvudorsaken hänsynslösa maktambitioner från\r\nframför allt den serbiska statsledningen som\r\nuppviglat bosnienserberna. Muslimerna i Bosnien\r\när ett europeiskt folk. Deras sekulariserade variant\r\nav islam -- fredlig samexistens med människor med\r\nandra religioner -- har varit en motpol till religiös\r\nfanatism och extremism. Vi har allt att vinna på att\r\ndetta förhållande fortsätter. Iranska invandrare i\r\nSverige, nordafrikaner i Frankrike, turkar i\r\nTyskland osv. är en del av den europeiska\r\nvardagen. De förtjänar att mötas med respekt och\r\nrättvisa och behöver sist av allt få felaktiga signaler\r\nom att muslimska folkslags rättigheter förtrampas i\r\nEuropas hjärta. Om detta uppstår skapas rädsla\r\noch i dess förlängning radikalisering och\r\nfundamentalism. Liknande påståenden har jag\r\nframfört här tidigare.</pre><pre>Herr talman! De etiska förpliktelserna människor\r\nemellan förbjuder att andra stater intar rollen som\r\nåskådare när respekten för människors värde och\r\nmänskliga rättigheter förtrampas. Aggression får\r\naldrig löna sig. Ingen har rätt att överge en\r\nangripen. Att hejda och avbryta aggression är en\r\nförpliktelse för hela världssamfundet. Speciellt\r\ngäller denna förpliktelse när en konflikt sker i\r\ngrannskapet och gäller ett land som är erkänt av\r\nFN. Sverige deltar med manskap och finansiella\r\nmedel för att påskynda freden i Bosnien-\r\nHercegovina och försöka att åtminstone något\r\nlindra krigets skadeverkningar. Det är bra. Vi får\r\ninte glömma att de svenskar som är där\r\nrepresenterar Sverige med livet som insats och med\r\nfreden som mål.</pre><pre>Nu när kanonerna har tystnat i Sarajevo och\r\nvärlden tillfälligtvis andas ut dyker många\r\nangelägna uppgifter upp för Sverige. Den första är\r\natt lyfta fram de andra områden i Bosnien där\r\nkriget fortgår i det tysta. Civilbefolkningens\r\nlidande i Srebrenica, Tuzla, Bihac, Mostar och\r\nandra orter är oförminskat stort.</pre><pre>Den andra uppgiften är att noggrant övervaka\r\nsituationen för muslimerna i anslutning till att de\r\nstridande parterna avväpnas. Vi får inte glömma att\r\ndet trots allt är så, att serberna mycket lättare kan\r\nfinna nya vapen på grund av det stöd de erhåller\r\nfrån Restjugoslaviens armé. Denna situation kan\r\nmed tiden öka krigsrisken.</pre><pre>Den tredje, något svårare, uppgiften är att försöka\r\nförhindra att Bosnien blir ett forum för nya\r\nstormaktsambitioner. Det finns i nuvarande läge\r\nspänningar mellan säkerhetsrådets medlemmar\r\nberoende på skiftande nationella intressen. Dessa\r\nmåste övervinnas till förmån för fred och\r\nåteruppbyggnad av Bosnien-Hercegovina. Det är\r\nfel om FN utnyttjas som en sköld för stormakternas\r\nintressen. Tendenser i den riktningen har tyvärr\r\nlänge varit synliga.</pre><pre>Herr talman! Det är inte bara i Europa som länder\r\nbefinner sig i kritiska skeenden. Jag tänker också\r\npå bl.a. Sydafrika, som nu är i en oerhört svår\r\nsituation. Odemokratiska och\r\nextremnationalistiska krafter vill med alla medel\r\nförhindra den demokratiska processen. De\r\ndemokratiska erkända partierna i Sydafrika\r\nbehöver allt det stöd som över huvud taget är\r\nmöjligt, så att landet verkligen kan nå från det\r\nlagligt gällande förbudet mot apartheid till ett i\r\nverkligheten fritt land med för alla likvärdiga\r\nmänskliga rättigheter. Det handlar bl.a. om totalt\r\nförändrade attityder inom exempelvis olika\r\nbefolkningsgrupper, polis och politiska\r\ngrupperingar.</pre><pre>Herr talman! Världssamfundet, inklusive Sverige,\r\nmåste också ta sitt ansvar så att valet i Sydafrika och\r\ntiden före och efter det genomförs och genomlevs\r\nunder människovärdiga former. Dagligen får vi\r\nrapporter om de grymmaste våldshandlingar med\r\navsikt att försvåra och förhindra den demokratiska\r\nprocessen. Med tanke på demokrati och mänskliga\r\nrättigheter ligger det i allas vårt intresse att valet\r\nblir genomfört under demokratiska former. Det\r\nblod som spillts för demokrati och rättvisa i det\r\nlandet är mer än nog.</pre><pre>Det våld som utövas i länderna i det forna\r\nJugoslavien är också mer än nog. Det är bra att\r\nvärldssamfundet äntligen har tagit sig samman i den\r\nfrågan.</pre><pre>(Applåder)</pre><pre>Anf. 33  MAJ BRITT THEORIN (s):</pre><pre>Herr talman! ''Peace cannot be kept by force, it can\r\nonly be achieved by understanding''. ''Fred kan\r\naldrig behållas med våld, den kan bara uppnås\r\ngenom förståelse'' sade en gång Albert Einstein.</pre><pre>''Eftersom krig börjar i människors sinnen, är det i\r\nmänniskors sinnen som försvaret för fred måste\r\nbyggas'' är orden som inleder Unescostadgan. Vad\r\nsom händer i världen i dag -- i f.d. Jugoslavien,\r\nSomalia, Kaukasus -- bekräftar dessa talesätt. Fred\r\nkan aldrig behållas med våld.</pre><pre>Därför måste hela tänkandet förändras -- från det\r\ntypiskt manligt militära med våld och missiler till\r\ndet arketypiskt kvinnliga med samtal,\r\nförhandlingar och lösningar av konflikter utan våld.</pre><pre>Därför måste metoderna förändras från kulor och\r\nkrut till konfliktlösning i förebyggande syfte. ''Det\r\ngröna bordet'' måste åter bli samlingsplatsen för\r\nkonflikters lösande. Där används kunskap och\r\nmedvetenhet om konflikter och deras psykologi.\r\nDär blir förhandling, medling, skiljedom,\r\nförlikning och våldsförebyggande åtgärder\r\nnaturliga.</pre><pre>Därför måste begreppet säkerhet förändras från att\r\nsnävt innebära staters säkerhet, vilket hittills\r\nrättfärdigat kraftiga satsningar på militärt försvar,\r\ntill att innebära människors säkerhet. För att\r\nverklig säkerhet för människorna skall uppnås\r\nmåste konflikter och krig förebyggas genom\r\navskaffande av ekonomiska, sociala, politiska och\r\nmilitära förhållanden och genom att förutse och\r\nhantera kriser innan de leder till väpnade\r\nkonflikter. Insatser för att förebygga våld blir i\r\nlängre perspektiv de mest lönsamma.</pre><pre>Därför måste en sammanhängande fredspolitik\r\nformas, där institutioner för såväl förvarning,\r\nfaktafinnande och konfliktlösning ges en mycket\r\nstarkare roll inom FN och ESK och där FN:s civila\r\ninsatser byggs ut. ''Fredsakademier'' måste\r\ntillskapas i varje land för utbildning i fredsarbete av\r\npolis och de civila och militära fredsbevarande\r\nstyrkorna. Som Lars-Erik Wahlgren, tidigare chef\r\nför FN:s fredsbevarande styrkor i Libanon och f.d.\r\nJugoslavien, uttryckt det: ''Det är lättare att skjuta\r\ntillbaka än att hålla inne med skott.'' Där\r\ntraditionellt fredsbevarande arbete måste byggas\r\nut, och FN bör skapa förtroende genom en absolut\r\nopartiskhet.</pre><pre>Därför måste en aktiv nedrustningspolitik med en\r\nkärnvapenfri värld som mål bedrivas. För det måste\r\nstrategier och metoder utarbetas, där alla vägar\r\nleder åt samma håll -- mot en värld utan kärnvapen.\r\nDå krävs det ett aktivt intresse från regeringens sida\r\noch ett engagemang som inte skyggar för\r\nkärnvapenmakternas intressen. Då krävs det ett\r\nengagerat arbete för ett fullständigt stopp för alla\r\nkärnvapenprov, för en kärnvapenfri zon i Norden\r\noch för folkrättsligt bindande avtal om nedrustning\r\nav taktiska kärnvapen.</pre><pre>Då gäller det att regeringen aktivt agerar för en\r\ninternationell kontroll av allt plutonium och\r\nhöganrikat uran i världen genom ett FN-register.\r\nDå krävs det att regeringen inte på nytt darrar på\r\nmanschetten när frågan om\r\nkärnvapenanvändningens olaglighet skall besvaras\r\nvid Internationella domstolen.</pre><pre>Användningen av kärnvapen är ett brott mot\r\ninternationell rätt. Användningen av kärnvapen är\r\nett brott mot internationella principer för att\r\nskydda civilbefolkningen i krigstid.\r\nGenèvekonventionen, Nürnbergprinciperna och\r\nWHO:s konstitution är exempel på detta.</pre><pre>Därför måste också konventionella vapen\r\nnedrustas och resurser användas för FN:s fredliga\r\narbete.</pre><pre>Därför måste den internationella vapenhandeln\r\nkraftigt begränsas och kontrolleras. När en\r\nkalasjnikov kan köpas för l0 dollar på Mogadishus\r\ngator och en fullt utrustad stridsvagn för 2 000\r\ndollar är flyktingkommissariens och FN:s\r\nfredsarbete närmast hopplöst. Därför krävs det nu\r\nett fullständigt och obligatoriskt register över all\r\nvapenproduktion, export och import under FN:s\r\nkontroll. Det är inte tillräckligt att som nu enbart\r\ntyngre vapen frivilligt anmäls. Nu finns inte alla de\r\nlättare vapen med -- inklusive antipersonella\r\nlandminor -- som de allra flesta människor dödas av\r\ni konflikter och krig.</pre><pre>Därför är det nödvändigt att just dessa minor som\r\nurskiljningslöst dödar och lemlästar barn och civila\r\nlångt efter det att krigen upphört totalförbjuds,\r\nliksom komponenter till dem. Utan\r\nuppmärksamhet från TV dödas eller lemlästas\r\nminst 800 människor av dessa vapen varje månad.\r\nNu behövs en regering med vilja att sätta stopp för\r\ndessa vapen. En regering som inte i första hand går\r\nkrigsmaterielinspektörens och försvarsindustrins\r\närenden.</pre><pre>Utrikesministern talade om en regeringspolitik som\r\när handlingens politik. Jag måste tyvärr säga:\r\nBevare oss väl för högerns aktivitet i fredsfrågorna!\r\nJag varnade på ett tidigt stadium för, att när\r\nutrikes-, freds- och nedrustningpolitik placerades i\r\nhögerns famn, skulle Sverige få en högerpolitik på\r\ndetta område, trots att moderaterna endast har\r\n20 % av svenska folket bakom sig. Och så har det\r\nblivit. Varför låter Centern, Folkpartiet och kds\r\ndem forma en politik som rimligen inte kan vara\r\nderas? Varför låter Folkpartiet, Centern och kds\r\nhögern härja fritt?</pre><pre>En sammanhållen fredspolitik med fredliga medel\r\nfinns i den socialdemokratiska partimotionen. En\r\nsådan politik är nödvändig, därför att freden måste\r\nbyggas i människornas sinnen, och som Albert\r\nEinstein sade: Fred kan aldrig behållas med våld,\r\nden kan bara uppnås genom förståelse.</pre><pre>Anf. 34  Utrikesminister MARGARETHA AF\r\nUGGLAS (m):</pre><pre>Herr talman! Jag vill gärna ta tillfället i akt att säga\r\nnågot gott om regeringens icke-spridnings- och\r\nnedrustningspolitik efter Maj Britt Theorins inlägg.</pre><pre>Jag kan peka på det faktum att vi i Sverige har lagt\r\nfram det enda arbetsdugliga och fullständiga förslag\r\ntill provstoppsavtal som nu arbetas med i Genève.\r\nDet förslag som Maj Britt Theorin stod bakom var\r\nsäkert mycket förtjänstfullt, men det var icke\r\nfullständigt, och det är detta avtal.</pre><pre>Sverige var en av de första att efter en väldigt\r\nintensivt arbete från Utrikesdepartementet och\r\nandra organ att ratificera den stora\r\nkemvapenkonventionen. Vi föregår där med gott\r\nexempel, och vi arbetar i olika fora.</pre><pre>Jag vill även nämna för Maj Britt Theorin att jag\r\nfaktiskt själv i många av mina samtal på utländsk\r\nbotten tar upp frågan om NPT, vikten av att detta\r\nförlängs och att olika nationer ansluter sig till NPT.\r\nDet är någonting som vi arbetar med mycket\r\nbestämt och mycket energiskt. Vi engagerar oss i\r\nsådana frågor som, vilket jag också nämnde i\r\nutrikesdeklarationen, situationen för Nordkorea.</pre><pre>Jag vill peka på det nya viktiga område som nu\r\nfinns, nämligen att försöka förhindra spridning, att\r\nta hand om arbetslösa kärnvapentekniker, och stöd\r\ntill ett centrum för sådant i Moskva och ett sådant\r\ncentrum i Kiev. Det finns helt nya\r\nverksamhetsområden där vi arbetar vilka inte fanns\r\noch inte var möjliga på Maj Britt Theorins tid.</pre><pre>Anf. 35  MAJ BRITT THEORIN (s) replik:</pre><pre>Herr talman! Jag är glad att utrikesministern tog\r\ntillfället i akt att besvara mitt angrepp. Jag tycker\r\natt det är befogat. Vi har fört denna debatt i\r\ntidningarna, och jag är gärna beredd att föra den\r\nockså här.</pre><pre>När högern tillträdde på posten som\r\nutrikesminister och tog ansvar för en utrikespolitik\r\nsom tidigare -- som Pierre Schori sade -- hade varit\r\nenig mellan Centern, Folkpartiet och\r\nSocialdemokraterna, och som bara högern mält sig\r\nur, inte minst när det gällde kärnvapenfrågorna,\r\nvarnade jag för vad som skulle komma att hända,\r\noch det har också visat sig.</pre><pre>När man tillsatte en utredning i UD hade den som\r\nsitt enda mål att den skulle arbeta med icke-\r\nspridning av kärnvapen. Frågan om provstoppet\r\nvar då inte alls av intresse. Den skrevs bort. Det var\r\nförst efter en mycket intensiv diskussion i Sveriges\r\nriksdag -- där Centern, Folkpartiet och\r\nSocialdemokraterna gjorde gemensam sak -- som vi\r\nkunde vända utrikesminister Margaretha af Ugglas\r\nointresse för provstoppsfrågan.</pre><pre>Det är bra att regeringen har lagt fram ett\r\nfullständigt förslag till provstoppsavtal i Genève.\r\nDet har jag gjort, och det har mina föregångare\r\nAlva Myrdal och Inga Thorsson också gjort\r\ntidigare. Tiderna förändras, och man kan vidga\r\navtalet. Det är bra att det förslaget ligger. Jag\r\nhoppas att det kommer att kunna ligga till grund för\r\ndet provstopp som vi alla vill se.</pre><pre>Men det räcker icke med detta. Om man vill\r\nkomma åt kärnvapnen måste man gå längre. Då\r\nmåste man ta upp frågan om deras olagliga\r\nanvändning. Då måste man också driva frågan om\r\nen kärnvapenfri zon. Då måste man i Förenta\r\nnationerna använda sig av möjligheten att konstant\r\nlägga fram förslag för att få en stor och bred\r\nmajoritet bakom sig.</pre><pre>I FN har Sveriges röst totalt tystnat när det gäller\r\nfreds- och nedrustningsfrågor. Det är t.o.m. så att\r\nde gånger det läggs fram förslag eller ageras, blir\r\ndet så att man nästan frågar sig om det inte vore\r\nbättre att Sverige inte agerat. Det må gälla de\r\nlandminor vi här har diskuterat eller\r\nkärnvapenfrågor. Det är tyvärr så.</pre><pre>Anf. 36  Utrikesminister MARGARETHA AF\r\nUGGLAS (m):</pre><pre>Herr talman! I den nya värld vi lever i är det två ord\r\nsom är absolut centrala på detta område, och de är\r\nicke-spridning och demontering. Demontering har\r\ntillkommit. Det är oerhört viktigt att nu hjälpa de\r\nländer som vill bli av sina kärnvapen, sina\r\nkemvapen och sina biologiska vapen och försöka se\r\ntill att detta blir utfört i praktiken. Där är Sverige\r\nmycket aktivt.</pre><pre>Anf. 37  MAJ BRITT THEORIN (s) replik:</pre><pre>Herr talman! Vi har ingen delad mening i den\r\nfrågan. Socialdemokraterna har lagt fram förslaget\r\natt man skall se till att sysselsätta de arbetslösa\r\nryska kärnvapenteknikerna i Ryssland för att\r\nundvika en risk för att de för ut sin kunskap\r\nutomlands. Det kommer från vårt förslag, och det\r\nhar vi inga delade meningar om.</pre><pre>C-vapen-konventionen har jag under mina nio år\r\nvarit med att arbeta för. Det är inte något som\r\ndenna regering har åstadkommit. Den har varit\r\nmed om att få signera, och det gratulerar jag till.\r\nMen arbetet har drivits intensivt under den\r\nsocialdemokratiska regeringen.</pre><pre>Vi har också lett arbetsgrupperna vid konferensen\r\ni Genève under ett antal år, och vi har framför allt\r\nställt vår tekniska kapacitet till förfogande. Det är\r\nalltså traditionell svensk politik som ni nu har fått\r\nhämta in vinsterna av, och det är att gratulera.</pre><pre>Det är likadant beträffande den andra stora\r\ncentrala och väsentliga frågan. Skall man driva en\r\naktiv utrikes-, freds- och nedrustningspolitik måste\r\nman också ha en stark folklig opinion med sig.</pre><pre>Vi socialdemokrater kom överens om med Centern\r\noch Folkpartiet att vi så småningom skulle uppnå en\r\npromille av försvarskostnaderna. Högern begärde\r\nredan 1991 att anslaget skulle skäras ned -- det var\r\ndå uppe vid 20 miljoner -- till 10 miljoner. Man har\r\ngjort gemensam sak med Ny demokrati om detta,\r\noch nu har man fått igenom sitt förslag. Nu blir det\r\nen halvering av biståndet till det nödvändiga och\r\nviktiga freds- och konfliktlösningsarbete som\r\nfolkrörelserna gör både i Sverige och\r\ninternationellt.</pre><pre>Det är att beklaga att högerns politik har fått\r\ngenomslag också på detta område. Det är inte\r\nnågon aktiv politik som denna regering bedriver på\r\nfreds- och nedrustningsområdet, tyvärr. Det är en\r\npolitik där ni skjuts framåt steg för steg.</pre><pre>Anf. 38  JAN JENNEHAG (v):</pre><pre>Herr talman! Jag vill uppehålla mig något kring\r\nförhållandet mellan utrikespolitik, säkerhetspolitik\r\noch frågan om det militära försvaret. Vi i\r\nVänsterpartiet anser att Sverige kan och bör\r\nminska sitt militära försvar. Det Maj Britt Theorin\r\nnyss sagt om nedrustning stämmer väl med vad jag\r\noch Vänsterpartiet anser.</pre><pre>Säkerhetspolitiska bedömningar skall i teorin ge\r\ngrunden för utformningen av bl.a. det militära\r\nförsvaret. I praktiken har det sällan skett. Det sker\r\ninte heller i dag. Analysen och de\r\nsäkerhetspolitiska slutsatserna tjänar i stället till att\r\nmotivera de beslut man har tidigare fattat om det\r\nmilitära försvaret och tjänar också till att motivera\r\nden nuvarande organisationen.</pre><pre>Det framtida totalförsvarets utformning bestäms av\r\nbedömningar om vad som är inrikespolitiskt och\r\nekonomiskt lämpligt att företa sig. I det stycket\r\nskiljer sig inte detta politiska område från de flesta\r\nandra. Vi bestämmer alltså hur mycket vi har råd\r\nmed, och sedan får vi se vad det blir.</pre><pre>Om vi tittar på svenskt militärt försvar i belysningen\r\nav en säkerhetspolitisk analys finner vi att den\r\nutveckling som skett efter andra världskriget ger\r\nstöd för det jag nyss har sagt. Det gäller exempelvis\r\nflygvapnets utformning. Under 50- och 60-talet\r\nhade vi ett våldsamt överdimensionerat flygvapen.\r\nDet hade i huvudsak växt fram genom svensk\r\nindustris behov av kvalificerade\r\nsamhällsbeställningar.</pre><pre>När sedan säkerhetspolitiken ändrades -- i vart fall\r\nborde vår bedömning ha ändrats vid t.ex.\r\nWarszawapaktens upprustning inom flyget -- då\r\nrustade Sverige ner. I sak tycker jag att det var\r\nriktigt. Men det hade knappast något samband med\r\nvad man föreställer sig att en säkerhetspolitisk\r\nanalys skulle kommit fram till. Likaså får vi nog\r\nanse att upprustningen från andra världskriget i\r\nstort sett avslutades med 1972 års försvarsbeslut.\r\nDen hade alltså inte i någon slags rationell mening\r\nnågot samband med en säkerhetspolitisk analys.</pre><pre>Om vi tittar på dagens situation kan vi diskutera de\r\npolitiska förutsättningarna för ett angrepp riktat\r\nmot Sverige. Skramlet från det hotfulla Ryssland\r\nhar vi historiska erfarenheter av, även om de nu\r\nbörjar ligga långt tillbaka i tiden. De materiella\r\nförutsättningarna för ett aggressivt Ryssland\r\nförefaller vara utomordentligt små under ganska\r\nlång tid. Retoriken har inget samband med vad man\r\ni realiteten har möjlighet att företa sig.</pre><pre>Detta gör det möjligt för oss att i den officiella\r\npolitiken skjuta föreställningen om en möjlig\r\ninvasion av land och kust framåt i tiden. Vad skall\r\nvi då ha för motiv för ett bibehållet eller eventuellt\r\nstärkt militärt försvar? Begreppet det strategiska\r\növerfallet är ju perfekt. Det är till sin karaktär\r\noåtkomligt för en rationell bedömning.\r\nDefinitionsmässigt finns ingen politisk förvarning.\r\nDefinitionsmässigt kan man genomföra detta med\r\nbegränsade styrkor. Det ligger i själva företagets\r\nkaraktär. Den säkerhetspolitiska analysen medger\r\nalltså något slags samhällsekonomiskt acceptabel\r\nutformning av den militära organisationen vid varje\r\ntillfälle.</pre><pre>Vi får också möjlighet att fortsätta att ge\r\nkvalificerade samhällsbeställningar som riktas till\r\ndet militära försvaret. Sådana\r\nsamhällsbeställningar behövs även inom andra\r\nområden som inriktas på civila behov. För att\r\nbelysa detta behöver jag bara nämna miljöteknik\r\noch kommunikatiossystem.</pre><pre>Vänsterpartiet hävdar att den nuvarande\r\nkonflikten i Europa knappast hotar Sverige som\r\nnation. Låt oss titta på Östersjöområdet. Där\r\nmenar jag att vi har nått en viss historisk stabilitet.\r\nDet kommer självfallet alltid att vara maktpolitisk\r\nintressant, men jag har svårt att ansluta mig till\r\nföreställningen om ett omfördelningskrig i norra\r\nEuropa. Vi menar att huvudlinjen i svensk\r\nsäkerhetspolitik fortfarande skall vara alliansfrihet\r\ni fred syftande till neutralitet i krig.</pre><pre>Den förändring av politiken som vi har sett har ju\r\nskett utifrån kravet på ett medlemskap i\r\nEuropeiska unionen. Där planerar inte regeringen\r\nför ett troligt nej i folkomröstningen. Efter ett nej\r\ni folkomröstningen kommer en ny och självständig\r\nsäkerhetspolitisk linje att behöva formuleras. Det\r\nfinns ingen väg förbi detta. Vi menar att det måste\r\ninnebära en återgång till den tidigare\r\nuppfattningen.</pre><pre>Ett sådant arbete och en sådan lösning bygger på\r\nsamarbete med andra, främst de nordiska\r\nländerna, FN och ESK, och inte på samarbete inom\r\nden Europeiska unionen.</pre><pre>Anf. 39  LENNART ROHDIN (fp):</pre><pre>Herr talman! TV-bilderna från massakern på\r\nSarajevos marknadstorg sände en chockvåg över\r\nvärlden. Europas statsmän, som krampaktigt sökt\r\nförhindra att FN med kraft skulle ingripa i kriget i\r\nBosnien, kunde inte motstå effekten. De tvingades\r\nställa ultimatum till den serbiska milisen i bergen\r\nrunt Sarajevo. I ett par veckor höll världen andan.\r\nNu tycks man kunna dra en suck av lättnad.</pre><pre>Det som så många ute på fältet i Bosnien hävdat så\r\nlänge verkar ha varit mer korrekt än all ängslig\r\nräddhågsenhet i Europas regeringskanslier.\r\nAngriparna förstår maktspråk -- åtminstone när det\r\nverkar vara allvar. Varför gjordes inte detta redan\r\nför 20 månader sedan? Vi måste ha tålamod! Vi får\r\ninte förvärra våldet, har även ansvariga politiker i\r\nvårt land pläderat.</pre><pre>Herr talman! Egentligen handlar det inte om\r\nblodbadet på Sarajevos marknadstorg. Det handlar\r\ninte om de 70 dödade eller mer än 200 lemlästade.\r\nDet handlar inte ens om Sarajevos belägring.</pre><pre>Det handlar om att i mer än 21 månader har ett\r\nfolkmord ägt rum i Europas mitt. Ett folkmord där\r\nminst 200 000 människor dödats. De flesta civila --\r\nbarn, kvinnor och män. Mer än 3 miljoner\r\nmänniskor har tvingats på flykt.</pre><pre>De som upplevde andra världskrigets förintelse --\r\nsom vi för övrigt nu får en ny och ytterst\r\nvälkommen påminnelse om med Stephen\r\nSpielbergs film Schindlers list -- har fått leva med\r\nfrågan: Hur kunde det få ske? Svaret, som var lika\r\nfalskt då som nu, har varit: Vi visste inget.</pre><pre>I 21 månader har vi alla dagligen på TV-rutan i våra\r\nvardagsrum kunnat följa det fasansfulla. Och den\r\nfria världen har låtit det ske. Vi vet allt, vi ser allt,\r\nmen vi har inte handlat. Först när CNN:s bilder\r\nkablades ut var statsmännen tvungna att visa\r\nhandlingskraft för att lugna TV-tittarna. 200 000\r\ndöda i krigets Bosnien var inte tillräckligt.</pre><pre>Herr talman! Sveriges regering framställer den\r\nsvenska linjen som en aktiv och kraftfull politik.\r\nDet är ett hån mot Bosniens döda och levande\r\nkrigsoffer.</pre><pre>I själva verket har Sverige tassat försiktigt i EG:s\r\nfotspår. EG:s politik är inte uttryck för någon\r\nsofistikerat genomtänkt och långsiktig strategi. Det\r\när en politik som tvärtom präglas av ängslan,\r\ntvekan och djup inre splittring. En ständig\r\nmaktkamp mellan Västeuropas stormakter har\r\nförlamat EG.</pre><pre>Om Sveriges politik hade varit självständig, aktiv\r\noch kraftfull skulle såväl Sveriges medborgare som\r\nEuropas regeringar hört talas om den i välgörande\r\nkontrast till EG:s katastrofala Jugoslavienpolitik. I\r\nstället har den varit en blåkopia som i efterhand\r\nanpassat sig till EG:s minsta gemensamma\r\nnämnare. Kraftorden i Sveriges Bosnienpolitik har\r\nvarit ''om'' och ''kanske''.</pre><pre>Herr talman! Ett talande exempel är utvecklingen\r\nkring republiken Makedonien. Den grekiska\r\nutpressningen inom EG och mot Makedonien är en\r\nkatastrof. Trots att Sverige ännu inte är medlem i\r\nEU traskar vi som klassens mest väluppfostrade\r\nelev i EG:s fotspår. Skälet är rädsla för att stöta sig\r\nmed EG under pågående\r\nmedlemskapsförhandlingar och särskilt rädsla att\r\nstöta sig med EU:s nuvarande ordförandeland\r\nGrekland.</pre><pre>Nu trappar Grekland upp sitt långsamma\r\nstrypgrepp på Makedonien. När får vi höra\r\nSveriges utrikesminister tala klarspråk om den\r\ngrekiska regeringens krig med andra vapen än de\r\nmilitära? Nu leds ju inte ens den grekiska\r\nregeringen av partivänner till Sveriges statsoch\r\nutrikesministrar.</pre><pre>Herr talman! Strax före blodbadet i Sarajevo talade\r\nallt fler av Europas politiker om att omvärlden\r\nkanske borde dra sig tillbaka och att det kanske var\r\nlika bra att folken på Balkan fick slåss tills de\r\ntröttnade.</pre><pre>Bakom detta låg den förtrytelse Europas regeringar\r\nkände över att Bosniens regering inte var beredd att\r\nacceptera den styckning som kallas Owen--\r\nStoltenberg-planen. Europas regeringar ville ju\r\nbara rädda livet på de bosnier som ännu levde -- om\r\nän till priset av att den stat som man erkänt och\r\ninvalt i FN i praktiken skulle upphöra. Den staten\r\nhar nu anfallits först av serbiska styrkor med stöd i\r\nBelgrad och därefter av kroatiska styrkor med stöd\r\ni Zagreb.</pre><pre>På vilka folkrättsliga grunder styckar man ett\r\nfolkrättsligt erkänt land som är medlem i FN?\r\nStatsministern svarade i torsdags här i kammaren\r\natt det inte handlar om att Bosnien skulle upphöra\r\nsom folkrättsligt subjekt. Jag förmodar att\r\nhundratusentals serber, kroater och bosnier som\r\nalltid levat, lever och vill fortsätta att leva i fred och\r\ngrannsämja tackar för statsministerns semantiska\r\ndefinition.</pre><pre>Herr talman! Nu gäller det att åstadkomma fred,\r\nhävdas det. Parterna måste tvingas att inse att fred\r\när det viktigaste. Nu görs ingen skillnad på\r\nangripare och offer. Freden är viktigare.\r\nMänniskorna i Bosnien måste få leva. Kriget måste\r\nupphöra. Då får man inte vara formalistisk.</pre><pre>Det kan tyckas självklart. Men vilka är villkoren?\r\nVad är fred? Är det bara att det inte längre skjuts\r\npå människor? Ja, det är väl bra nog, svarar många.\r\nMen även en ovillkorlig kapitulation innebär fred i\r\nden meningen. Det är innebörden av de\r\npåtryckningar på den bosniska regeringen i\r\nSarajevo att sluta fred som även Sverige\r\nvälkomnar. Omvärlden har inte förmått -- eller helt\r\nenkelt inte velat -- stoppa det folkmord som pågått\r\ni mer än 21 månader.</pre><pre>Herr talman! Jag noterar att jag som så mången\r\ngång förr under det gångna årets debatter om kriget\r\ni Bosnien här i kammaren inte kommer att få något\r\nsvar av utrikesministern.</pre><pre>Anf. 40  KRISTINA SVENSSON (s):</pre><pre>Herr talman! Starka demokratier är de bästa\r\ngarantierna för säkerhet och stabilitet. Det är\r\nförvisso en historisk kunskap.</pre><pre>Gemensam säkerhet bygger på att politisk\r\npluralism utvecklas, att demokratiska institutioner\r\nstärks och att det civila samhället utvecklas. En\r\nsådan utveckling är särskild viktig i de nya stater\r\nsom blivit självständiga efter sovjetimperiets\r\nupplösning.</pre><pre>Här spelar ESK en betydelsefull roll. Sverige tog\r\nflera initiativ under sitt ordförandeskap. ESK fick\r\nen högkommissarie för nationella minoriteter och\r\nett ESK-kontor inrättades i Narva. Man lade ner\r\nstora ansträngningar för att finna\r\nförhandlingslösningar på konflikten i Nagorno-\r\nKarabach.</pre><pre>I det forna Jugoslavien var ESK:s insatser mindre\r\nlyckosamma. De rapportörer som sändes till\r\nKosovo, Vojvodina och Sandjak vägrades tillträde.\r\nMisslyckandena har lett till en känsla av besvikelse,\r\nvanmakt och otillräcklighet.</pre><pre>Som ordförandeland måste Sverige ta på sig en del\r\nav detta, och jag frågar mig: Kunde inte den\r\nsvenska regeringen ha gjort mer av sitt\r\nordförandeskap? Kunde inte ännu större\r\nansträngningar ha mobiliserats?</pre><pre>Vi socialdemokrater har i vår partimotion pekat på\r\natt ESK:s institutioner måste förstärkas för att\r\nkunna fungera mer effektivt -- det gäller ODIHR i\r\nWarszawa och ESK-kontoren i Prag.</pre><pre>Den nya modell, Partneship for Peace, som nu\r\nväxer fram utesluter inte ESK:s roll som\r\nalleuropeisk säkerhetsordning.</pre><pre>En av ESK:s uppgifter är valövervakning i samband\r\nmed val i de nya demokratierna i Öst- och\r\nCentraleuropa. Vi parlamentariker har här fått en\r\nny uppgift -- att övervaka och granska att val är fria\r\noch rättvisa.</pre><pre>Internationell valövervakning ger dessa val\r\nlegitimitet och är av stor symbolisk betydelse. De\r\nnya demokratierna upplever det internationella\r\nsamfundets engagemang för en demokratisk\r\nutveckling på ett mycket konkret och påtagligt sätt.</pre><pre>Men demokrati är inte en enstaka händelse, inte\r\nbara de som sker under valdagen. Valet är en del av\r\nen demokratisk process och måste ses i ett mycket\r\nlängre perspektiv.</pre><pre>Internationell valövervakning borde därför också\r\nomfatta förberedelserna inför ett val, t.ex.\r\nregistrering av röstberättigade och granskning av\r\nvalkampanjerna. Och den allra viktigaste frågan får\r\ninte lämnas obesvarad, nämligen vad som händer\r\nefter valet.</pre><pre>Det är inte bara inom ESK:s nya medlemsstater\r\nsom demokratiseringsprocesser pågår.</pre><pre>I Afrika ersätts gamla enpartisystem av politisk\r\npluralism. Inte alltid sker denna övergång smidigt.\r\nI Togo rapporteras om övergrepp och oroligheter i\r\nsamband med valen nyligen. Det svåraste och\r\ngrymmaste nederlaget för de demokratiska\r\nkrafterna upplevde den lilla centralafrikanska\r\nrepubliken Burundi i oktober förra året. En\r\nfolkvald president och ett folkvalt parlament fick\r\nmöjlighet att arbeta endast fyra månader. En\r\nfasansfull kupp med 100 000 dödade och 750 000\r\nflyktingar störtade demokratin.</pre><pre>Man frågar sig: Är en försoningspolitik möjlig efter\r\ndessa ohyggligheter?</pre><pre>I Centralamerika kommer El Salvador att den 20\r\nmars ha sina första demokratiska val utan\r\ninblandning av militär. En fredsöverenskommelse\r\noch en massiv FN-insats gör detta möjligt.</pre><pre>Jag hade nyligen möjlighet att för\r\nInterparlamentariska unionen tillsammans med två\r\nlatinamerikanska parlamentariker granska\r\nförberedelserna för valet i El Salvador. Jag kan\r\nbekräfta att FN:s mission på platsen, ONUSAL,\r\ngör ett mycket gott arbete. Just nu pågår\r\nregistrering av samtliga röstberättigade. Enskilda\r\norganisationer arbetar i hela landet med\r\nupplysningsverksamhet kring valet.</pre><pre>Vad som är oroande är dock våldet och\r\nkriminaliteten. Under några månader i höstas\r\nopererade åter de s.k. dödspatrullerna, och flera\r\npolitiska mord förövades.</pre><pre>Efter våra samtal med bl.a. presidentkandidaterna,\r\nbiskoparna, de politiska partierna, valtribunalen\r\noch ONUSAL samt efter våra fältbesök drog vi den\r\nslutsatsen att valet förmodligen kommer att kunna\r\ngenomföras korrekt. Men vi blev starkt oroade\r\növer vad som kan hända efter valet. Vilka garantier\r\nfinns för att de olika komponenterna i\r\nfredsöverenskommelsen kommer att respekteras?</pre><pre>FN har i sommar fullgjort sitt mandat och lämnar\r\ndå El Salvador.</pre><pre>Av mina erfarenheter av valövervakning i Europa,\r\nAfrika och Centralamerika har jag dragit den\r\nslutsatsen att det internationella samfundet har ett\r\nstörre ansvar än att enbart sända ut valövervakare.\r\nDet får inte handla om bara punktinsatser.</pre><pre>De nya demokratierna är sköra och behöver\r\nytterligare stöd för att kunna stärka en demokratisk\r\nutveckling. Exemplet Burundi är det tydligaste och\r\nsorgligaste exemplet. El Salvador kan bli det andra\r\nexemplet. Det internationella samfundet måste\r\nfölja upp sina valövervakningsinsatser.</pre><pre>Herr talman! Det oberoende internationella\r\nvalinstitut som Sverige lagt fram förslag om kan\r\nfylla denna roll. Men det är också nödvändigt att\r\nkompletterande biståndsinsatser görs för att stärka\r\nuppbyggnaden av de civila samhällena.</pre><pre>Mänskliga rättigheter, bistånd m.m.</pre><pre>Anf. 41  KARL-ERIK SVARTBERG (s):</pre><pre>Herr talman! I förra årets utrikesdeklaration gjorde\r\nutrikesministern en så stark betoning av FN att jag\r\nfann mig föranlåten att ställa en fråga till\r\nutrikesministern: Innebär denna starka FN-\r\nbetoning en återgång till den engagerade FN-linje\r\nsom fastlades av Folke Bernadotte, Dag\r\nHammarskjöld, Alva Myrdal, Olof Palme och\r\nmånga andra? Utrikesministern svarade: Jag tycker\r\ninte så bra om uttrycket återgång. Jag använder\r\ndäremot gärna uttrycket fullföljande.</pre><pre>Jag skulle vilja fråga vad utrikesministern ett år\r\nefteråt säger om just den här formuleringen.</pre><pre>Så, herr talman, över till det som jag har tänkt tala\r\nom och som har rubriken Mänskliga rättigheter,\r\nbistånd m.m. Eftersom taletiden är begränsad\r\nkommer jag i huvudsak att hålla mig till mänskliga\r\nrättigheter. Även när det gäller de mänskliga\r\nrättigheterna kommer det att bli bara några\r\nnedslag.</pre><pre>Vad gäller bistånd vill jag säga att vi ju kommer att\r\nfå en särskild biståndsdebatt om ett par månader.\r\nSom flera har varit inne på är bistånd nödvändigt i\r\nden utvecklingsprocess mot demokrati och\r\nförstärkt skydd för mänskliga rättigheter som vi är\r\ninne i. Också fattigdomen är ett hot emot mänskliga\r\nrättigheter, vilket vi blir påminda om genom FN-\r\nrapporterna. Bl.a. pekas i rapporten om mänsklig\r\nutveckling från UNDP på att den rikaste miljarden\r\nmänniskor förbrukar 82,7 % av världens inkomster\r\nmedan den fattigaste miljarden får dela på 1,4 %.\r\nDärför är fattigdomsbomben ett hot också mot de\r\nmänskliga rättigheterna. Det gäller världen i stort\r\noch självfallet framför allt u-länderna.</pre><pre>UNICEF pekar dock i en rapport för bara ett par\r\nveckor sedan på situationen i Central- och\r\nÖsteuropa och säger att fattigdomen där har många\r\nansikten. Reformerna drar med sig höga sociala\r\noch ekonomiska kostnader, högre än vad som var\r\nförväntat. Förhoppningar om snabb utveckling och\r\nekonomiskt välstånd har inte infriats, och krisen är\r\nvärst i östra och sydöstra Europa.</pre><pre>Allt färre barn går i skola. En kraftig våg av\r\nkriminalitet sköljer över Central- och Östeuropa.\r\nFattigdomen slår hårdast mot barn, och allt fler\r\nväxer upp som föräldralösa.</pre><pre>Det är en skrämmande rapport, men det är viktigt\r\natt vi tar till oss den och försöker göra någonting åt\r\nförhållandena.</pre><pre>Herr talman! Jag återvänder ofta till några rader av\r\nSvante Foerster. Jag har citerat dem här i\r\nkammaren tidigare, och jag tycker att det är\r\nangeläget att lyfta fram dem igen:</pre><pre>''Friheten innebär frihet först när den innebär frihet\r\nockså för dem som tänker annorlunda. I detta land,\r\nkamrat, medger du helt självklart rätten för de\r\nannorlunda. I många andra länder skulle du höra\r\ntill de annorlunda. I detta land, kamrat, hör det\r\nsom är uppnått och självklart till det som i andra\r\nländer är ouppnått och möjligen tänkbart.''</pre><pre>Herr talman! Kravet på rätten att få tänka\r\nannorlunda, kraven på medborgerliga politiska\r\nrättigheter och kraven på frihet jagar skräck i\r\ndiktatorer och diktaturer över hela världen. I\r\nBurma sitter en kvinna i husarrest sedan snart fem\r\når tillbaka därför att hon reser kravet på frihet,\r\nnobelpristagaren Aung San Suu Kyi. Hon har\r\negentligen en enda strävan, nämligen nationell\r\nförsoning. Det är hennes mål. Hon är beredd att\r\nförhandla med militärregeringen om vilken fråga\r\nsom helst, säger hon, men sedan snart fem år\r\ntillbaka sitter hon i husarrest för sin orädda icke-\r\nvåldskamp mot juntan.</pre><pre>Man har i förra veckan meddelat att hon skall vara\r\narresterad ytterligare ett år, trots att lagen säger\r\nhögst fem år. Det är för övrigt en underlig\r\nlagstiftning som tillåter husarrest i fem år. Hon är\r\nerbjuden frihet, men på det villkoret att hon lämnar\r\nlandet. Man kan inte acceptera att hon skall sprida\r\noro där.</pre><pre>Så är det med dem som tänker annorlunda och med\r\ndem som slåss för frihet, också med fredliga medel.\r\nDen här kvinnan, nobelfredspristagare, är världens\r\nmest kända politiska fånge. Det är en benämning\r\nsom hon har övertagit från en annan\r\nfredspristagare, Nelson Mandela, som nu efter nära\r\ntre decennier som politisk fånge är med om att\r\nmontera ned det förhatliga apartheidsystem som\r\nhan har vigt sitt liv åt att bekämpa. För första\r\ngången skall nu Nelson Mandela, nära 80 år\r\ngammal, få delta i ett val. Det blir, om man nu kan\r\nkontrollera våldet i det sydafrikanska samhället,\r\ndet första fria valet i Sydafrika, den 27 april.</pre><pre>Den valövervakning som Kristina Svensson just har\r\ntalat om är viktig, men det behövs också en\r\növervakning av hela fredsprocessen. Jag vill därför\r\npeka på de insatser som svenska fredsövervakare\r\nmed stöd från SIDA och därmed regeringen nu gör\r\ni Sydafrika.</pre><pre>16 svenska enskilda organisationer -- kyrkor,\r\nsolidaritetsorganisationer och fackliga\r\norganisationer -- med Caritas som samordnare är\r\nmed om att övervaka fredsprocessen. De har gått\r\nin i ett viktigt uppdrag, på begäran av just kyrkor\r\noch oberoende organisationer i Sydafrika.</pre><pre>Det är en solidaritetsinsats, tyvärr inte riskfri. De\r\nförsta fredsövervakarna är nu hemma igen. De kom\r\nunder helgen som gick. Men några är kvar där nere,\r\neftersom de varit vittnen till skottlossning -- alltså\r\ntill det brutala våld som då och då slår till -- och\r\nmåste vittna i utredningen om detta.</pre><pre>Det här visar att det finns risker med den viktiga\r\nsolidaritetsinsats som dessa personer gör, men de\r\nhar ändå velat ställa upp. Det överallt\r\nförekommande våldet är ett hot mot den\r\ndemokratiska processen. Låt oss bara hoppas att\r\ndemokratin är stark nog att klara problemen.</pre><pre>Dagen efter valet i Sydafrika måste en\r\nutvecklingsprocess komma i gång. Ett val som inte\r\nföljs av massiva biståndsinsatser för utveckling gör\r\ndemokratin skör, sade Nelson Mandela, och han\r\nhar sagt det vid åtskilliga tillfällen. Därför måste\r\nvårt stöd till Sydafrika inte bara fortsätta, utan öka.</pre><pre>Herr talman! Bertil Måbrink uttryckte i stort det\r\njag skulle kunna tänka mig att säga om Östtimor\r\noch Indonesien, om Västsahara och Marocko. Jag\r\nlämnar därför det och går över från\r\nnedmonteringen av apartheid i Sydafrika till ett\r\nland som det är dags att tala klarspråk om, ett land\r\ndär man har ett slags apartheidsystem. Jag tänker\r\npå Guatemala.</pre><pre>Det kommer nu från olika håll rapporter om ett\r\nökande våld gentemot ursprungsbefolkningen,\r\nmayaindianerna. De är utsatta för en politik som\r\nbär tydligt släktskap med den apartheidpolitik vi\r\nhar sett i Sydafrika. Fredsförhandlingarna måste\r\ndärför komma i gång på allvar. Mayaindianerna\r\nmåste få sitt människovärde erkänt och\r\nrespekterat. Det här är en viktig fråga för oss. Jag\r\nhoppas att vi driver den i MR-kommissionen och i\r\nFN. Utnyttja möjligheterna där!</pre><pre>Anf. 42  Utrikesminister MARGARETHA AF\r\nUGGLAS (m):</pre><pre>Herr talman! Jag lyssnar alltid med respekt på Karl-\r\nErik Svartbergs inlägg, och det har jag gjort också\r\ni dag. Jag går inte i svaromål. Jag har lyssnat på vad\r\nKarl-Erik Svartberg har framfört.</pre><pre>Eftersom jag tror att Karl-Erik Svartberg på samma\r\nsätt som Pär Granstedt kanske har gjort sitt sista\r\ninlägg i en utrikesdebatt -- dock säkert inte här i\r\nkammaren, eftersom betydande tid återstår på\r\nriksmötet -- vill jag uttrycka min uppskattning och\r\nmin respekt också för Karl-Erik Svartbergs\r\nfortsatta gärning som ordförande för Caritas. Det\r\när sådana röster som Karl-Erik Svartbergs som vi\r\nbehöver, både i Sverige och i världen.</pre><pre>I detta anförande instämde Maj Britt Theorin och\r\nKristina Svensson (båda s).</pre><pre>Anf. 43  LEIF BERGDAHL (nyd):</pre><pre>Herr talman! Det var väldigt bra att Karl-Erik\r\nSvartberg tog upp den kvinnliga\r\nnobelpristagarinnan som sitter i husarrest i Burma.\r\nJag måste instämma i att det är en märklig form av\r\nstraff, då husarrest kan förlängas år efter år utan\r\negentligen någon rättegång. Jag kan meddela att\r\nhennes belägenhet möjligen håller på att\r\nförbättras. För ett par dagar sedan kom det\r\nnämligen en rapport om att en amerikansk\r\nkongressman med åtföljande TV-reporter hade fått\r\nbesöka henne. Jag hoppas alltså att det kommer att\r\nbli litet bättre och att kanske också utrikesministern\r\nskulle kunna göra något för den här stackars\r\nkvinnan.</pre><pre>Jag vill också kort nämna apartheidsystemets fall i\r\nSydafrika. Jag var med på den tiden då kampen mot\r\napartheidregimen började. Jag var förstås inte\r\nnydemokrat då, men jag var SSU-ordförande i\r\nHaparanda. Jag läste i en gammal skolkatalog, där\r\nvi hade skrivit en årsberättelse, och jag tänkte: Oj\r\ndå, man har blivit gammal! Med vilken entusiasm\r\nman kämpade för Sydafrika på den tiden, i slutet på\r\n50-talet. Det är därför med stor glädje jag noterar\r\natt det här systemet nu äntligen faller.</pre><pre>Nu kommer jag in på svensk utrikespolitik. Den\r\nutmärks på 1900-talet av feghet, undfallenhet och\r\ndumhet. Jag vill inte gå in på andra världskriget och\r\nvår förmåga att stå utanför kriget -- det finns även\r\nen hel del gott att säga om vårt agerande då -- men\r\njag skall ta upp ett par saker som inte har tagits upp\r\ntidigare.</pre><pre>På 30-talet fanns planer på att inrätta ett nordiskt\r\nförsvarsförbund. Marskalk Mannerheim var en av\r\ndem som förespråkade ett sådant försvarsförbund.\r\nOckså svenska socialdemokrater var positiva, men\r\nvad gjorde de innan de gick med på att studera\r\nsaken närmare? Jo, de frågade ryssarna: Vad tycker\r\nni om det här? Skall vi inrätta ett försvarsförbund?\r\nDetta var åren 1937, 1938 och 1939, och vad\r\nryssarna planerade då vet ju alla som känner till\r\nhistorien. Det här är ett exempel på dumhet.\r\nNaturligtvis sade ryssarna nej. Jag tror att t.ex.\r\nvinterkriget hade kunnat undvikas om vi hade haft\r\nett nordiskt försvarsförbund.</pre><pre>Även tiden efter andra världskriget utmärks av\r\nfeghet och eftergivenhet i våra relationer med\r\nSovjetunionen. Denna feghet och undfallenhet\r\nblev särskilt uttalad under Olof Palmes tid som\r\nstatsminister. Man säger att Palme var modig i sin\r\nkritik av USA, men det håller jag inte med om. Det\r\nvar enligt min mening i huvudsak fråga om\r\ndemagogi. Ni vet ju alla att undersökningar har\r\nvisat att det har förekommit spel under ytan, med\r\nförsvarssamarbete, osv.</pre><pre>Jag tar upp detta därför att samma feghet i dag\r\nutmärker vår Kinapolitik. Vi törs t.ex. inte sälja\r\nviss materiel som klassas som krigsmateriel till\r\nTaiwan, en demokrati sedan 1992. Vi tar hänsyn till\r\ndiktaturen Kina, som är mycket större, och vi är\r\nrädda om våra affärsförbindelser, främst Ericssons\r\ninsatser i Kina.</pre><pre>Nu vill jag övergå till Tibet. Frågan om Tibet tas\r\nalltid upp av Clintonregeringen, och den togs upp\r\näven av de tidigare amerikanska regeringerna, i\r\ndiskussioner om statusen som ''mest gynnad\r\nnation'' och handelsförbindelser med Kina.</pre><pre>Tibet är enligt alla kriterier ett fritt land, ett eget,\r\nfritt land, som har varit fritt sedan år 127 f.Kr., då\r\nstaten Tibet uppstod. Åren 1949--1950\r\nockuperades Tibet av Röda armén, och man räknar\r\nmed att ca 87 000 tibetaner blev dödade av Röda\r\narmén. FN har i tre resolutioner åren 1959, 1961 och\r\n1965 fördömt ockupationen, men dessa\r\nfördömanden har egentligen inte lett till någonting.\r\nMan beräknar att ca 1,2 miljoner tibetaner under\r\nåren därefter har dödats på grund av ockupationen.\r\nDet har varit ett fruktansvärt förtryck.</pre><pre>Man undrar vad Sverige har gjort. Tyvärr har\r\nSverige egentligen inte gjort någonting. Vi har\r\nunder de 20 år som jag har följt SIDA:s budget\r\nskänkt ca 3 miljoner kronor. Detta kan jämföras\r\nmed vad vi har gett Vietnam, ungefär 10 miljarder\r\nkronor. Vi har alltså gett 3 000 gånger mer till en\r\nkommunistdiktatur än till ett fredligt land som\r\nockuperats av en kommunistdiktatur. Jag tycker att\r\ndetta är något man bör tänka över och skämmas\r\ninför.</pre><pre>Jag tog upp frågan om Tibet i mitt första tal här i\r\nkammaren 1991. Alf Svensson är väl insatt i\r\nproblemet. Vad har han gjort? Jag frågade honom\r\nhäromdagen här i kammaren. Egentligen hade han\r\ninte gjort så mycket, och det var ju väntat. Han\r\nhade endast tagit upp frågan med någon kinesisk\r\nminister -- till vad nytta detta hava må, sade han.\r\nHan trodde inte att det var någon nytta med det\r\nsamtalet, och det tror inte jag heller. Han sade att\r\ndet var svårt att hjälpa Tibet och tibetanerna, att\r\nman får lov att infiltrera in bistånd i landet, osv.</pre><pre>Men det är inte svårt alls. Det finns gott om\r\ntibetaner utanför Tibet som man kan börja med att\r\nhjälpa. Det finns kanske närmare 100 000 tibetaner\r\ni Indien, i Bhutan och i Nepal. Tibetanerna är ju\r\nfaktiskt utrotningshotade. Vi kan ta hand om\r\nutrotningshotade växter och djur, men vi kan inte\r\nta hand om och hjälpa utrotningshotade människor.\r\nExempelvis Individuell människohjälp, en svensk\r\norganisation, bedriver verksamhet med skolor för\r\ntibetanska flyktingbarn i norra Indien.</pre><pre>Jag hoppas att få besöka dem i samband med ett\r\nparlamentariskt möte som har organiserats i New\r\nDelhi, och som efter vad jag hittills vet skall\r\nbesökas av två av riksdagens ledamöter. Men dessa\r\npersoner från Socialdemokraterna och\r\nVänsterpartiet, som i regel brukar besöka alla\r\nmöjliga länder och yttra sig kring dessa, är tysta när\r\ndet gäller Tibet. Det är en ganska märklig\r\ninställning. Man kan tala om alla möjliga andra\r\nländer och engagera sig, men när det gäller Tibet är\r\nSocialdemokraterna och Vänsterpartiet tysta.</pre><pre>Vad är det som pågår i Tibet? Jo, enligt Solzjenitsyn\r\när den kommunistiska regimen i Tibet den\r\ngrymmaste historien känner, och jag tror att\r\nSolzjenitsyn är fackman på det här området. Man\r\nfängslar t.ex. munkar och nunnor. Jag känner väl\r\ntill tibetanska munkar, och några fredligare\r\nmänniskor kan inte jag tänka mig. Jag var\r\nhäromdagen i kontakt med Tibetan Office i\r\nLondon och fick veta att det här fortfarande pågår.\r\nNyligen har man förlängt fängelsestraffet för en\r\nmängd nunnor, som egenligen inte har gjort\r\nnågonting. Ungefär som i fallet med\r\nnobelpristagarinnan förlängdes dessa straff utan\r\nrättegång eller andra åtgärder. Dessa nunnor sitter\r\ninne redan nu.</pre><pre>Vad händer mer? Det händer otäcka saker.\r\nTvångssteriliseringar och tvångsaborter pågår som\r\ntidigare. Det varierar litet grand i de olika\r\ndistrikten i Tibet, men det förekommer och har inte\r\nminskat.</pre><pre>Vidare förekommer en enorm förstörelse av den\r\ntibetanska kulturen. År 1959 fanns 6 259 kloster i\r\nTibet, och 1976 fanns åtta kvar. Det är alltså ett\r\nfruktansvärt kulturmord och religiös förföljelse\r\nsom pågår.</pre><pre>Det pågår en mycket omfattande förstöring av\r\nnaturen i Tibet. 70 % av Tibets yta består av\r\ngrässlätter, där nomaderna har sina hjordar. Man\r\nhar kört iväg nomaderna, och kineserna har flyttat\r\nin. De har brukat jorden väldigt hårt, så\r\ngrässlätterna har förstörts, och erosion har blivit\r\nföljden. Det finns nästan inga djur kvar i Tibet,\r\nutan de är uppätna och utplånade.</pre><pre>Vidare använder man Tibet som en\r\navstjälpningsplats för toxiskt avfall, bl.a.\r\nkärnavfall. I området kring sjön Lop-nor, ''den\r\nvandrande sjön'', som en del av er kanske kommer\r\nihåg från Sven Hedins böcker, håller man nu på\r\nmed kärnexperiment. Området är helt avstängt för\r\nomvärlden, men man vet vad som pågår där.</pre><pre></pre><pre>Vad kan man göra? Dalai Lama inbjöds 1987 att\r\ntala för den amerikanska kongressen. Han\r\nframlade sin fredsplan. Den innebar bl.a. att man\r\nskulle inrätta en fredlig zon i Tibet dit inte bara\r\ntibetaner utan alla människor i världen skulle få\r\nkomma och finna inre frid och ro och komma ifrån\r\nvärldens stress. Det tycker jag verkar mycket\r\nsympatiskt. Jag tror att vi alla skulle behöva litet av\r\ndet.</pre><pre>Rent praktiskt kan man öppna ett Tibetan Office\r\nhär i Stockholm. Jag tror att det vore till stor hjälp.\r\nDet närmaste finns i London. Man kan hjälpa de\r\nolika organisationerna, t.ex. Médécins sans\r\nfrontières och Schweiziska röda korset, som arbetar\r\ni Lhasa. Det finns mängder med möjligheter att\r\nhjälpa dem om man bara vill, vilket jag betvivlar.</pre><pre>Jag tror att det i framtiden kommer att finnas en\r\nmöjlighet för Tibet att nå stor autonomi. Jag har\r\ntalat med en hel del personer som känner till saken\r\nganska väl. Man talar om någon form av\r\nfinlandiserat Tibet då landet skulle tillhöra Kina\r\nmen ha omfattande autonomi. Dit skulle Dalai\r\nLama och flyktingar tillåtas att återvända. Det finns\r\nen viss ljusning.</pre><pre>Anf. 44  EVA ZETTERBERG (v) replik:</pre><pre>Herr talman! Jag vill först säga till Leif Bergdahl att\r\ndet är bra att Ny demokrati engagerar sig i frågan\r\nom Tibet. Det är ingen ny fråga för Vänsterpartiet.\r\nVi har haft den frågan uppe långt innan Ny\r\ndemokrati kom in i riksdagen. Vi har upprepat våra\r\nkrav och kritiken mot Kinas tvångsockupation av\r\nTibet. Vi har också kommit med en rad olika\r\nkonkreta förslag till hur vi tycker att Sverige skall\r\nta upp frågan internationellt.</pre><pre>Det är mycket bra att fler partier är engagerade i\r\nden här frågan. Jag är övertygad om att de övriga\r\npartierna, inklusive Socialdemokraterna som\r\ndirekt har tillfrågats, har tagit itu med frågan. Ny\r\ndemokrati har inte varit ensamt om att intressera\r\nsig för saken. Men det är välkommet, eftersom det\r\när viktigt att fler partier visar intresse.</pre><pre>Herr talman! Jag vill återkomma till\r\nutrikesministerns första anförande. Jag beklagar att\r\nutrikesministern nu gick från kammaren. Det är en\r\nbra utgångspunkt för regeringen att se på\r\nnutidssituationen, där man både kan ha stora\r\nförhoppningar och känna oro. Jag vill poängtera att\r\nutrikesministern sade att vi tog väl vara på de\r\nmöjligheter som fanns. Det är lätt att instämma i de\r\nraderna.</pre><pre>Förvisso finns det många positiva tecken i\r\nvärldssituationen. Jag vill nämna situationen i\r\nSydafrika, som flera andra tidigare talare har gått\r\nin på i detalj. Jag vill också nämna Chile som nu har\r\nlämnat diktaturen bakom sig och nu har gått in i en\r\nfas för att bygga upp en demokrati. I Palestina finns\r\ni dag grunden för en palestinsk stat.</pre><pre>Samtidigt finns det många stora orostecken. I Chile\r\nbygger man upp en demokrati, men det finns t.ex.\r\nfortfarande politiska fångar. Ett annat orostecken\r\när situationen i Guatemala, som Karl-Erik\r\nSvartberg var inne på tidigare, och jag vill lägga till\r\nMexico. Det finns med andra ord en rad länder i\r\nvärlden som inger mycket stor oro. Min och\r\nVänsterpartiets fråga är: Hur förvaltar regeringen\r\nsitt ämbete och tillämpar de vackra orden i\r\npraktiken?</pre><pre>Bertil Måbrink tog i sitt anförande och i sina\r\nrepliker upp en rad exempel där vi från\r\nVänsterpartiet är mycket kritiska till hur\r\nregeringen bedriver utrikes- och biståndspolitik. Vi\r\nhar kunnat se hur man från regeringens sida har\r\nminskat biståndsbudgeten. På vissa områden är\r\nminskningarna katastrofala. Biståndet till Afrika\r\nhar minskat med över 100 miljoner.</pre><pre>Flera andra talare har varit inne på insatserna i\r\nsamband med valet i Sydafrika. Det är mycket bra\r\natt regeringen och också riksdagen kommer att\r\nbevaka valet i Sydafrika. Det är bra att det sker och\r\natt man har skickat ut valövervakare och\r\nfredsövervakare från kyrkor och ideella\r\norganisationer. Men vi kan inte stanna vid det.</pre><pre>Tidigare i debatten nämndes att utrikesministern\r\nunder sitt besök i Sydafrika fick ta emot Nelson\r\nMandelas tack till Sverige för de insatser som har\r\ngjorts under tiden av apartheid. Man kan\r\nnaturligtvis kritisera utrikesministern eftersom\r\nhennes parti definitivt inte har gått i första ledet,\r\nutan tvärtom har motarbetat stödet till\r\ndemokratiska organisationer i Sydafrika.</pre><pre>Jag vill fortsätta mitt resonemang med att vi i\r\nSverige, liksom man i ANC gör i Sydafrika, kan\r\nförsöka att inte blicka bakåt utan framåt och inte\r\nse till det bristande intresse som har funnits hos de\r\nborgerliga partierna. Vi måste fråga: Vad tänker ni\r\ngöra i framtiden? Tänker ni vara med och bygga\r\nupp demokrati? Tänker ni bidra till att Sverige\r\nstärker demokratiska institutioner och\r\nutvecklingsprojekt i Sydafrika?</pre><pre>Jag kan inte annat än beklaga att man faktiskt har\r\nminskat budgeten. Biståndet till Sydafrika har\r\nminskat, stödet till ANC har helt tagits bort. Man\r\nhar lagt tillbaka en del, men inte allt. I\r\nVänsterpartiets partimotion har vi föreslagit att 300\r\nmiljoner avsätts för Sydafrika. Jag skulle önska att\r\nfler partier, även Socialdemokraterna, hade ett\r\nintresse av ett kraftigt ökat stöd för att bidra till att\r\nbygga upp demokratin.</pre><pre>Min förhoppning är att utrikesministern själv under\r\nbesöket nyligen skall ha blivit vittne till vilka bra\r\ninsatser som har gjorts på många olika områden i\r\nuppbyggnaden av det sydafrikanska samhället.\r\nMan har gjort insatser för hälsovård, juridiska\r\nrättigheter, människors rätt i rättsväsendet m.m.\r\nDet finns ett väldigt brett spektrum med många små\r\nprojekt som är av mycket stort värde. Det finns\r\nalltså ingen brist på uppslag för vad pengarna skulle\r\nkunna användas till. Men det kanske blir först i och\r\nmed Alf Svenssons besök i samband med valet som\r\nuppmärksamheten kring det konkreta arbetet och\r\nför ett utökat bistånd från Sverige till Sydafrika\r\nkommer. Det skulle i högsta grad vara nödvändigt.</pre><pre>Herr talman! Jag vill nämna Angola dit biståndet\r\nockså har halverats. Man kan verkligen fråga sig\r\nvarför det har skett just när det gäller Angola, ett\r\nland som är så oerhört drabbat av krigets fasor och\r\ndär hela civilbefolkningen har lidit oerhört. Där om\r\nnågonstans skulle väl en Marshallplan behövas för\r\nåteruppbyggnaden när kriget har tagit slut.</pre><pre>Jag undrar också vad det finns för planer inför valet\r\ni Moçambique. Kommer svenska insatser att\r\nutökas?</pre><pre>Jag vill ockå kort kommentera Cuba.\r\nUtrikesministern var inne på situationen där och\r\nbristen på demokratiska rättigheter. I\r\nVänsterpartiet är vi kritiska mot regimen på Cuba.\r\nVi tycker att det brister när det gäller de\r\ndemokratiska rättigheterna. Den kritiken måste\r\nSverige framföra. Hur pass hårt kritiserar den\r\nsvenska regeringen blockaden mot Cuba? Vi har i\r\noch för sig röstat för att gå mot blockaden. Men hur\r\ndriver man frågan i regeringen? Hur försöker man\r\növertyga det internationella samfundet om att\r\nblockaden mot Cuba måste upphöra? Jag tycker\r\ninte att vi kan se några som helst tecken på att\r\nregeringen har något intresse på det området.</pre><pre>Herr talman! När vi talar om mänskliga rättigheter\r\ntalar vi ofta om vuxna som förnekas demokratiska\r\nrättigheter i politiskt avseende. Men det är barn\r\nsom i allra högsta grad blir mest lidande när det\r\nråder brist på mänskliga rättigheter. Många talare\r\nuppehåller sig kring situationen i Bosnien och f.d.\r\nJugoslavien, där barn och barns rättigheter\r\ndefinitivt kränks dagligen.</pre><pre>Jag vill gärna återgå till Angola, där inte bara kriget\r\ni sig orsakar stora problem. Där är bieffekter av\r\nkriget hundratusentals föräldralösa barn,\r\nundernäring och undermålig utbildning och\r\nhälsovård. Det är inte bara själva kriget, och att en\r\ndel barn mördas eller skadas allvarligt, som är\r\nproblemet. Kriget har även andra följder.</pre><pre>Jag vet att Lisbeth Palme för närvarande\r\ntillsammans med en delegation för Unicef befinner\r\nsig i Angola. Jag skulle vara intresserad av att veta\r\ni vilken mån man från regeringens sida tänker följa\r\nupp de förslag som kommer från Unicefs kommitté.\r\nHur skall vi bevaka att just barnen och ungdomarna\r\ni Angola inte behöver lida så mycket som de gör i\r\ndag? Vad kan den svenska regeringen och det\r\nsvenska folket göra i stället för att skära ned\r\nbiståndet? Vilka övriga insatser kan vi göra?</pre><pre>Jag skulle också vilja fråga regeringen om en annan\r\nviktig del i svensk utrikespolitik, nämligen\r\nmintillverkningen. Ungefär 800 människor dödas\r\nav minor varje månad runt om i världen. En\r\növersynskonferens angående minor kommer att\r\näga rum 1995, och inför den har Rädda barnen\r\nstartat en kampanj.</pre><pre>Sverige tillverkar minor. Sverige har inte förbjudit\r\nexport av minor. Sverige har inte agerat\r\ninternationellt för att stoppa export och\r\nanvändning av minor.</pre><pre>Jag vill gärna höra regeringens syn på detta: Vad\r\nkommer ni att göra? Kommer ni att försöka stoppa\r\ntillverkningen, stoppa exporten och stoppa\r\ninternationell användning av minor? Det är\r\ndefinitivt så att barn drabbas i stor utsträckning.</pre><pre>Till slut vill jag ta upp frågan om barnarbete.\r\nBarnkonventionen skyddar inte barn från\r\nbarnarbete. Jag tror inte att bojkott och förbud mot\r\nbarnarbete internationellt är en framkomlig väg,\r\ndäremot att ge stöd åt dessa barn så att de får\r\nrimliga arbetsvillkor och att se till att deras\r\nrättigheter tillgodoses.</pre><pre>Vi har i Vänsterpartiet väckt en motion, och i en\r\ntvärpolitisk motion, med Moderaterna som första\r\nnamn, lyfts de insatser fram som Sverige kan göra\r\nför att kartlägga situationen och för att se vilka\r\nytterligare insatser som kan göras.</pre><pre>Regeringen vill bara ge en mycket liten del i bistånd\r\ntill barn och gatubarn, nämligen 15 miljoner, och\r\ndet behöver definitivt ändras.</pre><pre>Herr talman! När jag frågar mina egna barn och\r\nandra svenska barn vad de vill bli när de blir stora,\r\nsvarar de lärare, polis, brandman osv., men för\r\nbarn i södra Afrika handlar det om att överleva.\r\nMålet måste vara högre för barnen även i södra\r\nAfrika och resten av världen än att överleva.</pre><pre>Anf. 45  INGER KOCH (m):</pre><pre>Herr talman! Den avsky och den förtvivlan som vi\r\nalla känner inför de illdåd som vi dagligen genom\r\nTV:s försorg bevittnar mot försvarslösa civila i\r\nBosnien, där massakern i Sarajevo den 5 februari\r\nbara är ett exempel på en rad övergrepp, och i\r\nandra delar av det forna Jugoslavien gör att vårt\r\nintresse och vårt engagemang i första hand inriktas\r\npå händelseutvecklingen i Öst- och Centraleuropa.\r\nDe konflikter som vi i dag ser i flera av de nya,\r\nsjälvständiga stater som bildats efter\r\nSovjetunionens och Jugoslaviens upplösning visar\r\npå nödvändigheten och behovet av hjälp från det\r\növriga Europa och från världssamfundet med att\r\nbygga upp fungerande demokratier, där respekten\r\nför mänskliga rättigheter blir en självklarhet.</pre><pre>Orsaken till dessa konflikter är i flera fall att\r\nregeringarna inte accepterar sina\r\nminoritetsbefolkningar. Det är därför nödvändigt\r\nför en framtida stabil utveckling i dessa nya stater\r\natt de i sina konstitutioner har ett tillfredsställande\r\nskydd för mänskliga rättigheter och för\r\nminoritetsrättigheter.</pre><pre>Men, herr talman, stora och dramatiska\r\nförändringar sker också i Afrika. Detta gäller inte\r\nminst länderna på Afrikas horn. År efter år har här\r\nbrutala inbördeskrig rasat, med förfärliga\r\ndödssiffror.</pre><pre>I Sudan -- ett av Afrikas största länder -- har\r\ninbördeskriget pågått med korta uppehåll sedan\r\n1983. Det är en konflikt där de svarta kristna folken\r\ni söder har slagits mot arabisk och muslimsk\r\ndominans från landets norra delar. Kriget hårdnade\r\nnär Khartoumregeringen försökte tillämpa islamisk\r\nsharialag även i de kristna områdena. De\r\nsudanesiska regeringsstyrkorna inledde i mitten på\r\njanuari återigen en storoffensiv för att försöka\r\nkrossa motståndet i de södra delarna av landet.\r\nKonsekvenserna är fruktansvärda, enligt rapporter\r\nfrån hjälparbetare i området. Det handlar om ren\r\nfolkmordspolitik, där förutom själva\r\nkrigshandlingen även svälten är ett vapen. 250 000\r\nmänniskor har redan dött på grund av torkan och\r\ninbördeskriget, och ytterligare 3,5 miljoner\r\nbehöver omedelbar nödhjälp för att överleva sedan\r\nde flytt från sina hemtrakter på grund av striderna.</pre><pre>FN vädjar nu om bidrag från omvärlden. För att\r\nytterligare en stor svältkatastrof på Afrikas horn\r\nskall kunna undvikas är det nödvändigt att\r\nvästvärlden svarar positivt på denna vädjan och\r\nvisar sitt engagemang även i denna del av världen.\r\nSamtidigt är det viktigt att brotten mot mänskliga\r\nrättigheter fördöms.</pre><pre>I Somalia har, tack vare FN:s stora insatser, svälten\r\nbringats under kontroll och utgör inte längre ett\r\nallvarligt hot. FN:s närvaro i landet har också delvis\r\nförbättrat det politiska läget och avhjälpt den totala\r\nlaglöshet och upplösning som rådde där efter\r\ndiktatorn Siad Barres fall och de rivaliserande\r\nkrigsherrarnas strider om makten.</pre><pre>FN:s säkerhetsråd ändrade också mandatet för FN-\r\nsoldaterna i Somalia för några veckor sedan. Deras\r\nfrämsta mål skall, enligt en enhällig resolution, inte\r\nlängre vara att avväpna landets stridande grupper,\r\nutan att främja politisk försoning.</pre><pre>Läget i Somalia är dock instabilt, och risken för ett\r\nuppflammande inbördeskrig är överhängande. En\r\nfortsatt närvaro av FN-trupper är därför\r\nnödvändig.</pre><pre>I Etiopien kan vi däremot efter inbördeskrigets slut\r\nför tre år sedan nu se hur övergångsregeringen\r\nsöker leda landet mot demokrati. Allmänna,\r\ndemokratiska, nationella val planeras äga rum i vår.\r\nDet finns dock fortfarande motsättningar mellan\r\netniska och politiska grupperingar, och landet\r\nbehöver Sveriges stöd för att den demokratiska\r\nprocessen skall kunna fortsätta.</pre><pre>Eritrea har genom utslaget i folkomröstningen i\r\napril förra året nu fått sin självständighet. En ny\r\nkonstitution håller på att utarbetas, och allmänna\r\nval planeras. Även här har Sverige ett ansvar att\r\nbidra till att den demokratiska processen kan\r\nfortsätta.</pre><pre>Allt fler länder i Afrika inför nu flerpartisystem och\r\nhåller fria val. Det stundande valet i Sydafrika är\r\nytterligare ett exempel.</pre><pre>Men vägen till demokrati kan vara både lång och\r\nsmärtsam. Utvecklingen i Angola, som Eva\r\nZetterberg nyss nämnde, är ett exempel på detta.\r\nEfter de allmänna valen i september 1992, som gav\r\ndet regerande MPLA-partiet en majoritet i\r\nnationalförsamlingen, tog oppositionspartiet Unita\r\nåter till vapen. 3 miljoner människor är nu på flykt\r\nundan striderna. 2 miljoner är i behov av akut\r\nnödhjälp för att överleva. Över 100 000 människor\r\nhar dött i de nya striderna. Svåra övergrepp mot\r\nmänskliga rättigheter sker dagligen från båda sidor.</pre><pre>FN:s säkerhetsråd har fördömt Unitas vägran att\r\nfullt ut respektera fredsavtalet och säkerhetsrådets\r\ntidigare resolutioner. I september förra året införde\r\nrådet vapen- och oljesanktioner mot Unita.\r\nMandatet för FN:s fredsbevarande insats har\r\nförlängts.</pre><pre>Detta är endast några exempel på de allvarliga\r\nkonflikter som drabbar tiotusentals miljoner\r\nmänniskor i Afrika och som är viktiga att komma\r\nihåg när massmedia ensidigt rapporterar från mer\r\nnärliggande konfliktområden i Europa.</pre><pre>Herr talman! FN har genom det nya politiska läget\r\ni världen nu en möjlighet att ingripa mot hot mot\r\ninternationell fred och säkerhet runt om i världen.\r\nFN kan nu också ingripa i interna kriser vid massiva\r\növergrepp mot de mänskliga rättigheterna.</pre><pre>Dagens situation visar också att FN är inblandat i\r\nen rad länder som övervakare och medlare vid\r\npågående fredsprocesser och\r\ndemokratiseringssträvanden i forna diktaturer runt\r\nom i världen. Samtidigt ställs allt fler krav på\r\norganisationen från nationer och olika folkgrupper\r\ni världen, att FN skall engagera sig för att\r\nåtstadkomma hållbara lösningar när nya hot och\r\nkonflikter uppstår.</pre><pre>För att så skall ske behöver FN reformeras. I dag\r\nfinns inte den kraft och auktoritet som världen\r\nbehöver. Sverige och de övriga nordiska länderna\r\nhar därför, som utrikesministern nyss poängterade,\r\ntagit fram förslag som skall bidra till att stärka FN:s\r\nroll som konfliktlösare och fredsbevarare. Men\r\näven förslag som bidrar till prioriteringar av\r\nverksamheten, hårdare kontroll av sekretariatet\r\noch förbättrad budgetdisciplin har lagts fram. En\r\nnordisk resolution om reformer på det\r\nfredsbevarande området antogs också under\r\nhöstens generalförsamling.</pre><pre>För att FN skall kunna möta den nya tidens\r\nuppgifter krävs ett större helhetsgrepp på\r\nreformverksamheten. Medlemsländerna måste på\r\nallvar diskutera hur organisationen skall användas\r\ni framtiden. Detta betyder att även de stora\r\nländerna, säkerhetsrådets permanenta\r\nmedlemmar, aktivt och på allvar engagerar sig.\r\nFörst då kan FN bli vad alla hoppades på när\r\norganisationen grundades: en garanti för fred,\r\ndemokrati och respekt för mänskliga rättigheter.</pre><pre>Anf. 46  EVA ZETTERBERG (v) replik:</pre><pre>Herr talman! Inger Koch talade inkännande om\r\nsituationen i Angola och de lidanden som\r\nbefolkningen där har utsatts för på grund av kriget.\r\nDå vill jag fråga: Är Inger Koch och moderaterna\r\nhär i riksdagen villiga att försöka ändra regeringens\r\nförslag att dra ned biståndspengarna till Angola?</pre><pre>Anf. 47  INGER KOCH (m) replik:</pre><pre>Herr talman! Vi kommer vid ett senare tillfälle att\r\ndiskutera hur biståndet skall fördelas i världen.\r\nMen jag kan redan nu säga till Eva Zetterberg att\r\nde pengar som är avsedda för utvecklingsinsatser i\r\nAngola -- det är de som enligt förslaget skall dras\r\nned -- inte kan användas i dag. Vad som för tillfället\r\nbehövs är massiva insatser för att avhjälpa nöden.\r\nVi måste just nu förhindra att människor svälter\r\nihjäl på grund av kriget. När fred och försoning har\r\nåterställts i landet kan vi återigen gå in med\r\nprogram som hjälper till att föra landet framåt.</pre><pre>Anf. 48  EVA ZETTERBERG (v) replik:</pre><pre>Herr talman! Tolkar jag Inger Koch rätt när jag\r\nuppfattar hennes anförande så, att moderaterna\r\nhar de här pengarna reserverade för att när ett\r\nfredsavtal föreligger så snart som möjligt ta dem i\r\nanspråk för att genomföra en återuppbyggnadsplan\r\noch även eventuella förslag från den\r\nUnicefdelegation som jag nämnde?</pre><pre>Anf. 49  INGER KOCH (m) replik:</pre><pre>Herr talman! Den budget vi nu fattar beslut om\r\nhänför sig till det närmaste året. Jag hoppas\r\nnaturligtvis att ett fredsavtal -- eller åtminstone en\r\nbörjan till en överenskommelse om fred -- skall\r\nkunna träffas i och med de samtal som man ändå\r\nför, men riktigt så optimistisk att jag tror att detta\r\nkan ske under året är jag inte. Men självklart\r\nkommer Sverige att bidra till att det kan komma till\r\nstånd en utveckling mot demokrati, mot\r\nmarknadsmässiga lösningar och även mot att\r\nskolväsen och liknande återigen kan börja fungera.</pre><pre>Anf. 50  KARL-GÖRAN BIÖRSMARK\r\n(fp):</pre><pre>Herr talman! ''Nio brandbomber detonerade tidigt\r\npå söndagen i butiker, på pubar och restauranger i\r\nBelfast på Nordirland.''</pre><pre>''I lördags morse genomfördes sex liknande attentat\r\nmot butiker i London.''</pre><pre>''Tre beväpnade afghaner höll ännu sent på\r\nsöndagen 16 pakistanska skolbarn som gisslan i\r\nPakistans huvudstad Islamabad.''</pre><pre>''Röda khmererna hävdade på söndagen att de\r\ndödat 127 kambodjanska regeringssoldater,\r\ndäribland 18 officerare, under två dagars strider\r\nnära Anlong Veng.''</pre><pre>''Samtidigt som ekonomin går på högvarv hårdnar\r\ndet politiska förtrycket i Kina. Det hävdar\r\nmänniskorättsorganisationen Asia Watch, som\r\nredogör för över 1 200 exempel på politisk och\r\nreligiös förföljelse. Den 664-sidiga rapporten visar\r\ntydligt att det politiska förtrycket inte minskar utan\r\nökar.''</pre><pre>''Beväpnade gäng angrep vallokaler i minst tre byar\r\ndå det första flerpartivalet på söndagen hölls i den\r\nvästafrikanska republiken Togo. -- -- --  Radion i\r\nhuvudstaden Lomé sade att minst sex vallokaler\r\nhade vandaliserats så svårt att de inte kunde\r\nanvändas.''</pre><pre>''Tuzla, Bosniens näst största stad, utsattes på\r\nsöndagsförmiddagen för en serbisk granatattack.\r\nSammanlagt fem granater slog ner i Tuzlas\r\ncentrum.''</pre><pre>Detta är citat, hämtade från en enda sida ur en\r\nsvensk dagstidnings måndagsexemplar den här\r\nveckan.</pre><pre>Våld och brott mot mänskliga rättigheter präglar\r\nmånga -- alltför många -- av våra medmänniskors\r\nvardag över hela vår värld. Jag har här nämnt några\r\nexempel från en ond värld. Tyvärr kan listan göras\r\nmycket lång. Tidningen kunde denna måndag till\r\nfrukostkaffet ha gett oss exempel på hur\r\ndemokratiska människorättsorganisationer förföljs\r\npå Cuba, hur civilbefolkningen år ut och år in\r\nmördas i Angola, hur Mujahedinrörelsen kämpar\r\nför ett demokratiskt Iran. Den kunde också ha\r\nberättat om Polisarios kamp för ett fritt Västsahara,\r\netc.</pre><pre>Är då allt på vår jord våld, elände och mörker? Nej,\r\nförvisso inte! Det finns ljus och hopp, just därför att\r\nmänniskor är beredda att offra tid, kraft, ja sin\r\npersonliga frihet och säkerhet, t.o.m. sitt liv, för att\r\nbekämpa våldet, förtrycket och brotten mot\r\nmänskliga rättigheter och för att hävda människans\r\nrätt att leva ett mänskligt liv i frihet.</pre><pre>Nelson Mandela är en i raden av alla de tusen och\r\nåter tusen frihetskämpar som offrar och har offrat\r\nsin frihet just för att bekämpa det våld och det\r\nförtryck som medmänniskor tvingas leva under.\r\nMandelas och ANC:s långa kamp mot det\r\nsydafrikanska apartheidsystemet och för ett\r\ndemokratiskt Sydafrika är på väg att lyckas. Val är\r\nplanerade att genomföras i slutet av april.</pre><pre>Många misströstade om att Nelson Mandela\r\nnågonsin skulle få delta i ett fritt och demokratiskt\r\nval. På grund av militärens obevekliga jakt på\r\nmeningsmotståndare, alla dessa politiska fångar\r\noch människor i landsflykt vågade få tro att\r\nförändringens tid stod för dörren. Men Sydafrikas\r\nfolk gav aldrig upp. I dag sitter f.d. torterare vid\r\nsamma bord som f.d. tortyroffer för att diskutera\r\nen gemensam framtid.</pre><pre>Det finns all anledning för Sydafrika att känna\r\nglädje. Men mycket arbete återstår att uträtta och\r\ngenomföra för att valen i Sydafrika skall bli fria och\r\nrättvisa.</pre><pre>Vid fem riksdagsledamöters besök i Sydafrika för\r\ntvå veckor sedan -- jag var en av dem --- möttes vi\r\nav ett oroande budskap från företrädare för ANC,\r\nnämligen: Tiden är emot oss för närvarande. Och\r\njag förstår våra afrikanska vänners bekymmer.\r\nMycket tålmodigt arbete måste uträttas under de\r\ntvå månader som återstår fram till valet. 9 000\r\nvallokaler skall upprättas. Identitetshandlingar\r\nskall distribueras till miljoner väljare, till\r\nanalfabeter långt ute på landsbygden. Man skall\r\nbedriva utbildning om hur val går till för alla dem\r\nsom aldrig förut deltagit i ett val. Man skall\r\nfastställa om man skall ha en eller två valsedlar. Det\r\när ännu inte klart -- två månader före valet. In i det\r\nsista förs fortsatta förhandlingar med Mangosuthu\r\nButhelezis trilskande Inkathaparti, och man har\r\nförlängt tiden ytterligare för att få med partiet på\r\nvalvagnen, men det ser ut att misslyckas.</pre><pre>Allt detta och mycket mer måste finna sin lösning\r\nföre den 27 april, om fria och rättvisa val skall\r\nkunna genomföras. Och allt detta arbete måste\r\nuträttas under ständigt hot om våld.</pre><pre>Våldet i Sydafrika är omfattande. Varannan dag de\r\nsenaste två månaderna har ett större sprängattentat\r\nutförts mot elkraftsanläggningar, järnvägar,\r\nkommunkontor, ANC-kontor, etc. -- allt för att\r\nstöra och förhindra utvecklingen mot ett\r\ndemokratiskt Sydafrika.</pre><pre>I en TV-intervju häromveckan med ledaren för\r\nAfrikaner--Werstandbeweging Eugene Terre\r\nBlanche fick vi erfara det hat och den oförsonlighet\r\nden vita extremhögern i Sydafrika besitter.</pre><pre>På ett kusligt sätt fick jag åter bekräftat det\r\noförsonliga hat som jag för 30 år sedan fick erfara\r\nvid konfrontationen med vita farmare och\r\naffärsmän i södra Afrika. De kom från befriade\r\nländer norrut -- Kenya, Tanzania, Zambia -- och\r\nhade flyttat söderut till Sydafrika via Rhodesia-\r\nZimbabwe. Deras inställning var helt kallt: Vi tar\r\ninte kampen i Zambia, Rhodesia-Zimbabwe. Vi tar\r\nkampen i Sydafrika -- sedan återstår bara havet.</pre><pre>Nu gäller det att stödja Sydafrika på upploppet mot\r\ndemokratins förverkligande i landet. I ett öppet\r\nbrev till det svenska folket skriver Nelson Mandela\r\nbl.a. följande:</pre><pre>''Det finns så mycket att uträtta; de flesta av oss har\r\naldrig deltagit i något val tidigare och många har\r\nförnekats rätten att lära sig läsa och skriva. Vi\r\nmåste försäkra oss om att människor från avlägsna\r\nlandsbygdsområden kan gå till vallokalen och att\r\nvalarbetarna får de nödvändiga valattiraljerna. Vi\r\nmåste också bekämpa de våldskrafter som försöker\r\nhindra den demokratiska processen''.</pre><pre>Låt oss nu gå hela vägen tillsammans med\r\nSydafrikas kämpande demokrater, och låt oss\r\nkomma ihåg att demokratin inte är säkrad enbart\r\ngenom att val har genomförts! Det kommer en dag\r\nefter valdagen. Då måste vi vara med och bistå,\r\nförstärka och befästa ett demokratiskt Sydafrika.</pre><pre>Anf. 51  INGBRITT IRHAMMAR (c):</pre><pre>Herr talman! De flesta TV-inslag och\r\nmassmedierapporter som vi får från\r\nkonfliktområden kommer just nu från det forna\r\nJugoslavien. Olika vittnesmål når oss om\r\nmassvåldtäkter mot kvinnor och övergrepp mot\r\nbarn. Häromdagen läste jag bosniska vittnesmål\r\nfrån serbiska koncentrationsläger. De berörde mig\r\nmycket illa. Fäder tvingades under pistolhot att\r\nvåldta sina egna barn. Föräldrar tvingades se på när\r\nderas barn stympades för att sedan städa upp blod\r\noch benstumpar. Man ställer sig frågan hur ett krig\r\nkan förändra till synes beskedliga och tidigare goda\r\ngrannar till obeskrivligt grymma bödlar.</pre><pre>Därför är det viktigt att alla insatser nu sätts in för\r\natt ställa dessa bödlar, våldtäktsmän och\r\nmisshandlare inför den krigstribunal som har\r\ninrättats i Haag och att de som har gjort sig skyldiga\r\ntill krigsförbrytelser döms. Samtidigt är det viktigt\r\natt man hjälper de människor som flyr från dessa\r\ngrymheter och ger dem en fristad.</pre><pre>Kriget i det forna Jugoslavien påminner oss om att\r\ndet finns konflikter i vårt närområde och inte bara\r\ni fjärran utvecklingsländer. Det är av största vikt att\r\nvi från svensk sida agerar så, att vi hjälper till att\r\nförhindra att andra interna konflikter utvecklas till\r\nnya allvarliga inbördeskrig. Det finns risk för detta\r\ni vår närhet. Jag tänker då på Turkiet.</pre><pre>Från olika rapporter framträder en bild av ett land\r\npå väg in i ett krigsliknande tillstånd. Turkiet anses\r\nhöra hemma bland de europeiska demokratierna.\r\nÄndå är det ett land som står på tröskeln till ett\r\nomfattande inbördeskrig, ett land där respekten för\r\nmänskliga rättigheter minskar och det militära\r\nvåldet ökar. FN:s kommitté mot tortyr publicerade\r\nen rapport i november i fjol. Där framgår det att\r\ntortyren är utbredd och systematisk. Många fall av\r\nutomrättsliga avrättningar och försvinnanden har\r\nsamtidigt rapporterats.</pre><pre>Vi känner till att det sedan 1979 råder militärt\r\nundantagstillstånd i Kurdistan. Så sent som i april\r\n1993 utfärdades antiterrorlagen. Den utvidgades\r\ndessutom i augusti av premiärminister Ciller utan\r\nparlamentariskt beslut. Nu är strejker, möten,\r\ndemonstrationer och i stort sett alla former av\r\ndemokratiska reaktioner, yttranden och aktioner\r\nförbjudna. Turkiet anses ändå höra hemma bland\r\nde europeiska demokratierna.</pre><pre>Handel kan nu förbjudas, byar tvångsdeporteras\r\noch människor arresteras i långa tider utan\r\nrättegång. Säkerhetsstyrkor och poliser skyddas\r\nfrån att bli anmälda om de anklagas för våldtäkt,\r\nutövning av tortyr och mord. Rätten att bestämma\r\növer liv har överlämnats till militärens och polisens\r\ngodtycke. Men Turkiet anses höra hemma bland de\r\neuropeiska demokratierna.</pre><pre>Läget har ytterligare förvärrats inför de kommande\r\nkommunalvalen, som skall hållas den 27 mars.\r\nSärskilda säkerhetsoperationer genomförs nu, och\r\nen offensiv propagande sker både innanför och\r\nutanför landets gränser.</pre><pre>De militära aktionerna inkluderar\r\nsäkerhetsattacker mot civilbefolkningen. Särskilt\r\nutsatta är de som vägrar delta i det s.k.\r\nbyvaktssystemet. Av byvakterna kräver den\r\nturkiska staten att de skall bekämpa PKK i\r\nområdet. Att vara byvakt innebär samtidigt att man\r\nutsätter sig för angrepp från PKK. Om de vägrar att\r\nställa upp riskerar de att attackeras av turkiska\r\nsäkerhetstrupper. Det är verkligen en ond cirkel.</pre><pre>De första truppförstärkningarna av\r\nsäkerhetsstyrkor sändes till sydöstra Turkiet i\r\nbörjan av januari. De är tungt beväpnade, tränade\r\nför närstrider med gerillan, oftast maskerade och\r\nspecialtränade för byoperationer. De flesta är\r\nanklagade för att ha varit inblandade i brott mot\r\nmänskliga rättigheter.</pre><pre>Det har redan utförts en mängd räder mot byar. De\r\nutförs i stort sett på samma sätt. Byinvånarna blir\r\nsammanförda i byn och utsätts för hot och\r\nförolämpningar. Styrkorna letar igenom husen.\r\nEgendom förstörs. Det tycks nu närmast har blivit\r\nrutin att man efteråt sätter eld på husen och också\r\npå fälten och husdjuren. Den turkiska staten\r\npressar således kurderna att flytta från de mindre\r\nbyarna. In- och utfarterna till byarna mineras, och\r\nmilitären upprättar livsmedelsblockader. Sedan\r\n1985 har mellan 800 och 1 000 kurdiska byar\r\nförstörts.</pre><pre>Möjligheterna för pressen att rapportera om\r\nsäkerhetsstyrkornas attacker har också försvårats.\r\nJournalister får utstå förföljelse, häktning och\r\ntortyr. Tidningar beslagtas. Tidningen Özgur\r\nGundem, som är en av de tidningar som ihärdigt\r\nfortsätter att rapportera om säkerhetsstyrkornas\r\nräder och agerande, har drabbats oerhört hårt.\r\nUnder den tid som tidningen har getts ut, vilket är\r\nlitet mer än ett och ett halvt år, har sex journalister\r\ndödats. En kvinnlig journalist har försvunnit. Tolv\r\ntidningsdistributörer har mördats.\r\nSäkerhetsstyrkorna misstänkas ligga bakom alla\r\ndessa fall.</pre><pre>Försvarsadvokater och mänskliga-rättighets-\r\naktivister förhindras att arbeta. Många häktas i\r\nmånader och utästts för förhör och tortyr. Andra\r\ndödas eller bara försvinner. Den turkiska statens\r\nsyfte tycks vara att försöka förhindra att rapporter\r\nom säkerhetsstyrkornas övergrepp och försök att\r\nskrämma befolkningen i sydöstra Turkiet når\r\nomvärlden.</pre><pre>Därför är det oerhört viktigt att man runt om i\r\nvärlden, från olika länder och parlament, besöker\r\nTurkiet, särskilt i samband med valen. EU-\r\nparlamentet ville sända dit kontrollanter, men det\r\nturkiska parlamentet uttryckte besvikelse över\r\ndetta beslut. Det visar att man från de turkiska\r\nmyndigheternas sida verkligen är orolig för att visa\r\nupp sin situation.</pre><pre>Vi måste informera oss om hur läget är. Vi måste\r\nsprida information om situationen. Vi måste utöva\r\npåtryckningar på Turkiet. Vi måste se till att\r\nTurkiet respekterar de mänskliga rättigheterna. Ett\r\nsätt är att Sverige begär en granskning av\r\nEuroparådets ministerkommitté över hur avtalet\r\nom de mänskliga rättigheterna mellan Europarådet\r\noch Turkiet följs. Jag undrar om statsrådet\r\nSvensson skulle kunna tänka sig att agera i denna\r\nriktning för att utöva påtryckningar på Turkiet.</pre><pre>Sverige bör också verka för att den\r\nhögkommissionär för mänskliga rättigheter som\r\ngeneralförsamlingen har beslutat om också ges i\r\nuppdrag att granska kränkningarna i detta område.\r\nJag ser alltså en uppenbar risk för att detta\r\ninbördeskrig i Turkiet kan sprida sig som en\r\nallomfattande krissituation som kan nå långt\r\nutanför landets gränser.</pre><pre>Herr talman! Förutom att turkarna förtrycker sin\r\negen befolkning har de dessutom nyligen börjat\r\nutvisa iranska och irakiska flyktingar, trots att de\r\nstår under UNHCR:s beskydd. Man överlämnar\r\ndem till gränsvakterna. Vi vet att det där väntar\r\ntortyr och även dödsstraff för dessa flyktingar när\r\nde kommer tillbaka. Att situationen är illa i Iran\r\nhar vi fått många vittnesmål om, och jag har nyligen\r\nfått rapporter om att den på sistone har förvärrats.</pre><pre>Vi har väl alla fått information om att de kristna nu\r\nytterligare förföljs i Iran. Kristna präster har\r\nmördats.</pre><pre>Tusentals politiska fångar sitter i fängelse, en del\r\nända sedan år 1979 då den iranska republiken\r\ngrundades. Här förekommer tortyr,\r\nskenavrättningar och andra övergrepp. Offentliga\r\navrättningar har blivit ett ökat inslag i Iran.\r\nDessutom sker avrättningarna efter i stort sett\r\nsummariska rättegångar. Iranska motståndsmän\r\ndödas långt utanför Irans gränser.</pre><pre>Det är oerhört viktigt att vi fortsätter att\r\nuppmärksamma dessa händelser i alla\r\ninternationella sammanhang och också tar upp dem\r\ni direkta samtal med den iranska regimen.</pre><pre>De iranska kvinnorna är mycket hårt utsatta för\r\nförtryck. De betraktas i stort sett som andra\r\nklassens medborgare. Total kontroll råder över\r\nkvinnorna. Iran är ett könsdiskriminerande och\r\nkönssegregerat samhälle. Kvinnor träffar i stort sett\r\nbara kvinnor. Kvinnliga läkare behandlar kvinnliga\r\npatienter. Kvinnliga lärare undervisar kvinnliga\r\nelever. Kvinnor kontrollerar kvinnliga\r\narbetsplatser. Kvinnor kontroller kvinnor på\r\ngatorna. Kontrollen har hårdnat. Allt går ut på att\r\nkvinnan inte skall synas. Hon skall inte kunna visa\r\nupp sig för någon. Om hon visar några hårstrån\r\neller har målat läpparna hotar arrestering,\r\nmisshandel, offentlig piskning och avskedande från\r\ntjänsten. Allt detta sker alltså år 1994 i Iran. Det\r\när en situation som mera liknar medeltiden och den\r\ntidens häxprocesser.</pre><pre>Anf. 52  Statsrådet ALF SVENSSON (kds):</pre><pre>Herr talman! Jag är mycket glad över den\r\nuppmärksamhet som frågan om mänskliga fri- och\r\nrättigheter får här i dag i den utrikespolitiska\r\ndebatten. Vi är säkert alla överens om att den här\r\ntypen av frågor och opinionsbildning inte kan få\r\nnog tid och nog uppmärksamhet. Som vi alla vet\r\nhandlar det om en ständigt pågående process -- en\r\nkamp mot kränkningar av människovärdet, av\r\nindividens integritet och av varje människas\r\nrättigheter och frihet. Genom hela historien -- i\r\nkultur efter kultur på kontinent efter kontinent --\r\nkan vi se eller skaffa oss information om hur förakt\r\nför svaghet, för oliktänkande och för människor av\r\nannan ras, annat kön, annan religion, annan\r\npolitisk ideologi etc. fått göra sig gällande.</pre><pre>Just nu premiärvisas filmen Schindler's List här i\r\nSverige, vilket jag tror att alla har observerat. Jag\r\nhoppas att många, många svenskar kommer att se\r\nden filmen. Den visar ett skede i vår europeiska\r\nhistoria som vi gärna vill glömma men inte får\r\nglömma. Historielösheten gör det lättare för\r\nvanvettet, den mörkaste ondskan, att jäsa igen.\r\nMan skulle så ofta vilja förbjuda och åter förbjuda.\r\nDet känns också ofta som om man skulle vilja\r\nvända ryggen åt alla dessa brott mot mänskliga fri-\r\noch rättigheter, vilket kanske skulle vara\r\nhälsosammast rent mentalt. Dessa brott är i regel\r\noerhört grymma. Jag är övertygad om att vårt\r\nansvar är att med öppen blick ihärdigt och\r\nouttröttligt informera, argumentera, bilda opinion\r\noch sätta oss i sinnet att på alla tänkbara sätt\r\nförsöka främja respekten för de internationella\r\nmänniskorättskonventionerna.</pre><pre>Vi vet alla att den kommunistiska kollapsen och det\r\nkalla krigets slut har lett till att konflikter som\r\ntidigare tryckts ned med blytunga diktatoriska\r\nknutna nävar nu lätt blossar upp. Jag tror att det är\r\nutomordentligt viktigt att vi i det idémässiga\r\nvakuum som kan märkas fylls av större respekt för\r\nmänskliga fri- och rättigheter. Efter de bipolära\r\ndecennierna behövs en makt eller korrigering i\r\nriktning mot att ställa upp mot den extremism som\r\npopulistiskt lätt hugger tag i en del grupper. Jag\r\nskulle vilja se respekten för mänskliga fri- och\r\nrättigheter som just det korrigeringsverktyget.</pre><pre>Av en medarbetare har jag informerat mig om det\r\nsom har sagts. Jag ber om ursäkt, herr talman, för\r\natt jag inte har varit här under hela den tid som\r\ndessa frågor har debatterats. Det beror på att jag\r\nfaktiskt trodde att den här debatten skulle äga rum\r\ni samband med den biståndspolitiska debatten som\r\nkommer att hållas i slutet av april. Jag är\r\nnaturligtvis mycket glad över att ämnet också har\r\nkommit upp i dag. Jag tror dock att vi får tillfälle\r\natt återkomma i den nämnda debatten. Som jag\r\nsade tål dessa frågor verkligen att vara med i de\r\nflesta debatter och resonemang som vi för när vi\r\nberör både våra egna och de internationella\r\nrelationerna.</pre><pre>Karl-Erik Svartberg har talat om fattigdomen som\r\nnaturligtvis är ett hinder för mänskliga fri- och\r\nrättigheter. Vi är helt överens om det. Därför är\r\nmänniskorättsfrågorna kopplade till\r\nbiståndsfrågorna. Det är förstås inget annat än ett\r\nhån för många människor om vi skall stå här med\r\nstolta paroller från internationella konventioner\r\nsamtidigt som vi inte bryr oss om deras eländiga\r\nfattigdom, vilken gör det omöjligt för dem att tänka\r\nen enda tanke om konventionstexter. Det här\r\nhänger ihop. Jag tror också att det är mycket\r\nviktigt, vilket har sagts här, att barnen och\r\nkvinnorna ställs i centrum. Det kanske vi gör i för\r\nliten utsträckning, låt mig ärligt säga det. Under\r\nmin tid, låt vara kort, som minister för bistånds- och\r\nmänniskorättsfrågor har det blivit allt mer påtagligt\r\nför mig att det i synnerhet är barnen och kvinnorna\r\nsom kommer i kläm där fattigdomen härskar och\r\ndär människorättskonventionerna kränks.</pre><pre>Sydafrika har omnämnts av flera talare. Jag kan\r\nförsäkra att Sydafrika ingalunda kommer att\r\nlämnas därhän. Låt oss i dag glädjas över det som\r\nhåller på att ske. Ni som har suttit i denna kammare\r\ni många år kan särskilt glädja er över de beslut som\r\nhar fattats när det gäller att stödja kampen mot\r\napartheid. Det är ingen tvekan om att Sverige har\r\nspelat en mycket väsentlig roll i detta sammanhang\r\nför att rucka på den vedervärdiga bastionen så att\r\nden nu håller på att rämna.</pre><pre>Herr talman! Jag vill också tacka Karl-Erik\r\nSvartberg för många trevliga meningsutbyten och\r\nönska honom all lycka framöver i den mycket\r\nbetydelsefulla organisationen Caritas, som vi har\r\nde bästa relationer till.</pre><pre>Leif Bergdahl nämnde Tibet. Han hade också det\r\nlandet uppe i en fråga till mig nyligen. Det gör mig\r\nlitet förvånad. När nydemokraterna skall börja tala\r\nom bistånd tar de upp ett land, ett område eller en\r\nregion som det är särskilt svårt att bedriva bistånd\r\ni eller att ha relationer till. Däremot skall vi\r\nnaturligtvis göra vårt yttersta för att hjälpa\r\ntibetanerna. Beskrivningen av deras situation är\r\nsäkert korrekt. Jag har sagt tidigare och kan\r\nupprepa det att vi gör en del för exiltibetanerna. Vi\r\nvill gärna göra mer om vi kan. Vi kan dock inte\r\nbortse ifrån att våra svårigheter att engagera oss\r\ninne i Tibet är mer än omfattande.</pre><pre>Biståndet till Angola har nämnts. Det är väl ändå\r\nallom bekant att skälet till att vi drog ner summan\r\nsom presenterades i budgeten så mycket inte var\r\nnågot annat än att situationen är som den är i\r\nAngola. Beredskapen att rycka in med mera stöd\r\noch hjälpa till när uppbyggnadsprocessen är möjlig\r\nfinns förvisso.</pre><pre>I debatten har man också talat om minor. Någon\r\nhar tydligen frågat vad regeringen tycker om dem.\r\nVi tycker naturligtvis förfärligt illa om dem.</pre><pre>Det är kanske bekant att vi arrangerade ett\r\nseminarium om minverksamheten för två tre\r\nveckor sedan. Vi sammanförde de som har med den\r\ntypen av ärenden att göra, dvs. från\r\nFörsvarsdepartementet, Handelsdepartementet\r\noch folk från U-avdelningen. Det råder inget tvivel\r\nom att vi måste fortsätta att vara aktiva och mycket\r\nresoluta. Vi vet att antalet minor som utgör ett\r\nkontinuerligt hot mot människors liv och hälsa är\r\nenormt.</pre><pre>Inger Koch nämnde FN. Norden har utfört\r\nutomordentligt mycket -- jag vågar säga firat\r\ntriumfer. Jag säger utan omsvep att jag trodde att i\r\nfråga om det multilaterala biståndet fungerade\r\nrelationerna som de skulle -- enkelt uttryckt. Men\r\njag har lärt mig att det multilaterala biståndet är\r\nalldeles för byråkratiskt och administrativt tungt.\r\nDärför har vi slitit med det nordiska FN-projektet.\r\nDet har manglats, stötts och blötts i alla tänkbara\r\nsammanhang. Jag behöver inte, herr talman, ta åt\r\nmig någon ära av detta. Jag skickar helt och hållet\r\növer berömmet till mina medarbetare. De är värda\r\nberöm för den insats de har åstadkommit där vi är\r\npå väg -- långt ifrån färdiga -- in i en situation där\r\nFN:s myndigheter och organ är, enligt vårt sätt att\r\nse, mer i en kondition där besluten inte behöver\r\ndras i långbänk, manglas vecka ut och vecka in i en\r\nalldeles för stor beslutande församling.</pre><pre>Herr talman! Det finns naturligtvis mycket mer att\r\nta upp. Jag kan inte annat än att instämma i de\r\npåståenden som har fällts här angående olika\r\nländer och områden.</pre><pre>Ingbritt Irhammar tog upp frågan om Turkiet. Jag\r\nkan försäkra att det är ett land som ofta är på\r\ntapeten. Bara för några dagar sedan hade jag ett\r\nlångt samtal med Turkiets ambassadör. Det finns\r\nmycket övrigt att önska. Samtidigt får vi ''skicka\r\nmed'' -- som det brukar heta -- att Turkiet har\r\nväldiga interna problem att slåss med. Det är\r\nextremism och terrorverksamhet. Detta är inte ett\r\nförsvar för att landet bryter mot mänskliga fri- och\r\nrättigheter. Men landet befinner sig inte i en sansad\r\noch anständig intern situation när terrorverksamhet\r\npoppar upp runt om i landet.</pre><pre>Herr talman! Det är viktigt att vi ständigt är på vår\r\nvakt, bildar opinion, ligger i och alltid har MR-\r\nfrågorna hyperaktuella. Detta är inte för att vi tror\r\natt vi kommer att nå ända fram, utan våra insatser\r\nhör hemma i den verksamheten.</pre><pre>Anf. 53  EVA ZETTERBERG (v) replik:</pre><pre>Herr talman! Alf Svensson talar med värme om\r\nmänskliga rättigheter. Men det är för mig litet\r\nhycklande när han tar som exempel länder som\r\nKina. Vi har från många partier kritiserat just\r\nbristen på rätten att uttrycka mänskliga och\r\npolitiska rättigheter på ett demokratiskt sätt.\r\nSverige har som biståndsland gått in med u-krediter\r\noch på andra sätt gett ett indirekt starkt stöd till\r\nKina, likaså till Indonesien m.fl. länder där man\r\nklart bryter mot de mänskliga rättigheterna. Jag\r\ntycker inte att det vackra talet om mänskliga\r\nrättigheter stämmer överens i praktiken.</pre><pre>Jag vill ställa en fråga om biståndet. Regeringen har\r\ndragit ned biståndet till både Angola och Sydafrika,\r\nmen med olika motiveringar. Vore det inte bättre\r\natt ha kvar det fulla ekonomiska stödet till Angola,\r\nväl medveten om att det inte går att utföra alla\r\nprojekt just i dagens läge förrän kriget är över. Men\r\nha pengarna i beredskap så att så fort en freds- och\r\nåteruppbyggnadsplan finns de kan sättas i verket!\r\nVarför inte göra så, Alf Svensson?</pre><pre>Regeringen har minskat bidragen till Sydafrika för\r\natt efter ett demokratiskt val kunna bygga upp\r\ndemokratiska institutioner, utveckla landets\r\nsjukvård och skolor för alla osv. Jag har svårt att\r\nförstå det.</pre><pre>Herr talman! Vidare har vi frågan om barn och\r\nkvinnor. Alf Svensson nämnde klädsamt att det inte\r\nhar satsats tillräckligt mycket på dem. Det är bra att\r\nden insikten finns. Det satsas alltför litet. De 15\r\nmiljoner kronor som går till gatubarnen i\r\nSydamerika är en mycket liten droppe i havet. Det\r\nhandlar ju om ungefär 200 miljoner barn i hela\r\nvärlden som är gatubarn eller som finns i\r\nbarnarbete osv. Regeringen måste ha ett helt annat\r\ngrepp i frågan.</pre><pre>Anf. 54  Statsrådet ALF SVENSSON (kds):</pre><pre>Herr talman! Jag vill inte vara bister mot Eva\r\nZetterberg. Men jag tycker ibland att det är onödigt\r\natt dra till med ord och uttryck som ''hycklande''.\r\nVänsterpartiet har ju ett förflutet just i fråga om\r\nmänskliga fri- och rättigheter. Det är väl inte en helt\r\nfrämmande ideologi som detta erbarmeliga Kina\r\nstår för för Eva Zetterbergs vidkommande?</pre><pre>Jag har icke vid något tillfälle försvarat situationen\r\nnär det gäller mänskliga fri- och rättigheter i Kina.\r\nJag kan för övrigt berätta att jag kom till kammaren\r\ndirekt från ett samtal med just den kinesiske\r\nambassadören i Sverige. Jag har den övertygelsen\r\natt det är klokare att ha ett fönster öppet till Kina\r\noch föra resonemang och försöka påverka. Det är\r\nför övrigt vad de kinesiska dissidenterna jämt och\r\nständigt säger: ''Lämna oss inte. Vänd oss inte\r\nryggen. Ha kontakt med oss.''</pre><pre>Sedan kan man naturligtvis alltid resonera om det\r\nkloka i att sätta av en stor summa för bistånd till\r\nAngola, väl medveten om att denna summa inte\r\nkommer att kunna brukas. Jag är säker på att det\r\ndå skulle finnas någon i kammaren som skulle fråga\r\nmig, om vi verkligen är så okunniga om Angola så\r\natt vi tror att vi kan använda denna summa till\r\nbistånd som där ser ut just nu. Men det tillhör\r\npolitikens villkor att hur man än vänder sig har man\r\nen viss kroppsdel bakåt.</pre><pre>Anf. 55  EVA ZETTERBERG (v) replik:</pre><pre>Herr talman! Jag vet inte vad mitt parti har haft för\r\nspeciella relationer till Kina. Jag är okunnig på den\r\npunkten. Alf Svensson är tydligen mer insatt i den\r\nfrågan än vad jag är. Mitt parti har under flera år\r\nkritiserat just bristen på demokrati i Kina.</pre><pre>Jag menar att även om Alf Svensson personligen\r\ninte varit inblandad i att ge biståndspengar till Kina,\r\natt det förhållandet att landet får svenska u-krediter\r\ngör att Sveriges regering spelar en viktig roll på det\r\nområdet.</pre><pre>Jag vill också ytterligare kommentera frågan om\r\nbarn. Sverige har undertecknat barnkonventionen.\r\nJag menar att konventionen förpliktar. Den\r\nförpliktar inte bara här i Sverige utan även i högsta\r\ngrad hur ett bistånd måste utformas just för att nå\r\nfler barn än biståndspengar i dag når för att erbjuda\r\nen värdig tillvaro.</pre><pre>Jag ställde en fråga tidigare som Alf Svensson\r\nkanske inte hörde. Representanter för Unicef, med\r\nLisbet Palme i spetsen, besöker för närvarande\r\nAngola. De kommer säkert att komma fram till\r\nrekommendationer för ytterligare insatser. Är Alf\r\nSvensson villig att om det kommer propåer från\r\nUnicef om ytterligare insatser i dag att acceptera\r\ndem och gå in med ett massivt stöd så fort\r\nmöjligheterna bjuds?</pre><pre>Jag har ett par frågor vad gäller barn och\r\nbarnarbete. Det finns över 200 miljoner gatubarn\r\neller barnarbetare. Vad vill man konkret göra från\r\nregeringens sida i biståndssammanhang men också\r\ni internationella överläggningar? Är man villig att\r\nkartlägga situationen med barnarbete i världen?</pre><pre>Anf. 56  Statsrådet ALF SVENSSON (kds):</pre><pre>Herr talman! Det är alldeles självklart att vi skall\r\nta till oss vad Unicefkommittén säger efter besöket\r\ni Angola, givetvis. Det finns från min sida en stark\r\nvilja att avsätta påtagliga och rejäla resurser för att\r\navhjälpa och i någon mån sopa undan den nöd som\r\nalldeles uppenbart drabbar inte minst barnen i\r\nAngola.</pre><pre>Sedan tror jag att Eva Zetterberg och jag är helt\r\növerens om att biståndet i sin helhet skall vara\r\ninriktat så att barnen blir hjälpta. Även om man här\r\nkan nämna en viss summa, ett visst antal miljoner,\r\nsom explicit är riktade till insatser för gatubarnen,\r\när vi säkert överens om att många andra konton\r\nockså inrymmer insatser som är ägnade att göra\r\ntillvaron drägligare för kvinnor och barn.</pre><pre>Jag kan försäkra Eva Zetterberg om att barnarbete,\r\növer huvud taget kränkande av barns fri- och\r\nrättigheter, ständigt är på agendan vid varje\r\nbilateral eller multilateral överläggning där det går\r\natt ta med just denna fråga.</pre><pre>Anf. 57  INGBRITT IRHAMMAR (c)\r\nreplik:</pre><pre>Herr talman! Jag är tacksam för att Alf Svensson i\r\nsitt anförande kommenterade situationen i Turkiet.\r\nJag menar nog att man skulle kunna vara ännu\r\ntydligare än vad han var. Då tänker jag på att\r\nbrotten mot mänskliga rättigheter har en sådan\r\nutformning och sker i sådan omfattning att det inte\r\ngår att ursäkta detta med att det finns en\r\nterrororganisation i området. Självklart skall vi\r\nfördöma all den terror som PKK utövar. Men det\r\nfår inte vara en ursäkt, vilket också Alf Svensson\r\nvar inne på, för det våld som den turkiska staten\r\nutövar som statsterror.</pre><pre>Det är oerhört viktigt att vi i alla sammanhang\r\npåminner om att våld inte löser några konflikter.\r\nDe måste lösas med fredliga medel och dialog. Vi\r\nmåste också komma ihåg bakgrunden till varför\r\nPKK har kunnat växa och få ökat stöd i området.\r\nNär inte Turkiet under ett antal år har kunnat\r\nrespektera de grundläggande mänskliga\r\nrättigheterna och kurdernas behov i området, har\r\ndet alltså bildats en gerillaorganisation, PKK, som\r\nhar tagit till våld. Detta våld skall som sagt\r\nfördömas, men det får inte tas som en ursäkt för\r\nstatsterrorn i Turkiet.</pre><pre>Jag vill bara påminna om min fråga om Alf\r\nSvensson kan tänka sig att Sverige begär av\r\nEuropas ministerkommitté en granskning av avtalet\r\nom de mänskliga rättigheterna mellan Europarådet\r\noch Turkiet.</pre><pre>Anf. 58  Statsrådet ALF SVENSSON (kds):</pre><pre>Herr talman! Jag är tacksam för att Ingbritt\r\nIrhammar sade att jag inte på något sätt vill ursäkta\r\nvåldet i Turkiet. Ingbritt Irhammar sade också att\r\nvåld inte löser några konflikter, utan det är medelst\r\nförhandlingar och överläggningar som dessa kan\r\nlösas. Jag håller naturligtvis i princip med om det.\r\nSamtidigt kan vi inte -- det har jag sagt förut i mitt\r\nanförande -- bortse från att den turkiska staten har\r\nenorma bekymmer med det våld som begås i\r\nsynnerhet av PKK, den infiltration som PKK\r\nanvänder sig av ute i byar och de provokationer\r\nsom därmed skapas.</pre><pre>Jag är förvisso överens med Ingbritt Irhammar om\r\natt detta måste påtalas i alla tänkbara forum och\r\nsammanhang. Men jag tycker samtidigt att man\r\nskall tillstå att situationen för turkarna är mycket\r\nkomplex. Jag hoppas självfallet -- och arbetar också\r\nför det -- att de minoriteter som kommer i kläm och\r\nsom så att säga drabbas från båda håll skall kunna\r\nfå ett mycket bättre skydd när det gäller mänskliga\r\nfri- och rättigheter än vad som för närvarande är\r\nfallet.</pre><pre>Anf. 59  LEIF BERGDAHL (nyd) replik:</pre><pre>Herr talman! Jag vänder mig till Alf Svensson, som\r\ninte var här när jag höll mitt huvudanförande. Jag\r\nhoppas att Alf Svensson läser igenom det i\r\nprotokollet så att jag inte behöver upprepa det.</pre><pre>Jag tog upp situationen i Tibet. Den första fråga jag\r\nställde till Alf Svensson 1991 här i kammaren gällde\r\nTibet. Alf Svensson kommer säkert väl ihåg det.\r\nJag frågade häromdagen igen vad som har gjorts.\r\nJag hör att Alf Svensson nu är betydligt mer insatt\r\noch positivare inställd än i början. Det här var inte\r\nså där vidare aktuellt ämne för honom när han var\r\nny i sitt arbete. Nu tror jag att någonting är på gång.\r\nMen vad har man gjort rent praktiskt?</pre><pre>Alf Svensson nämnde vid en frågestund för några\r\ndagar sedan att det är svårt att hjälpa tibetaner. Jag\r\nsäger att det inte är svårt att hjälpa dem. Det är\r\negentligen mycket lätt att göra det, men man måste\r\nhjälpa på ett annat sätt än det vanliga. Man måste\r\ngöra det via olika organisationer som verkar i Tibet.\r\nJag kan nämna några här. Det finns en organisation\r\nsom heter Médecins Sans Frontières, som alla\r\nkänner till. Den har verksamhet i Lhasa. Det finns\r\nen organisation som heter Röda korset, som vi alla\r\nkänner till. Dess schweiziska gren arbetar i Lhasa.\r\nMan kan exempelvis gå via Individuell\r\nMänniskohjälp, som säkert Alf Svensson känner\r\ntill, som driver skolor i norra Indien för tibetanska\r\nbarn. Man kan gå via Tibetan Office i London. Jag\r\nvar i kontakt med den organisationen häromdagen.\r\nDen har mycket god kännedom om Tibet och är\r\nTibets mer eller mindre officiella representant i\r\nLondon. Det finns alltså en mängd kanaler.</pre><pre>Nu vill jag att Alf Svensson lovar att det blir av att\r\nman hjälper dessa stackars människor. Jag kommer\r\natt fortsätta att arbeta med frågan den här\r\nvalperioden ut, och jag hoppas att vi får fortsätta\r\ndetta samarbete ytterligare fyra år. Jag kommer att\r\nta upp frågan om Tibet om och om igen tills det\r\nhänder någonting.</pre><pre>Anf. 60  Statsrådet ALF SVENSSON (kds):</pre><pre>Herr talman! Jag vill understryka att jag är mycket\r\nglad över att någon av nydemokraterna ivrar för\r\nbiståndssatsningar. Det är inte alltid, herr talman,\r\natt det inträffar. Jag hoppas att Leif Bergdahl och\r\növriga så småningom kommer att utvidga sitt\r\nengagemang så att det blir riktigt intensivt -- behov\r\nfinns också utanför Tibet, i andra länder. Då\r\nkommer det nog inte att räcka med 0,7 % i bistånd,\r\nutan det kommer att klättra över 1 %. Jag ser fram\r\nemot den dagen, herr talman, och jag hoppas att\r\nden inte är alltför avlägsen.</pre><pre>Vi hjälper ju exiltibetaner. Jag kommer dess värre\r\ninte ihåg summan. I Indien hjälper vi dem. Jag skall\r\nnaturligtvis informera mig bättre till nästa gång vi\r\nmöts, Leif Bergdahl, så att jag kan ange det exakta\r\nkrontal som hittills har satsats, och inte bara i Tibet.</pre><pre>Jag tror att det är betydelsefullt med\r\nopinionsbildningen. Jag hoppas naturligtvis att det\r\nhär meningsutbytet har bättrat på den. Vi tog\r\nfaktiskt emot -- jag i all enkelhet -- Dalai Lama, till\r\nirritation för en del i Tibet. Jag nämnde för en kort\r\ntid sedan här i kammaren att jag tog upp frågan\r\nunder mitt besök i Kina. Jag påtalade situationen\r\nför tibetanerna. Men vi skall fortsätta -- det är vi\r\növerens om. Jag håller med om att vi naturligtvis\r\nskall göra så mycket vi kan för att hjälpa detta arma\r\nfolk.</pre><pre>Anf. 61  LEIF BERGDAHL (nyd) replik:</pre><pre>Herr talman! Det var trevligt att höra detta positiva\r\nsvar. Jag kan tala om att jag inte bara är engagerad\r\nför tibetaner utan också för srilankesiska buddister\r\ni Stockholm. Nydemokraterna är icke sådana som\r\nde framställs i medierna, utan många av oss har ett\r\ndjupt mänskligt engagemang.</pre><pre>Hur många procent i bistånd som skall ges kan vi\r\ndiskutera. Men jämfört med t.ex. vårt grannland\r\nFinland är Ny demokratis politik betydligt mer\r\ngenerös än landet Finlands i fråga om\r\nflyktingpolitik, u-hjälp osv. Vi är alltså inte särskilt\r\ngrymma av oss. Internationellt sett är Ny\r\ndemokratis politik egentligen vänlig mot flyktingar\r\noch innebär att vi vill hjälpa andra länder.</pre><pre>Anf. 62  HANS GÖRAN FRANCK (s):</pre><pre>Herr talman! Mänskliga rättigheter handlar inte\r\nbara om grundläggande fri- och rättigheter, utan\r\nockså om sociala, ekonomiska och kulturella\r\nrättigheter. Det är här som framför allt de\r\ninternationella samfundens ansvar kommer in, för\r\natt dessa rättigheter någon gång skall kunna bli en\r\nrealitet för människor runt om i världen.</pre><pre>I regeringsförklaringen -- i dag liksom tidigare -- går\r\nsambandet mellan marknadsekonomi och\r\nmänskliga rättigheter som en signatur. En\r\nohämmad marknadsekonomi måste motverkas.\r\nDet behövs en balanserad och socialt inriktad\r\nmarknadsekonomi. Men en ohämmad\r\nmarknadsekonomi leder till exploatering,\r\nutslagning och fattigdom. Det råder inte brist på\r\nmarknadsekonomi i Sydafrika, i Argentina, i\r\nBrasilien, i Colombia eller i Peru -- för att ta några\r\nexempel. Där existerar det både marknadsekonomi\r\noch också allvarlig och omfattande fattigdom,\r\nliksom i åtskilliga av dessa länder en skyhög\r\ninflation.</pre><pre>Det behövs därför en mera nyanserad bild.\r\nMarknadsekonomi leder inte automatiskt till\r\nvälstånd och utveckling. Det behövs inte bara\r\nbistånd utan också en aktiv internationell politik för\r\natt stärka insatserna för utveckling och välfärd runt\r\nom i världen.</pre><pre>Jag läser med tillfredsställelse i\r\nregeringsförklaringen om inrättandet av en\r\nhögkommissarie. Jag vill bara erinra om att det\r\nunder de många som frågan har väckts har funnits\r\nmotstånd här i riksdagen mot detta yrkande. Det är\r\nnu bra att regeringen -- liksom andra som har varit\r\nkritiska -- ställer sig bakom detta, men det räcker\r\ninte bara med att inrätta en högkommissarie. Det\r\nkrävs också att denna högkommsisarie får de\r\nresurser som krävs för att en sådan institution skall\r\nkunna verka och få betydelse. Det vore därför av\r\nintresse att höra vad statsrådet Svensson har för\r\nkommentarer till detta.</pre><pre>Jag undrar också vad statsrådet har för kommentar\r\ntill frågan om krigsförbrytardomstol. Det är fråga\r\nom en ad hoc-domstol som bara gäller Jugoslavien.\r\nMen är regeringen beredd att verka för en\r\ninternationell krigsförbrytardomstol för alla\r\nkrigsförbrytelser, t.ex. de krigsförbrytelser som har\r\nbegåtts i Cambodja, i Angola -- för att nämna bara\r\nnågra exempel? Det är av stort intresse att få veta\r\nhur man ser på frågan om en internationell\r\nkrigsförbrytardomstol.</pre><pre>I en regeringsdeklaration om mänskliga rättigheter\r\nhade jag nog tänkt mig att en del andra frågor väl\r\nhade fyllt sin plats, lika väl som frågorna om Kina,\r\nCuba och Vietnam. Jag är helt införstådd med\r\nnödvändigheten av att påtala de kränkningar av\r\nmänskliga rättigheter som förekommer i Kina,\r\nVietnam och Cuba -- det har också jag gjort många\r\ngånger. Däremot tycker jag att det är något\r\nmärkligt -- och nu återkommer jag till vår\r\nkäpphäst -- att Indonesien inte nämns. Jag undrar\r\nom statsrådet har något svar på den fråga som jag\r\nhäromdagen ställde om Indonesien, där det\r\nförekommer mycket allvarliga kränkningar av\r\nmänskliga rättigheter, nu senast i form av\r\narresteringar av ledande fackliga funktionärer.</pre><pre>De 9 000 fångarna med politisk bakgrund i Israel\r\noch på Västbanken behöver också en viss omtanke,\r\nmen det ser jag ingenting av i\r\nregeringsdeklarationen. Jag hoppas att statsrådet\r\nkan säga någonting om att man aktivt vill verka för\r\nen amnesti av de politiska fångarna på Västbanken,\r\ni Israel och i Gaza.</pre><pre>Europarådet är omnämnt i regeringsförklaringen,\r\nmen det får en blygsam plats. Vad som är av särskilt\r\nintresse är att få veta hur regeringen kommer att\r\nställa sig till strävandena att få till stånd en\r\nminoritetskonvention och till att åstadkomma\r\nförbättrade europeiska regler om asylrätten. Jag\r\ntycker också att man inte bara bör tala om de\r\nbaltiska staterna som om de uppfyllde alla\r\nmänskliga rättigheter. Det gör de inte. När det bl.a.\r\ngäller dödsstraffet har de baltiska staterna mycket\r\nkvar.</pre><pre>Slutligen beträffande Turkiet vill jag instämma med\r\ndet som Ingbritt Irhammar sade. Jag förväntar mig\r\natt få höra vad regeringen konkret är beredd att\r\ngöra för att få till stånd en förändring när det gäller\r\nde allvarliga kränkningar som försiggår i Turkiet.</pre><pre>Anf. 63  BERITH ERIKSSON (v):</pre><pre>Herr talman! Jag vill först säga att jag instämmer\r\ni Hans Göran Francks anförande i alla dess delar.\r\nIngbritt Irhammars anförande när det gällde Iran\r\nvar nästan identiskt och ordagrannt lika\r\nVänsterpartiets motion. Jag väntar därför med\r\nmina kommentarer till dess att motionen behandlas\r\ni utskottet och ärendet läggs fram för kammaren i\r\nform av ett betänkande.</pre><pre>För ca en månad sedan besökte representanter för\r\nden samlade oppositionen i Irak Sverige. Det var\r\nrepresentanter för kurderna i norr, för\r\nshiamuslimer och andra muslimer samt för\r\nträskaraber i den övriga delen av Irak. Deras\r\nhögkvarter ligger nu inne i den skyddade zonen.</pre><pre>Genom att skydda ett område från\r\nSaddamregimens luftangrepp beslutade FN hösten\r\n1991 att stoppa Saddamregimens planer på att\r\nrensa Kurdistan från kurder, assyrier och andra\r\nsom var motståndare till regimen. Det gjorde att de\r\nflyende människorna kunde återvända. Det har nu\r\ngått mer än tre år sedan detta skydd upprättades,\r\nmen ännu svävar alla i ovisshet om när skyddet skall\r\nkunna dras tillbaka.</pre><pre>Den av FN proklamerade blockaden mot hela\r\nIrak -- och även den skyddade zonen -- pågår\r\nfortfarande. Den kurdiska regionen är dessutom\r\nutsatt för en blockad från Saddamregimen.</pre><pre>Människorna i den skyddade zonen har svårt att\r\nförstå att de av världssamfundet skall straffas med\r\nsamma medel som deras bödel bestraffas med.\r\nDeras besvikelse och känsla av att vara övergivna\r\nav världens demokratiska länder bara växer.</pre><pre>Den delegation som var i Sverige sade bl.a. att man\r\ninte väntar sig att andra länder och krafter skall\r\nkomma och befria dessa människor med väpnad\r\nmakt. Man inser att man måste stå för den\r\nbefrielsen själv.</pre><pre>Vi behöver annat stöd, ett stöd för hjälp till\r\nsjälvhjälp, för att kontakterna med omvärlden skall\r\nöppnas, för att möjligheten att bygga upp den\r\ninfrastruktur som förstördes under Gulfkriget skall\r\nunderlättas, för att sanktionerna för införsel av\r\nvaror för detta ändamål skall lättas och för att om\r\nmöjligt få i gång handeln så att det allt större\r\nbehovet av humanitär katastrofhjälp kan minskas.\r\nMed tiden, med den växande nöden och med\r\nkänslan av vanmakt minskar förutsättningarna att\r\nbibehålla och utveckla den demokrati som har\r\nbörjat byggas upp i området.</pre><pre>På grund av de två blockaderna måste den lokala\r\nadministrationen passivt tillåta Irans\r\nfundamentalistiska regims satsningar på moskéer,\r\nbistånd och infiltrering bland dess nödlidande folk.</pre><pre>Under tiden med detta dödläge minskar\r\nmänniskors tro på en positiv utveckling. Människor\r\nsöker sig ut ur regionen till andra länder.</pre><pre>En annan viktig insats som måste göras i området\r\när minröjning. I det sammanhanget vill jag\r\nåterkomma till den fråga som Eva Zetterberg inte\r\nfick besvarad. Förutom behovet av hjälp till\r\nminröjning är det angeläget framför allt för\r\nmänniskor som lever i starkt minerade områden att\r\nminering undviks i framtiden. Kommer Sverige att\r\nförbjuda tillverkning av och handel med minor?</pre><pre>Anf. 64  Statsrådet ALF SVENSSON (kds):</pre><pre>Herr talman! Jag tog upp detta tidigare, men jag\r\nkanske inte var så utförlig som jag borde ha varit.</pre><pre>Seminariet mynnade ut i en hel del mycket\r\nkonkreta förslag om krav som måste ställas på de\r\nländer som säljer och använder minor. Jag tror att\r\njag för svenskt vidkommande vågar säga att\r\nminorna, som väl är, är på väg att bli ett helt\r\navslutat kapitel. Jag har inte skaffat mig svart på\r\nvitt på detta, men efter att ha lyssnat på seminariet\r\nkan man göra den tolkningen.</pre><pre>Sverige tillhör inte de länder som exporterar och\r\nsäljer minor, men icke förty är det stora problemet\r\ni dag att det finns miljontals och åter miljontals\r\nminor som är ett potentiellt hot mot exempelvis\r\nmänniskorna i Angola, som nämndes. När de går ut\r\nför att skaffa sig mat måste de in på minerade\r\nområden. Därför behövs internationella\r\nbestämmelser. Det är en tingens ordning som gör\r\natt man, i alla fall efter att fred har slutits eller när\r\növerenskommelser har åstadkommits, kan\r\noskadliggöra minorna. Men det kan inte göras\r\ngenom att man söker upp dem en efter en utan det\r\nmåste ske på annat sätt.</pre><pre>Anf. 65  BERITH ERIKSSON (v) replik:</pre><pre>Herr talman! Lennart Rohdin talade här tidigare\r\nom en politik som hade förts på ett annat område.\r\nHan sade att den mest hade präglats av ''om'' och\r\n''kanske''. Jag tycker att också Alf Svensson svar\r\nhade litet av samma prägel. Även om vi inte säljer\r\nminor, så säljer vi delar till minor.</pre><pre>Eftersom jag i mitt anförande glömde en fråga vill\r\njag passa på att ställa den nu. Är regeringen och Alf\r\nSvensson villiga att verka för att blockader mot den\r\ni Irak skyddade zonen mot Kurdistan upphävs?</pre><pre>Anf. 66  BERTIL PERSSON (m):</pre><pre>Herr talman! Jag vill ta upp utvecklingen i\r\nLatinamerika som inger både hopp och oro. Man\r\nhar där haft en realtivt stark ekonomisk utveckling.\r\nKonsensus om statens roll i ekonomin var en av\r\nframgångarna.</pre><pre>Marknadsekonomiska reformer i nästan alla\r\nlatinamerikanska länder har lett till ekonomiska\r\nframgångar. Men en svag makroekonomisk\r\nstruktur, fattigdom och nu också sviktande\r\nexporttillväxt börjar nu att pressa fram en aktivare\r\nstatlig politik. Militäretablissemanget, korruption,\r\nmilitanta fackföreningar och gammal misskötsel är\r\nfortfarande faror i dessa länder.</pre><pre>Mycket är oväntat. Trots en tidigare tidsinställd\r\nskuldbomb som hotade hela det globala finansiella\r\nsystemet har Latinamerika nu blivit en magnet för\r\nglobalt kapital. Nästan alla länder, utom Cuba och\r\nHaiti, leds av valda presidenter i stället för av\r\ndiktatorer. Ekonomiska reformer har kylt ned den\r\nekonomiska skakigheten. Protektionistiska\r\nekonomier har blivit frihandelsorienterade.</pre><pre>Sydostasien blev ett föredöme, och frihandeln\r\navvecklade ransoneringar och svarta börs-affärer.\r\nIMF och Världsbanken drev på.</pre><pre>Men det är ingen ren och hedervärd ideologi bakom\r\nallt som sedan har hänt. Menem i Argentina byggde\r\nmycket på nationalistiska strömningar. Politisk\r\nrealism och omvärldsförhållanden motiverade\r\nreformer, och inflationen beredde vägen för\r\nsundare fiskal och monetär politik.</pre><pre>I Latinamerika finns en brist på nödvändiga\r\ninfrastrukturinvesteringar. En tredjedel saknar\r\nelektricitet och sanitära installationer, en fjärdedel\r\nsaknar rent dricksvatten, hälften av vägarna\r\nbehöver byggas om och bara elförsörjningen kräver\r\n7 miljarder dollar per år under en tioårsperiod.</pre><pre>Ränteläget är högt. Sedan 1989 har man i\r\nLatinamerika fått mer främmande investeringar än\r\ni någon annan del av världen. Detta har höjt\r\nvalutornas värde och därmed minskat exporten.</pre><pre>År av låga investeringar, protektionism, dålig\r\nteknologi och indexerade löner innebär en annan\r\nfara. Nu växer importen mer än exporten. Olja,\r\nsocker, kaffe och tenn är lågprisprodukter på\r\nvärldsmarknaden.</pre><pre>De kritiskt fattiga kräver med all rätt institutionella\r\nreformer. Ursprungsbefolkningarna måste\r\ntillgodoses. Skövlingarna av regnskogarna måste\r\nupphöra.</pre><pre>Valen i Brasilien, Venezuela, Santiago del Estera i\r\nArgentina samt Chiapashändelserna i Mexico talar\r\nför att 1994 kommer att bli ett prövoår för de\r\nekonomiska reformerna och för demokratin.</pre><pre>Välfärdssystem, privatisering,\r\nutbildningssatsningar och skattereformer tar tid\r\noch kraft. Parlament, domstolar, lokala\r\nmyndigheter och godsägare som har fått\r\nsubsidierna minskade verkar destabiliserande.</pre><pre>Den under så lång tid upprörande MR-situationen\r\när nu generellt något lugnare men alls inte\r\ntillfredsställande.</pre><pre>Situationen i Latinamerika är instabil och inger\r\nbåde hopp och oro. Vi måste från svensk sida aktivt\r\nfölja utvecklingen av MR-frågor, demokrati och\r\nmarknadsekonomi under åren framöver.</pre><pre>Anf. 67  BERNDT EKHOLM (s):</pre><pre>Herr talman! Socialdemokraterna har i\r\nbiståndsmotionen markerat en prioritet åt olika\r\nkonfliktområden. Vi ser det såsom avgörande för\r\nfred och utveckling att vi gör en särskild\r\nkoncentration till sådana områden. Jag kan här i\r\nmitt anförande välja att bara ge ett exempel på\r\ndetta, nämligen Mellanöstern. Jag tycker att det\r\nfinns anledning att i utrikesdebatten säga någonting\r\nockså om Mellanöstern.</pre><pre>Vi har för vår del under mycket lång tid prioriterat\r\nden politiska utvecklingen i Mellanöstern. Jag har\r\nsjälv faktiskt följt den i snart 20 år. Det finns all\r\nanledning att göra det nu också när fredsprocessen\r\när på gång. Då kanske man bör ge denna fråga\r\nhögsta prioritet.</pre><pre>Den utveckling som vi ser är självfallet positiv -- de\r\nkonkreta förhandlingarna inte minst. Det är en\r\nframgång, inte minst för oss socialdemokrater som\r\nhar jobbat så aktivt för detta. Jag vill särskilt\r\nframhålla Sten Anderssons insatser för att skapa en\r\ndialog mellan PLO och USA. Jag tycker att de\r\nborgerliga partierna, särskilt i opposition, har varit\r\nmycket passiva i denna fråga. Det har dock skett en\r\nvändning i regeringsställning. Den får man väl säga\r\när senkommen men välkommen.</pre><pre>Den process som pågår är positiv men också\r\nömtålig med bilaterala och multilaterala samtal. Vi\r\nser en stegvis utveckling, som jag tror är en klok\r\npolitik. Det gäller att vinna folken för saken, att\r\nförankra och att ha tålamod. Det är faktiskt en\r\nbrant stege, som man skall bestiga, och denna stege\r\nmåste stå stadigt. Man kan ta ett steg i taget. Men\r\nvi kan också konstatera att processen i alla fall ser\r\nut att vara oåterkallelig. Det var som vi sade:\r\nkommer processen i gång, går den inte att vända.</pre><pre>Hindren är dock många. Detta kan jag intyga efter\r\natt helt nyligen tillsammans med andra\r\nriksdagsmän från olika partier ha besökt området.\r\nÄven om vi inte kan vänta oss ett stopp i\r\nfredsprocessen, kan vi vänta oss allvarliga\r\nkomplikationer. Det finns extremism på båda sidor.\r\nDe judiska bosättarna och många av 70-talets\r\nideologiska immigranter ser landet såsom givet av\r\nGud och anser att palestinierna skall flytta på sig.\r\nVi har fundamentalismen på den palestinska sidan.\r\nDet är hårdföra falanger som ser våld och en\r\noresonlig inställning såsom något nödvändigt. De\r\nser Arafats handskakning med Peres eller Rabin\r\nsåsom ett förräderi.</pre><pre>Vi kan se att opinionen för fredsprocessen bland\r\npalestinierna under den tid som har gått har sjunkit\r\nfrån 70 % till 40 %. Vi ser den dagliga situationen\r\nmed svåra förhållanden för palestinierna när det\r\ngäller bostäderna. Arbetslösheten är enormt stor.\r\nUngefär varannan är arbetslös i Gaza.\r\nKommunikationerna är besvärliga med ideliga\r\nkontroller. Universiteten är visserliga öppna, men\r\nlärarna får ägna den mesta tiden åt pappersexercis\r\noch kontroll från ockupationsmyndigheterna.\r\nPolitiska fångar sitter i allra högsta grad kvar i\r\nfängelserna. Problemen med de mänskliga\r\nrättigheterna är stora. Bosättningarna expanderar\r\nfaktiskt trots vad som sägs. Mark konfiskeras och\r\nbosättarnas uppträdande är naturligtvis oerhört\r\naggressivt. Det kan vi följa i TV.</pre><pre>Även den israeliska befolkningen känner djup oro\r\ninför det tilltagande våldet i intifadan. Det har ju\r\nbl.a. lett till stängning av Västbanken och Gaza från\r\nisraelisk sida. Det finns många tvivel på att\r\ntvåstatslösningen går att uppnå, att man kan lösa\r\nfrågan om bosättning och vattenfrågorna i\r\nJerusalem.</pre><pre>Men när man har besökt detta område, måste man\r\ntrots allt säga att optimismen överväger.\r\nPalestinierna har tålamod. Man använder mer\r\nhjärna än hjärta, och det kan behövas i denna\r\nsituation. Den israeliska opinionen har successivt\r\nvunnits, och man genomgår nu någonting som kan\r\nliknas vid en psykologisk jordbävning. Det är en ny\r\natmosfär. Det finns ingen väg tillbaka. Vägen\r\ntillbaka ser bara värre ut.</pre><pre>Efter Jeriko- och Gazaplanen gäller det nu att hålla\r\ntempot uppe och undvika besvikelser och\r\nmotreaktioner. Det gäller att ge ett starkt stöd till\r\nfredsprocessen. Här är Sveriges regerings agerande\r\noerhört viktigt. Man måste utnyttja alla kanaler\r\nsom finns för att ge ett fortsatt stöd i\r\nfredsprocessen. Man måste ta alla tänkbara\r\ninitiativ. Det är viktigt att alla länder medverkar i\r\nfredsprocessen. Det är angeläget med fortsatta\r\nförtroendeskapande åtgärder. I dem ingår rimligen\r\natt Israel definitivt fryser bosättningspolitiken, då\r\näven beträffande östra Jerusalem. Det är också\r\nrimligt att palestinierna avblåser intifadan, när de\r\nnu uppnår den del av sina mål.</pre><pre>Här finns det utrymme för aktiviteter från\r\nregeringens sida. Stödet till palestinierna måste\r\nbyggas ut på olika sätt. Det gäller frivilligstödet,\r\ninfrastrukturstödet samt stödet till administration\r\noch institutioner. Här görs en del, men ännu mer\r\nbehöver göras. Regeringen har även ett ansvar för\r\natt stöta på andra länder. Regeringen drog förra\r\nåret ner UNRWA-stödet men har nu ändrat sig och\r\nsatsar mer. Det är bra, men ännu mer pengar\r\nbehöver satsas. Framför allt behöver vi planera\r\nframåt för konstruktiva och genomtänkta insatser.\r\nDet är inte bara fråga om pengar. Det är även fråga\r\nom ett personligt engagemang och deltagande i\r\nutvecklingen i Mellanöstern.</pre><pre>Sammanfattningsvis vill jag säga att jag tycker att\r\ndet är bra att regeringen har ändrat uppfattning och\r\när beredd att satsa mer i Mellanöstern. Men det\r\nräcker inte med bara detta, utan nu krävs nya tag\r\noch ett offensivt och intensivt arbete för att\r\nfredsprocessen skall löpa vidare. Det är en\r\nprioritering som i alla fall vi socialdemokrater vill\r\ngöra.</pre><pre>Anf. 68  INGELA MÅRTENSSON (fp):</pre><pre>Herr talman! Mänskliga rättigheter är ett\r\nfundamentalt begrepp i en demokrati. Det är rätten\r\natt få överleva, att slippa tortyr, att få utöva sin\r\nkultur och att fritt få uttrycka sina åsikter. I en\r\ndemokrati är detta självklara saker. Men i världen\r\ni övrigt i dag är mänskliga rättigheter en bristvara.\r\nI alltför många länder begår överheten brott mot de\r\nmänskliga rättigheterna. Men på FN:s\r\nvärldskonferens för mänskliga rättigheter i somras\r\ni Wien bedyrade alla stater respekten för mänskliga\r\nrättigheter. Konferensen samlade tusentals\r\nmänniskor från hela världen. I den stora FN-\r\nbyggnaden höll staterna och den officiella\r\nkonferensen till på övervåningen. På det undre\r\nplanet arrangerade icke-parlamentariska\r\norganisationer debatter, utställningar, föredrag\r\nm.m. Det var upstair and downstair eller, som\r\nnågon sade: Där uppe sitter förtryckarna och där\r\nnere de förtryckta.</pre><pre>En mycket stötande resolution lades fram av\r\nTurkiet om mänskliga rättigheter och terrorism.\r\nKonventionen om mänskliga rättigheter handlar\r\nom att skydda medborgarna mot den egna staten.\r\nBrott mot mänskliga rättigheter avser således\r\nstaters agerande och inte enskilda personers eller\r\norganisationers. Det är därför felaktigt att koppla\r\nihop mänskliga rättigheter och terrorism.\r\nTerrorism skall självklart motarbetas, eftersom den\r\när ett hot mot säkerheten. Men stater skall inte\r\nkunna motivera brott mot mänskliga rättigheter\r\nmed att de bekämpar terrorism. Därför var det\r\nsynnerligen olyckligt att först MR-konferensen och\r\nsenare FN:s generalförsamling 1993 enhälligt på\r\nförslag av Turkiet antog resolutionen om mänskliga\r\nrättigheter och terrorism. Sverige avgav visserligen\r\nen röstförklaring i FN, vari påpekades att brott mot\r\nmänskliga rättigheter avser stater och inte\r\nterrorgrupper.</pre><pre>Turkiet såg som väntat FN:s beslut såsom en\r\nframgång och gick direkt ut med ett\r\npressmeddelande, vari man bl.a. framhöll följande:</pre><pre>Enligt förslaget kränker terrorister de mänskliga\r\nrättigheterna. Därmed bryts regeln om att enbart\r\nstater kan kränka de mänskliga rättigheterna.\r\nLänder uppmanas dessutom att på internationell,\r\nregional och nationell nivå utöka sitt samarbete och\r\nvidta effektiva åtgärder för att omintetgöra\r\nterrorism. Att förslaget antogs visar prov på det\r\ninternationella samfundets beslutsamhet att\r\nförsvara de mänskliga rättigheterna och\r\ndemokratin mot terrorism.</pre><pre>Turkiet uppfattar således -- det är inte så\r\nförvånansvärt -- att FN-beslutet ger Turkiet\r\nlegitimitet för det våld som används mot kurderna.\r\nDetta strider mot konventionen om mänskliga\r\nrättigheter, som bl.a. inriktar sig på skydd för\r\nminoriteter. Amnesty International rapporterar\r\nkontinuerligt om brott mot mänskliga rättigheter i\r\nTurkiet. Våldet har dessutom på ett fruktansvärt\r\nsätt trappats upp under den senaste tiden från såväl\r\nPKK som turkisk militär, vilket drabbar den civila\r\nbefolkningen. Enligt min mening måste FN återgå\r\ntill uppfattningen att mänskliga rättigheter handlar\r\nom befolkningens skydd mot staten. Genom att\r\nkoppla ihop mänskliga rättigheter och terrorism\r\nundergrävs det högst angelägna arbetet för\r\nmänskliga rättigheter.</pre><pre>Regeringen har framfört att mänskliga rättigheter\r\nskall ha betydelse vad gäller både vapenexport och\r\nbiståndspolitik. Därför är det enligt min mening\r\noacceptabelt att över huvud taget exportera vapen\r\ntill Indonesien.</pre><pre>Indonesien styrs av en militärdiktatur som inte\r\nrespekterar mänskliga rättigheter. Dessutom\r\nockuperar man Östtimor sedan 17 år tillbaka. Den\r\nsvenske kriminalinspektören talar om stabilitet i\r\nIndonsien och inkluderar då Östtimor. Ja,\r\nkontrollen är total -- speciellt när det gäller\r\nÖsttimors folk. Trots att FN beslutat att\r\ntimoreserna som ett koloniserat folk skall ha rätt att\r\nbesluta om sin egen framtid har de i dag inte ens\r\nmöjligheter att uttrycka sina åsikter. Timoreserna\r\nhar utsatts för rena massakrer. I dagarna har en\r\nengelsk TV-journalist påstått att människor i\r\nsamband med massakern i Dili t.o.m. fördes till\r\nsjukhus där de förgiftades av läkare med benägen\r\nmedverkan från militären. Tala om stabilitet!</pre><pre>Hur kan man ge u-krediter till Kina, som är ett\r\nannat land som förtrycker oliktänkande, eller till\r\nMarocko, som inte respekterar mänskliga\r\nrättigheter och som dessutom obstruerar mot FN:s\r\nfredsplan och fortsätter med den ockupation av\r\nVästsahara som har pågått i snart 20 år?</pre><pre>En sak är att göra stolta deklarationer om\r\nmänskliga rättigheter och demokrati. En annan sak\r\när att se möjligheterna att komma i åtnjutande av\r\nstora expanderande marknader. Då tonar talet om\r\nmänskliga rättigheter bort.</pre><pre>I morse sade utrikesministern i sin deklaration:\r\nGrundläggande mänskliga rättigheter kan inte\r\nrelativiseras.</pre><pre>Då bör inte heller Sverige enligt min mening\r\nexportera krigsmateriel till Indonesien eller ge u-\r\nkrediter eller annan form av bistånd till vare sig\r\nMarocko eller Kina.</pre><pre>Anf. 69  MARIANNE ANDERSSON (c):</pre><pre>Herr talman! Äntligen är Sydafrika på väg att\r\nlämna det omänskliga apartheidsystemet.\r\nUtrikesministern sade tidigare här att en\r\nframförhandlad revolution har ägt rum. Jag vill\r\npåstå att den revolutionen pågår. Det är en lång\r\nprocess, och den är inte lätt. Själva systemet och de\r\nsom kämpat för att bevara det har utgjort grogrund\r\nför våld och brist på respekt för mänskliga\r\nrättigheter. Ingen annanstans i världen har\r\nförtrycket varit så systematiskt som här.\r\nApartheidsystemet har medfört att landet också\r\nsystematiskt förslösat sina mänskliga resurser,\r\nvilket nu märks bl.a. när det gäller bristen på\r\nutbildade människor.</pre><pre>Sydafrika är nu ett land som pendlar mellan hopp\r\noch fruktan. Man känner hopp inför det stundande\r\nvalet och en ny tid och hopp inför det starka\r\ninternationella intresset för landet och inför dess\r\nstora möjligheter samt fruktan för det tilltagande\r\nvåldet och för att det inte skall gå att genomföra fria\r\noch rättvisa val och fruktan för att de stora\r\nförväntningarna inte skall kunna infrias.</pre><pre>Vi fem riksdagsledamöter som besökte landet för\r\nett par veckor sedan kunde konstatera det. Vi\r\nmötte företrädare för flera av partierna, inklusive\r\nInkatha -- eller IFP, som partiet kallas. Trots\r\nintensiva försök och många eftergifter för att få\r\ndem att ställa upp i valet har de hittills vägrat. De\r\ninser säkert att deras folkliga stöd är minimalt,\r\neftersom det upprätthålls med våld. Därför\r\nkommer de med all säkerhet att i desperation göra\r\nallt för att hindra människor att utöva sin rösträtt\r\nför att sedan kunna hävda att dessa människor har\r\navstått just för att stödja Inkatha.</pre><pre>Våldet från den vita ultrahögern under ledning av\r\nEugene Terré Blanche är också skrämmande. Karl-\r\nGöran Biörsmark beskrev detta nyss. Vi känner\r\nbl.a. igen detta från Namibia. Där lyckades FN\r\ngenom sin massiva insats i stort sett med ett stopp\r\noch med att få de olika parterna att tala med\r\nvarandra. Utvecklingen därefter har varit god.</pre><pre>Även om det är svårt att jämföra Namibia med dess\r\n1,5 miljoner invånare med Sydafrika som har\r\nnärmare 40 miljoner invånare bör utvecklingen i\r\nNamibia vara en förebild. Det går att leva\r\ntillsammans, även efter många år av förtryck.</pre><pre>Vi reste runt i Johannesburgs och Durbans förorter\r\nmen också något på landsbygden i Natalprovinsen.\r\nVi träffade företrädare för en mängd\r\norganisationer som arbetar med valförberedelser\r\noch med mänskliga rättigheter. Vi såg också våldets\r\neffekter. Våra slutsatser var att samtidigt som\r\nmånga goda krafter nu förenas för att genomföra\r\nvalen är problemen enorma. Tiden är mycket kort.\r\nMånga praktiska frågor återstår att lösa. Behovet\r\nav stöd och hjälp utifrån är mycket stort när det\r\ngäller valövervakning.</pre><pre>Det är glädjande att Sverige nu skickar många\r\nfredsövervakare till landet. Särskilt glädjande är\r\ndet att riksdagen kommer att skicka en\r\ntalmansdelegation till Sydafrika över valet.</pre><pre>Den viktigaste milstolpen nu är alltså valen i slutet\r\nav april -- dvs. att valen kan genomföras med\r\nminsta möjliga blodsutgjutelse och att de skall bli\r\nså fria och rättvisa som möjligt. Jag väljer de orden,\r\neftersom en företrädarae för en kyrklig\r\nsamverkansorganisation sade till oss: Valen kan\r\ninte bli i verklig mening fria och rättvisa, eftersom\r\nförspelet inte är fritt och rättvist. Men de kan bli så\r\nbra som möjligt.</pre><pre>Sedan kommer nästa viktiga milstolpe: det verkliga\r\narbetet efter valet. Det gäller att i verklig mening\r\nkunna genomföra demokrati, att kunna förhindra\r\nvåldsaktioner från dåliga förlorare, att förbättra\r\nsituationen när det gäller utbildning och bostäder\r\noch att förbättra arbetsmarknaden. Arbetslösheten\r\nligger på närmare 50 %. Bland de svarta är siffran\r\nbetydligt högre. Trots att ANC i sitt valmanifest och\r\natt Nelson Mandela i sina tal försöker tona ner\r\nförväntningarna till en realistisk nivå kan de aldrig\r\nhindra att förväntningarna hos de stora massorna är\r\nenorma. Det är då kraftprovet kommer, och det är\r\ndå våra insatser blir så viktiga.</pre><pre>Jag vill starkt poängtera vikten av att den\r\nlandstrategi för biståndssamarbete med Sydafrika\r\nsom beskrivs i budgetpropositionen har arbetats\r\nfram med förtur. Det gäller att det svenska\r\nbiståndet används på ett strategiskt och effektivt\r\nsätt och att biståndet byggs upp efter denna\r\nstrategi. Utbildning är ett sådant strategiskt\r\nområde, liksom demokratiutvecklingen. Här bör\r\ndemokratistödet kunna användas.</pre><pre>Herr talman! Sydafrika är ett land med stora\r\nmöjligheter. Med tillräckligt internationellt stöd\r\nunder denna kritiska period har landet stora\r\nmöjligheter att bli en motor för hela Södra Afrika,\r\nvilket så väl behövs. Vi i Sverige måste nu följa upp\r\nvårt mångåriga arbete mot apartheid med starkt\r\nstöd för det nya, fria och demokratiska Sydafrika.\r\nJag noterade med tillfredsställelse just\r\nbiståndsministerns uttalande här alldeles nyss om\r\nett kraftigt stöd för Sydafrika.</pre><pre>Anf. 70  NILS T SVENSSON (s):</pre><pre>Herr talman! I Central- och Östeuropa pågår\r\nomfattande politiska och ekonomiska förändringar.\r\nAtt ersätta en kommandoekonomi och ett\r\nauktoritärt politiskt samhällssystem fordrar mycket\r\nstora ansträngningar. Det är en tidskrävande och\r\nkomplicerad process. Det visar sig dess värre att\r\nokunnigheten om demokratins villkor och\r\narbetssätt samt om marknadekonomins spelregler\r\noch begränsningar kräver ett betydande\r\ninternationellt stöd för att kunna avhjälpas.</pre><pre>Men västvärlden -- det gäller även vårt land -- har\r\ninte levt upp till vad vår tid kräver. Efter det kalla\r\nkrigets slut får vi inte förlora freden. Vi\r\nsocialdemokrater för fram tre saker som vi menar\r\nmåste göras nu. Det handlar om att stärka de\r\norganisationer som kan ge reformarbetet trygghet i\r\nen bredare gemenskap. Det handlar om ESK men\r\nockså om andra organisationer som borde ges ett\r\nstörre alleuropeiskt ansvar. Ett regionalt samarbete\r\növer Östersjön och Nordkalotten måste till. Det\r\nhandlar också om EU som efter fördjupningen nu\r\nkraftfullare måste öppna sig utåt. Vi vet ju att om\r\nkänslan av utanförskap får fäste så ökar\r\notryggheten.</pre><pre>Vi måste vara beredda på långt större uppoffringar\r\nsom stöd till ett gemensamt Europa. De förenklade\r\nchockterapierna är nu avskrivna och måste följas av\r\nen mer utvecklad ekonomisk politik.\r\nMassarbetslöshet, maffiavälde och social\r\nutslagning får inte prägla det nya. För att det skall\r\nkunna undvikas måste Västeuropa satsa mer\r\nlångsiktigt med investeringar, öppna marknader\r\noch integrerade samhällen på alla plan.</pre><pre>Allt måste göras för att stärka den demokratiska\r\nkulturen. I många av de länder som lämnat\r\nkommmunismens förtryck har ett skede av\r\nnationell enighet kring medborgerlig anständighet\r\nfått ge vika för en utbredd motvilja mot politik över\r\nhuvud taget. Politiken måste nu finna nya former\r\noch ett nytt levande språk om en djup demokratisk\r\nförankring skall kunna nås.</pre><pre>\r\nVi socialdemokrater har riktat stark kritik mot\r\nregeringens bristande hantering av östbiståndet. I\r\nfjolårets partimotion om östbiståndet skrev vi att\r\n''regeringens proposition saknar övergripande\r\nmålbeskrivning och strategi. Där saknas\r\nprioritering vad avser länder och sakområden samt\r\ndelvis även biståndsformer. Där finns ingen\r\nverklighetsbeskrivning, erfarenhetsredovisning\r\neller problemdiskussion. Den fördelning av medel\r\nsom finns utgör ej en klar hanteringsordning. Klart\r\noch långsiktigt mandat ges ej till de myndigheter\r\nsom enligt svensk författning efter riktlinjer från\r\nriksdag och regering ska fatta beslut om\r\nanvändningen av de resurser som ställs till\r\nförfogande. Samarbetet saknar fantasi och\r\nskaparkraft.''</pre><pre>Så skrev vi alltså förra året, och den kritiken är\r\nalltjämt träffande. Vi konstaterar nu att regeringen\r\nhar avstått från att ta itu med de frågorna.</pre><pre>Riksdagen begärde en översyn av östbiståndet, och\r\nen enmansutredning har gjort en sådan utredning.\r\nMen regeringen väljer att inte komma med något\r\nförslag. Man säger att man avser att vid ett senare\r\ntillfälle återkomma till riksdagen med en\r\nredovisning. Jag tycker att det är klandervärt att\r\nhantera en fråga som är av så stor betydelse för\r\nSveriges internationella intressen på detta sätt.\r\nRiksdagen har dessutom begärt ett bättre underlag\r\nfrån regeringen. Ytterligare ett utredningsuppdrag\r\nhar regeringen lämnat helt nyligen.</pre><pre>Regeringen har alltså lagt fram tre\r\nbudgetpropositioner om östsamarbetet. Man har\r\nhaft alla möjligheter att lösa hanteringsfrågorna.\r\nMan har haft alla förutsättningar att göra\r\nutredningar och söka samförstånd i riksdagen. Men\r\nman har inte kunnat samla regeringen till ett\r\nförslag. Visserligen säger sig regeringen ha för\r\navsikt att genomföra sådana förändringar. Om man\r\nlyckas skall man därefter redovisa detta för\r\nriksdagen. Detta är onekligen en märklig ordning.</pre><pre>Ser man till sakinnehållet i programmet finner man\r\natt regeringen inte har lämnat en samlad\r\nbudgetredovisning. Vad är utbetalt och till vilka\r\nändamål, frågar man sig. Det visar sig t.ex. att 300\r\nmiljoner kronor som var avsedda som stöd för de\r\nnya baltiska valutorna inte har betalats ut, därför\r\natt internationell uppslutning just kring det svenska\r\ninitiativet inte kunde uppnås. Detta var medel som\r\nförbereddes hösten 1991. Nu står de passiva, och\r\nregeringen kommer inte heller nu med något\r\nförslag om hur de skall användas. Vi föreslår att\r\ndessa 300 miljoner skall används till att öka\r\nsuveränitetsbiståndet och till ett särskilt\r\ndemokratiprogram. Vi vill också öka stödet till de\r\nenskilda organisationerna och öka satsningen på\r\nmiljön. Men vi vill också ge ytterligare stöd till de\r\nekonomiska reformprogrammen.</pre><pre>I dag är det minst tre departement som fattar beslut\r\nsom ger minst 15 myndigheter direktuppdrag att\r\nansvara för biståndsprogram. Det är möjligt att alla\r\nhar en viktig roll att spela, men det är också helt\r\nklart att ingen har en fullständig överblick.</pre><pre>För våra samarbetspartner i de östra grannländerna\r\nkan det inte vara lätt att möta denna oordning och\r\natt själva försöka styra utformningen av det bistånd\r\nsom ju till slut skall svara mot deras behov. All\r\nbiståndserfarenhet visar att det bara är insatser som\r\nmottagaren tar ansvar för och känner som sina egna\r\nsom lyckas. Då måste man också ha en ordning som\r\ngör detta möjligt.</pre><pre>Vi tycker att regeringen nu borde inleda samtal\r\nmed oss socialdemokrater om utformningen av en\r\nny östpolitik. Vi föreslog förra året att Sveriges\r\ninternationella ansvarstagande skulle ses över i en\r\nnationell kommission. Östsamarbetet borde ha\r\nvarit en del av ett sådant arbete. Det här förslaget\r\navvisades. Men grunderna för vårt östsamarbete --\r\nmål, övergripande prioriteringar och\r\nhanteringsordning -- bör läggas fast i en bred\r\nsamstämmighet här i riksdagen.</pre><pre>Jag vill upprepa det vi tidigare har sagt om\r\nöstsamarbetet. Det skall</pre><pre>-  stärka den gemensamma säkerheten,</pre><pre>-  stärka demokratins kultur och</pre><pre>-  stödja en samhällsomvandling som är\r\nekonomiskt, socialt och miljömässigt hållbar.</pre><pre>Anf. 71  SIMON LILIEDAHL (nyd):</pre><pre>Herr talman! Jag skall göra det lätt för mig och\r\nendast ta upp frågor som jag själv handgripligen har\r\nkommit i kontakt med. Jag hittade under 70-talets\r\nmitt bättre i huvudstäderna i Afrikas\r\ndiktaturregimer än i Gamla stans gränder i dag.</pre><pre>Sverige har satsat ej mindre än 250 miljarder i\r\nbistånd under årens lopp och borde vara\r\nvärldsmästare i u-hjälp. Sällan har emellertid så\r\nmycket pengar använts så dåligt.</pre><pre>Vi har haft en oförmåga att hålla allsköns\r\nmellanhänder borta från biståndsmedlen. Det går\r\ninte att låta oerfarna, känslomässigt laddade\r\ntjänstemän sköta förhandlingar med durkdrivna\r\npolitiker. I England pratade man på kolonialtiden\r\nom ''players versus amateurs'' när det gällde att\r\nspela cricket. Vi håller oss med amatörer både i\r\ntoppen och ute på linjen. Detta har konstaterats i\r\nutredning efter utredning, senast i en översyn av\r\nutvecklingssamarbetet med Moçambique. Nu är\r\ndet handling som behövs -- nya kompetenta chefer,\r\ninte fler utredningar.</pre><pre>Vi kan bara konstatera att svensk u-hjälp kört fast.\r\nVad gör vi? Vi kan till en början konstatera några\r\nfakta från den i mitten av maj publicerade\r\nundersökningen av den svenska biståndsviljan.\r\n91 % svarade då att de ville ge samma eller lägre\r\nbistånd. 9 % ville öka biståndet, 37 % ville minska\r\ndet. 59 % av de 91 % tyckte att förra årets\r\nnedskärning var bra och skulle troligtvis inte ha\r\naccepterat årets uppskrivning.</pre><pre>Långsiktigt anser Ny demokrati att det bilaterala\r\navtalet helt skall avvecklas i Afrika. FN måste\r\növerta ansvaret, eftersom man har helt andra\r\nmöjligheter att samordna sina egna och andras\r\nbiståndsinsatser. I FN:s organisationer --\r\nVärldsbanken, IMF, m.fl. -- finns alla dessa\r\nexperter som planerar för u-ländernas finansiella\r\növerlevnad med mjuka lån m.m. Vi anser att\r\nSverige i än högre grad än nu måste medverka till\r\natt inom FN:s ram stärka de afrikanska ländernas\r\nekonomier.</pre><pre>Tyvärr måste jag instämma med statsrådet, som nu\r\nhar gått, att FN:s byråkrati är mycket svårartad.\r\nAllting skall dras i långbänk. Men jag hoppas att vi\r\nkan påverka denna positivt.</pre><pre>Sverige bör i stället för bilateralt bistånd försöka\r\nbygga upp en organisation, vi har kallat den\r\nSwedaid, som skall ansvara för snabba\r\nkatastrofinsatser, hjälpsändningar, flyktinghjälp,\r\nm.m. I dessa fall tar det för lång tid att rulla i gång\r\ndet tunga FN-engagemanget. Swedaid skall ha ett\r\nnära samarbete med Räddningsverket.</pre><pre>Det är lång väg att vandra innan vi får FN som\r\nslutstation i biståndet till Afrika. Vi har därför\r\nföreslagit att vi som ett första steg skall inrikta oss\r\npå neddragning av det enprocentiga målet till det av\r\nFN rekommenderade målet 0,7 %. Med hänsyn till\r\ndagens statsfinansiella läge har Ny demokrati\r\nemellertid i budgeten 1994/95 föreslagit än\r\nkraftigare nedskärningar både i det bilaterala\r\nbiståndet och i SIDA:s administrationskostnader.</pre><pre>Vi har vidare föreslagit en snabbutredning av ett\r\nsamgående mellan alla de organisationer som i dag\r\narbetar med bistånd. Vi vill även inkorporera EKN\r\noch Exportrådet. På så sätt får vi en bättre styrning\r\noch lägre administrationskostnader. Vi har gett den\r\nnya organisationen arbetsnamnet Swede-Center.\r\nVi vill att denna nya organisation skall\r\nreproduceras på alla marknader som är av vikt för\r\nsvenskt bistånd och svensk export.</pre><pre>Ju mer vi krymper våra direkta hjälpinsatser till u-\r\nländerna runt ekvatorn, desto mer måste vi satsa på\r\nbiståndsrelaterade insatser i vårt närområde. Jag\r\nbesökte i samband med valet Sosnovyj Bor,\r\nkärnkraftverket utanför S:t Petersburg, vilket\r\nligger 50 mil från Stockholm om man tar den väg\r\nsom kråkan flyger. Under ett sådant besök blir man\r\npinsamt medveten om det latenta hot som pyr runt\r\nhusknuten.</pre><pre>Med denna hotbild som bakgrund har Ny\r\ndemokrati föreslagit en utökning av vårt stöd till\r\nBaltikum och Ryssland från 1 miljard till 2\r\nmiljarder. Vidare har vi föreslagit en ökning av\r\nexportkreditgarantiramarna från 1 till 4 miljarder.</pre><pre>Jag vill slutligen från Ryssland ta Sidenvägen till\r\nKina. Där har vi folkrepubliken Kina och\r\nrepubliken Kina. Båda har en tillväxt av\r\nbruttonationalprodukten som är uppåt fantastiska\r\n7--8 %. De är stora importörer av svensk export, ca\r\n3,5 miljarder. Den ena är en demokrati med 35\r\npolitiska partier. Den andra är en diktatur som\r\nbryter mot de mänskliga rättigheterna. Det har\r\nutrikesministern konstaterat, bl.a. i ett uttalande\r\nden 4 juni 1993. Man släpper också vätebomber\r\nmed en viss regularitet.</pre><pre>Bägge dessa två kinesiska regimer gör nu gällande\r\natt de är den lagliga regimen för den motsatta\r\nparten. I denna strid har Taiwan blivit den\r\nförfördelade parten och är efter påtryckningar från\r\nfolkrepubliken Kina ännu ej erkänd som\r\noberoende stat av de flesta länder, inklusive\r\nSverige. Det faktum att Sverige 1950 erkände\r\nfolkrepubliken Kina skall i detta sammanhang ej\r\nbehöva vara ett hinder, eftersom man en gång\r\nerkände Sovjet och nyligen har erkänt\r\nBaltstaterna, trots att många fortfarande hävdar att\r\nde är sovjetiska områden.</pre><pre></pre><pre>Följaktligen anser vi i Ny demokrati att UD bör ta\r\ninitiativ till att förutsättningslöst finna lösningar så\r\natt Taiwan kan erkännas som självständig stat.</pre><pre>Om statsrådet hade varit här hade jag varit tacksam\r\nför ett besked om hur han ser på denna viktiga fråga\r\noch om UD har diskuterat den eller tänker ta\r\nnödvändiga initiativ.</pre><pre>Anf. 72  BIRGIT HENRIKSSON (m):</pre><pre>Herr talman! Från svensk sida har man de sista åren\r\npoängterat vikten av att bistånd i alla former skall\r\nkomma de verkligt behövande till del och\r\nuppmuntra demokratiprocesser, mänskliga\r\nrättigheter och marknadsekonomi i det land som\r\nbiståndet ges till. I nr 8 av den av UD utgivna\r\nskriften Aktuellt i båståndspolitiken, betitlad\r\n''Demokrati och mänskliga rättigheter'', kan vi\r\nockså läsa att Sverige är en av de största givarna till\r\nde flesta av FN:s biståndsorgan.</pre><pre>Antalet flyktingar i världen har ökat mycket\r\ndramatiskt under ett antal år. Man räknar med att\r\ndrygt 18 miljoner människor befinner sig på flykt i\r\nannat land än sitt eget i dag. Vi påmindes mycket\r\nhandgripligt om detta förhållande häromdagen, när\r\nen container fullastad med flyktingar anlände till\r\nvårt land. Av vad som verkar vara en ren slump\r\nräddades dessa från en långsam kvävning till döds.\r\nContainern var låst. Luften höll på att ta slut. Alla\r\nvar mycket medtagna när hjälpen kom.</pre><pre>Dessa flyktingar, varav 26 var barn, hade betalat\r\nuppemot en miljon kronor -- det talas om 22 000 kr\r\nvardera -- för att bli hitsmugglade på detta\r\nomänskliga sätt. Man kan t.o.m. ifrågasätta om det\r\nvarit meningen att de skulle komma fram levande.\r\nLöftet om en timmes instängdhet hölls ju inte över\r\nhuvud taget.</pre><pre>Det är uppenbart att många i dag försöker profitera\r\npå andra människors förtvivlan och utsatthet.\r\nAlltför många sjöodugliga fartyg har redan gjort\r\nförsök att ilandsätta flyktingar. Antingen har dessa\r\nfått vada i iskallt vatten eller färdas sista delen i små\r\ngummiflottar. Besättning och fartyg har försökt\r\nkomma undan.</pre><pre>Det är, herr talman, nödvändigt att vi från svensk\r\nsida vidtar sådana åtgärder, att denna sorts trafik\r\nupphör. Det kan aldrig få vara lönsamt att utsätta\r\nförtvivlade flyktingar för livsfara på detta sätt. Ett\r\nmedel för att få stopp på trafiken kan möjligen vara\r\nmer hjälp till tull- och polispersonal genom stöd till\r\nmer utbildning och ett ökat internationellt\r\nsamarbete. Ett annat sätt kan vara att använda en\r\ndel av biståndspengarna till polis- och tullhundar\r\nsom kan patrullera större områden och förhindra\r\ndenna sorts ilastning av levande gods.</pre><pre>Det jag nu påpekat, herr talman, faller egentligen\r\nlitet utan för den ram jag först hade tänkt tala om.\r\nMen frågan är så angelägen att jag ville lyfta fram\r\nden.</pre><pre>Herr talman! För att skydda barnet och dess\r\nrättigheter har ett stort antal länder, 130 hittills,\r\nskrivit under barnkonventionen. FN-kommittén för\r\nbarns rättigheter kontrollerar också i dag att de\r\nländer som ratificerat barnkonventionen lever upp\r\ntill de målsättningar som de har antagit. Man\r\nkritiserar utan att döma. Man försöker i stället att\r\nge råd och hjälp.</pre><pre>Herr talman! Barnarbete har alltid funnits, men\r\naldrig i sådan omfattning som i dag. Man anser att\r\nminst 150 miljoner barn exploateras i dag.\r\nNaturligtvis är detta bara uppskattade siffror,\r\neftersom barn ofta arbetar på den svarta marknad\r\nsom inte ingår i någon statistik.</pre><pre>Vi har fått se skrämmande bilder från\r\nfabriksbränder där barn och kvinnor hållits inlåsta\r\noch därför inte kunnat fly undan lågorna. De har\r\nhållits inlåsta för att man skulle kunna kontrollera\r\natt de utförde sina arbeten -- arbeten som inte kan\r\nbetraktas som annat än slavarbete. Många barn\r\nsom arbetar på detta sätt har sålts av sina föräldrar,\r\nibland med hoppet att detta offer skulle kunna\r\nrädda andra barn i familjen.</pre><pre>Barnarbete förekommer över stora delar av\r\nvärlden i dag. Det är mest utbrett i delar av Asien,\r\nSydamerika och vissa delar av Afrika.</pre><pre>Jag vill nämna ett exempel på hur man har försökt\r\nkartlägga dessa barns situation. De som exploaterat\r\nbarnen har inte varit villiga att hjälpa till. Det finns\r\nexempelvis en institution -- Childworkers -- i Nepal,\r\nsom har undersökt 365 mattfabriker i Katmandu.\r\nMan har kommit fram till att hälften av alla\r\narbetare där är barn under 14 år.</pre><pre>Barnen kommer dit. De rekryteras genom särskilda\r\nagenter som erbjuder desperata fattiga föräldrar\r\nlån i utbyte mot barnens arbetskraft.</pre><pre>Det här är bara ett exempel på hur barns situation\r\nkan se ut i dag. Gatubarnens situation i t.ex.\r\nSydamerika är ju lika hemsk. Den första spontana\r\nreaktionen mot detta fruktansvärda utnyttjande av\r\nbarn är avsky och avståndstagande. På många\r\nställen har man i dag genomfört bojkottaktioner.\r\nDet kan leda till att man bara, som exempelvis i\r\nUSA, byter leverantör och att barnen blir helt utan\r\nförsörjningsmöjligheter.</pre><pre>Organisationer som kämpar för barnens rätt\r\nförespråkar en annan väg. De vill att importörer i\r\nsamarbete med barns rättsliga organisationer skall\r\nsluta avtal om och förbättra villkoren för barn.</pre><pre>Jag noterade att Alf Svensson i en replik nyss\r\npåpekade att regeringen i många sammanhang\r\ndriver frågor som rör barns situation och\r\nbarnarbete för att försöka bana väg för en bättre\r\nframtid för dessa utsatta barn. Jag hoppas att man\r\näven bidrar till en kartläggning av de svenska\r\nhandelsmönstren och tar initiativ till ett samråd\r\nmed olika aktörer i syfte att avskaffa barnarbete.</pre><pre>Anf. 73  FANNY RIZELL (kds):</pre><pre>Herr talman! Sverige har sedan länge bedrivit en\r\nbiståndspolitik som syftar till att hjälpa de fattigaste\r\nländerna i världen. Sedan regeringsskiftet har\r\nbiståndspolitiken givits en tydligare inriktning mot\r\nmänskliga rättigheter, demokrati och\r\nmarknadsekonomi. Samtidigt har effektiviteten\r\nökat.</pre><pre>En internationell utblick visar oss att demokratin\r\nmåste utvecklas. Kvinnornas situation har inte fått\r\ntillräcklig uppmärksamhet. Utvecklingsländernas\r\nskuldsituation och villkor för frihandel är\r\nfortfarande otillfredsställande. De enskilda\r\norganisationernas kunskap och möjligheter skulle\r\nkunna användas i större utsträckning, och\r\nmiljöbiståndet har knappt börjat.</pre><pre>Det finns flera andra områden där ambitionsnivån\r\nmåste höjas. Det är därför angeläget att Sverige\r\nsäkrar resurser för bidrag till utvecklingsarbetet.\r\nDärför kvarstår enprocentsmålet som mycket\r\nviktigt. På lång sikt anser kds att ribban måste höjas\r\ntill 2 % av BNI.</pre><pre>Det övergripande målet för den svenska\r\nbiståndspolitiken är fattigdomsbekämpning. För\r\ndet krävs det en kombination av tillväxtfrämjande\r\nåtgärder och fördelningspolitiska mål. Med andra\r\nord gäller det att stödja utvecklingsländerna i\r\nformandet av en social och ekologisk\r\nmarknadsekonomi. De som befinner sig längst bort\r\nfrån detta mål måste prioriteras, dvs. länder i\r\nAfrika och vissa delar av Asien.</pre><pre>Demokratin har vunnit flera avgörande slag i\r\nvärlden, men den är långt ifrån säkerställd. I\r\ndialogen med mottagarländernas regeringar\r\nförutsätts därför att Sverige fortsätter att tydligt\r\nframföra sin syn på ekonomisk och politisk frihet.\r\nDenna dialog skall kompletteras med aktivt\r\ndemokratistöd. Sveriges avståndstagande från\r\nbrott mot mänskliga rättigheter måste framstå\r\nmycket klart i dialog och agerande. Tydligare\r\nmarkeringar måste göras när det gäller bistånd till\r\nregimer som förtrycker eller militärt bekämpar sitt\r\neget eller andra folk.</pre><pre>Biståndsviljan i Sverige har sin styrka hos\r\nfolkrörelser och ideellt engagerade människor. Där\r\nfinns ofta en stark vilja till fortsatt hjälp för de\r\nfattiga folken, även när deras ledare gjort sig\r\noförtjänta av stöd. Ett sätt att påskynda\r\ndemokratiseringsprocessen är att bättre stödja de\r\nfrivilliga organisationernas arbete och att också\r\nstödja uppbyggnaden av sådana organisationer i u-\r\nländerna. Det måste finnas en mottagande\r\norganisation i biståndslandet som tillsammans med\r\ngivarorganisationen kan vidareutveckla, fördjupa\r\noch föra projekten vidare. Folkrörelser och\r\nenskilda organisationer spelar här en mycket stor\r\nroll.</pre><pre>För att åstadkomma en hållbar och bestående\r\nutveckling i utvecklingsländerna måste såväl\r\nkvinnors som mäns kompetens och energi tas i\r\nanspråk. Villkoret för att detta skall ske är att\r\nkvinnans situation ständigt uppmärksammas och\r\nförbättras. Det är en grundläggande princip i vårt\r\nbistånd, och den måste hävdas internationellt.</pre><pre>Kvinnors och flickors situation i olika länder måste\r\nlyftas fram i allt biståndsgivande. Kvinnan måste bli\r\naccepterad som en fullvärdig indvivid och ha rätt till\r\nfullständigt människovärde. Biståndet skall komma\r\nkvinnorna till del, och kvinnor skall ha samma rätt\r\nsom männen att delta i projekt och program.</pre><pre>Det är värt att stryka under att\r\nfamiljesammanhållning, försörjning, barns hälsa\r\noch utbildning i utvecklingsländerna oftast vilar på\r\nkvinnorna, trots att en mängd kulturella, sociala,\r\nekonomiska och juridiska hinder systematiskt\r\ndiskriminerar dem. Kvinnan diskrimineras t.o.m\r\nprenatalt när foster aborteras just därför att de är\r\nflickor. I ännu högre grad måste bistånd knytas till\r\nkvinnan och därmed också till barnens behov.</pre><pre>En förutsättning för att man skall kunna hävda sina\r\ngrundläggande mänskliga rättigheter är rätten till\r\nutbildning. Det är ett väsentligt och verkningsfullt\r\nvillkor för utveckling. En kvinna av tre är i dag\r\nanalfabet, medan förhållandet bland män är en av\r\nfem. Där kan biståndet göra mycket.</pre><pre>Mellan 1972 och 1982 var industriländerna\r\nnettolångivare till utvecklingsländerna. Efter år\r\n1982 vände flödet. Några år senare vände också\r\nkapitalströmmarna från Internationella\r\nvalutafonden och Världsbanken så att de fattiga\r\nländerna blev ännu fattigare. Många\r\nutvecklingsländer har låg kreditvärdiget och\r\nanvänder stora delar av sina exportinkomster för\r\natt betala räntor och i vissa fall amorteringar. Den\r\nsammanlagda bilden är således dyster när det gäller\r\nutvecklingsländernas tillgång till kapital.</pre><pre>Sverige har länge arbetat med frågor om\r\nutvecklingsländernas tillgång och behov av kapital.\r\nI dag är inte frågan lika uppmärksammad\r\ninternationellt. Sveriges uppgift måste därför vara\r\natt ständigt föra upp den på dagordningen, så att\r\nutvecklingsländerna beviljas en snar skuldsanering.</pre><pre>Ytterligare ett skäl för att åter nå upp till 1 % av\r\nBNI är att bättre kunna utöva påtryckningar vid ett\r\nEG-medlemskap. Inom EG skulle Sverige med de\r\nandra skandinaviska länderna och Nederländerna\r\nkunna föregå med gott exempel och därmed i en\r\nsamfälld aktion förmå övriga europeiska länder att\r\nöka sin biståndsandel av BNP från nuvarande\r\n0,4 % till den av FN rekommenderade nivån på\r\n0,7 %. En sådan höjning skulle kunna innebära\r\nbiståndsresurser värda åtminstone 100 miljarder\r\nkronor.</pre><pre>Ett omfattande arbete pågår sedan ett par år inom\r\nregeringen och biståndsmyndigheterna för att\r\nförbättra effektiviteten i biståndet. Större och\r\nstörre krav ställs på att varje biståndskrona får så\r\nhög effektivitet som möjligt. Även om\r\nenprocentsmålet återupprättas kommer vår\r\nsolidaritet att möta större krav från omvärlden i\r\nframtiden. För att kunna möta denna situation på\r\nett aktivt sätt krävs effektivitet. Det gäller med\r\nandra ord att maximera utdelningen av en relativt\r\nstor men ändå begränsad insats.</pre><pre>Europafrågor m.m.</pre><pre>Anf. 74  MATS HELLSTRÖM (s):</pre><pre>Herr talman! I dessa dagar av slutförhandling hör\r\nman nu ganska ofta kommentaren att förhandlarna\r\noch vi här i riksdagen som arbetar med dessa frågor\r\nliksom regeringens företrädare ägnar sig åt detaljer.\r\nMan borrar ner sig alltför mycket i detaljer och\r\nförlorar de visioner och de principer som\r\nEuropasamarbetet borde handla om. Enligt min\r\nuppfattning är detta en felsyn och en felaktig\r\nuppfattning.</pre><pre>Var och en av oss som i dag lyssnar till debatten i\r\nriksdagen och följer de beslut som riksdagen fattar\r\nvet att det är detaljbeslut som vi borrar ner oss i\r\nvarje gång riksdagen fattar beslut. Förhoppningsvis\r\när de detaljbesluten kopplade till politiska\r\nprogram, värderingar och visioner.</pre><pre>Jag menar att det inte finns någon motsättning\r\nmellan detta och att vi borrar ner oss i detaljer när\r\ndet gäller miljöpolitiken, jordbrukspolitiken,\r\nfisket, regionalpolitiken, budgetfrågor,\r\nalkoholpolitiken och mycket annat, för att om\r\nSverige blir medlem av EU i övergången skapa så\r\nbra och så fördelningspolitiskt vettiga villkor som\r\nmöjligt för Sverige. Detta måste vi göra å ena sidan.\r\nÅ andra sidan skall vi givetvis föra en diskussion om\r\nde principer som är vägledande för varför dessa\r\nförhandlingar nu förs så intensivt.</pre><pre>För väldigt många av oss -- hoppas jag -- räcker det\r\ninte med att vara med på en stor marknad. Hur\r\nharmoniserad den nu är, hur bra den må vara för\r\nföretagen och även för sysselsättningen, kan det för\r\nmig aldrig räcka att delta på en marknad utan att\r\nvara med i de organ som fattar besluten om de\r\nramar som skall sättas för denna marknad.</pre><pre>Så var det historiskt på 1800-talet när demokratin\r\noch när arbetarrörelsen uppkom. Det handlade om\r\natt sätta ramar för den nationella marknad som då\r\nkom till, att skapa bättre villkor för löntagarna och\r\nkonsumenterna.</pre><pre>Nu står vi inför ett skede där den stora\r\nharmoniserade marknaden är europeisk. Självfallet\r\nbör vi då vara med att fatta beslut i de organ som\r\nsätter ramarna för den marknad som dagligen\r\nkommer att påverka oss. Det handlar om\r\nvärderingar. Många vill delta i utformningen av det\r\nEuropa som nu omstöps med en sådan enorm\r\nhastighet efter Berlinmurens fall, järnridåns fall,\r\nosv.</pre><pre>För många av oss socialdemokrater handlar det inte\r\nminst om att föra ut det utmärkta program som vi\r\ntillsammans med Europas socialdemokratiska parti\r\nnu har arbetat fram inför Europavalen i juni. Det\r\när ett valmanifest som också vårt parti har arbetat\r\nmed. Vi har där tillsammans trots olika kulturer och\r\nolika traditioner kunnat enas mycket väl om de\r\nportalfrågor som gäller sysselsättning,\r\njämställdhet, en uthållig miljö, gemensam\r\nsäkerhet, kamp mot främlingsfientlighet och rasism\r\nsamt en fördjupad demokrati. Det är alla frågor\r\nsom vi trots vår olika bakgrund menar måste lösas\r\neuropeiskt.</pre><pre>Detta är förvisso frågor som är viktiga för oss att\r\ndriva. Men de kommer givetvis att hänga samman\r\nmed detaljbeslut, vare sig de fattas i\r\nkommunfullmäktige, i riksdagen i Stockholm, i\r\nministerrådet eller Europaparlamentet i Bryssel.</pre><pre>Så till de detaljfrågor som nu upptar denna\r\nintensiva slutförhandling. Det har i går för första\r\ngången kommit ett förslag från ministerrådet om ett\r\nnytt regionalpolitiskt kriterium som kallas\r\nMålområde 6. Det kallas tydligen ibland för Amigo\r\noch ibland för Viking. Jag förstår att\r\nuppfinningsrikedomen för närvarande är stor när\r\ndet gäller vad detta skall kallas.</pre><pre>Jag vill om detta kriterium, regionalpolitiken och\r\nförhandlingarna i slutskedet säga följande. Det\r\nvisar givetvis på en konstruktiv vilja från\r\nministerrådet att man nu tar fram ett nytt kriterium\r\noch verkligen bemödar sig om att tänka ut\r\nnågonting som man förstår skall passa våra\r\nspeciella problem. Å andra sidan är det väldigt\r\nlångt kvar innan detta kan bli färdigt.</pre><pre>Det är fortfarande ett mycket ofullständigt förslag.\r\nDet är oklart i sina konturer och till formen. Man\r\nblandar samman olika typer av regionalt stöd -- det\r\nsom kallas NUTS 2 och NUTS 3, för dem som\r\narbetar med detta. Det är också oklart till sin\r\ngeografiska avgränsning. Det är, såsom det har\r\npresenterats, inte tillräckligt. Det finns väldigt\r\nmycket kvar att göra, och det är ingenting som på\r\nnågot vis kan accepteras rakt av. Det är för litet, det\r\när för oklart och det är även tidmässigt inte\r\ntillräckligt preciserat. Rättare sagt: Det finns en\r\nrisk för att man ser det allför begränsat i tiden.</pre><pre>Det finns en uppenbar vilja hos ministerrådet till en\r\ndialog. Därför är förslaget en bas som det är viktigt\r\natt förhandla utifrån. Såvitt jag har förstått har\r\nockså regeringen bedömt det så. I detta\r\nsammanhang är det också mycket viktigt att vi nu\r\ninte fastnar i detta nya kriterium.</pre><pre>Det förs också en andra regionalpolitisk\r\nförhandling, och den förs med kommissionen och\r\ninte med ministerrådet. Den förhandlingen gäller\r\nstöd till eftersatta industriområden och sådant\r\nglesbygdsstöd som har sitt ursprung i regioner med\r\nsvagt jordbruk -- det man kallar för områdena 2 och\r\n5b. Det är viktigt att den förhandlingen förs så, att\r\nkommissionen kommer att klart indikera de\r\nregioner i Sverige som kommer att få del av detta\r\nstöd.</pre><pre>Det vore en mycket olycklig utgång om den\r\nförhandlingen slutade med allmänna uttalanden om\r\nfinansiella ramar så att man i Västerbotten kommer\r\natt tro: Det är ingenting för oss -- det kommer\r\nBergslagen till del, och att man i Bergslagen\r\nkommer att tro det motsatta: Det här kommer vi\r\naldrig att få del av -- det är för dem som bor mycket\r\nlängre upp i Norrland. Det är viktigt att man så\r\nlångt möjligt preciserar regioner i Sverige, och att\r\nkommissionen indikerar det i den förhandlingen.</pre><pre>Samtidigt är det viktigt att vi inte ensidigt\r\ndiskuterar de stödformer och olika resurser som vi\r\nnu förhandlar om att få från EG och glömmer bort\r\natt allt detta är tänkt som tillskott till den\r\nregionalpolitik som vi i dag bedriver. Det gäller att\r\ni förhandlingen se till att vi i framtiden på i stort sett\r\noförändrade villkor skall kunna bedriva\r\nregionalpolitik i Sverige. Det handlar inte om att\r\nersätta dagens regionalpolitik med dessa nya\r\nstödformer, utan det är i huvudsak fråga om\r\ntillskott till regionalpolitiken, men förhandlingen\r\ngäller också den fortsatta regionalpolitiken.</pre><pre>När det gäller stödet till jordbruket i Norrland och\r\njordbrukspolitiken skall jag av tidsmässiga skäl\r\ninskränka mig till att återigen varna för att\r\nregeringen nu underskattar kostnaderna för att\r\nbehålla ett livskraftigt jordbruk i Norrland.</pre><pre>Risken med detta är att man förhandlar på en\r\nalltför låg kostnadsnivå och att en dyr nota kommer\r\nom något år när det visar sig att man behöver mer\r\npengar, men att det då är för sent att förhandla med\r\nEG om delfinansiering. Lägg alla kostnader på\r\nbordet redan nu, så att vi kan förhandla så att EG\r\ni möjligaste mån förmås att delfinansiera de\r\nkostnaderna.</pre><pre>Norrlandsstödet är någonting man lägger på den\r\nbas som finns i allmänna priser. Det golvet kommer\r\natt sänkas vid ett inträde. Det innebär att man får\r\nlov att öka stödet om man skall behålla\r\ntäckningsgraden inom Norrlandsstödet.</pre><pre>Fisket kan för en del kanske synas marginellt. Det\r\när dock viktigt att denna förhandling, som ju gäller\r\nvilka permanenta resurser som är svenska, förs så\r\natt vi kan bevara torskfiske i Östersjön och även i\r\nNordsjön får framtida permanent tillgång till de\r\nresurser vi har förhandlat oss fram till, inte minst i\r\nsamband med upplösningen av frågan om den vita\r\nzonen. Det handlar också om att möjliggöra fiske\r\nav andra arter så att trycket på torsken inte blir för\r\nstarkt av ekologiska skäl.</pre><pre>Budgetfrågan är i slutomgången en avgörande\r\nfråga, dvs. hur stora kostnaderna blir för Sverige.\r\nDet är viktigt att vi i möjligaste mån driver\r\nbudgetfrågan separat. Givetvis vill EG-sidan lägga\r\nallt i en pott den sista natten. Risken är förstås att\r\njordbrukslösningar och regionallösningar blir\r\ndyrare och dyrare denna sista natt, och kostar mer\r\noch mer på budgeten. Hur skall vi kunna undvika\r\natt motsidan bestämmer?</pre><pre>Eftersom EG-sidan vill ha oss som medlemmar har\r\nockså den en tidspress på sig när det gäller att\r\nreglera just villkoren för jordbruket och\r\nregionalpolitiken. Den tidspressen har man inte när\r\ndet gäller budgeten.</pre><pre>Det är alltså viktigt att Sverige i möjligaste mån\r\näven i en sen slutskedesförhandling söker separera\r\nsakfrågorna och förhandlar om budgetfrågorna\r\nseparat -- efter det första förväntade nej vi fått --\r\nså att den tillträdesakt som Sverige förhoppningsvis\r\nsnart har förhandlat sig fram till innebär att vi till\r\nrimliga kostnader kan bli medlemmar i den union\r\ndär vi kan verka för svenska värderingar.</pre><pre>De politiska partierna kan då föra sin kamp inte\r\nbara här i vår riksdag utan också i ett europeiskt\r\nsammanhang. Mot den bakgrunden är det viktigt\r\natt förhandlingen förs med beaktande av de\r\nsynpunkter jag har beskrivit.</pre><pre>Anf. 75  BENGT DALSTRÖM (nyd):</pre><pre>Herr talman! Herr statsråd! Alla här i riksdagen har\r\nklart för sig vad som ligger bakom bildandet av EG\r\neller EU, nämligen behovet av att förebygga ett\r\nnytt krig. EU är i grunden en organisation\r\ntillkommen för fred och frihandel. Den har sina\r\nfyra kända friheten, dvs. friheten att röra sig över\r\ngränserna för varor, tjänster, kapital och\r\nmänniskor.</pre><pre>De mervärden som Sverige får genom att ansluta\r\nsig till EU är helt uppenbara för många. Andra är\r\ntveksamma eller motståndare till ett medlemskap.</pre><pre>Kunskapen om EU:s mål och medel är nyckeln till\r\nett ja till medlemskap. Ulf Dinkelspiel vet att det\r\när min käpphäst, nämligen att föra ut kunskap som\r\nfamiljen Svensson begriper, som automatiskt slår\r\nsönder nej-sidans konstruerade och många gånger\r\nfalska motargument. Den enda populära\r\ninformationsbroschyren som distribuerats till\r\nlandets hushåll är enligt min uppfattning svårläst\r\noch rörig. Typografin på den hör mer hemma i\r\nindustrireklamen än i en mänsklig kontakt med\r\nfamiljen Svensson. Jag visar upp den här så att ni\r\nkan se hur den ser ut. Jag tror inte att den\r\nkommunicerar på rätt sätt.</pre><pre>Jag hoppas emellertid att Ulf Dinkelspiel som\r\nytterst ansvarig kan medverka till att intressera TV\r\nför att skapa lättsamma program, gärna med\r\ntävlingsbetonade idéer, som motvikt till de EU-\r\nfientliga programinslag vi levt med i Glashuset med\r\nBosse Holmström. Det är nästan ett måste om vi\r\nskall vända opinionsvinden till ett kraftigt ja till\r\nEU.</pre><pre>Jag inledde med att tala om freden som en\r\nutlösande faktor bakom tillkomsten av EU. Det\r\nsom händer framför våra ögon i Europa, i\r\nJugoslavien, är ett talande bevis för behovet av ett\r\nsäkerhetspolitiskt utvecklat samarbete inom EU.\r\nDet är ett av skälen till att vi i Ny demokrati säger\r\nja till EU. Men i botten ligger den handelspolitiska\r\nnödvändigheten att Sverige med 75 % av sin export\r\ntill EU- och EFTA-länder inte kan ställa sig utanför\r\nen marknad med 380 miljoner människor. Vi måste\r\nvara med och påverka och fatta de beslut som styr\r\nhela grunden för vår välfärd. Så är det ju -- utan en\r\nkonkurrenskraftig svensk industri och export skulle\r\nvårt välfärdssystem raskt rämna sönder.</pre><pre>Enligt nej-sägarna skulle Sverige inte få något att\r\nsäga till om i EU. Vad är det för nonsens?\r\nTillsammans med t.ex. Danmark och Norge får vi\r\nfler röster än Tyskland som faktiskt har tre gånger\r\nstörre folkmängd. Där kan man tala inflytande i\r\nförhållande till antalet människor i Sverige.</pre><pre>Låt oss se på jämställdhetsdebatten. Talet om att\r\nden svenska kvinnans ställning i samhället skulle\r\nförsämras genom ett medlemskap i EU är också fel.\r\nEU har en i många stycket tuffare lagstiftning när\r\ndet gäller kvinnans rättigheter än vad Sverige har.\r\nI EU gäller t.ex. likalönsprincipen vid samma\r\narbetsuppgifter för man och kvinna.</pre><pre>Andra är oroliga för att ett svenskt medlemskap i\r\nEU skulle ge oss sämre sociala förmåner. Det är\r\nockså fel. Varje land bestämmer sin egen\r\nsocialpolitik och sina egna trygghetssystem enligt\r\ntankegången om närhetsprincipen. Besluten skall\r\nfattas så nära de berörda som möjligt. Det är ett\r\nmycket viktigt principiellt ställningstagande från\r\nEU:s sida.</pre><pre>Frågan om ålderspensionen för en person som\r\narbetat i flera EU-länder är också löst. Pensionen\r\nfrån respektive land räknas utifrån landets\r\npensionsregler med hänsyn till intjänandetiden.\r\nDen saken är också klar.</pre><pre>Ett medlemskap i EU kommer också att ge oss\r\nlägre matpriser genom att gränshinder och tullar\r\nförsvinner. Det inträffar ju inte genom vårt\r\nmedlemskap i EES. Som EU-medlem får vi också\r\nen ökad konkurrens genom att fler butikskedjor\r\nkommer att etablera sig i Sverige. Samtidigt öppnas\r\nmöjligheter för svenska livsmedelsföretag att fritt\r\nexportera sina varor till hela Europa.</pre><pre>Vad som däremot oroar mig är de svenska\r\nföretagens relativa ointresse och bristande\r\nkunskaper om EU-marknadens möjligheter. Det\r\ngäller inte minst företagens utnyttjande av de\r\ninternationella datasystemens informationsbanker.\r\nÄr det månne så enkelt att det är språkkunskaperna\r\nsom saknas? NUTEK, Exportrådet och\r\nhandelskamrarna har här en stor uppgift att fylla.\r\nDet gäller verkligen att utnyttja den snabbt\r\nexpanderande informationsteknologin.</pre><pre>Sverige kan inte och får inte isolera sig ifrån\r\nEuropas miljöproblem. Det är en annan sida av\r\nsaken. Vi måste vara med och påverka miljökraven\r\ninom EU. Vi vet att vi importerar mer än 70 % av\r\nmiljöföroreningar luftvägen från EU-länderna.\r\nSamtidigt måste vi medverka till att miljövillkoren\r\nger lika konkurrensmöjligheter för industrin inom\r\nEU.</pre><pre>Låt mig sedan göra en reflexion när det gäller\r\nalkoholfrågan och EU. Distributionsmonopolets\r\nförespråkare, som i dag gläder sig över ett\r\neventuellt bibehållet Systembolag och dess butiker,\r\nbinder kanske ris åt sin egen rygg. I dag finns det\r\nfaktiskt ingen utredning som talar om vad svenska\r\nfolket, ja- och nej-sägare till EU, verkligen tycker\r\ni alkoholfrågan när det gäller\r\ndistributionsmonopolet.</pre><pre>Medlemskapet i EU innebär också en nödvändig\r\nanpassning till den gemensamma\r\njordbrukspolitiken, CAP. En sådan anpassning\r\nmåste innefatta harmoniseringen av skatter och\r\navgifter så att konkurrensen sker på lika villkor.\r\nFram till dess bör Sverige inte ensidigt sänka\r\ngränsskyddet.</pre><pre>EU bedriver i dag en starkt reglerad\r\njordbrukspolitik. När Sverige erhållit medlemskap\r\nbör vi fortsätta att verka för en avreglerad\r\njordbruksmarknad inom EU. Verksamheten måste\r\nbedrivas på affärsmässiga grunder, och företagens\r\nvinst och förlust skall kvittas mot andra inkomstslag\r\ni likhet med vad som gäller för andra företag.\r\nProduktionen skall styras av konsumenternas\r\nönskemål på en konkurrensutsatt marknad.\r\nJordbruket måste då också producera det den\r\nsvenska marknaden efterfrågar. Samtidigt måste vi\r\nsatsa på utvecklingen av nya grödor, produkter och\r\nteknik i samklang med nationella och\r\ninternationella forskningsinstitut. Där måste också\r\nsjälvfallet stor hänsyn tas till hälsosamma och\r\nmiljövänliga produktionsmetoder.</pre><pre>Det viktiga regionala EU-stödet till den arktiska\r\njordbrukszonen har jag kallat nästa område som\r\njag tänkte nämna. Där anser vi att regeringen fört\r\nen skicklig förhandlingspolitik. Det gäller inte\r\nminst vid veckans aktuella diskussioner i\r\nStockholm. I dag kommer positiva signaler från\r\nministerrådets möte om just stödet till\r\nNorrlandsregionen. Det hörde vi också från Mats\r\nHellström. Om regeringen får gehör för sina senast\r\nframförda förslag till lösningar tror jag att det\r\nsäkert blir ett mycket tungt plus i kanten för fler ja\r\ntill EU.</pre><pre>Herr talman! Låt mig avslutningsvis säga några ord\r\nom Ny demokratis syn på folkomröstningen om\r\nSveriges medlemskap i Europeiska unionen. Om\r\nförhandlingarna avslutas i vår och EG-\r\nparlamenetet fattar beslut om Sveriges\r\nmedlemskap i juni föreslår vi en folkomröstning i\r\njuni--juli. Vi vill inte koppla samman\r\nfolkomröstningen med de allmänna valen i\r\nseptember. I dag verkar det tyvärr som om beslutet\r\nom vårt medlemskap i EU inte kommer att fattas\r\nförrän till hösten, och då av ett nyvalt EU-\r\nparlament. Men, herr talman, vi kan alltid hoppas\r\natt EU-parlamentet når fram till ett beslut före\r\nsommaruppehållet.</pre><pre>Anf. 76  BENGT HURTIG (v):</pre><pre>Herr talman! Vi står nu inför slutspurten i\r\nmedlemskapsförhandlingarna. Jag tror inte att vi\r\nskall överdramatisera deras betydelse för det\r\nslutgiltiga ställningstagande bland de svenska\r\nmedborgarna. Det som man förhandlar om är\r\nkanske en promille av hela det regelverk som blir\r\naktuellt och som kommer att bli en del av det\r\nsvenska regelverket.</pre><pre>Stora frågor som grundlagsändringar, utrikes- och\r\nsäkerhetspolitik, EMU-processen och målet att ha\r\nen oavhängig centralbank, trafik och miljö är ju\r\nredan avprickade, som det heter. Det finns\r\ntillräcklig grund för ett ställningstagande.</pre><pre>Jag vill också kort påminna om vad Bertil Måbrink\r\nsade på förmiddagen om den svenska\r\nalliansfriheten. Han sade: Tala klarspråk inför era\r\nväljare! Säg till dem att Sverige nu söker\r\nmedlemskap i vad som sannolikt kommer att bli en\r\nmilitärpolitisk stormakt vars försvar kommer att\r\nbaseras på Frankrikes och Storbritanniens\r\nkärnvapensarsenal!</pre><pre>På Centerpartiets stämma 1993 i Falkenberg slogs\r\nfast att förhandlingarna skall säkerställa att Sverige\r\nsom suverän nation kan bibehålla sin alliansfrihet i\r\nfred syftande till neutralitet i krig och inte ingå i ett\r\ngemensamt försvar och stå utanför en eventuell\r\ngemensam valuta. Det är alltså ett stämmobeslut\r\nfrån Centerpartiet.</pre><pre>Anser Centern att detta säkerställande har\r\nuppnåtts i dag?</pre><pre>Socialdemokraterna sade i sina krav inför\r\nförhandlingarna att Sverige vid ett medlemskap i\r\nfull överenstämmelse med unionsfördraget skall stå\r\nutanför den västeuropeiska unionen och inte delta\r\ni utarbetandet och genomförandet av de\r\nunionsbeslut och unionsaktioner som har\r\nförsvarspolitiska konsekvenser. Står\r\nsocialdemokraterna fortfarande fast vid detta sitt\r\nkrav i medlemskapsförhandlingarna? Vill ni att vi\r\nskall stå utanför VEU, i enlighet med de krav som\r\nni ställde inför förhandlingarna?</pre><pre>På den socialdemokratiska partikongressen i\r\nseptember i fjol beslöt man också att inför EU-\r\nförhandlingarna förbehålla sig rätten att föra en\r\nsjälvständig utrikespolitik. Såvitt jag förstår har\r\nsocialdemokraterna nu utan reservationer godtagit\r\nformuleringarna i Maastrichtfördragets artiklar J 1\r\noch J 2, där det sägs att medlemsländerna i\r\ninternationella fora skall hävda de gemensamma\r\nståndpunkterna.</pre><pre>Ni sade också om EMU att Sverige först när den\r\nslutgiltiga utformningen av EMU:s tredje steg är\r\nklargjord efter den regeringskonferens som inleds\r\n1996 skall ta ställning till ett svenskt deltagande i en\r\ngemensam valuta och en centralbank. Vi vet hur\r\nresonemangen nu går om detta, efter det att detta\r\navsnitt har prickats av.</pre><pre>Under den interpellationsdebatt som avhölls i\r\nfredags och den diskussion som vi hade på\r\nmåndagen i den gemensamma\r\nparlamentarikerkommittén stod det klart att\r\nSverige inte hade fått några juridiskt hållbara\r\ngarantier för att kunna bibehålla högre\r\nmiljönormer efter de fyra övergångsåren. Jag antar\r\natt EG-ministern i dag inte har någon annan\r\nuppfattning om detta. Det är viktigt att svenska\r\nfolket får detta förhållande klart för sig. Det som vi\r\nhar fått ett fullständigt undantag för är ju rätten att\r\nsnusa.</pre><pre>De socialdemokratiska kraven inför\r\nförhandlingarna löd: Behåll handlingsfriheten\r\ngentemot EU:s regler beträffande en lång rad\r\nuppräknade kemikalier, avgaskrav och\r\nmiljöklassning av motorfordon! Sverige skall\r\nensidigt kunna bestämma om miljöavgifter, gröna\r\nskatter och avgifter på bekämpningsmedel och\r\nhandelsgödsel. Denna handlingsfrihet och\r\nensidighet har nu kraftigt urholkats.</pre><pre>Ett exempel på vad som händer med\r\nhandlingsfriheten i Sverige är det som händer när vi\r\nnu avser att införa strängare regler för det\r\nozonnedbrytande ämnet HCFC. Man vill avveckla\r\ndetta ämne 1996. Nu har kommissionären Martin\r\nBangemann i ett brev till den svenska regeringen\r\nprotesterat och kräver att man skall uppskjuta\r\ninförandet av strängare regler. EU vill avveckla\r\ndetta ämne först år 2015. Sverige anklagas nu av\r\nBangemann för att skapa handelshinder i strid med\r\nEES-avtalet. Ett bättre sätt att uttrycka saken vore\r\natt EU:s frihandelskrav är en barriär för\r\nmiljöskydd. Det skulle vara intressant om Ulf\r\nDinkelspiel kunde lätta litet på förlåten och tala om\r\nvad den svenska regeringen tänker svara\r\nkommissionären Bangemann.</pre><pre>Vi kan ju nu också konstatera hur regeringen hukar\r\ninför EG-kommissionens krav att\r\nmedlemsländerna inte skall kräva förbud av export\r\nav miljöfarligt avfall till t.ex. Östeuropa. Danmark\r\nstår kavat upp för detta men får ett svagt stöd.\r\nUndantag gäller dock för Norge och Island, som ger\r\nett ganska kraftfull stöd därför att man hukar inför\r\nEU-förhandlingarna. Min fråga är: Vilken är den\r\nnordiska miljöprofilen i dessa frågor?</pre><pre>Herr talman! Jag har haft förmånen att både som\r\nvanlig ledamot och medlem i EU-delegationen få\r\nresa och träffa andra politiker ute i Europa. Någon\r\nbrukar då och då tala om för mig att EU är ett\r\nsocialistiskt projekt och att det nu gäller för\r\npolitiker i Europa att visa ledarskap, ställa upp och\r\ngå emot även starka folkopinioner för att driva\r\nutvecklingen framåt och göra EU till en ledande\r\nkraft på världsarenan, som det heter.</pre><pre>Jag frågar då, herr talman: Vilka andra länder och\r\nregioner i vår omvärld är det som skall ledas? Har\r\nnågon frågat dem? Skall världens länder delas upp\r\ni ledande och ledda länder? På vilket område skall\r\ndet här ledarskapet gälla?</pre><pre>Jag frågar också: Vad tror ni en union som byggs\r\nmot starka folkopinioner egentligen får för styrka?\r\nHur skall det normsystem som den politiska eliten\r\nformar under kristallkronorna i Bryssel omsättas i\r\npraktisk verklighet, om stora delar av\r\nbefolkningarna inklusive företagare och bönder\r\negentligen inte tror så mycket på projektet?\r\nKommer då alla förordningar och direktiv som\r\nproduceras att i verkligheten någonsin få en\r\npraktisk tillämpning? Vi vet att detta är ett stort\r\nproblem.</pre><pre>Herr talman! Det talas nu för tiden oerhört mycket\r\nom vikten av effektivitet och snabbhet i\r\nbeslutsfattandet. Därför får många politiker i bästa\r\nfall nöja sig med att godkänna övergripande\r\nprinciper och överlåta utformning av regler,\r\növervakning och tvistlösning till tjänstemän och\r\nbyråkrati. Dessa byråkrater hårdbevakas i sin tur\r\nav en armé av lobbyister. I Bryssel finns de i\r\ntusental. Det politiska systemet övergår därmed\r\nmer och mer till att bli ett lobbyistpåverkat juridiskt\r\nsystem. Det offentliga samtalets betydelse för\r\nnormbildningen minskar, som\r\nGrundlagsutredningen säger.</pre><pre>Det är därför inte underligt, herr talman, att många\r\nEG-parlamentariker säger: Vi lämnade från oss\r\nmakten i våra hemländers parlament, men vi fick\r\nden inte tillbaka när vi kom hit. Och detta inser\r\ngivetvis också stora delar av valmanskåren ute i\r\nEuropa, som helt enkelt struntar i att rösta eller\r\nengagera sig partipolitiskt. De arméer av arbetslösa\r\noch fattiga som är det främsta uttrycket för krisen i\r\nEU-länderna sätter tyvärr inte heller särskilt stort\r\nhopp till denna politiska elit. Klyftorna mellan rika\r\noch fattiga, mellan arbetande och arbetslösa,\r\nmellan starka regioner och svaga regioner har\r\nsnarare ökat än minskat, trots de insatser som\r\nfaktiskt gjorts och de löften om ett medborgarnas\r\nEuropa som har utställts.</pre><pre>Jag är så pass gammal att jag gick i den svenska\r\nfolkskolan strax efter andra världskriget. På den\r\ntiden skulle skolbarnen impregneras mot\r\ndiktaturens lockelser och för demokratin.\r\nVisserligen hade dåtidens diktatursystem fördelen\r\natt man kunde fatta snabba och effektiva beslut\r\nutan folkets hörande, sade mina lärare till mig. Men\r\ndemokratin var ändå en sådan värdegrund för allt\r\nsamhällsliv att vi fick acceptera långsamhet och en\r\nöppen debatt för att folket skulle kunna välja och\r\nkontrollera sina makthavare. All makt skulle utgå\r\nfrån folket, fick vi inpräntat i oss.</pre><pre>För mig blev därför demokratin i meningen\r\nfolkstyret grunden för den socialistiska visionen.\r\nUtan ett djupt och aktivt folkstyre kommer det\r\nheller aldrig att kunna utvecklas något socialistiskt\r\nsamhälle. Också ur denna synpunkt är det för mig\r\nbefängt att tala om den europeiska unionen som ett\r\nsocialistiskt projekt. Ett system som\r\ngrundlagsfäster det privata kapitalets rörelsefrihet\r\noch överlåter valuta- och penningpolitik till\r\noberoende bankdirektörer är en för mig hittills\r\nokänd form av socialism.</pre><pre>Anf. 77  HADAR CARS (fp):</pre><pre>Herr talman! Jag kan inte avhålla mig från att\r\nnotera att den gamla folkskolan uppenbarligen\r\nhade sina brister. Trots demokratiundervisningen\r\nblev faktiskt herr Hurtig kommunist.</pre><pre>Herr talman! En fråga som vi alla kan ha anledning\r\natt ställa oss inför slutförhandlingarna om svenskt\r\nmedlemskap i den europeiska unionen är hur vi ser\r\npå Sveriges roll och vikt i Europa och i världen.</pre><pre>Hur vi besvarar den frågan bör ha betydelse för\r\nvilka mål vi sätter särskilt högt i förhandlingarna\r\nmed den europeiska unionen.</pre><pre>För min del känns det då viktigt att framhålla\r\nSverige som en europeisk kulturnation med en i\r\neuropeisk historia osedvanlig politisk kontinuitet.\r\nVårt lands omfattning och gränser har skiftat\r\ngenom århundradena, men sedan 1523 har det i\r\nStockholm utan avbrott funnits en svensk regering\r\nsom styrt ett självständigt land. Av Europas\r\nnuvarande huvudstäder har bara London en\r\nhistoria som i det avseendet överträffar Stockholm.</pre><pre>\r\nSäkerhetspolitiken är den viktigaste uppgiften för\r\nvarje lands statsledning. Målet för\r\nsäkerhetspolitiken är att tillförsäkra landets\r\nmedborgare rätten att självständigt -- utan yttre\r\ntvång -- forma sin framtid efter egna värderingar. I\r\ndet avseendet måste man nog säga att generationer\r\nav svenska politiker varit framgångsrika. Den långa\r\nperiod av fred som Sverige åtnjutit stärker den\r\nbilden.</pre><pre>Tryggheten i vår nationella identitet har inte\r\nförsvårat utan snarare underlättat ett\r\ninternationellt engagemang och en öppenhet för\r\nhandel, ekonomiskt samarbete och kulturellt\r\nutbyte med vår omvärld. Så har också den\r\ninspiration och de intryck som vi fått, inte minst\r\nfrån de många europeiska kulturerna, berikat oss\r\noch medverkat till att göra Sverige till det land det\r\när i dag.</pre><pre>Sverige är ett rikt land. Utbildningsnivån är hög,\r\ninfrastrukturen väl utvecklad. Vi har en industri, en\r\nservicenäring och ett jordbruk som mycket väl kan\r\nmatcha det som finns i andra länder i Europa.\r\nSverige är välbeställt med naturresurser och har\r\nnatur- och miljötillgångar av mycket hög klass.</pre><pre>Visst är jag, som alla andra, medveten om att det\r\nför närvarande råder kassabrist i statens finanser.\r\nDet måste vi ändra på, liksom vi måste komma till\r\nrätta med problemen med den höga arbetslösheten.\r\nMen det är, som jag ser det, varken bra eller sakligt\r\nkorrekt om landets ledande politiker tecknar bilden\r\nav Sverige som ett fattigt land, nästan som ett slags\r\neuropeiskt u-land.</pre><pre>Vad jag vill ha sagt med detta är att Sverige har\r\nmycket att bidra med i ett fördjupat europeiskt\r\nsamarbete inom ramen för den europeiska\r\nunionen. Därför är det också viktigt att vi i EU:s\r\norgan för rådslag och beslut får de möjligheter till\r\ninflytande som Sverige som nation är väl förtjänt\r\nav.</pre><pre>Alla svenskar, t.o.m. infödda stockholmare boende\r\ni Stockholms innerstad, känner mycket starkt för\r\natt hela Sverige skall vara bebott. Också vi i\r\nStockholm vill ha ett levande norrländskt inland.</pre><pre>Därför är det centralt att det i de förhandlingar vi\r\nnu för skall gå att inom EU få gehör för en\r\nregionalpolitik som försäkrar oss den möjligheten\r\natt ha hela vårt land bebott. Där finns också delar\r\nav jordbrukspolitiken inlagd. Frågorna om\r\nregionalpolitiken och möjligheten att bedriva\r\njordbruk i Norrland bör därför ges mycket hög\r\nprioritet i förhandlingarna.</pre><pre>Det förefaller mig som om de tankar och det\r\nmaterial som vi har presenterat och de besök vi har\r\nmedverkat till att låta ledande ministrar,\r\nkommissionärer och EG-parlamentariker från EU\r\ngöra i övre Norrland, har gett resultat. Det utspel\r\nsom har kommit från ministerrådet tyder på att man\r\nuppenbarligen har tagit intryck av Sverige och att\r\ndet i dag kanske kan finnas bättre förutsättningar\r\nän tidigare att hitta en lösning som tryggar just det\r\nnorrländska inlandets fortsatta möjlighet att vara\r\nbefolkat och människors möjlighet att verka och\r\nleva efter de förhållanden som naturen där medger.</pre><pre>Något som -- det är jag övertygad om -- svenskar är\r\nmycket angelägna om när det gäller vårt\r\nmedlemskap i EU, är att den mat man kan köpa i\r\naffärerna och äta på restaurangerna skall hålla\r\nmycket hög kvalitet. Om människor som en följd\r\nav ett EU-medlemskap skulle bli osäkra på den här\r\npunkten, skulle de säkert också bli osäkra på värdet\r\nav ett sådant medlemskap. Därför tror jag t.ex. att\r\nvi måste ställa mycket höga krav på att salmonella\r\noch andra djursjukdomar, och för den delen också\r\nväxtsjukdomar, skall kunna hindras från att slå rot\r\ni Sverige.</pre><pre>Det är viktigt att det finns ett samband mellan vad\r\nvi betalar och vad vi får ut av ett medlemskap, men\r\ndet vore som jag ser det fel att reducera den här\r\nfrågan till en enkel räkneoperation. Ett\r\nmedlemskap i den europeiska unionen ger oss\r\nnämligen så oerhört mycket mer än det man kan\r\nräkna fram genom att ställa upp en kolumn plus och\r\nen kolumn minus och sedan summera och försöka\r\nse vilken kolumn som har högst siffra.</pre><pre>Det viktigaste med medlemskapet i den europeiska\r\nunionen som jag ser det är att det ökar vårt lands\r\nsäkerhet och våra medborgares förutsättningar att\r\nlångsiktigt utforma vårt land, dess kultur, dess\r\nekonomiska och politiska liv efter våra egna\r\nönskemål.</pre><pre>Ett medlemskap ger oss också möjlighet att arbeta\r\nför fred i hela Europa, genom att vi inom EU:s\r\nramar kan vinna gehör för ståndpunkter som\r\nomfattas också av de andra europeiska länderna\r\noch som kan bidra till att konflikter som den i\r\nJugoslavien förhoppningsvis blir något som\r\ninträffar sällan, något som kanske aldrig mer\r\nupprepas i Europa.</pre><pre>Vi får genom ett EU-medlemskap förutsättningar\r\natt verka för en bättre miljö. Det går inte att inom\r\nnationers gränser lösa de avgörande miljöproblem\r\nsom Europa står inför. Det kan man bara klara\r\ngenom ett samarbete, med ett gemensamt\r\nbeslutsfattande som grund.</pre><pre>Genom EU får vi tillgång till en stor marknad, en\r\ntrygg inre marknad, vilket i sin tur är\r\nförutsättningen för tillväxt och för en tryggad\r\narbetssituation för våra medborgare.</pre><pre>Jag är egentligen inte ute efter att polemisera, Mats\r\nHellström, men jag noterade med glädje med vilket\r\nstarkt patos Mats Hellström talade om\r\nramhushållning. Min historika bild är dock den, att\r\ndet inte var ramhushållning som socialdemokratin\r\nstod för, utan att kampen mellan Folkpartiet och\r\nSocialdemokraterna på den tiden gick ut på att\r\nSocialdemokraterna önskade planhushållning,\r\nmedan Bertil Ohlin däremot arbetade för att\r\nåstadkomma ett samhälle baserat på\r\nramhushållning. Men om ni nu har tagit över hans\r\nidéer också på den punkten, har jag självfallet\r\ningenting att invända.</pre><pre>Det är viktigt att förhandlingarna om medlemskap\r\ni den europeiska unionen kan slutföras nu. Jag tror\r\ninte alls att förutsättningarna för att få ett bättre\r\nresultat för Sveriges del ökar om vi inte nu blir\r\nfärdiga utan skjuter frågan längre fram. Just nu\r\nfinns ett intresse, inte bara i Sverige utan bland alla\r\nEU:s medlemsstater, för att åstadkomma ett\r\nresultat. Det finns ett intresse bland ledande\r\npolitiker och ekonomer i hela Europa. Låt oss\r\nutnyttja det tillfället och se till att vi nu når fram till\r\nen uppgörelse!</pre><pre>Europaparlamentet spelar i de här sammanhangen\r\nen viktig roll. Det är Europaparlamentet som i\r\nefterhand skall godkänna det resultat som uppnås i\r\nförhandlingarna. Självfallet är det viktigt att man\r\ndå får dokumentationen i tid. Vi har nyligen haft ett\r\nbesök av företrädare för Europaparlamentet här i\r\nSverige, och de har understrukit sin önskan både att\r\nse till att behandla det avtal som Sverige kan\r\nkomma att sluta på ett riktigt sätt och på bas av\r\nsedvanlig parlamentarisk praxis och att ge sitt stöd\r\ntill Sverige, för att åstadkomma det medlemskap\r\nsom vi eftersträvar.</pre><pre>Att klara den här förhandlingen, herr talman, är\r\ninte helt lätt, men jag tycker att man ändå har\r\nanledning till viss optimism. Jag vill därför sluta\r\nmitt anförande med att önska Europaministern och\r\nhans medarbetare all framgång i de förhandlingar\r\nsom han nu står inför.</pre><pre>(Applåder)</pre><pre>Anf. 78  BENGT HURTIG (v) replik:</pre><pre>Herr talman! Hadar Cars uttalar sig om min\r\npolitiska historia på ett insinuant sätt.</pre><pre>Jag blev i slutet av 50-talet organiserad\r\nsocialdemokrat. Det var de slutsatser jag drog av de\r\npolitiska lärdomar jag hade fått. Jag var\r\nsocialdemokrat i några år, till i mitten på 60-talet,\r\ndå jag tyckte att hukandet för den dåvarande\r\nstorfinansen och det internationella kapitalet gick\r\nlitet för långt. Jag kunde emellertid inte omedelbart\r\ngå över till det parti som då fanns, på grund av vad\r\nman kunde uppfatta som dess lojaliteter gentemot\r\nandra länder. När dessa däremot försvann, den\r\ndemokratiska plattformen byggdes upp och\r\nanslutningen till grunderna för den svenska\r\narbetarrörelsens principer kom till stånd var det\r\ninget problem att byta parti. Vi har också lagt ner\r\nett omfattande arbete just för att säkra de\r\ndemokratiska landvinningar som har uppnåtts i det\r\nhär landet.</pre><pre>Jag känner Hadar Cars som en socialt\r\nansvarskännande person, men jag blir tveksam när\r\ndet gäller den konsekvensutredning som inte skall\r\ngå ut på remiss, som inte andra organisationer och\r\nmänniskor skall få yttra sig om och som skall ligga\r\ntill grund för regeringens fortsatta beslutsfattande.\r\nDet sägs om alkoholmissbruket på s. 73 i bil. 6 att\r\nvi har en post på plussidan, eftersom\r\nalkoholmissbruket genom dödsfall i förtid medför\r\ninbesparingar av pensioner, äldeomsorg, m.m.\r\nTycker Hadar Cars att det här är ett lämpligt sätt att\r\nformulera sig i en statlig utredning?</pre><pre>Anf. 79  HADAR CARS (fp) replik:</pre><pre>Herr talman! Jag vill nöja mig med att kommentera\r\nden första delen av det som Bengt Hurtig anförde.</pre><pre>För mig har kommunism alltid stått för ofrihet,\r\nförtryck och terror. Jag är överraskad över att\r\npersoner som man stundtals kan ha ett riktigt\r\ntrevligt utbyte med har valt -- ursprungligen eller\r\nsenare i livet -- att ansluta sig till den läran och till\r\nett parti som har stått för de idéerna. Bengt Hurtig\r\nsade att han i folkskolan hade fått lära sig respekt\r\nför demokrati, och jag kände det då som angeläget\r\natt framhålla att skolundervisningen på den\r\npunkten uppenbarligen inte har varit\r\nhundraprocentigt framgångsrik.</pre><pre>Anf. 80  BENGT HURTIG (v) replik:</pre><pre>Herr talman! Jag konstaterar att Hadar Cars inte\r\nhar någon kommentar till vad jag citerade ur den\r\nstatliga offentliga utredningen.</pre><pre>Vi vet att det i EG-parlamentet förmodligen\r\nförbereds ett beslut som innebär att man godkänner\r\nen liberalisering av narkotikahandeln. Har de\r\nsvenska parlamentarikerna vid sina möten med\r\nEG-parlamentariker tagit upp den här frågan och\r\nförsökt att få dem att förstå att detta är något totalt\r\noacceptabelt för svenskt vidkommande?</pre><pre>Anf. 81  HADAR CARS (fp) replik:</pre><pre>Herr talman! Jag kan med glädje notera att flertalet\r\nländer i den europeiska unionen är starka\r\nmotståndare till ett frisläppande av narkotika och\r\natt den svenska regeringen, och för den delen en\r\nmycket bred majoritet i denna riksdag, delar den\r\nuppfattningen och ihärdigt kommer att kämpa mot\r\nen liberalisering på narkotikaområdet.</pre><pre>Bengt Hurtig frågade också om frågan togs upp\r\nunder sammanträdet med\r\nEuropaparlamentarikerna. Ja, den togs upp.\r\nSocialminister Bengt Westerberg anförde där precis\r\nde åsikter som jag här gjort mig till tolk för,\r\nnämligen att kampen mot narkotika måste föras.\r\nHan begärde också och förutsåg att de europeiska\r\nländerna skulle medverka aktivt i den kampen.</pre><pre>Anf. 82  KARIN FALKMER (m):</pre><pre>Herr talman! I den offentliga debatten om Sveriges\r\nmedlemskap i den europeiska unionen har själva\r\nhuvudfrågan skjutits åt sidan. Medlemskapsfrågans\r\nbetydelse för vår gemensamma framtid och värdet\r\nav att vi i vårt land är med och tar ansvar för\r\nutvecklingen i Europa har drunknat i ett\r\nsammelsurium av detaljer och småskuren\r\nnegativism. Om minister Dinkelspiel ursäktar:\r\nFörhandlingsresultat i all ära, men jag hoppas att vi\r\nsnart kan fokusera debatten på de väsentliga\r\nvärden som ligger bakom Europasamarbetet. Det\r\nhandlar om Sveriges roll i det framtida Europa och\r\ni världen.</pre><pre></pre><pre>Trots vinter och kyla ute befinner vi oss just nu mitt\r\ni en mycket het vecka. Mot veckohelgen kommer\r\ntemperaturen i Ulf Dinkelspiels, vid det här laget\r\nvälkända, ketchupflaska att stiga alltmer.\r\nFörhoppningsvis kommer flaskans innehåll genom\r\nuppvärmning och omsorgsfull bearbetning att anta\r\nflytande form så att allt kommer ut inom\r\ntidsmarginalen, allt på en gång som\r\nEuropaministern förutspådde på ett mycket tidigt\r\nstadium i förhandlingsprocessen.</pre><pre>Även om vi inte kan räkna med att få igenom alla\r\nde kvarstående förhandlingsfrågorna precis enligt\r\nvåra utgångsbud är det viktigt att slutresultatet blir\r\ntillräckligt aptitligt för svenska folket. EU:s\r\nmedlemsländer har satt som mål att Sverige och de\r\nandra ansökarländerna skall bli medlemmar i\r\nbörjan av år 1995.</pre><pre>Under resans gång har uttrycket ''det är\r\nsakfrågorna som står i fokus'' upprepats så många\r\ngånger av Europaminister Ulf Dinkelspiel att tesen\r\nnärmast blivit bevingad. Förhandlingsresultatet är\r\nviktigt. Det har vi hela tiden varit överens om. Jag\r\nhar också goda förhoppningar om ett bra\r\nslutresultat, och jag önskar förhandlarna all lycka.</pre><pre>Vi kan glädja oss åt det förhandlingsresultat som\r\nblev klart i december. Då uppnådde våra\r\nförhandlare inte bara resultatet att svenska\r\nståndpunkter på miljöområdet och bevarandet av\r\nfrihandelsavtalen med Estland, Lettland och\r\nLitauen fick gehör hos EU. EU beslutade dessutom\r\natt följa Sveriges exempel och att förändra sin egen\r\npolitik i samma riktning som Sveriges.</pre><pre>Detta har vi uppnått, trots att Sverige ännu inte är\r\nmedlemmar i EU. Genom medlemskap kommer\r\nSveriges möjligheter till inflytande på Europas\r\nutveckling att ytterligare öka.</pre><pre>Visst kan förhandlingarna komma att köra fast och\r\ndå komma att ta längre tid; det förstår alla. Men det\r\nfinns ingenting som på förhand säger att\r\nförhandlingarna inte kan slutföras som planerat.\r\nDet finns inte heller någonting som säger att vi i\r\nSverige skulle vinna något på en förlängd\r\nförhandlingstid eller att det på något sätt skulle\r\ngagna svenska intressen om t.ex.\r\nEuropaparlamentet skulle skjuta beslutet i\r\nutvidgningsfrågan till efter\r\nEuropaparlamentsvalet. Tvärtom skulle en\r\nförhalning förmodligen bli kontraproduktiv och\r\ninnebära mer osäkerhet och oförutsägbara risker.</pre><pre>Vi är många svenska riksdagsledamöter som i\r\nmöten med våra respektive politiska vänner på\r\neuropeisk nivå försökt att nå förståelse för de\r\nsvenska förhandlingspositionerna.\r\nEuropakontakterna har varit mycket täta på olika\r\npolitiska nivåer. Avsikten har hela tiden för oss\r\nmoderater varit att underlätta förhandlingarna och\r\natt gagna svenska intressen.</pre><pre>Anmärkningsvärt nog förefaller det som om\r\nsocialdemokraterna i sina Europakontakter tidvis\r\nagerat för att försena vårt medlemsinträde, detta\r\noberoende av hur förhandlingsresultatet faller ut.</pre><pre>För Sverige är det viktigt att bli EU-medlem så\r\nsnart som möjligt, helst i början av 1995 som\r\nplanerat. Det är viktigt av flera skäl. Det är\r\nväsentligt att Sverige som medlemsland kan delta\r\npå samma villkor som övriga EU-länder och kan\r\npåverka utformningen av de förslag till\r\ninstitutionella förändringar som skall ligga till\r\ngrund för beslut år 1996. Om vi i Sverige sitter kvar\r\ni väntebåset ända till 1996, får vi acceptera att andra\r\nunder tiden bestämmer åt oss. Det är ett viktigt\r\nsvenskt intresse att Sverige som medlemsland får\r\ninflytande på de förändringar som EU står inför\r\ninom den allra närmaste framtiden.</pre><pre>Herr talman! Osäkerhet om tidtabell,\r\nförhandlingar och EU-medlemskap fungerar som\r\nen broms på företagens investeringsvilja. Beslut om\r\nnyanställningar skjuts upp. Medlemskap är\r\navgörande för utländska företags inställning till\r\nSverige. För dem är vårt land ointressant så länge\r\nvi inte är med i EU. Om vi vill få amerikanska,\r\njapanska, tyska och andra utländska investeringar\r\ntill Sverige är grundvillkoret att Sverige blir\r\nmedlem i den europiska unionen. Samma\r\ngrundvillkor gäller för att vi skall få nya viktiga\r\narbeten till vårt land.</pre><pre>Förhalas processen får vi leva vidare med den\r\nosäkerhet som just nu vilar som en förlamande\r\nhand över vårt land. Det är precis som näringslivet\r\njust nu håller andan och väntar med nya\r\ninvesteringar.</pre><pre>EES-avtalet är i och för sig bra, men det ger inte\r\nden långsiktiga nödvändiga säkerhet som endast ett\r\nmedlemskap kan ge. Det är därför ett viktigt\r\nsvenskt intresse att Sveriges medlemskap inte\r\nförhalas.</pre><pre>I vetskap om frågans stora betydelse för ekonomi,\r\ntillväxt och tillkomst av arbeten borde alla politiska\r\npartier göra allt vad de förmår för att påverka\r\nförhandlingsprocessen positivt och för att vända\r\nopinionen i Sverige inför folkomröstningen.</pre><pre>Herr talman! Europasamarbetet är inte ett\r\nborgerligt projekt. Lika litet är det ett socialistiskt\r\nsådant. Vi som vet hur viktigt det är för vårt land\r\noch för våra barns framtid att Sverige blir medlem\r\ni den europeiska unionen borde ta ett större ansvar\r\noch höja debatten över det småskurna politiska\r\netiketterandet.</pre><pre>Visserligen kommer vi att ha val i Sverige i\r\nseptember. Inför valet kommer vi på sedvanligt sätt\r\natt kämpa på barrikaderna, och vi kommer att slåss\r\nför de politiska lösningar som vi tror på. Men\r\nEuropamedlemskapet har en så viktig dimension\r\natt vi politiker för en gångs skulle borde kunna\r\navstå från den vanliga politiska jargongen.</pre><pre>Frågan om vårt medlemskap i EU handlar om\r\nnågot så övergripande betydelsefullt att vi borde ha\r\nförmåga att föra upp Europadebatten till en högre\r\nnivå. Hittills har svenska folket utsatts för en\r\nstörtflod av mestadels osakliga påståenden.\r\nNyheter om alla hemskheter som skulle drabba oss\r\nsvenskar som medlemmar i EU har flödat över oss\r\nalla.</pre><pre>När vi nu undan för undan får delar av facit i hand\r\nframstår överdrifterna och generaliseringarna i all\r\nsin solkighet. Jag påstår inte att EU är felfritt eller\r\natt allting endast innebär fördelar för oss. Vi kan\r\ninte heller förutsäga hur framtiden kommer att se\r\nut vad gäller varje detalj. Men vi måste göra klart\r\nför oss vilken roll vi vill att Sverige skall ha i det\r\nframtida Europa.</pre><pre>Vill vi delta i formandet av Europas framtid, eller\r\nskall vi ställa oss utanför? Vill vi få inflytande, ta\r\nansvar och bidra till Europas utveckling, eller vill vi\r\nenbart vara åskådare? Vill vi gå in i ett\r\nEuropasamarbete för att tillsammans med andra\r\nländer lösa gemensamma problem, eller är det\r\nbättre att isolera sig?</pre><pre>För Moderata samlingspartiet är det fullständigt\r\nsjälvklart att Sverige skall vara med och påverka\r\nvad som händer i vår egen världsdel. Medlemskap\r\nhandlar om att Sverige tillsammans med övriga EU-\r\nländer tar ansvar för och påverkar stora\r\növergripande frågor som bara kan lösas genom\r\nsamarbete.</pre><pre>Genom medlemskap i EU förbinder vi oss att gå in\r\ni ett samarbete för fred och säkerhet, för\r\ndemokrati, för ökat välstånd, för en bättre miljö\r\noch för en bättre framtid i hela Europa.</pre><pre>Vi, som anser att dessa mål är viktiga, borde över\r\npartigränserna gå ut och förklara för svenska folket\r\nde övergripande mål och värden som ligger bakom\r\nEuropasamarbetet. Vi borde också gå ut och\r\nförklara värdet av att Sverige blir medlem i detta\r\nsamarbete.</pre><pre>Anf. 83  MATS HELLSTRÖM (s) replik:</pre><pre>Herr talman! Den debatt vi nu för har bisarra drag.\r\nFöreträdaren för Vänsterpartiet talar mer om\r\nSocialdemokraterna än om sin egen politik.\r\nFöreträdaren för Folkpartiet har vänligheten att\r\npåminna om Bertil Ohlins insatser i den svenska\r\nnationalekonomiska debatten och om den svenska\r\nfolkskolans kvalitet. Och Karin Falkmer upprepar\r\nnu ett påstående om socialdemokraternas aktioner\r\ni Europaparlamentet, ett påstående som hon själv\r\nvet är väl och tydligt dementerat av en av hennes\r\npartivänner i Storbritannien. Hon vet det!</pre><pre>Dessutom har man med olika citat försökt blåsa\r\nupp en debatt om de förändringar i EU-\r\ndelegationens utkast till resolution som bl.a. jag\r\nskulle ha föreslagit. Det var en ''anka''. Det visade\r\nsig att Karin Falkmer själv, alla hennes partivänner\r\noch alla andra röstade för resolutionen med just de\r\nföreslagna ändringarna, utan diskussion. Alla\r\ntyckte uppenbarligen att ändringarna var vettiga,\r\näven företrädaren för Europaparlamentet och de\r\npartier som står Karin Falkmer nära.</pre><pre>Den här typen av grundlösa angrepp visar att vi\r\nbehöver föra en debatt om sakfrågan här också.\r\nVarför inte mera diskutera vilka krav vi nu bör\r\nställa? Varför föra en debatt om andra frågor, en\r\nställföreträdande debatt, i stället för en debatt om\r\nvilka krav Sverige bör ställa innan förhandlingarna\r\när avslutade, kanske om en vecka? Låt oss föra en\r\nsakdebatt i stället!</pre><pre>Anf. 84  KARIN FALKMER (m) replik:</pre><pre>Herr talman! Mats Hellström kan vara fullständigt\r\növertygad om att jag mycket noga har övervägt det\r\njag sade i talarstolen.</pre><pre>Politiska utspel som medverkar till förseningar och\r\nsom sprider tveksamheter om tidtabellen är ytterst\r\nolyckliga. De signaler som jag vet att svenska\r\nsocialdemokrater har givit Europakontakterna i\r\nBryssel har skapat förvåning där. Ett exempel på\r\nhur dessa signaler har gått fram är den artikel i\r\nDagens Nyheter den 19 januari som skrivits av\r\nsocialistgruppens ordförande i Europaparlamentet,\r\nCot. Det var ett utspel som väckte förvåning i såväl\r\nBryssel och Strasbourg som Stockholm, ett utspel\r\nsom gick i linje med de signaler och tongångar som\r\nvi har hört från Socialdemokraterna tidigare under\r\nden här processen.</pre><pre>Jag håller med Mats Hellström om att vi borde höja\r\ndebattnivån och prata om det som är övergripande\r\nviktigt för Sverige i frågan om medlemskapet. Vi\r\nborde verkligen gå ut gemensamt och för svenska\r\nfolket tala om värdet av ett svenskt medlemskap.</pre><pre>Anf. 85  MATS HELLSTRÖM (s) replik:</pre><pre>Herr talman! Det förvånar mig något att Karin\r\nFalkmer i två dagar har deltagit i diskussioner om\r\njust dessa frågor med Europaparlamentariker från\r\nalla partier, utan att hon tydligen på något sätt har\r\nberörts av vad diskussionerna har handlat om. Det\r\nkänner man rimligen till om man har följt\r\nEuropaparlamentets arbete. Det har nämligen\r\nalltsedan hösten, kanske dessförinnan, förts en\r\nintensiv diskussion i Europaparlamentet, inom och\r\nmellan partigrupper, inom och mellan\r\nländerrepresentationer, om möjligheten att klara\r\nsitt godkännande och hur dessa frågor skall kopplas\r\ntill institutionella krav på EU:s ministerråd. Det är\r\nen närmast löjlig tanke att svenska\r\nsocialdemokrater skulle ha uppfunnit denna\r\ndebatt, som har förts där under lång tid.</pre><pre>Så sent som för ett par dagar sedan yttrade Karin\r\nFalkmers egen partivän från brittiska Tories, Mr\r\nSpencer, att han för sin del förutsåg att det kunde\r\nbli blockering inte bara i maj och september, utan\r\nkanske t.o.m. i november, om EU:s ministerråd\r\ninte godkände de krav som Europaparlamentet här\r\nkommer att ställa. Karin Falkmer gör detta till\r\nnågon sorts svensk socialdemokratisk fråga, trots\r\natt hon väl borde känna till att det här är en\r\ndiskussion som Europaparlamentet och olika\r\npartigrupper -- även Karin Falkmers egen -- i högsta\r\ngrad för med ministerrådet. Det handlar i det här\r\nskedet mycket om en påtryckning på bl.a.\r\nministerrådet. Det förvånar mig att Karin Falkmer\r\nhar sovit i två dagar, under den tid när de olika\r\nföreträdarna har uttryckt sina uppfattningar.</pre><pre>Anf. 86  KARIN FALKMER (m) replik:</pre><pre>Herr talman! Jag är mycket väl medveten om den\r\ndiskussion som pågår i Europaparlamentet. Jag vet\r\natt det i de båda stora partigrupperna finns delade\r\nmeningar om tidtabellen och huruvida man skall ha\r\nmöjlighet att fatta beslut i den här frågan före\r\nEuropaparlamentsvalet. Men vår uppgift är då att\r\nförsöka påverka våra partivänner, så att de inser\r\nvärdet av att Europaparlamentet fattar beslut innan\r\nman stänger för sommaren och har ett nytt val. Det\r\ninnebär ju oerhörda risker, om det nuvarande\r\nEuropaparlamentet inte anser sig hinna med\r\nutvidgningsbeslutet. Vi vet ju inte någonting om\r\nnyvalet till Europaparlamentet, men många av dem\r\nsom väljs in kommer att vara orutinerade\r\nparlamentariker.</pre><pre>Även jag vet att Europaparlamentarikerna\r\nnaturligtvis ställer vissa krav för att kunna fatta\r\ndessa beslut. Vi förstår att det är krav som är\r\nbefogade, nämligen att de skall ha\r\nförhandlingspapperen, så att de kan läsa och ta\r\nställning till vad som ligger bakom. Det första som\r\nkrävs är naturligtvis att förhandlingarna har gått i\r\nhamn inom tidsmarginalen, och det andra är att\r\növersättningsarbetet och själva\r\nförhandlingsresultatet kan presenteras för\r\nEuropaparlamentarikerna.</pre><pre>I det läget har åtminstone jag av mina kontakter\r\nfått signalen att det bör gå bra att fatta ett beslut i\r\nEuropaparlamentet innan man stänger och går till\r\nnytt val. Det här är oerhört viktigt. Jag hoppas att\r\nvi kan ge den signalen till våra partivänner,\r\noberoende av vilket parti vi tillhör.</pre><pre>Anf. 87  BENGT HURTIG (v) replik:</pre><pre>Herr talman! Karin Falkmer sade att en\r\ngrundförutsättning för att utländska investerare\r\nskulle söka sig till Sverige var medlemskap. Jag är\r\nmedveten om att det här är ett synsätt som är vitt\r\nspritt, också bland företagen. Men utländska\r\nföretag har sökt sig hit även innan vi haft vare sig\r\nEES-avtal eller medlemskap.</pre><pre>Jag besökte för någon vecka sedan ett företag uppe\r\ni Arjeplog som hade valt mellan länder som USA,\r\nFinland, Canada och Sverige när det gällde\r\nförläggning av testverksamhet av motorfordon.\r\nMan hade valt Sverige, därför att det här fanns\r\nförmånliga villkor, bra infrastruktur, starka\r\nkommuner, bra möjligheter till\r\ntelekommunikationer och en rad andra bevis på ett\r\nstarkt och dugligt samhälle.</pre><pre>Det kan också vara så att företag väljer att investera\r\ni Sverige på grund av en förmånlig\r\nföretagsbeskattning, att man vill ta vara på speciella\r\nfördelar som svenska underleverantörer har, att\r\nman tycker att Sverige är ett relativt okorrumperat\r\nland, att vi har hygglig utbildningsnivå, att miljön\r\när mindre byråkratisk här än i Europeiska unionen\r\noch även att Sverige har bättre handelsförbindelser\r\nmed resten av världen än vad unionen har. Företag\r\nkan etablera sig i Sverige helt enkelt därför att de\r\nredan är etablerade inom unionen.</pre><pre>Jag tror nog att regeringen och ja-sidan får bereda\r\nsig på att det kan bli ett nej i folkomröstningen, och\r\ndå borde man också ha ett eget intresse av att\r\nförhindra att det utbryter någon typ av psykos i\r\ndessa frågor.</pre><pre>Anf. 88  KARIN FALKMER (m) replik:</pre><pre>Herr talman! Självklart finns det många olika\r\nfaktorer som påverkar valet av investeringsland för\r\nutländska företag. Men det står utom allt tvivel att\r\nmedlemskapsfrågans betydelse är central. Ingen\r\nsakfråga är viktigare när det gäller att få fler riktiga\r\narbeten till Sverige än att vi blir medlemmar i den\r\neuropeiska unionen.</pre><pre>Jag kan berätta för Bengt Hurtig att det i slutet av\r\n80-talet blev allt tydligare att investeringarna\r\nförsvann ut ur vårt land. Svenska företag valde att\r\nförlägga verksamheten till ett EG-land, för att\r\nkomma åt den europeiska marknaden. Utländska\r\ninvesteringar uteblev, och arbetslöshetssiffrorna\r\ngick i höjden. Från 1989 och fram till valet 1991\r\nförlorade Sverige 10 % av alla industriarbeten. EG-\r\nfrågans betydelse för arbete och välfärd blev mot\r\nslutet av 80-talet alltmer uppenbar.</pre><pre>Under våren 1991 hade näringsutskottet under en\r\nhel dag en hearing, som vi ägnade åt den\r\nbekymmersamma utvecklingen när det gällde\r\ninvesteringarna. På sommaren 1991 lämnade den\r\nsocialdemokratiska regeringen in medlemsansökan\r\ntill EG. Vem man än pratar med, som kan\r\nnågonting om företags investeringar och var de\r\nväljer att lägga dessa, ger ett entydigt budskap: Det\r\nsvenska medlemskapet är det väsentligaste i det här\r\navseendet.</pre><pre>Anf. 89  BENGT HURTIG (v) replik:</pre><pre>Herr talman! Jag är naturligtvis medveten om att\r\ndetta är ett problem, men investeringarna i Europa\r\npå 80-talet handlade faktiskt i stor utsträckning om\r\nfastighetsspekulation. Det var också svenska\r\nprocessindustrier som investerade i dotterföretag\r\nav olika typer, och det hängde ihop med att man\r\nville vara nära den stora marknaden -- produkterna\r\nhar en sådan karaktären.</pre><pre>Det borde faktiskt vara ett regeringsintresse att\r\nman inte överdriver de här problemen. Samma\r\ndomedagspropaganda fördes i Norge före 1972 och\r\ni Schweiz före EES-omröstningen. Enligt vad jag\r\nförstår har det inte blivit någon katastrof i de\r\nländerna. Enligt flera artiklar i Financial Times ser\r\ndet ut som om schweizarna kommer att få\r\nskrattarna på sin sida till slut. Vi får väl se hur det\r\ngår. De skulle inte heller få några möjligheter att\r\nförhandla med EU, hette det. Nu har de tydligen\r\nfått det. Utvecklingen går alltså inte alltid den väg\r\nsom ekonomerna och experterna förutspår.</pre><pre>Världsbanken konstaterar att den ekonomiska\r\ntillväxten, som kommer att betyda mycket för\r\nSveriges utrikeshandel de närmaste decennierna,\r\nsannolikt snarare kommer att ske i Östeuropa och\r\ni Ostasien än i den europeiska unionen.</pre><pre>Anf. 90  KARIN FALKMER (m) replik:</pre><pre>Herr talman! Bengt Hurtig försöker förneka det\r\nsom är uppenbart för alla oss andra, nämligen att\r\nEG-frågan är central när det gäller\r\ninvesteringsklimatet i Sverige. Men det är ändå inte\r\ndet som är det huvudsakliga skälet till att jag tycker\r\natt det är så viktigt att vi blir medlemmar i EU, utan\r\ndet är de övergripande, grundläggande värderingar\r\nsom ligger bakom själva EU-samarbetet.</pre><pre>Jag kan inte annat än förvånas över att partier som\r\npåstår sig ha intresse för t.ex. miljön säger att vi\r\nskall stå utanför ett samarbete som faktiskt syftar\r\ntill att göra miljön i hela Europa bättre eller att det\r\nfinns partier som säger att vi skall stå utanför ett\r\nsamarbete som syftar till att värna freden och\r\nsäkerheten i Europa. Det var grunden till att man\r\ninledde detta frivilliga demokratiska samarbete,\r\noch det är avgörande för min ståndpunkt att Sverige\r\nsjälvklart bör gå med som medlem.</pre><pre>Vi bör vara med och ta ansvar och hjälpa till att\r\narbeta för freden, säkerheten, demokratin, miljön\r\noch välståndet i Europa. Det förvånar mig att det\r\nfinns människor som inte ser dessa värden utan i\r\nstället gräver ned sig i detaljfrågor.</pre><pre>Anf. 91  PER-OLA ERIKSSON (c):</pre><pre>Herr talman! 1980-talet och de första åren på 1990-\r\ntalet har blivit en period av ökad öppenhet och\r\nökade kontakter mellan människor, kulturer och\r\nländer. Vi lever i vad jag skulle vilja kalla\r\ninternationaliseringens tidevarv. Det är en\r\nspännande tid och en ny epok.</pre><pre>Centern bejakar aktivt den här utvecklingen. Vi ser\r\ninte internationalisering som ett hot utan som en\r\nmöjlighet att tillsammans med andra länder bygga\r\nnågot gemensamt.</pre><pre>I dag när vi har utrikesdebatt i riksdagen -- debatten\r\nom EU är en minidebatt inom ramen för den --\r\nfinns det skäl av påminna om visionen av ett\r\nEuropa som skall präglas av demokrati och fredlig\r\nsamverkan. Det var utgångspunkten för bildandet\r\nav det tidigare EG, nu EU.</pre><pre>Den visionen har, tycker jag, blivit mer levande och\r\nfått ett ökat innehåll allteftersom åren har gått. Vi\r\nhälsar också demokratiseringsprocessen i\r\nÖsteuropa med tillfredsställelse. Det tråkiga\r\nundantaget är naturligtvis kriget och blodbadet i\r\nf.d. Jugoslavien. Vi får inte glömma bort\r\nursprungsmotivet bakom bildandet av EU.</pre><pre>Det finns skäl att så här inför slutvarvet av\r\nförhandlingsomgången påminna om motiven för\r\nden svenska medlemsansökan till EU. De är\r\nmånga. Jag skall ta några stycken.</pre><pre>För det första fortskrider den europeiska\r\nekonomiska integrationen, och det är viktigt att\r\npolitiker är med i denna process. Näringslivet har\r\nunder årtionden internationaliserats mer och mer.\r\nFöretag agerar över nationsgränserna och agerar på\r\nflera olika marknader. De kan också utnyttja\r\nolikheter i skatte- och regelsystemen och spela ut\r\nenskilda stater mot varandra. Av det skälet är det\r\nnödvändigt att de enskilda staterna samverkar för\r\natt skapa gemensamma regler och för att kunna\r\nfatta gemensamma beslut.</pre><pre>För det andra är de europeiska länderna beroende\r\nav varandra. Sverige är ju en liten marknad med en\r\nliten befolkning, och det är viktigt att en sådan\r\nnation kan samarbeta med andra länder i detta nya\r\nEuropa. Ekonomisk-politisk samverkan i Europa\r\när ett medel för att också trygga svensk välfärd\r\nlångsiktigt. Vi lever ju inte i någon isolerad värld --\r\ndet har också ett antal konsekvensutredningar\r\npekat på.</pre><pre>För det tredje gör miljöföroreningarna inte halt vid\r\nriksgränserna, utan de driver in över\r\nnationsgränserna. När ett land drabbas av\r\nmiljöproblem på grund av bristfällig miljöpolitik i\r\nett annat land krävs det gemensamma tag och\r\ninternationell samverkan för att komma till rätta\r\nmed det -- det säger sig självt. Internationell\r\nsamverkan är nödvändig för att nå lösningar. Här\r\nkan Sverige bidra med mycket.</pre><pre>För det fjärde tycker jag att det framväxande EU\r\när den politiska kraft som är nödvändig för att\r\nhjälpa till med frigörelsen och\r\ndemokratiseringsprocessen i Östeuropa.</pre><pre>Det som Centern lägger särskild vikt vid i de\r\npågående förhandlingarna är miljöfrågorna,\r\nregionalpolitiken, jordbrukspolitiken, åtgärder\r\nsom handlar om den sociala tryggheten och full\r\nsysselsättning och dessutom våra möjligheter att\r\nlångsiktigt säkra en självständig svensk\r\nsäkerhetspolitik. Vi betonar också demokratin och\r\nöppenheten i det framväxande EU.</pre><pre>Det är också viktigt att se att EU under senare år\r\nhar lagt större tonvikt vid breddning och utvidgning\r\ni stället för enbart en fördjupning, som ett tag\r\ntycktes vara huvudmålet för EU.</pre><pre>På flera områden har Sverige hittills i\r\nförhandlingarna uppnått goda resultat. Det gäller,\r\nsom tidigare har sagts i debatten, genombrottet för\r\nmiljöområdet i december -- jag tror det var Karin\r\nFalkmer som påpekade det. Inom\r\nalkoholpolitikens område är bibehållandet av\r\nSystembolaget en viktig bit, som en del i en svensk\r\nalkoholpolitik.</pre><pre>Nu i slutet finns det ett antal knäckfrågor på\r\nförhandlingsbordet: jordbruket, regionalpolitiken\r\noch Sveriges bidrag till EU:s budget. Det är frågor\r\nsom måste få en positiv lösning för att vi skall kunna\r\nfå svenska folket att ställa sig på ja-sidan i en\r\nkommande folkomröstning. Det är betydligt\r\nviktigare frågor än den stundtals meningslösa\r\ndebatten kring snuset, som under ett antal år\r\nframstod som den absolut mest avgörande frågan\r\nför Sverige vid förhandlingarna. De här frågorna är\r\nbetydligt viktigare.</pre><pre>Regionalpolitiken är viktig. Sverige måste ha\r\nmöjlighet att garantera goda levnadsvillkor för\r\nmänniskor i alla delar av landet. I\r\npositionspapperet underströks också att nationell\r\nregionalpolitik i framtiden måste kunna bedrivas på\r\nminst nuvarande nivå och i minst nuvarande\r\nomfattning. EU:s regionalpolitik blir ett\r\nkomplement till den nationella regionalpolitiken --\r\nMats Hellström berörde det i sitt\r\ninledningsanförande.</pre><pre>Det är tillfredsställande att så många, i samband\r\nmed Sveriges förhandlingar med EU, betonar\r\nvikten av en bra regionalpolitik och\r\njordbrukspolitik.</pre><pre>Eftersom Centern värnar om regionalpolitiken\r\nhälsar jag med tillfredsställelse att den tycks ha fått\r\nmånga nyvunna vänner under de senaste veckorna\r\noch månaderna. Jag hoppas att detta\r\nutomordentligt starka intresse från olika håll och\r\nkanter också håller i sig efter de avslutande\r\nförhandlingarna, då vi skall diskutera nationell\r\nregionalpolitik. Jag hoppas att intresset också\r\navspeglar sig i de kommande besluten, när vi skall\r\nforma regionalpolitiken här hemma i Sverige.</pre><pre>Norra Sverige är beroende av en bra\r\nregionalpolitik. Men regionalpolitiken handlar inte\r\nbara om de norra delarna. Det är en fråga som\r\nberör såväl stadsbygd som landsbygd. Jag vill\r\nkoppla samman regionalpolitiken med en bra\r\nsäkerhetspolitik. Det finns en förbindelse mellan\r\nen bra regionalpolitik, livskraftiga regioner och vår\r\nförmåga att klara oss i säkerhetspolitiska\r\nsammanhang.</pre><pre>Jag läste med mycket stort intresse en debattartikel\r\ni en av Stockholmstidningarna -- jag tror att det var\r\ni lördags. Den var författad av landshövdingen i\r\nNorrbottens län. Han hade fört ihop kraven på en\r\naktiv regionalpolitik med de säkerhetspolitiska\r\nargumenten. Det finns skäl att understryka detta.</pre><pre>Herr talman! Sverige har ett viktigt uppdrag i det\r\nnya Europa som vi ser utvecklas. Vi kan bidra till\r\nutomordentligt mycket -- på miljöområdet,\r\nlivsmedelsområdet, demokratiområdet osv. På\r\nområde efter område kommer vi att kunna tillföra\r\nviktiga beståndsdelar i det fortsatta arbetet, om vi\r\nblir medlemmar i EU, vilket jag hoppas.</pre><pre>EU kommer att vara det forum i Europa där viktiga\r\neuropeiska överlevnadsfrågor kommer att kunna\r\nlösas i ett internationellt samarbete. På tröskeln till\r\nett nytt sekel tycker jag att Sverige har stora\r\nuppgifter i detta nya Europa.</pre><pre>Martin Luther King formulerade på sin tid en dröm\r\nför sitt folk och sitt Amerika. Här hemma i Sverige\r\nhar vi också våra drömmar för vårt folk i det\r\nEuropa som vi ser växa fram. Jag vill gärna\r\ninstämma i Hadar Cars välgångsönskningar till de\r\nsvenska förhandlarna, under ledning av Ulf\r\nDinkelspiel, inför de avgörande dagarna i denna\r\nviktiga fråga.</pre><pre>Anf. 92  BENGT HURTIG (v) replik:</pre><pre>Herr talman! Per-Ola Eriksson sade att\r\nalkoholmonopolet, dvs. Systembolaget, var säkrat.\r\nHittills finns det ett brev från kommissionen där det\r\nstår att man inte tänker anmäla detta monopol. Det\r\nåterstår att se vad slutresultatet av detta blir.</pre><pre>Per-Ola Eriksson är finansutskottets ordförande.\r\nRegeringen har lagt fram ett positionspapper när\r\ndet gäller budgeten. I slutet av det sägs det att\r\nSverige lovar -- såvitt jag förstår för all framtid -- att\r\nvara nettobidragsgivare till unionen.</pre><pre>Vi skulle kunna drabbas av en industrikris i Sverige\r\nav den typ som man har drabbats av i Finland.\r\nSådant kan inträffa. Det kan uppstå andra kriser\r\ninom verkstadsindustrin och inom\r\nsamhällsekonomin över huvud taget. Tycker Per-\r\nOla Eriksson att detta är en bra långsiktig position?</pre><pre>Anf. 93  PER-OLA ERIKSSON (c) replik:</pre><pre>Herr talman! Jag vill till länskollegan Hurtig säga\r\natt jag, när han började tala om alkoholfrågorna,\r\nnästan fick intrycket att han själv skulle anmäla att\r\nvi i Sverige inte skall behålla vårt monopol på\r\nSystembolaget. Vi har fått ett papper från\r\nkommissionen. Han tyckte närmast att det var bra\r\nmen trodde att någon skulle kunna ifrågasätta det.\r\nJag trodde nästan att han själv skulle göra det.</pre><pre>Sverige kommer att bli nettobidragsgivare till EU.\r\nJag måste säga att det inte är så dumt att vara ett\r\nnettobidragsland. Det hade varit litet besvärligt om\r\nSverige hade varit ett fattigt land. Sverige är\r\nfaktiskt en rik industrination. Vi skall vara stolta\r\növer att vi också kan bidra med några kronor till\r\nEU. Vi ställer också krav på att få ett återflöde för\r\nregional utveckling.</pre><pre>Sverige kommer förstås att drabbas av\r\nkonjunkturproblem, kriser osv. Men det är viktigt\r\natt vi ser att EU, och hela Västeuropa, är en stor\r\noch viktig marknad för oss. Ett svenskt\r\nmedlemskap i EU ser jag faktiskt som en ganska\r\nbra försäkring för att trygga svensk industri och\r\nsvenskt näringsliv i framtiden.</pre><pre>Anf. 94  BENGT HURTIG (v) replik:</pre><pre>Herr talman! Jag måste uppfatta Per-Ola Erikssons\r\nsvar som att han är tämligen nöjd med den\r\nsäkerhetsklausul som finns i denna position. Han\r\nser inga risker för stora kriser i svensk ekonomi,\r\nsom t.ex. har uppstått i Finland. I sådana fall\r\nkanske vi skulle behöva extra mycket hjälp från\r\ndessa fonder.</pre><pre>Anf. 95  PER-OLA ERIKSSON (c) replik:</pre><pre>Herr talman! Bengt Hurtig vet lika väl som jag att\r\ndet är svårt att sia om framtiden. Det kan uppstå\r\nindustrikriser i Sverige liksom i andra länder.</pre><pre>För dagen tycker jag faktiskt att vi industripolitiskt\r\nhar rustat Sverige ordentligt. Svensk industri har\r\nåterfått sin konkurrenskraft. Vi har gjort detta\r\ndärför att det var nödvändigt. Sverige tappade ju\r\nkonkurrenskraft under 80-talet.</pre><pre>Den politik som Bengt Hurtig stöttade under 80-\r\ntalet skapade betydande problem för den svenska\r\nindustrin och för sysselsättningen. Nu återfår vi\r\nkonkurrenskraften.</pre><pre>Man skall aldrig säga aldrig. Det kan hända saker\r\noch ting i framtiden som gör att Sverige kan få\r\nproblem. Jag hoppas att vi inte får det. Vi är\r\nrustade i Sverige för att möta framtiden och de\r\nutmaningar som vi står inför. Jag tror att vi kommer\r\natt kunna klara det om också Bengt Hurtig kan\r\nhjälpa till på ett litet hörn i stället för att fortsätta\r\natt vara en nejsägare, vilket han hittills har varit i\r\nalldeles för stor utsträckning.</pre><pre>Anf. 96  HOLGER GUSTAFSSON (kds):</pre><pre>Herr talman! Jag önskar i mitt anförande beröra\r\ndels de pågående medlemskapsförhandlingarna,\r\ndels kds syn på de säkerhetspolitiska frågorna i ett\r\nEuropaperspektiv.</pre><pre>Kds har i ett mycket tidigt skede i svensk politik\r\ninsett nödvändigheten av att vi skapar bästa möjliga\r\nformer för att Sverige skall kunna utvecklas i nära\r\nsamverkan med de övriga västeuropeiska länderna.\r\nMotivet för detta är att vår generation skall skapa\r\nen varaktig plattform för fred, säkerhet och\r\nbibehållen ekonomisk standard, som bl.a.\r\nmöjliggör sociala trygghetssystem för barn och\r\nungdomar, äldre och sjuka.</pre><pre>Denna nära samverkan får inte leda till att vi går\r\nmiste om vår nationella identitet eller att vårt\r\nsjälvbestämmande hotas. Därför är de nu pågående\r\nmedlemskapsförhandlingarna mycket centrala för\r\nde kristdemokratiska medborgarna i Sverige.</pre><pre>Regeringen går inom några dagar in i\r\nslutförhandlingarna med medlemsländerna om de\r\nvillkor som skall gälla för relationerna mellan\r\nSverige och EU under många år framöver.</pre><pre>Steget mellan det nu gällande EES-avtalet och ett\r\nmedlemskap kommer att kosta Sverige netto 7--13\r\nmiljarder per år. Detta måste leda till att Sverige får\r\nett reellt inflytande i samarbetet, genom de s.k.\r\ninstitutionerna.</pre><pre>Den koncentrerade makten i EU-organisationen\r\nligger inom överskådlig framtid hos ministerrådet.\r\nDärför är det vår uppfattning att Sverige, med den\r\nnuvarande uppläggningen, måste få fem röster i\r\nministerrådet. Vidare bör målet vara att få 25\r\nledamöter i EU-parlamentet. De s.k. institutionella\r\nfrågorna är viktiga därför att många svenska\r\nmedborgares tveksamhet till EU just grundas på\r\nosäkerheten om vilken status Sverige kommer att\r\nfå i det här samarbetet.</pre><pre>En mycket stor grupp av Sveriges befolkning följer\r\nockså förhandlingarna kring de s.k.\r\nresandebestämmelserna, dvs. villkoren för hur\r\nmycket alkohol och cigaretter man får köpa med sig\r\nvid inresa till Sverige. Det stora intresset har sin\r\ngrund i ett socialt engagemang för att vi skall kunna\r\nbibehålla vår nuvarande alkoholpolitik i Sverige.\r\nDen består av en restriktiv utskänkning och en\r\nhögprispolitik.</pre><pre>Det är angeläget att förhandlingarna leder till så\r\nlåga införselvolymer som möjligt och till en tryggad\r\nlångsiktighet. Regeringens inriktning att nå fram\r\ntill en gemensam nordisk modell som i ett längre\r\nperspektiv kan hävdas utifrån likartade sociala och\r\nkulturella förhållanden i Norden bör kunna vara\r\nbra för denna långsiktighet. Förhandlingsresultatet\r\nbör innehålla en tydlig formell markering om att\r\nSverige kommer att hävda nuvarande\r\nalkoholpolitik i ett långsiktigt perspektiv.</pre><pre>Några ytterligare kompromisser, herr statsråd, på\r\nalkoholpolitikens område tål inte de 15 % av\r\nsvenska folket som är aktivt organiserade för en\r\nrestriktiv och social alkoholpolitik.</pre><pre>Inför slutförhandlingarna vill jag också beröra\r\nytterligare två områden som har mycket stor\r\nekonomisk betydelse för Sverige, nämligen\r\njordbruks- och regionalpolitiken.</pre><pre>Villkoren för svenskt jordbruk måste bli en direkt\r\noch 100-procentig anslutning till EU:s politik. För\r\natt inte få en haltande jordbruksnäring som har\r\nsvårigheter att konkurrera med bönderna inom EU\r\nmåste de svenska villkoren bli lika med EU:s.\r\nProduktionsvolymerna skall ligga på en sådan nivå\r\natt vi inte av förhandlingsmässiga skäl måste\r\nexportera arbetstillfällen från Sverige. Också de\r\nregionalpolitiska stöden måste kontinuerligt bestå\r\npå den nivå som gäller i dag, då man lägger ihop\r\nEU-stöd och våra egna nationella stöd.</pre><pre>Regeringen har starkt hävdat att varje\r\nförhandlingsfråga skall behandlas på sina ''egna\r\nmeriter'', dvs. den ena frågan skall inte betala för\r\nden andra. Detta är en riktig princip. Jag vill bara\r\nunderstryka vikten av att denna princip också gäller\r\ntills dess att förhandlingarna är avslutade.</pre><pre>Herr talman! Jag vill nu övergå till att tala om kds\r\nsyn på de säkerhetspolitiska frågorna inför ett\r\nutvidgat Europasamarbete.</pre><pre>En kristdemokratisk målsättning är att man skall\r\nförsöka tillämpa ett etiskt förhållningssätt på\r\npolitikens olika områden. Detta gäller naturligtvis\r\nockså utrikes- och säkerhetspolitiken.</pre><pre>Den kristna etiken innebär att människan skall vara\r\nfri och självbestämmande och tillmätas ett stort\r\npersonligt ansvar, vilket bl.a. innebär att vi har stor\r\nrespekt för andra människors integritet och frihet.</pre><pre>Vår uppfattning är att det säkerhetspolitiska\r\narbetet bör vidgas och fördjupas till att omfatta inte\r\nenbart frånvaro av krig och konflikter, utan också\r\natt säkra freden i ett perspektiv av rättvisa, frihet,\r\nsolidaritet och ett aktivt stöd för demokrati och\r\nrättssamhället.</pre><pre>Säkerhetspolitiken står inför mycket stora\r\nutmaningar såsom den globala befolkningsökning\r\nfrån cirka fem miljarder till cirka åtta miljarder på\r\n30 år och ökande välfärdsklyftor som riskerar att\r\nskapa flyktingvågor från både syd och öst mot\r\nVästeuropa.</pre><pre>Vår uppfattning är att det framtida\r\nsäkerhetspolitiska arbetet bör utvecklas enligt\r\nföljande modell:</pre><pre>1. att Sverige deltar i det säkerhetspolitiska arbetet\r\ntillsammans med de övriga västeuropeiska\r\nländerna -- med målsättningen att Sverige aktivt\r\nskall bidra till enhet, stabilitet och säkerhet såväl\r\ninom som utom Europa,</pre><pre>2. att Sverige aktivt arbetar för att de nordiska\r\nländernas säkerhetspolitik skall kunna utgöra en\r\nintegrerad enhet i den europeiska\r\nsäkerhetspolitiken,</pre><pre>3. att Sverige stärker sin roll i det internationella\r\nfredsarbetet genom såväl de regionala som de\r\nglobala organisationerna.</pre><pre>Denna inriktning av det säkerhetspolitiska arbetet\r\nunderlättas starkt av ett medlemskap i EU och är\r\ndärmed ett starkt skäl för medlemskapet i\r\neuropeiska gemenskaperna. Även om ett\r\nmedlemskap inte skulle kunna nås, bör denna\r\ninriktning av vår säkerhetspolitik utvecklas inom\r\nramen för lämpliga samarbetsformer.</pre><pre>Vid ett medlemskap i EU ingår vi en nära allians på\r\ndet ekonomiska och politiska området. Ett\r\nnaturligt steg är då att vi också bejakar vår\r\neuropeiska identitet även på det säkerhetspolitiska\r\nområdet och engagerar oss helt i den europeiska\r\narkitekturen för fred och stabilitet.</pre><pre>Det är dock angeläget att Sverige förbehåller sig\r\nrätten att självständigt fatta beslut om huruvida vi\r\nskall delta i militära operationer vid en\r\nkonfliktsituation eller om vi skall förhålla oss\r\nneutrala vid en uppkommen kris- eller\r\nkonfliktsituation.</pre><pre>Genom Maastrichtprocessen kommer varje\r\nmedlemsland i EU att i olika grad ingå i VEU:s\r\nsäkerhetspolitiska arbete. Det är vår uppfattning\r\natt det ligger i Sveriges intresse att aktivt delta i den\r\ndel av arbetet som inriktas på ökad\r\ndemokratisering och öppenhet mellan länderna\r\ninom det militära och säkerhetspolitiska arbetet.</pre><pre>Vad beträffar NATO kan vi konstatera att ett\r\nsamarbete kan omfatta dels det militära\r\nsamarbetet, dels deltagande i de många\r\nunderarbetsgrupper som behandlar exempelvis\r\nfrågor om kärnsäkerhet, icke-spridning,\r\nmassförstörelsevapen, miljöskydd, vetenskap,\r\nmaterielproduktion, näringsliv och t.o.m.\r\ninfrastruktur.</pre><pre>Det skulle vara ett säkerhetspolitiskt intressant steg\r\nför Sverige att, om möjligheten ges, exempelvis\r\ngenom P &amp; P, dvs. Partnership for Peace, få delta i\r\ndessa undergruppers arbete.</pre><pre>Avslutningsvis: Kds anser att ett effektivt\r\nsäkerhetspolitiskt arbete bäst främjas av öppenhet,\r\ndelaktighet och ansvar för att nå fred och stabilitet\r\ni Europa.</pre><pre>Anf. 97  BENGT HURTIG (v) replik:</pre><pre>Herr talman! Holger Gustafsson talade om\r\nmöjligheterna för Sverige att i framtiden stå utanför\r\nbeslut om militära insatser. Om man har en\r\ngemensam ekonomisk politik, handelspolitik,\r\nutrikespolitik och säkerhetspolitik och om man har\r\ningått i unionen, torde det bli moraliskt svårt att\r\nargumentera för att inte vara med om det uppstår\r\nkrig eller kriser och unionen skall försvaras.</pre><pre>Därför står det också i Maastrichtfördraget att\r\nkonferensen är enig om att medlemsstaterna i\r\nrådsbeslut som kräver enhällighet så långt som\r\nmöjligt skall undvika att hindra ett enhälligt beslut\r\nom en kvalificerad majoritet för ett sådant beslut\r\nföreligger.</pre><pre>Jag vill emellertid ställa en fråga till Holger\r\nGustafsson om ett annat problem som han också\r\nvar inne på, nämligen alkoholpolitiken. Kds slog i\r\nsina krav inför EG-förhandlingarna fast att man\r\nansåg att såväl distributionsmonopolet som\r\nimportmonopolet skall bibehållas vid ett EG-\r\nmedlemskap. Man arbetar för att den mängd\r\nalkohol som får föras in i Sverige för personligt\r\nbruk skall vara begränsad och att polisen skall ha\r\nmöjlighet att kontrollera att reglerna efterlevs.\r\nAnser Holger Gustafsson att dessa krav från kds\r\nhar uppfyllts?</pre><pre>Anf. 98  HOLGER GUSTAFSSON (kds)\r\nreplik:</pre><pre>Herr talman! Först vill jag säga till Bengt Hurtig att\r\nvår uppfattning är att ett engagemang i ett tidigt\r\nskede i de säkerhetspolitiska frågorna är det mest\r\nangelägna för att skapa frånvaro av kriser och krig.\r\nVi är alltså för att Sverige engagerar sig i\r\nsäkerhetspolitiken i ett sådant tidigt skede. Vi anser\r\nockså att det är viktigt med vissa friheter, t.ex.\r\nfriheten för oss att själva få fatta beslut om när och\r\nhur vi skall agera i en krissituation. Som jag ser det\r\ninnebär det inte att vi med nödvändighet drar oss\r\nundan i en krissituation, men vi har därigenom ett\r\nsjälvbestämmande, och det är det mycket viktigt\r\nför en nation att ha.</pre><pre>Den andra frågan gäller alkoholpolitiken. Nej, jag\r\när inte helt nöjd. Det skulle vara fel att säga det.\r\nFör att jag skall vara hundraprocentigt nöjd vill jag\r\nkunna diktera alkoholpolitiken. Det får jag inte ens\r\ngöra i den svenska riksdagen. Men för närvarande\r\nser det ut som att förhandlingarna skall komma i\r\nhamn och innehålla de väsentligaste instrumenten\r\nför att nu och också på sikt kunna bibehålla de\r\nviktigaste delarna i alkoholpolitiken, nämligen\r\nrestriktiviteten och högprispolitiken. Det är\r\nangeläget.</pre><pre>Anf. 99  BENGT HURTIG (v) replik:</pre><pre>Herr talman! Det är tämligen sannolikt att efter en\r\nperiod på två, fyra eller sju år kommer EG-reglerna\r\natt gälla. Det blir möjligt att föra in tio liter sprit.\r\nDet kommer naturligtvis att i framtiden sätta press\r\npå priserna. I fråga om importmonopolet har alltså\r\nkds lagt sig.</pre><pre>Anf. 100  HOLGER GUSTAFSSON (kds)\r\nreplik:</pre><pre>Herr talman! Jag skulle naturligtvis aldrig tillstå att\r\nkds har lagt sig i fråga om alkoholpolitiken. Vi\r\nkommer heller aldrig att göra det. Jag kan lugna\r\nHurtig med att så är inte fallet.</pre><pre>Inte i denna fråga eller någon annan fråga kan\r\ngarantier lämnas för hur en politik kommer att se\r\nut i framtiden. Den garanti vi har är tilltron till den\r\npolitik vi kommer att föra i det här parlamentet och\r\nvilken politik som vi kommer att representera i ett\r\nframtida medlemskap. Det gäller tilltron till\r\ndemokratins möjligheter att slå vakt om de värden\r\nvi vill kämpa för. Det är den garanti vi har. Det\r\ngäller inte bara detta område.</pre><pre>Jag tycker att vi skall tillstå att vi inte har någon\r\ngaranti. Vi kommer att få kämpa för den i\r\nfortsättningen också.</pre><pre>Anf. 101  Statsrådet ULF DINKELSPIEL\r\n(m):</pre><pre>Herr talman! Låt mig först av allt uttrycka min stora\r\ntillfredsställelse över den breda politiska enighet\r\nsom har manifesterats i riksdagen i dag i EG-\r\ndebatten. Det är ovanligt att så många partier och\r\npolitiker är så eniga som vi har fått se prov på i\r\ndebatten. Bengt Hurtig och hans vänsterparti --\r\nsom låter som en ropande röst i öknen -- är snarare\r\nett undantag som bekräftar regeln.</pre><pre>Nu väljer Bengt Hurtig en ny metod att\r\nargumentera. Tidigare sade nej-sidan att vi skulle\r\nlägga oss platt i förhandlingarna. Nu när\r\nverkligheten har motbevisat den myten försöker\r\nman odla en annan myt, nämligen att\r\nförhandlingsresultaten inte är vad de i realiteten är.\r\nFörhandlingsresultaten läses som en viss potentat\r\nläser Bibeln. Det förändrar ingenting i det verkliga\r\nvärdet av de förhandlingsresultat som har uppnåtts\r\noch som jag hoppas kommer att uppnås framöver.</pre><pre>Den enighet och samstämmighet vi har fått se prov\r\npå i dag har i stor utsträckning kunnat manifesteras\r\nutåt under själva förhandlingsarbetet. Jag menar\r\natt det har varit en stor styrka för oss. Erfarenheten\r\nfrån tidigare förhandlingar och nuvarande\r\nerfarenheter visar att med ett brett politiskt stöd på\r\nhemmaplan ökar möjligheterna för att få gehör för\r\nförhandlingskraven på bortaplan. Det är inte minst\r\nmot den bakgrunden som regeringen har lagt ned\r\nett stort arbete på att stämma av alla\r\nförhandlingspositioner här hemma med hjälp av\r\nkontakter med riksdagen och många och långa\r\ndiskussioner i EU-delegationen. Jag vill säga att i\r\nbåda dessa fora, liksom under dagens debatt, har\r\ndet framförts många värdefulla synpunkter som vi\r\nhar sökt att så långt möjligt ta till vara i själva\r\nförhandlingarna.</pre><pre>Jag kan försäkra att när vi nu går in i den avslutande\r\nfasen i förhandlingarna kommer vi att fästa mycket\r\nstort avseende just vid den nära kontakten med\r\nEU-delegationen. För det ändamålet kommer att\r\nupprättas en särskild TV-länk mellan Bryssel och\r\nStockholm. På så sätt skall vi söka slå vakt om den\r\nbreda enigheten ända in i det sista. Jag vill gärna\r\npassa på att tacka för de lyckönskningar som har\r\nuttryckts inför den avslutande förhandlingsrundan.\r\nJag kan försäkra att de kommer att behövas.</pre><pre>Vi går nu in i den avslutande förhandlingsrundan.\r\nDet är ett slutvarv som inte överraskande\r\nkarakteriseras av hårdnande positioner. Men\r\nsamtidigt är det viktigt att säga att den\r\nkarakteriseras av en politisk vilja att föra processen\r\nframåt.</pre><pre>Ser vi på det faktum att förhandlingarna inleddes\r\nför ungefär ett år sedan, kan vi konstatera att vi\r\nmed alla mått mätt har kommit mycket långt. Vi\r\nhar också kommit långt i den meningen att vi har\r\nett gemensamt mål med EU-sidan, nämligen att\r\navsluta förhandlingarna kring månadsskiftet\r\nfebruari-mars. Det är för att ge Europaparlamentet\r\nmöjlighet att ta ställning till medlemskapsfördraget\r\nunder våren. Allt detta är med sikte på ett\r\nmedlemskap för Sverige och för de andra\r\nkandidatländerna den 1 januari 1995. Detta är det\r\ngemensamma mål vi arbetar för att förverkliga.</pre><pre>I början av denna vecka ägde ett nytt ministermöte\r\nrum i Bryssel. Vi kunde trots dessa hårdnande\r\npositioner notera framsteg på en del fronter. Det\r\ngällde bl.a. regionalpolitiken, som många har\r\nkommenterat i denna debatt. Jag konstaterar att vi\r\nhar fått ett erkännande för den speciella\r\nNorrlandsproblematiken. Det finns nu ett förslag\r\nsom utgör en god utgångspunkt för de fortsatta\r\nförhandlingarna. Det bör kunna öppna\r\nmöjligheterna för en bra lösning. Men som också\r\nhar sagts i debatten är det alldeles riktigt att ännu\r\nåterstår en del viktiga frågor att klara ut. Ännu är\r\nvi inte hemma.</pre><pre>Vi har också fått ett bud från EU-sidan om\r\njordbruket. Det pekar mera specifikt mot\r\nNorrlandsjordbruket. Det har numera givits\r\nklartecken för fortsatt stöd i nuvarande omfattning.\r\nDen fråga som återstår att klara ut med EU i den\r\ndelen gäller hur stor del av den totala bördan som\r\nEU skall bära framöver. Omfattningen av stödet är\r\nsäkrad.</pre><pre>På så sätt arbetar vi för att genom\r\nregionalpolitiken, jordbrukspolitiken och på andra\r\nvägar verka för att de obestridliga fördelar som är\r\nförenade med medlemskap skall komma alla\r\nsvenska medborgare till del.</pre><pre>Framsteg -- ja. Men samtidigt skall vi konstatera att\r\ndet finns ett antal besvärliga frågor som återstår att\r\nlösa. Det gäller regionalpolitiken, jordbruket i\r\nandra delar, budgetfrågorna, institutionsfrågorna\r\noch ytterligare ett antal frågor. Det är knappast\r\nmeningsfullt att nu på upploppet försöka ställa en\r\nprognos. Allt jag kan, och vill, säga är att vi går väl\r\nförberedda in i slutfasen. Vi har goda argument och\r\ngoda skäl för de förhandlingskrav vi har framställt.</pre><pre></pre><pre>Det är inte fråga om ett antingen--eller, att antingen\r\nägna uppmärksamhet åt de olika\r\nförhandlingsfrågorna eller att ägna\r\nuppmärksamhet åt de övergripande\r\nEuropafrågorna. Det är ett både--och.</pre><pre>Herr talman! I de senaste\r\nopinionsundersökningarna har vi kunnat\r\nkonstatera att ja-sidan har gått framåt. Det är\r\nvisserligen glädjande, men det finns fortfarande\r\nanledning att vara bekymrad, inte bekymrad över\r\nde procentsatser som ja- och nej-sidan fått. Det\r\nfinns snarare anledning att känna bekymmer över\r\nden stora tveksamhet som en majoritet av alla\r\nsvenskar fortfarande känner. Bland alla dem som\r\nman möter runt om i landet är osäkerheten\r\nfortfarande stor och tveksamheten en mycket\r\nvanlig inställning.</pre><pre>Jag tror, herr talman, att förhandlingsarbetet i viss\r\nmån har bidragit till den stora osäkerheten. Många\r\nställer sig frågan om ett EU-medlemskap verkligen\r\nhandlar om snus, antalet kor som skall få EU-stöd\r\neller hur svenska Systembolaget skall se ut i\r\nframtiden. Många har också ställt sig och ställer sig\r\nfortfarande frågan: Vilka resultat kommer vi att nå\r\ni förhandlingarna? Jag känner mig ganska\r\növertygad, herr talman, om att allteftersom arbetet\r\nframskrider kommer vi att genom klargöranden av\r\nde förhandlingsresultat som uppnås på punkt efter\r\npunkt slå nej-sidans myter i kras.</pre><pre>Vi har uppnått bra resultat i de delar av\r\nförhandlingarna som redan har avslutats. Det kan\r\ngälla miljöpolitiken, där nej-sidans påståenden att\r\nSverige skulle behöva driva sina krav nedåt har\r\nvisat sig i grunden felaktiga, liksom påståenden att\r\nvi skulle behöva göra avkall på vårt frihandelsavtal\r\nmed Baltikum -- bara för att nämna några exempel.\r\nVi skall när det gäller de återstående frågorna\r\nbevisa att detsamma gäller nej-sidans påståenden i\r\nandra delar, att vi skulle lägga oss platt till marken.\r\nDet gör ingen förhandlare, ingen regering som vill\r\nåstadkomma ett bra avtal som kan godkännas av\r\nsvenska folket i folkomröstningen.</pre><pre>Bengt Dalström tog upp frågan om information.\r\nInte minst mot bakgrund av den osäkerhet som\r\nfinns är just informationsfrågorna viktiga. Jag kan\r\nförsäkra att så snart avtalet föreligger klart kommer\r\nnuvarande insatser med faktablad,\r\ninformationsskrifter, telefonslussar och liknande\r\natt kompletteras med material som belyser\r\ninnebörden av medlemskapet, innehållet i\r\nmedlemsavtalet och konsekvenserna av\r\nmedlemskapet. I delar kommer detta material att\r\ngå ut på remiss.</pre><pre>Herr talman! Om det går så som vi hoppas, att ett\r\navtal snart föreligger, har vi chansen att lyfta\r\nblicken och diskutera, debattera och samtala om\r\ndet som verkligen är viktigt inför framtiden: Hur\r\nklarar vi bäst jobben och välfärden, innanför eller\r\nutanför den europeiska unionen? Hur klarar vi bäst\r\nfreden och säkerheten i Europa, innanför eller\r\nutanför den europeiska unionen? Hur får svenskar\r\nrösträtt i Europa, innanför eller utanför den\r\neuropeiska unionen?</pre><pre>Det är dessa övergripande frågor som jag hoppas\r\natt debatten i ökad utrstäckning skall handla om.\r\nDet är min förhoppning att vi som i dag är så eniga i\r\ndenna kammare också skall kunna ge alla tvekande\r\nsvenskar svar på deras frågor, svar som gör att de\r\nkan rösta ja i den kommande folkomröstningen,\r\nsvar som gör att Sverige inte hamnar utanför utan\r\nkan vara med och fullt ut medverka i arbetet på att\r\nforma det framtida Europa. För medlemskapet är\r\ninte statiskt, utan det är en process. Det EU som\r\nformas framöver är ett utslag av medborgarnas\r\nsamlade åsikter om hur det framtida EU skall\r\nutformas.</pre><pre>Suveränitet är att kunna påverka utvecklingen, sin\r\negen och omvärldens.</pre><pre>Genom medlemskap i den europeiska unionen får\r\nvi helt andra möjligheter än tidigare att anta de\r\nutmaningar som Europa ställs inför och medverka\r\ni arbetet att på ett konstruktivt sätt lösa de problem\r\nsom vi ställs inför.</pre><pre>Genom medlemskap i EU kan vi bäst tillvarata våra\r\nintressen i Europa och genom att skapa\r\nförutsättningar för det på lika villkor konkurrera i\r\nhela det europeiska rummet, locka utländska\r\nföretag att investera i Sverige och locka svenska\r\nföretag att i ökad utsträckning investera i vårt eget\r\nland.</pre><pre>Genom medlemskap i EU kan vi med\r\ngemensamma krafter möta gemensamma problem.\r\nDet kan gälla sysselsättningen, välfärden, miljön,\r\nden växande internationella brottsligheten,\r\nflyktingarna med önskemål om bördefördelning.\r\nDet kan gälla inte minst relationerna till\r\nomvärlden, framför allt till u-länderna. Det kan\r\ngälla klyftan mellan länderna i Västeuropa och\r\nländerna i Östeuropa, där den kanske största\r\nutmaningen i dag är att bygga broar för att på så sätt\r\ni alla delar skapa ett Europa. Det gäller inte minst\r\natt gemensamt med gemensamma krafter bygga ett\r\nEuropa som är ett tryggt hem för framtida\r\ngenerationer.</pre><pre>Anf. 102  BENGT HURTIG (v) replik:</pre><pre>Herr talman! De tunga krav att stå utanför EMU-\r\nprocessen, att ha garantier för att kunna stå utanför\r\nVEU som ställdes från många håll inför\r\nförhandlingarna har ju inte rests och inte fogats in\r\ni några protokoll. De krav som har ställts är i någon\r\nmån rimliga att få igenom. Sedan har man\r\nnaturligtvis fått göra reträtter på dessa krav. Det\r\ngäller t.ex. den slutliga utformningen av\r\nalkoholmonopolen, regionalpolitikens mål 1 och,\r\nsom jag ser det, den s.k. miljögarantin som den\r\nblev utformad. Till slut blev det bara en\r\növergångslösning.</pre><pre>Det talas mycket om suveränitet. Sveriges\r\nsuveränitet ökar när vi får bestämma i EU. I så fall\r\nmåste väl Europeiska unionens suveränitet också\r\nöka när den får bestämma i Sverige.</pre><pre>Jag tog upp två exempel i mitt inledningsanförande\r\nnär det gäller ozonnedbrytande ämnen. Vi har\r\nredan fått anklagelser från kommissionären\r\nBangeman. Vi får inte förbjuda dessa ämnen före\r\n1996. EU vill helst förbjuda dem år 2015.</pre><pre>Jag frågade också om det miljöfarliga avfallet, som\r\nman kritiserat Danmark för. Sverige ligger ganska\r\nlångt där. Vad tänker regeringen göra i dessa två\r\nfrågor? Tänker man ställa upp på de nordiska\r\nmiljökraven?</pre><pre>Anf. 103  Statsrådet ULF DINKELSPIEL\r\n(m):</pre><pre>Herr talman! Bengt Hurtig tog upp ett antal av våra\r\nförhandlingskrav. Nu är han i alla fall ärlig och\r\nsäger att vi har fått igenom dessa förhandlingskrav\r\ni allt väsentligt, så han tänker inte vidare debattera\r\nden här punkten.</pre><pre>Man säger från nej-sidan att vi avstår suveränitet.\r\nDå frågar jag: Till vem avstår vi suveränitet? Om\r\ndet är så, att alla länder i EU avstår suveränitet,\r\nvem är det då som får det? Är det en högre ande?\r\nNej, sanningen är att länderna sammanlägger\r\nsuveränitet för att med gemensamma krafter möta\r\ngemensamma problem. Länderna finner att de\r\nbättre kan lösa problemen genom att samverka.\r\nDetta är inte att avstå suveränitet, utan att ''poola''\r\nsuveränitet för att nå bättre resultat än om man\r\nskulle göra det ensam.</pre><pre>Bengt Hurtig ställde två konkreta frågor kring vårt\r\narbete på miljöområdet som en del i ett betydligt\r\nvidare arbete. Vi kommer att gå vidare på dessa två\r\nområden, Bengt Hurtig. Beträffande den ena delen\r\nhörde kanske Bengt Hurtig vad Olof Johansson\r\nsade på radion i morse.</pre><pre>Anf. 104  BENGT HURTIG (v) replik:</pre><pre>Herr talman! Det var ju bra, men miljöminister\r\nJohansson lät tämligen försiktig. Exporten av\r\nmiljöfarligt avfall till u-länder och till Östeuropa är\r\nju en allvarlig fråga. Man har tidigare i Sverige\r\nagerat bestämt på konferenser för ett förbud. Nu\r\ngenomför man ett sådant i Danmark, och man får\r\nstöd av Norge och Island. Det vore väl lämpligt att\r\nSverige nu fortsatte sin linje mot denna cyniska\r\nhantering, som naturligtvis inte väcker förtroende\r\nför oss i de länder dit avfallet exporteras.</pre><pre>Anf. 105  Statsrådet ULF DINKELSPIEL\r\n(m):</pre><pre>Herr talman! Helt kort: Som jag redan i mitt första\r\nsvar sade är det vår ambition att gå vidare på det\r\nhär området.</pre><pre>Anf. 106  MATS HELLSTRÖM (s) replik:</pre><pre>Herr talman! Statsrådet Dinkelspiel har här lämnat\r\nen redovisning över hur han ser förloppet av den\r\nslutförhandling som nu har inletts. Från\r\nsocialdemokraterna har vi tidigare här i kammaren\r\nställt frågan hur och när regeringen avser att\r\ninbjuda partierna i riksdagen att diskutera nästa\r\nstora fråga, nämligen folkomröstningen. Det\r\nhandlar ju förvisso om tidpunkten men även om\r\nandra frågor, t.ex. kretsen av de människor som\r\nskall få delta i omröstningen -- som bekant anser vi\r\natt invandrarna i Sverige bör få delta, i likhet med\r\nvad som gällde under folkomröstningen om\r\nkärnkraft, vilket krävde en särskild lagstiftning --\r\noch de exakta formuleringarna av den fråga som\r\nskall ställas. Det är också givetvis fråga om de\r\nresurser som skall ställas till förfogande för de ja-\r\noch nej-kommittéer som skall arbeta inför\r\nfolkomröstningen.</pre><pre>Det svar som vi har fått från Ulf Dinkelspiel då vi\r\nhar ställt frågan här i kammaren har, om jag minns\r\nrätt, lytt ungefär så här: När vi närmar oss\r\ntidpunkten för ett avslutande av förhandlingarna,\r\ndå avser man att återkomma. Det tycks som om vi\r\nnu står väldigt nära den tidpunkten. Min fråga är\r\ndå: Kan vi då få ett besked om när regeringen avser\r\natt inbjuda till diskussioner mellan partierna? Det\r\nkan vara viktigt att få veta det inför allas vår\r\nplanering.</pre><pre>Anf. 107  Statsrådet ULF DINKELSPIEL\r\n(m):</pre><pre>Herr talman! Det är alldeles riktigt att Mats\r\nHellström tidigare här i kammaren har ställt den\r\nfråga som han nu ställde. Jag har också tidigare\r\nsvarat på den frågan, och mitt svar blir precis\r\ndetsamma som det svar som jag tidigare gav,\r\nnämligen: Så snart som förhandlingarna är\r\navslutade kommer statsministern att ta initiativ till\r\nen överläggning mellan partiledarna om formerna\r\noch tidpunkten för en folkomröstning. Då kommer\r\nalla hithörande frågor av den typ som Mats\r\nHellström tog upp att diskuteras. Det är min och\r\nregeringens förhoppning att vi mycket snart skall\r\nkunna lösa dessa frågor i samförstånd.</pre><pre>Anf. 108  HOLGER GUSTAFSSON (kds)\r\nreplik:</pre><pre>Herr talman! Jag vill i min replik utnyttja tillfället\r\ntill att önska statsrådet Dinkelspiel och\r\nförhandlingsdelegationen all framgång i\r\nslutförhandlingarna. Det innebär naturligtvis inte\r\natt man inte skall känna svenska riksdagens tryck\r\npå sina axlar inför avslutningen.</pre><pre>Jag vill gärna återupprepa de punkter som jag anser\r\nvara mycket angelägna: alkoholpolitikens\r\nlångsiktighet, jordbruket, salmonellan och\r\nmjölkkvoterna, offentlighetsprincipen,\r\nregionalpolitiken och inte minst\r\ninflytandefrågorna. Jag vill särskilt peka på rådets\r\nfem röster.</pre><pre>Herr talman! Jag representerar en del av\r\nVästergötland, och jag tycker mycket om det\r\nlandskapet. Men vi vill inte se ett Västgötaklimax i\r\nslutet av förhandlingen. Lycka till!</pre><pre>Anf. 109  Statsrådet ULF DINKELSPIEL\r\n(m):</pre><pre>Herr talman! Alla de punkter som Holger\r\nGustafsson räknade upp finns med i\r\nslutförhandlingarna och som vi från regeringens\r\nsida fäster mycket stort avseende vid. Jag kan\r\nförsäkra Holger Gustafsson att vi kommer att göra\r\nvad vi kan för att få gehör för dessa synpunkter hos\r\nmotparten. Med Holger Gustafssons\r\nlyckönskningar kommer det kanske att gå ännu\r\nbättre.</pre><pre>Anf. 110  BENGT DALSTRÖM (nyd)\r\nreplik:</pre><pre>Fru talman! Herr statsråd! Jag hoppas att mina\r\nsignaler till statsrådet kring informationen om EU\r\nvinner gehör när nu de hektiska\r\nslutförhandlingarna är avslutade. Jag ser också\r\nfram emot uppfyllandet av ett löfte från statsrådet\r\nom att vi i någon form kan få en fördjupad\r\ninformation och diskussion med intresserade\r\nledamöter från riksdagspartierna när det gäller\r\nregeringens informationsstrategi inför\r\nfolkomröstningen innan beluten om strategi och\r\nåtgärder fattas.</pre><pre>Anf. 111  Statsrådet ULF DINKELSPIEL\r\n(m):</pre><pre>Herr talman! Vi från regeringen välkomnar\r\nsynpunkter på dessa frågor. Det är inte lätt att med\r\nsäkerhet säga på vilka vägar man bäst kan nå fram\r\ntill alla medborgare med information i dessa ofta\r\nväldigt komplicerade frågor. För min del ser jag\r\ngärna en diskussion av den typ som Bengt Dalström\r\naktualiserar, t.ex. i EU-delegationen.</pre><pre>Jag vill också säga att i den mån medierna -- TV,\r\nradio eller andra medier -- kan stimuleras till olika\r\nverksamheter som är ägnade att öka intresset för\r\nEU-frågorna av den typ som Bengt Dalström i ett\r\ntidigare inlägg var inne på är jag den förste att\r\nvälkomna detta, givetvis utan att själv kunna\r\npåverka just den utvecklingen.</pre><pre>Anf. 112  BENGT DALSTRÖM (nyd)\r\nreplik:</pre><pre>Herr talman! Avslutningsvis, herr statsråd, tar jag\r\nfasta på det positiva intresset som alltid har funnits\r\nnär det gäller information. Men jag hade tänkt mig\r\nen annorlunda lösning, inte via den konventionella\r\nEU-delegationen utan en mera expertorienterad\r\nföredragning av de ansvariga inom departementet.\r\nDå hade man kunnat få ett helhetsgrepp om hur\r\nman tänker och pusslar och hur man värderar olika\r\nsaker och ting. Men det är kanske en fråga som vi\r\nkan återkomma till i samband med en personlig\r\nkontakt.</pre><pre>Anf. 113  Statsrådet ULF DINKELSPIEL\r\n(m):</pre><pre>Herr talman! Min erfarenhet säger mig att det inte\r\nfinns någonting som hindrar att experter uppträder\r\ni EU-delegationen, om riksdagen så önskar.</pre><pre>Anf. 114  HADAR CARS (fp) replik:</pre><pre>Herr talman! Jag har egentligen inte mycket att\r\npolemisera med statsrådet om. Jag tycker tvärtom\r\natt han höll ett utmärkt anförande. Det var det som\r\nhan sade om opinioner som föranledde mig att ta\r\ntill orda, mest för att markera hur viktigt det är med\r\nde förhandlingar som nu förs och som naturligtvis\r\när hårda och konfrontatoriska i flera avseenden. Vi\r\nförsvarar våra intressen, och de försöker att vinna\r\nså mycket de kan från sin sida.</pre><pre>Men vi skall under denna period inte framställa den\r\nandra parten såsom lömsk och nedrig. Jag tror inte\r\natt det finns någon risk för det från svensk sida.\r\nMen det är viktigt att presentera människor detta\r\npå ett sätt så att de förstår att vad det i grunden\r\nhandlar om är att det är två parter som siktar mot\r\nsamma mål, att göra någonting gemensamt\r\nkonstruktivt och att de förhandlingar som nu skall\r\nföras just har syftet att nå fram till den form som\r\nsedan gör att man gemensamt kan bygga någonting\r\nbra.</pre><pre>Det är inte fråga om två motsatta parter som är på\r\nväg att bryta upp eller som gör vad de kan för att\r\nkomma åt den andra parten. Den risken finns alltid\r\nvid en så hård förhandling som nu förestår. Det var\r\nbara för att ge ett litet tips på hur man kan\r\nmedverka till att också EG-sidan undviker att\r\ndemonisera Sverige som jag ville ta till orda i en\r\nkort replik till statsrådet.</pre><pre>Anf. 115  Statsrådet ULF DINKELSPIEL\r\n(m):</pre><pre>Herr talman! Jag skall gärna bära med mig den\r\nsynpunkten. Det är viktigt att påpeka att det inte\r\nråder ett antagonistiskt förhållande vid våra\r\nförhandlingar.</pre><pre>Det är sant att det finns ett antal frågor där\r\nintressena går isär. Om man förhandlar om kvoter\r\när det klart att var och en vill ha en så stor del av\r\nkvoten som möjligt. Det gäller också delar av det\r\nstöd som utgår regionalpolitiskt. Men i grunden är\r\ndet icke ett antagonistiskt förhållande, utan\r\nförhandlingarna präglas av en i grunden gemensam\r\nsträvan för att, som Hadar Cars sade, finna\r\nlösningar på de problem som i delar onekligen är\r\nförenade med varje förhandling om medlemskap.</pre><pre>De resultat som hittills har uppnåtts på t.ex.\r\nmiljöområdet eller handelspolitiska området, och i\r\ndelar också de resultat som avtecknar sig på andra\r\nområden som ännu inte är slutförhandlade, pekar\r\npå att man från EU-sidan är lyhörd för våra krav\r\noch speciella intressen som vi naturligen har att\r\nbevaka i förhandlingarna.</pre><pre>Detta kommer att framgå än tydligare den dag\r\nförhandlingarna är avslutade, då det är alldeles\r\nklart att det är vi som tillsammans med de andra\r\nländerna skall söka finna gemensamma lösningar\r\npå gemensamma problem.</pre><pre>Anf. 116  YLVA ANNERSTEDT (fp):</pre><pre>Herr talman! Det är många som har uttalat\r\nvälgångsönskningar inför slutförhandlingarna. Jag\r\nvill naturligtvis sälla mig till dem innan statsrådet\r\nDinkelspiel försvinner från kammaren. Det kan\r\nockså finnas anledning att gratulera till de\r\nframgångar som faktiskt har åstadkommits i de\r\nförhandlingar som hittills har varit.</pre><pre>Kritikerna till ett EU-medlemskap har i olika\r\nsammanhang dragit upp det ena området efter det\r\nandra, där man just har demoniserat EU och våra\r\nmotparter. Men på det ena området efter det andra\r\nhar vi faktiskt kunnat se att vi har fått gehör för våra\r\nsynpunkter.</pre><pre>Frågor på miljöområdet rör sig i vår riktning. Vi har\r\nåstadkommit ett frihandelsavtal med Baltikum som\r\nförmodligen inte alls hade kommit till stånd om inte\r\nSverige hade drivit på. Vi har fått textilkvoter som\r\nväl stämmer överens med vår fria import. Vi har\r\nlyckats åstadkomma en nordisk klausul. Vidare har\r\nvi fått gehör för en ökad öppenhet och insyn i\r\narbetet i den europeiska unionen.</pre><pre>Jag vill i detta sammanhang fråga statsrådet\r\nDinkelspiel om han kan ge några indikationer på\r\nhur en deklaration om offentlighetsprincipen kan\r\nkomma att se ut och vilken status en sådan\r\ndeklaration kan få i fortvarighetstillståndet.</pre><pre>Det är ju ingen rigid och negativt inställd motpart\r\nsom vi har att göra med, utan det är en motpart som\r\nförsöker att sätta sig in i Sveriges problem och\r\nförsöker att gå till mötes där det är möjligt.</pre><pre>Herr talman! Vid det här laget har nog de flesta\r\nförstått att EU inte är någon kvinnofälla. Jag skall\r\nta upp något om kvinnornas villkor. EU:s\r\nlagstiftning är definitivt ett oerhört gott stöd för de\r\nkvinnor som strävar mot ökad jämlikhet i de olika\r\nEU-länderna. Vad gäller EU:s gemensamma\r\nbestämmelser och lagstiftning finns det, även från\r\nsvensk utgångspunkt sett, inget att anmärka på.\r\nDet handlar i stället om den nationella viljan att\r\ngenomföra och förverkliga de intentioner som lagts\r\nfast i EU-lagstiftningen. I EU:s medlemsländer\r\nliksom i Sverige haltar det betänkligt när det gäller\r\nviljan att praktiskt genomföra de lagar som faktiskt\r\nfinns.</pre><pre>Det har kommit en del nya siffror som jag tycker är\r\nganska intressanta, eftersom de illustrerar den\r\nutveckling som är på gång också för EU-\r\nmedlemsländernas kvinnor. Siffrorna gäller\r\nförvärvsfrekvensen i de åldersgrupper som för\r\nutvecklingen framåt, nämligen åldersgruppen 25--\r\n50 år. Frankrike har en så hög siffra som 73,2 %,\r\nEngland närmare 73 %, Portugal 70 %, Belgien\r\n65,5 % och Tyskland har 63,4 %. Siffrorna är i\r\nparitet med de siffror som Sverige hade för cirka tio\r\når sedan, vilket visar att någonting händer.</pre><pre>Så sent som i förra veckan lade EU-parlamentet\r\nfram en rapport från Women's Right Committe.\r\nRapportören, Jessica la Rive, är för övrigt liberal.\r\nDen antagna resolutionen ger konkreta förslag till\r\nhur man kan förbättra kvinnornas situation både\r\ninom EU:s egna organisationer och i\r\nmedlemsländerna.</pre><pre>Genom Maastrichtavtalet har EU-parlamentet\r\nmöjlighet till ett avgörande inflytande över t.ex.\r\ntillsättningen av kommissionärer. Ett inslag i\r\nresolutionen var att man förutsätter att länder med\r\ntvå kommissionärer tillsätter en man och en kvinna.\r\nDet finns alltså flera konkreta förslag som EU-\r\nparlamentet har antagit.</pre><pre>Vi har talat om inflytande i institutionerna och att\r\nSveriges andel rättmätigt skulle kunna innebära 25\r\nplatser i parlamentet och 5 platser i rådet. Om man\r\ntittar på de jämförbara länderna visar det sig att det\r\när i det spannet de befinner sig. Intressant kan vara\r\natt framhålla Sveriges befolkningsutveckling. Vid\r\nen jämförelse med EG:s medlemsländer och övriga\r\nländer i Europa är Sverige det enda land där\r\nfödelsesiffrorna ökar varje år. I alla andra länder\r\nminskar födelseantalet. Detta ger en god grund för\r\nEU att visa förståelse för de krav som Sverige har\r\nframställt när det gäller inflytandet i viktiga\r\ninstitutioner.</pre><pre>Herr talman! Avslutningsvis är det oerhört viktigt\r\natt vi får parlamentets godkännande före\r\nsommaren, därför att vår ambition är att bli\r\nmedlemmar från den 1 januari 1995. Att delta i det\r\neuropeiska samarbetet är viktigt för att ge tydliga\r\nsignaler om att vi skall vara med i den oerhört\r\nviktiga regeringskonferens som börjar 1996, vilken\r\när så angelägen för den europeiska unionens\r\nfortsatta utveckling. Då skall Sverige vara med!</pre><pre>Anf. 117  BENGT HURTIG (v) replik:</pre><pre>Herr talman! Ylva Annerstedt sade att Europeiska\r\nunionen rör sig framåt på miljöområdet. Det vore\r\nväl skrutt annars. Egentligen påbörjade man inte\r\nsin gemensamma miljöpolitik förrän i slutet på 80-\r\ntalet. Men det har faktiskt funnits möjlighet att\r\nbörja betydligt tidigare, så det vore konstigt om\r\nman inte rörde sig framåt med de problem som\r\nfinns.</pre><pre>När det gäller offentlighetsprincipen finns det ju\r\ndeklarationer om att man måste verka för större\r\nöppenhet. Men offentlighetsprincipen har faktiskt\r\näven andra kvaliteter. Det är t.ex. viktigt att det\r\nfinns öppna offentliga diarier, där medierna kan gå\r\nin och studera myndigheternas inkommande\r\nskrivelser, även sådana som är sekretessbelagda.\r\nDen typen av offentliga diarier har jag inte sett att\r\nEU:s myndigheter tänker införa.</pre><pre>När det gäller meddelarskydet vill jag framhålla att\r\ntjänstemän i Sverige har vissa möjligheter att lämna\r\nut även viss sekretessbelagd information. EU:s\r\ndirektiv går i precis motsatt riktning. Även om vi\r\ninte är medlemmar har vi drivit denna kritik och\r\ndessa krav, och det har faktiskt haft en viss effekt.</pre><pre>När man träffar vänsterkvinnor ute i EG säger de\r\nfaktiskt att fattigdomen, arbetslösheten och de\r\natypiska jobben med de dåliga arbetsvillkoren är i\r\nhög grad ett kvinnoproblem i Europeiska unionen.</pre><pre>Anf. 118  YLVA ANNERSTEDT (fp)\r\nreplik:</pre><pre>Herr talman! Det är intressant att höra att också\r\nBengt Hurtig anser att våra förhandlingar med EU\r\nhar inneburit framgångar på flera områden. Inte är\r\ndet alldeles säkert att EU hade påbörjat en revision\r\nav sina miljöregler om inte vi hade ställt våra krav.\r\nVi har alltså inflytande på EU:s sätt att agera.</pre><pre>Det är alldeles riktigt som Bengt Hurtig säger.\r\nOffentlighetsprincipen är ett område där vi kan få\r\nytterligare inflytande. Redan har denna diskussion\r\npåverkat. Det dokument som antogs den 15\r\nfebruari visar i allra högsta grad att det finns en\r\nsträvan inom EU att gå i denna riktning. Det är ett\r\nmycket långtgående dokument, om man betänker\r\natt det inom medlemskretsen finns både länder som\r\ninte tillämpar någon offentlighet över huvud taget\r\noch länder som har Danmarks offentlighet.</pre><pre>Bengt Hurtig drog åter fram det som kallas atypiska\r\njobb. Atypiska arbeten är alla arbeten som inte\r\nförsiggår mellan kl. 9 och kl. 5 måndag till fredag.\r\nDet finns ingen anledning att skrämma folk och slå\r\nfolk i huvudet med beteckningen atypiska jobb. Vi\r\nlever i en modern värld där arbetstidsreglerna är\r\nflexibla på ett helt annat sätt än i industrins\r\nbarndom.</pre><pre>Anf. 119  BENGT HURTIG (v) replik:</pre><pre>Herr talman! De atypiska jobben öppnar ju\r\nmöjligheten att skriva avtal så att man jobbar någon\r\ntimme på förmiddagen och någon timme på\r\neftermiddagen utan att ha någon egentlig rast\r\ninräknad i arbetstiden. Även när det gäller\r\nanställningstrygghet och andra arbetsvillkor kan\r\nman göra väldigt enkla lösningar. Detta är\r\negentligen oförenligt med svensk arbetsrätt, och vi\r\nser det inte såsom någon lösning på lång sikt på våra\r\nsysselsättningsproblem. Det leder till en typ av\r\nhamburgerjobb, som man t.ex. i USA betraktar\r\nsåsom en lösning.</pre><pre>Anf. 120  YLVA ANNERSTEDT (fp)\r\nreplik:</pre><pre>Herr talman! Vi vill inte alls ha en statisk\r\narbetsmarknad i Sverige. Är Bengt Hurtig möjligen\r\nfullständigt omedveten om den utveckling som\r\npågår på arbetsmarknaden och den flexibilitet som\r\nmånga människor ser fram emot och arbetar för?\r\nDet betyder inte att man sätter likhetstecken\r\nmellan flexibilitet och oregelbunden arbetstid å ena\r\nsidan och dåliga arbetsförhållanden å den andra.\r\nTvärtom anser många människor att goda\r\narbetsförhållanden innebär just flexibla arbetstider\r\noch möjlighet att styra sin arbetstid på ett helt annat\r\nsätt än som varit möjligt hittills. Det är inget\r\nargument mot EU.</pre><pre>Anf. 121  Statsrådet ULF DINKELSPIEL\r\n(m):</pre><pre>Herr talman! Ylva Annerstedt ställde en direkt\r\nfråga till mig rörande offentlighetsprincipen. Låt\r\nmig direkt säga att jag delar uppfattningen -- det\r\nkan knappast överraska Ylva Annerstedt -- att\r\noffentlighetsprincipen är av största betydelse. Det\r\nframhöll jag inte minst i det anförande som jag höll\r\nden 1 februari, när förhandlingarna inleddes. Både\r\noffentlighetsprincipen och meddelarskyddet\r\nbetecknades då såsom omistliga delar av vårt\r\npolitiska och kulturella arv.</pre><pre>Vi slog på det sättet fast att vi avser att hålla fast vid\r\ndenna princip. Vi söker nu en väg att göra\r\nmotsvarande deklaration i slutskedet av\r\nförhandlingarna. Vi hoppas att kunna finna en väg,\r\nsom å ena sidan slår fast det som för oss är\r\naxiomatiskt, nämligen att bara vi själva har att\r\nbestämma utformningen och inriktningen av\r\noffentlighetsprincipen. Det finns ingen\r\nharmonisering kring denna princip inom EU, utan\r\nvarje land går här sin egen väg. Å andra sidan har vi\r\nönskemålet att på ett eller annat sätt få reflekterat\r\nvilken vikt vi fäster vid detta, utan att EU-\r\ndomstolen eller någon annan kan tolka vår\r\ninställning och våra regler i dessa delar. Jag kan inte\r\nsäga vilken form en sådan deklaration kan få eller\r\nom vi når hela vägen fram, men vi arbetar på detta.</pre><pre>Anf. 122  YLVA ANNERSTEDT (fp)\r\nreplik:</pre><pre>Herr talman! Jag litar på statsrådets omsorg om\r\noffentlighetsprincipen, en omsorg som har\r\ndeklarerats vid ett flertal tillfällen. Det är oerhört\r\nangeläget att förhandlingarna får en lyckosam\r\navslutning och att offentlighetsprincipen får en\r\nstatus som gör att den vinner respekt i olika\r\nsammanhang.</pre><pre>Det vore intressant att få veta om Nederländernas\r\ndeklaration och framställning kommer att få någon\r\nbetydelse eller kan vara oss till någon hjälp i detta\r\narbete. Nederländerna har ju fattat mycket\r\nlångtgående beslut om offentlighet. Har det någon\r\nbetydelse för våra möjligheter att vinna respekt för\r\nden deklaration som vi kommer att göra?</pre><pre>Anf. 123  Statsrådet ULF DINKELSPIEL\r\n(m):</pre><pre>Herr talman! Nederländernas förändrade politik på\r\ndetta område ändrar i princip ingenting för vår del\r\nvad avser meddelarskyddet eller\r\noffentlighetsprincipen. Det beror på vad jag sade\r\ntidigare, nämligen att detta är en nationell\r\nangelägenhet, där varje land väljer att gå sin egen\r\nväg.</pre><pre>Samtidigt är det uppenbart att vi i Holland har en\r\nfrände, som är av stor betydelse, inte minst när vi\r\ngemensamt kommer att verka för en ökad\r\nöppenhet från gemenskapsorganens sida, bl.a. från\r\nkommissionens och rådssekretariatets sida. Här har\r\npå senare tid tagits viktiga steg i rätt riktning, inte\r\nminst därigenom att kommissionen numera följer\r\nprincipen att alla dokument är offentliga om de inte\r\nhar hemligstämplats. I grunden har kommissionen\r\nvalt samma angreppssätt som vi själva har valt. Vi\r\nhoppas att man också i den praktiska tillämpningen\r\nkommer att följa en lika öppen politik som vi själva\r\nför på detta område. Här kan både Holland och\r\nSverige verka pådrivande -- Sverige när vi en dag\r\nblir medlemmar av den europeisk unionen.</pre><pre>Anf. 124  INGVAR ERIKSSON (m):</pre><pre>Herr talman! För 48 år sedan låg stora delar av\r\nEuropa i ruiner efter det förödande andra\r\nvärldskriget. Många miljoner människor hade\r\ndödats och lemlästats. Lidandet och förödelsen var\r\nfruktansvärda.</pre><pre>Europas folk och ledare insåg att något sådant inte\r\nfick hända igen. Kol- och stålunionen bildades för\r\natt man skulle få kontroll över energi-, stål- och\r\nvapenproduktion, varefter det ena europeiska\r\nsamarbetsorganet efter det andra startades upp.\r\nEG bildades, och utvidgades senare med flera\r\nländer. Därmed inleddes en period av fredlig\r\nsamverkan -- den längsta någonsin hittills dessa\r\nländer emellan. Detta innebar fred, frihet,\r\ndemokrati och en starkt ökad välfärd. Därmed\r\nutgör EG en mycket stark fredsrörelse, vilket vi\r\naldrig får glömma.</pre><pre>Kontrasterna ser vi i dag i det gamla Jugoslavien där\r\nsplittring, krig, lidande och hat blivit värre och\r\nvärre.</pre><pre>För oss svenskar är det självfallet viktigt att det\r\nfredsälskande Sverige måste vara med i EG/EU och\r\ndärmed bidra till nya landvinningar på fredens och\r\nsamarbetets väg.</pre><pre>Alla måste inse vad ett splittrat EG skulle kunna\r\ninnebära. Därför måste alla goda krafter samverka\r\njust för att stärka, fördjupa och utvidga det\r\neuropeiska samarbetet till gagn för kommande\r\ngenerationer.</pre><pre>En positiv opinion för EG/EU redan nu skulle i sig\r\ngöra Sverige intressantare. EG-företagens, liksom\r\nde svenska företagens, investeringar i Sverige\r\nskulle öka. Vi skulle få draghjälp så att vi kan ta oss\r\nut ur den ekonomiska krisen. Vår nuvarande\r\nproduktion räcker inte för vår konsumtion och för\r\nde investeringar inför framtiden som vi behöver.</pre><pre>Tillgången till EG:s stora marknad, utan några\r\nhinder, skulle skapa nya möjligheter för produktion\r\noch tillväxt i Sverige. Grunden för vårt välstånd,\r\ndvs. möjligheterna att klara sjukvård, pensioner,\r\nfamiljepolitik, utbildning osv., urholkas om vi inte\r\nlyckas få fart på svensk industri och på näringslivet\r\ni övrigt.</pre><pre>Rädslan för att välfärden hotas om vi går med i EG\r\när grundlös. Tvärtom ökar möjligheterna för\r\nvälfärd om vi går med.</pre><pre>Herr talman! Förhandlingarna med EU om\r\nmedlemskap är nu inne i ett intensivt slutskede.\r\nResultatet -- förhoppningsvis en överenskommelse\r\nom svenskt medlemskap -- skall sedan godkännas\r\nav de inblandade parterna.</pre><pre>Svenska folket skall säga sitt, ja eller nej, i en\r\nfolkomröstning. Denna omröstning är för Sverige\r\nden viktigaste på mycket mycket länge -- ja, skulle\r\njag vilja säga, något av en ödesfråga genom att det\r\när fråga om hur våra framtida möjligheter skall\r\nkunna tas till vara.</pre><pre>Sverige skall, enligt regeringens mål, ha en stark\r\noch konkurrenskraftig jordbruksnäring och\r\nlivsmedelsindustri vid tidpunkten för EG-inträdet.\r\n1990 års livsmedelspolitiska beslut måste därför\r\nkorrigeras och anpassas på ett sådant sätt att vi får\r\nett jordbruk och en livsmedelsindustri som kan\r\növerleva och utvecklas med de nya förutsättningar\r\noch spelregler som ett medlemskap kräver. Svenskt\r\njordbruk och svensk livsmedelsindustri har goda\r\nmöjligheter förutsatt att man får arbeta på lika\r\nvillkor.</pre><pre>Socialdemokraterna har, tyvärr, ännu inte varit\r\nberedda att ge dessa möjligheter, och man vill vänta\r\nmed att ta ställning tills förhandlingarna är klara.\r\nDet menar vi är riskabelt -- i synnerhet om det\r\nskulle dra ut på tiden, för då kan det innebära stora\r\nproblem för svensk landsbygd.</pre><pre>Socialdemokraterna inser inte heller behovet av att\r\nmöta EG-konkurrensen med sänkta\r\nproduktionskostnader. Deras alternativ är i stället\r\natt höja böndernas skatter och kostnader. Det visar\r\nklart deras budgetalternativ, där man vill sänka\r\nspannmålspriset och höja kostnaderna för gödsel\r\noch andra produktionsmedel.</pre><pre>Regeringens förslag om infasning och om en\r\nanpassning till EG-politiken är ju ett viktigt led i\r\nambitionen att upprätthålla en livskraftig\r\nlivsmedelsproduktion inom landet.</pre><pre>De arealersättningar som införts har diskuterats\r\noch kritiserats i den allmänna debatten. Men de är\r\navhängiga EG-strategin: att hålla\r\nspannmålspriserna nere och därmed dämpa\r\nproduktionen och exportförlusterna.</pre><pre>Sverige har valt samma linje -- att hålla nere\r\nspannmålspriset med hjälp av ett arealstöd som\r\nstegvis trappas upp till EG:s nivå. Målet är att\r\nupprätthålla svensk spannmålsodling men också\r\nodling av alla andra specialgrödor som vi har, inte\r\nminst i de sydliga delarna av landet.</pre><pre>Lantbrukets ekonomiska situation, liksom landets,\r\när just nu bekymmersam. Trots detta måste\r\ninfasningen i EG-politiken fullföljas. Det är\r\nnödvändigt för att de goda förutsättningarna, som\r\ntrots allt finns inför framtiden, skall kunna tas till\r\nvara. Det är också fråga om att ta till vara och\r\nförvalta landets naturresurser och om att kunna\r\nbibehålla en öppen och levande landsbygd i hela\r\nlandet.</pre><pre>Till sist, herr talman, vill jag önska Europaminister\r\nUlf Dinkelspiel och hans medarbetare all lycka och\r\nframgång inför den slutspurt som nu förestår.</pre><pre>Ajournering</pre><pre>Kammaren beslöt kl. 17.46 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>4 §  Situationen i det tidigare Jugoslavien</pre><pre>Föredrogs</pre><pre>utrikesutskottets betänkande</pre><pre>1993/94:UU21 Situationen i det tidigare\r\nJugoslavien.</pre><pre>Kammaren biföll utskottets framställning om att\r\nbetänkandet skulle avgöras efter endast en\r\nbordläggning.</pre><pre>Anf. 125  PIERRE SCHORI (s):</pre><pre>Fru talman! Sarajevo har blivit symbolen för\r\nmänskligt lidande, för själva kriget i det forna\r\nJugoslavien. Vi vet att krigshandlingar också råder\r\npå flera andra håll i konfliktområdet. De kan inte\r\nundantas från förhandlingar och fredsavtal. FN\r\nmåste nu gå vidare och arbeta för ett snabbt\r\nutsträckande av Sarajevoformeln för de andra\r\nstridszonerna.</pre><pre>Även vi som inte vill ha krig, våld och bombningar\r\nhar nödgats inse att även fredsvänner och\r\nhumanister ibland tvingas till hot om våld och våld,\r\nför att hävda just fred och humanism och den\r\ninternationella rätten. Annars skulle vi leva enligt\r\ndjungelns lag och i barbariets värld. Det är kraften\r\ni FN:s och NATO:s beslut som nu räddar liv; det är\r\nden tidigare svagheten som skördat så många offer.</pre><pre>Politik är att vilja, men det är också att välja. Vi får\r\ninte tveka, mumla eller tiga när det gäller att välja\r\nsida mellan offer och bödel samt mellan angripare\r\noch försvarare.</pre><pre>Ingen kan förneka att det är invånarna i Sarajevo\r\nsom är offren och att de har utsatts för brutala anfall\r\nfrån serbiska ställningar. Men det är inte serberna\r\nman är ute efter. Det vi vill är Sarajevos\r\növerlevnad, liksom vi vill Krajinas, Mostars,\r\nTuzlas, Bihac och andra områdens överlevnad.</pre><pre>Vi vet att det finns en berättigad serbisk oro med\r\nrötter i nutidshistorien, nämligen från\r\nUstasjatiden. Den oron måste tas med i\r\nförhandlingsbilden. Men oron kan inte få motivera\r\nfortsatta angrepp mot civila eller försök att med\r\nvapenmakt tillskansa sig territorium. Alla måste\r\nrespektera folkrätten, FN, fredsplaner och\r\nvapenvilor. Det gäller serber, muslimer och\r\nkroater.</pre><pre>Alla tre befolkningsgrupperna i Bosnien-\r\nHercegovina -- de bosniska muslimerna, serberna\r\noch kroaterna -- talar samma språk och har samma\r\nursprung. De kan med samma rätt hävda sin\r\nhistoriska bosättningsrätt i Bosnien-Hercegovina.\r\nEn dag måste freden komma, liksom försoningen\r\nmellan folken.</pre><pre>Den lösning som diskuteras i Genève kan ingen vara\r\nnöjd med. Det är som att acceptera, åtminstone\r\ntillfälligt, en etnisk uppdelning. Men denna dåliga\r\nlösning tycks vara den enda möjliga just nu.\r\nBlodbadet måste upphöra. I ett nästa, nödvändigt\r\nskede måste detta rättas till.</pre><pre>Men nu gäller det nog realistiskt sett att först bygga\r\nupp hus och broar samt byar och städer, att\r\ngarantera minoriteternas rättigheter inom varje del\r\nav det uppdelade Bosnien, att skapa institutionella\r\nband mellan de tre grupperna, sedan mellan\r\nBosnien, Kroatien och Serbien och med deras\r\ngrannar, dvs. att göra allt det som man egentligen\r\nskulle ha gjort från början. Det gick ju inte av olika\r\nskäl. Detta tillfälle är inte det rätta att diskutera\r\nvarför det inte gick. Låt oss i stället glädja oss åt den\r\nenighet vi har i kammaren. Låt oss också samtidigt\r\nsända en varm signal av tacksamhet till de svenskar\r\nsom i olika positioner på plats i Bosnien ger sitt\r\nbidrag för fred och humanitet.</pre><pre>I förra veckan behandlade, som bekant,\r\nutrikesutskottet på socialdemokraternas begäran\r\nmotionerna som berör f.d. Jugoslavien med förtur.\r\nMotionerna gäller skyddade zoner, demilitarisering\r\noch en Marshallplan för Balkan. Motionerna gäller\r\nockså att man engagerar flyktingar och invandrare\r\nfrån f.d. Jugoslavien i det kommande\r\nåteruppbyggnadsarbetet och förberedelserna för\r\ndet. De gäller informationsstöd till oberoende\r\nmedier och det civila samhället. De gäller åtgärder\r\nför att rädda det månghundraåriga kulturarvet,\r\ndiplomatisk representation i Sarajevo och insatser\r\ninom ESK:s ram för Kosova, Vojvodina och\r\nSandjak.</pre><pre>Glädjande nog har vi nått enighet i utskottet. Vi\r\nriktar nu en unison uppmaning till regeringen att\r\nagera kraftfullt enligt betänkandets riktlinjer.</pre><pre>Fru talman! Jag yrkar bifall till utskottets\r\nhemställan.</pre><pre>Anf. 126  GÖRAN LENNMARKER (m):</pre><pre>Fru talman! Betänkandet från utriksutskottet är\r\nenigt när det gäller synen på Jugoslavien. Det\r\ninnehåller en rad krav från socialdemokraterna\r\ngenom sin stora motion om Jugoslavien. Alla dessa\r\nyrkanden har besvarats med hänvisning till att\r\nregeringen redan är aktiv på just de områden som\r\nsocialdemokraterna har lagt fram yrkanden om.\r\nDet innebär att vi har en aktiv regering som gör\r\nåtskilligt när det gäller situationen i Bosnien-\r\nHercegovina.</pre><pre>Det finns mycket att säga om historien; det har\r\nsagts tidigare från denna talarstol. Men ett faktum\r\nbör man ständigt komma ihåg. Denna aggression,\r\ndetta tredje krig i Jugoslavien, vilket vi nu ser i\r\nBosnien-Hercegovina efter det första i Slovenien\r\noch det andra i Kroatien, är inte ett resultat av ett\r\nslags inneboende ondska mellan folkgrupperna i\r\nJugoslavien. Tvärtom är det ett resultat av en\r\nmålmedveten planering av framför allt den serbiske\r\nsocialistledaren Milosevics sida.</pre><pre>Föreställningen att detta krig började som ett\r\ninbördeskrig är i grunden fel. Sedan har det, genom\r\nkrigets förlopp, naturligtvis fått dimensioner av\r\netnisk splittning till följd av krigets grymma\r\nverklighet.</pre><pre>Läget i Sarajevo i dag är ett annat än för några\r\nveckor sedan. En optimist kan tro att det är början\r\npå slutet för kriget i Bosnien. Den mer försiktigt\r\nlagda är kanske mer böjd att säga att det är slutet\r\npå början. Vi vet naturligtvis inte hur det kommer\r\natt bli. Men det är väl inget tvivel om att det\r\nkraftfulla hotet mot dem som har kanonerna\r\nriktade mot Sarajevo, mot dem som inringar staden\r\noch som under en lång och grym period skickat in\r\ngranater dit, har fått avsedd effekt där. Nu gäller\r\ndet att gå vidare och se till att också övriga delar av\r\nBosnien kan fredas.</pre><pre>Sverige har tagit en mycket aktiv ställning när det\r\ngäller kriget i Bosnien. Enligt statsledningen i\r\nBosnien är Sverige ett av de länder som gjort mest\r\nför att hjälpa till på det humanitära området.\r\nSverige har också gjort insatser av militär karaktär\r\nexempelvis när det gäller att övervaka sanktionerna\r\nmot Serbien. Sverige har också på andra sätt gjort\r\noerhört mycket för att försöka hjälpa Bosnien-\r\nHercegovina. Det var tack som framfördes av\r\npresidenten Alija Izetbegovic och statsminister\r\nHaris Silajdzic. Man noterar där Sveriges mycket\r\naktiva insatser.</pre><pre>Insatserna från omvärlden kritiseras ofta. De\r\nkritiseras därför att vi alla naturligtvis känner en\r\nskam över att vi inte kunnat göra mer, framför allt\r\natt vi inte kunnat se till att kriget aldrig uppstod. De\r\nstora misstagen ligger snarast tidigt i processen,\r\ninnan krigen började. Då begicks många misstag.\r\nJag skall inte här gå in på dem. Men den lärdom\r\nsom man kan dra av perioden fram till juni 1991,\r\nnär de jugoslaviska krigen började, är hur viktigt\r\ndet är att vi får en gemensam utrikes- och\r\nsäkerhetspolitik inom den europeiska unionens\r\nram. Det är verkligen en fundamental lärdom av\r\ndenna mycket genanta period i den västeuropeiska\r\nutrikespolitiken.</pre><pre>Därutöver kan man dock konstatera att de insatser\r\nsom gjorts av det internationella samfundet har\r\nbetytt mycket. Om FN inte hade funnits på plats\r\nmed trupperna och med den humanitära hjälpen, är\r\njag tveksam till om Bosnien-Hercegovina över\r\nhuvud taget hade funnits i dag. En stor del av\r\nbefolkningen hjälps via de humanitära insatserna,\r\noch FN-trupperna av olika slag gör betydande\r\ninsatser, både för att garantera den humanitära\r\nhjälpen men också för att hålla nere stridigheterna\r\nnågot, även om krigets grymma vardag, som vi har\r\nkunnat följa, ändå har inneburit jättelika lidanden,\r\ndödsfall, sårade etc.</pre><pre>Också EG har betytt mycket. EG har åtminstone\r\nsett till att det inte har blivit en stor splittring mellan\r\nde västeuropeiska länderna. EG var en modell för\r\nhur Jugoslavien kunde ha hållits samman i en löslig\r\nfederation -- en lösning som motarbetades av den\r\nserbiska ledningen när detta var aktuellt.</pre><pre>EG och FN har också betytt mycket när det gäller\r\nfredsförhandlingarna. Det finns ibland en tendens\r\natt försöka skjuta skulden på EG- och FN-\r\nmedlarna. Men det är inget tvivel om att deras\r\nförsök att skapa fred i Bosnien har varit den minst\r\ndåliga lösningen för att få ett slut på denna konflikt.</pre><pre>Ibland finns det en föreställning om att det på något\r\nsätt skulle vara FN- och EG-medlarnas fel att kriget\r\nhar fortsatt. Om vi går tillbaka till 1993, finner vi\r\ndock att deras ställning undergrävdes av uttalanden\r\nfrån olika håll, vilket gjorde det svårt för dem att\r\nfullfölja sin uppgift.</pre><pre>I dag fick jag ta emot ett upprop från Låt Bosnien\r\nleva, som har sju krav. Det är intressant att se att\r\nfem av de kraven kan anses entydigt besvarade med\r\nja i utrikesutskottets betänkande. Ett annat krav är\r\nsannolikt med ja besvarat -- det beror på hur man\r\ntolkar det hela.</pre><pre>Däremot finns det ett krav som utrikesutskottet\r\ninte vill bifalla utan tvärtom avvisa, och det gäller\r\natt upphäva vapenembargot. Föreställningen att ett\r\nhävt vapenembargo skulle ha varit till hjälp för\r\nBosnien-Hercegovina är i grunden felaktig. Om det\r\nhade gjorts -- vilket jag inte tror hade varit möjligt,\r\nmed tanke på situationen i FN:s säkerhetsråd -- är\r\njag ganska övertygad om att det hade inneburit ett\r\nsnabbt slut på Bosniens möjlighet att överleva.\r\nTron att Serbien stillatigande skulle ha låtit Bosnien\r\nbygga upp en militär kapacitet är inte alls realistisk.</pre><pre>I uttalandet från Låt Bosnien leva säger man\r\nnågonting som är viktigt, och det är att man är\r\nirriterad på dubbelmoralen. Därför är det viktigt\r\natt vi när vi själva uttalar oss om Bosnien har en\r\nprecision i orden, så att vi inte ger intryck av att\r\nlova mer än vad vi kan hålla. Vi skall komma ihåg\r\natt våra ord tolkas noggrant, inte minst i Sarajevo.\r\nJag sade tidigare att jag tror att FN- och EG-\r\nmedlarnas situation har undergrävts, delvis därför\r\natt ord har sagts som sedan inte har fyllts med\r\ninnehåll. Men det gäller även oss i Sverige.</pre><pre>Vi skall komma ihåg att FN hade två huvudlinjer\r\natt välja på. En var att ställa sig på Bosniens sida\r\noch försvara Bosnien gentemot serberna -- i likhet\r\nmed under Kuwaitkrisen. Ingen har yrkat på den\r\nlinjen, ej heller Sverige. FN har i stället i uppgift\r\natt säkra de humanitära leveranserna, att försöka få\r\nslut på striderna och att ha en i den meningen\r\nopartisk roll.</pre><pre>När vi talar om Bosnien är det viktigt att vi inte ger\r\nintryck av att Sverige skulle ha varit berett att\r\nskicka trupper och ställa sig på Bosniens sida. Inget\r\nsådant krav har framförts, vare sig av något parti i\r\nriksdagen eller av någon enskild riksdagsledamot.\r\nVi får inte ge en känsla av att vi i Sverige driver en\r\nannan linje än vad vi faktiskt gör. När det gäller den\r\nhär typen av konflikter är det mycket klokt att yttra\r\nsig på ett sådant sätt att man har full täckning för\r\ndet man säger. Utrikespolitik måste hanteras med\r\nvarsamhet och noggrannhet, och man får inte ge\r\nintryck av att man menar andra saker än man sedan\r\nkan hålla.</pre><pre>Vad sker nu? Ja, om den nuvarande linjen blir\r\nframgångsrik kan vi förmodligen räkna med att\r\nFN:s prestige har stärkts till följd av de uteblivna\r\nattackerna i Sarajevo i måndags. Det finns kanske\r\nen möjlighet att FN- och EG-medlarna återigen\r\nkan få till stånd samtal, som i bästa fall slutar i\r\nnågon form av vapenstillestånd. Det är en lösning\r\nsom åtminstone temporärt kan vara den bästa. När\r\ndenna lösning har uppnåtts gäller det för det\r\ninternationella samfundet, inklusive Sverige, att på\r\nallt sätt söka bidra till att en sådan lösning inte\r\ninnebär en etnisk uppdelning av Bosnien-\r\nHercegovina. Som vi har sagt i utskottet och som\r\nden svenska regeringen och alla i denna kammare\r\nsäger, gäller det att se till att Bosnien-Hercegovinas\r\nintegritet som FN-medlem och oberoende stat inte\r\nundergrävs, så att den delas upp mellan grannarna.</pre><pre>Fru talman! När det gäller att göra förutsägelser om\r\nutvecklingen i Bosnien får man alltid vara försiktig.\r\nNär vi i slutet av förra våren diskuterade frågan om\r\nen svensk FN-trupp levde många i föreställningen\r\natt vi kanske skulle ha någon form av\r\nfredsuppgörelse eller vapenstillestånd som grund\r\nför denna insats. På den punkten blev vi besvikna.\r\nJag hoppas dock att det nu skall vara möjligt,\r\nknappt ett år senare, att se fram mot någon form av\r\nvapenstillestånd.</pre><pre>Anf. 127  LENNART ROHDIN (fp):</pre><pre>Fru talman! Det betänkande som vi nu behandlar\r\nhar framskyndats av socialdemokraterna i\r\nutrikesutskottet. Bakgrunden är det kritiska läge\r\nsom uppstått i Bosnien efter blodbadet den 5\r\nfebruari på Sarajevos marknadstorg. Det skulle\r\nvisa utrikesutskottets, eller åtminstone\r\nsocialdemokraternas, handlingskraft.</pre><pre>Betänkandet tillgodoser också i allt väsentligt den\r\nsocialdemokratiska partimotion som väckts. Man\r\nförväntar sig således en vägledning om hur kriget i\r\nBosnien skall kunna bringas till sitt slut. Men vad\r\nfår vi ta del av?</pre><pre>Det är helt okontroversiella uttalanden om behovet\r\nav en Marshallplan för att bygga upp det som kriget\r\nförstört; att flyktingarna från Jugoslavien är en\r\nresurs i återuppbyggnadsarbetet; fortsatt stöd till\r\nkrigsförbrytartribunalen; att definiera våldtäkt som\r\nkrigsförbrytelse enligt Genèvekonventionen; att\r\nflyktingar får adekvat psykologisk vård; att initiativ\r\ntas i Unesco om förstörelsen av kulturarvet. Osv.</pre><pre>Fru talman! Alla krav är utomordentligt angelägna.\r\nDe förtjänar allt stöd. Utrikesutskottet är\r\nnaturligtvis helt enigt. Men innebär de kraven ett\r\nstarkare tryck på angriparna i Bosnien att tvingas\r\ntill fred? Vari ligger brådskan att snabbt få upp\r\ndessa krav på riksdagens bord?</pre><pre>De motionskrav som bl.a. jag har rest om åtgärder\r\nmot angriparna i krigets Bosnien avstyrks däremot\r\neller anses besvarade av ett enigt utrikesutskott,\r\ninklusive socialdemokrater, i till intet\r\nförpliktigande språkliga formuleringar, som i det\r\nnärmaste ordagrant återger regeringens politik.\r\nBakom dem står i grunden ingen annan politik än\r\nden icke-politik som den svenska regeringen fört.</pre><pre>Fru talman! Sverige har, särskilt i jämförelse med\r\nåtskilligt större europeiska stater, gjort omfattande\r\ninsatser när det gäller FN-styrkor, humanitärt\r\nbistånd och mottagande av flyktingar -- åtminstone\r\ntill en viss gräns. Det är välkommet, men det\r\nlindrar bara det lidande som pågår. Det stoppar inte\r\nkriget -- kanske det rent av förlänger det -- men det\r\nmåste ändå ske för att bistå de människor som\r\ndrabbas.</pre><pre>Men i den internationella debatten om hur kriget i\r\nBosnien skall bringas till ett slut har Sverige varit\r\ntyst. Det talas ibland om risken för att vi skall sluta\r\natt ha en egen uppfattning om Sverige blir medlem\r\ni EU och bara slaviskt följa de beslut som fattas där.\r\nVari ligger skillnaden när det gäller Sveriges\r\nhittillsvarande Bosnien-politik, utan att vi är\r\nmedlemmar?</pre><pre>Det talas här i kammaren om det önskvärda i att\r\nSverige intar en plats i FN:s säkerhetsråd. Varför\r\ndå? Den politik som Sverige ständigt anpassar sig\r\ntill har redan förespråkare i säkerhetsrådet. Ett\r\nsvenskt medlemskap skulle inte tillföra något nytt\r\ntill säkerhetsrådets arbete.</pre><pre>Fru talman! Det hävdas ibland att omvärlden inte\r\nkan göra något åt det som sker på Balkan. Faktum\r\när ju att omvärlden alltid har varit starkt inblandad\r\ni utvecklingen på Balkan och har ett mycket stort\r\nansvar för denna. De senaste årens apokalyps är ett\r\nresultat också av de europeiska stormakternas spel.\r\nTill katastrofen i Bosnien är vi därför alla\r\nmedskyldiga.</pre><pre>Balkan har länge utgjort ett strategiskt viktigt\r\nområde i Europa. De senaste århundradena har det\r\nvarit arena för en maktkamp mellan de europeiska\r\nstormakterna England, Frankrike, Tyskland,\r\nÖsterrike-Ungern och Ryssland.</pre><pre>På 1800-talet spelade dessa länder en dominerande\r\nroll i tillbakarullningen av det ottomanska imperiet\r\nfrån europeisk mark. En direkt följd var att Serbien\r\nåteruppstod som självständig nation. Därmed\r\nbörjade den storserbiska strävan att samla makten\r\npå Balkan i serbiska händer.</pre><pre>På Berlinkongressen 1878 ritade Europas\r\nstormakter om kartan på Balkan i arvet efter det\r\nottomanska imperiets sönderfall. Bosnien-\r\nHercegovina föll till serbernas stora missnöje i\r\nHabsburgs händer. I Versaillesfreden 1918 skulle\r\nserberna nå sitt mål. I dag ritar samma stormakter\r\ni London och Genève om kartan på Balkan efter\r\nkommunismens sönderfall. Lord Carrington och\r\nlord Owen går här i en gammal god brittisk\r\ntradition.</pre><pre>Första världskriget startade med den bosnisk-\r\nserbiske attentatsmannens skott i Sarajevo. Det\r\nbörjade som en följd av de europeiska\r\nstormakternas intensiva inblandning och starkt\r\nmotsatta maktintressen på Balkan. Det slutade\r\nmed att Jugoslavien bildades på engelsk och fransk\r\ntillskyndan.</pre><pre>Andra världskriget innebar en förnyad maktkamp\r\npå Balkan. Den slutade med att Titos partisaner tog\r\nmakten i Efterkrigs-Jugoslavien efter starkt stöd\r\nfrån engelsk, fransk och amerikansk sida -- ett stöd\r\nsom fortsatte under hela kalla kriget.</pre><pre>Under hela den process som ledde fram till\r\nJugoslaviens sönderfall gick alla ansträngningar\r\nfrån engelsk, fransk och amerikansk sida ut på att\r\nhålla ihop Jugoslavien -- i praktiken på Milosevics\r\nvillkor.</pre><pre>Sedan Tyskland tvingat fram erkännande av\r\nSlovenien och Kroatien i januari 1992 ställdes\r\nlandet offside av England och Frankrike i EG:s\r\ninterna Bosnienpolitik. Sedan London och Paris\r\nsagt nej till president Clintons mer kraftfulla politik\r\ni början av maj 1993 drog sig även USA tillbaka.</pre><pre>Detta är bakgrunden till Owen--Stoltenberg-\r\nplanen. Eftersom ingen vill ingripa till bosniernas\r\nförsvar återstår bara att stycka Bosnien, så att\r\nserber och kroater blir nöjda och upphör med\r\nvåldet. Så räddas livet på de återstående bosnierna,\r\nom än till priset av att en stat som vunnit\r\nfolkrättsligt erkännande och invalts i FN upphör att\r\nfinnas till.</pre><pre>Sverige har vid upprepade tillfällen uttryckt sitt\r\nstöd till Owen och Stoltenbergs ansträngningar,\r\nsenast i säkerhetsrådet förra veckan. På vilken\r\nfolkrättslig grund, har jag frågat vid flera tillfällen i\r\ndenna kammare. Något svar har jag inte fått.</pre><pre>Fru talman! Nu talar man om att sätta press på\r\nparterna att sluta fred. Basen för detta är Owen--\r\nStoltenberg-planen. Den vore en ren kapitulation.\r\nSerber och kroater har uppnått vad de\r\neftersträvade med sin aggression, medan vi stod\r\noch tittade på och med vapenembargo hindrade\r\noffret att försvara sig i enlighet med FN-stadgans\r\nartikel 51.</pre><pre>Men bosnierna har inte kapitulerat. Till\r\nomvärldens stora bestörtning sade Bosniens\r\nparlament nej till planen. Förtrytelsen var stor\r\nbland Europas regeringar, som alla ville bosnierna\r\nså väl.</pre><pre>I motion U631 föreslår jag riksdagen uttala\r\nrepubliken Bosnien-Hercegovinas rätt att fortbestå\r\nsom självständig stat av multietnisk karaktär inom\r\nde gränser som erkändes av FN och\r\nvärldssamfundet våren 1992.</pre><pre>Utrikesutskottet försöker hävda att Bosnien-\r\nHercegovina skall fortsätta som ett\r\n''folkrättssubjekt'', men beklagar att indelningen i\r\ntre delrepubliker tycks bekräfta den etniska\r\nrensningens resultat. Trots de semantiska\r\növningarna är utskottets yttrande i praktiken ett\r\naccepterande av fullbordad aggression.</pre><pre>Fru talman! FN:s sanktioner mot Serbien infördes\r\ni maj 1992, mindre än två månader efter det att den\r\nserbiska aggressionen inleddes i Bosnien. EG\r\nutlovade i november i sitt senaste s.k. fredsinitiativ\r\nlättnader i sanktionerna mot Serbien till priset av\r\natt man uppgav någon procent av det som erövrats\r\ni Bosnien.</pre><pre>Uttalandet var ett effektivt vapen i hand på\r\nMilosevic i den pågående valkampanjen inför de\r\nserbiska parlamentsvalen. Måste omvärlden alltid\r\ngöra fel sak vid fel tidpunkt? Sverige har\r\nnaturligtvis uttryckt sitt stöd för EG-initiativet.</pre><pre>Och vad ger det för signal till regimen i Zagreb, att\r\nomvärlden nio månader efter det att den kroatiska\r\noffensiven startade i Mostar fortfrande dröjer med\r\nmotsvarande reaktion? Det är en offensiv som inte\r\nhade varit möjlig utan aktivt stöd från president\r\nTudjman, och som skett under direkt medverkan av\r\nreguljära kroatiska förband.</pre><pre>Och vad ger det för signal till Serbien? Jo, att\r\nomvärlden straffar serber hårdare än andra för\r\nsamma övergrepp -- precis det som alltid varit\r\nkärnan i den nationalistiska serbiska propagandan.\r\nVill vi nå fram till alla de serber som aldrig velat ha\r\nkriget och som längtar efter fred, kan vi inte\r\nbehandla aggression olika.</pre><pre>Utskottet säger, efter nio månaders kroatisk etnisk\r\nrensning i Bosnien, att om den fortsätter kommer\r\nSverige att stödja krav på sanktioner. Som vanligt\r\nkommer vi att stödja vad andra redan har krävt.\r\nSverige tassar efter. Kan vi aldrig uttala ett\r\nsjälvklart krav innan alla andra har gjort det?</pre><pre>Fru talman! Enligt FN-stadgans artikel 42 kan FN\r\ningripa med de militära medel som erfordras för att\r\nstoppa en aggression, som den som nu pågått i snart\r\ntvå år i Bosnien. Trots det som skett de senaste\r\ndagarna i Sarajevo har oviljan och oförmågan att\r\nhindra serber och kroater att uppnå fullbordat\r\nfaktum varit monumental.</pre><pre>Om inte resultatet av FN:s ultimatum i Sarajevo\r\nblir att resten av Bosnien också befrias, utan att\r\nkriget fortgår kan det i längden inte vara moraliskt\r\nförsvarbart att upprätthålla det vapenembargo som\r\nenbart låser armarna på offret. Utrikesutskottet\r\nsäger: ''Faran för eskalering skulle öka markant''.\r\nHur mycket våld får utövas i Bosnien, innan man\r\nfår rätt att försvara sig på lika villkor?</pre><pre>Kan det bli värre än ett folkmord, som hitills\r\nskördat 200 000 människoliv? Redan för ett år\r\nsedan sade man att ett upphävande av\r\nvapenembargot skulle komma att förlänga kriget\r\noch människors lidande. Det kommer vi att få höra\r\nom en månad igen, om ett halvår igen, om ett år\r\nigen -- allt medan kriget fortgår på angriparnas\r\nvillkor.</pre><pre>Fru talman! Jag yrkar bifall till yrkandena 1, 3 och\r\n4 i motion U631.</pre><pre>Anf. 128  PIERRE SCHORI (s) replik:</pre><pre>Fru talman! Jag känner respekt för Lennart\r\nRohdin. Jag tror att mitt parti kan instämma med\r\nhonom på alla -- utom tre, mycket specifika --\r\npunkter som han har tagit upp i sina motioner.</pre><pre>Vi har diskuterat situationen i Jugoslavien\r\nmycket -- på gator och torg och i utrikesdebatten\r\nhär i förmiddags. Vad vi däremot har diskuterat i\r\nutskottet är vad Sverige kan göra i praktisk\r\nhandling med tanke på hur situationen är. Med\r\ndetta menar jag att vi inte är en huvudaktör: Vi\r\nsitter inte med i FN:s säkerhetsråd, vi är inte med i\r\nNATO, och vi är inte heller med i EU:s krets.\r\nDäremot har vi på vårt ansvar att se till att göra allt\r\nsom står i vår makt för att i konkret handling\r\nförsöka bidra till freden och även lindra nöden.</pre><pre>De åtgärder som vi enhälligt rekommenderar är att\r\nskynda på vissa saker. Det är också inriktat på\r\nframtiden: återuppbyggnaden, mediernas\r\nsituation, det civila samhället -- där kan man sätta i\r\ngång med en gång, liksom med att göra någonting\r\nför alla de flyktingar och invandrare från det forna\r\nJugoslavien som måste må mycket dåligt här i\r\nSverige. Man kan försöka engagera dem i något\r\nkonstruktivt.</pre><pre>En av de tre punkter där vi har sagt nej till Lennart\r\nRohdins motion gäller vapenembargot -- på den\r\npunkten tror jag inte vi behöver argumentera mer.\r\nVi har också sagt nej till sanktioner mot Kroatien.\r\nSom vi ser det är det just nu ett väldigt tryck på\r\nKroatien att dra sig ur sin militära inblandning i\r\nBosnien. Därför vill vi inte gå in omedelbart med\r\nkrav på sanktioner -- det pågår nu något slags\r\nförhandling. Men sådana ligger i luften om\r\nkroatierna inte efterkommer trycket och upphör\r\nmed sin militära inblandning.</pre><pre>Fru talman! Slutligen vill jag ta upp Owen och\r\nStoltenberg. Vi tycker inte att det är vår uppgift att\r\navsätta dem. Man kan vara mycket kritisk mot det\r\nsom nu pågår och mot det som det förhandlas om;\r\ndet sade jag också i min inledning. Men man skall\r\ninte skjuta på pianisten så att säga. Lika litet skall\r\nman kritisera FN:s generalsekreterare. De gör vad\r\nde kan för att inom de ramar som finns få ett slut\r\npå detta krig. Det är ingen idealisk lösning. Någon\r\nsådan finns inte just nu.</pre><pre>Anf. 129  LENNART ROHDIN (fp) replik:</pre><pre>Fru talman! När det gäller det sista kan jag säga att\r\njag inte har yrkat bifall till attsats nummer fem i min\r\nmotion. Däremot är denna uppfattning inte unik.\r\nEG-parlamentet, Europaparlamentet, har t.ex. i en\r\nresolution den 19 januari krävt att Lord Owen\r\nersätts som EG-medlare.</pre><pre>I mitt anförande sade jag att jag både uppskattar\r\noch ställer mig bakom de åtgärder som Sverige har\r\nvidtagit på det humanitära området, och när det\r\ngäller FN-styrkor, nere i det forna Jugoslavien. Jag\r\ntycker också att det är alldeles utmärkta krav som\r\nförs fram i den socialdemokratiska partimotionen.\r\nDet är bra att riksdagen kan ställa sig bakom den.</pre><pre>Jag tror också att det finns anledning att fundera\r\nytterligare på det svåra arbete som krävs för att\r\nåstadkomma en försoning och förutsättningar för\r\nen fredlig uppbyggnad på lång sikt i Jugoslavien.</pre><pre>Våra åsikter skiljer sig åt när det gäller frågan om\r\nvad Sverige kan göra. Sverige är på inga sätt någon\r\nhuvudaktör. Det torde inte vara obekant för Pierre\r\nSchori att det har funnits tider i Sveriges\r\nutrikespolitiska historia då Sverige har kunnat tala\r\nhögt när de flesta andra länder inte har kunnat eller\r\nvelat tala högt om de orättvisor som finns i världen.\r\nPå det sättet kan man påverka huvudaktörerna i en\r\nmer rimlig riktning.</pre><pre>Nu har Sverige varit tyst, och trycket på den\r\nsvenska regeringen från riksdagen, inklusive\r\noppositionen, är väldigt svagt. I detta avseende\r\nskulle jag vilja se en förändring, nämligen att\r\nSverige talar högt när andra hukar.</pre><pre>Anf. 130  PIERRE SCHORI (s) replik:</pre><pre>Fru talman! Jag tror inte att Lennart Rohdin menar\r\natt vi för vår del skulle tycka mer om det som pågår\r\nän vad han gör, ej heller att en socialdemokratisk\r\nregering skulle föra en mindre aktiv politik. En stor\r\ndel av diskussionen om regeringens passivitet har vi\r\nfört här på förmiddagen och också i tidigare\r\nsammanhang.</pre><pre>Det vi nu har diskuterat är de konkreta praktiska\r\nåtgärder som vi kan vidta. Då får man ta till\r\nkompromisser och se vad man vill göra. Man kan\r\ngå till radikalt angrepp, som Lennart Rohdin gör.\r\nDå uppnår man ingenting. Man kan också försöka\r\nfå åtminstone någonting gjort. I den här motionen\r\nfinns det angelägna åtgärder.</pre><pre>I övrigt håller jag med Lennart Rohdin i hans\r\nkarakteristik över regeringen, men det här är inte\r\ndet rätta tillfället att diskutera den frågan. Det har\r\nvi gjort tidigare på morgonen, och vi kommer\r\nkanske att fortsätta med det senare.</pre><pre>Anf. 131  LENNART ROHDIN (fp) replik:</pre><pre>Fru talman! Pierre Schori kunde själv konstatera\r\natt debattordningen inte gav mig möjlighet att\r\ndiskutera dessa frågor under förmiddagen.</pre><pre>Sedan jag blev ledamot av denna kammare för ett\r\når sedan har jag varit med vid samtliga de tillfällen\r\nsom kriget i Bosnien har diskuterats. Jag kan inte\r\npåminna mig om att jag, när det gäller att sätta\r\neffektivt tryck på parterna i krigföringen, har hört\r\nnågra krav där den socialdemokratiska\r\noppositionen på något anmärkningsvärt sätt har\r\nskiljt sig från den regeringspolitik som jag\r\nkritiserar.</pre><pre>Det är klart att man kan säga att det inte går att\r\nköra huvudet i väggen genom att kritisera allt. Men\r\nställ några krav på parterna som inte reses i den\r\ninternationella debatten! Det vore en bra början.\r\nEn opposition har alltid större möjligheter att vara\r\nlitet friare i sitt agerande. Utnyttja den\r\nmöjligheten, Pierre Schori!</pre><pre>Anf. 132  GÖRAN LENNMARKER (m)\r\nreplik:</pre><pre>Fru talman! Jag blev något förbryllad över några\r\ninslag i Lennart Rohdins anförande. Jag håller med\r\nom analysen av vad som ligger bakom konflikten,\r\nmen det var, som sagt, några saker som förbryllade\r\nmig.</pre><pre>Sverige är huvudaktör. Sverige är ett av de länder\r\nsom är allra mest aktiva i Bosnien-Hercegovina,\r\nåtminstone om vi får tro statsledningen där. Man\r\ntackar det svenska folket för denna mycket\r\nomfattande insats.</pre><pre>Om man anser att medlarna inte skall fortsätta med\r\nsitt jobb måste man ha något bättre att sätta i deras\r\nställe. Det tragiska under 1993 var att USA:s\r\nnyvalde president gav intryck av att inte gilla\r\nmedlarnas uppfattning. Det var ett intryck som\r\nframför allt växte sig starkt i Sarajevo. Men vad\r\nhade man att sätta i medlarnas ställe? Man\r\nhamnade i den värsta av alla situationer, nämligen\r\natt medlarnas roll undergrävdes utan att det fanns\r\nnågot att sätta i deras ställe.</pre><pre>Om Sverige skall tala högt om att gå in och försvara\r\nBosniens rätt måste Sverige rimligtvis vara berett\r\natt skicka en trupp att sätta in på bosniernas sida.\r\nAnnars är vi kvalificerade hycklare. Det är möjligt\r\natt Lennart Rohdin anser att vi i Sverige skall fatta\r\nbeslut om att svenska trupper skall sättas in på\r\nBosniens sida. Jag måste säga att jag inte någon\r\ngång här i riksdagen har hört det kravet förut. Det\r\när kvalificerat hyckleri om vi inte själva från svensk\r\nsida i så fall är beredda att vara de första som ställer\r\nupp. Vi kan inte kräva att amerikanska pojkar, i\r\ndagens läge kanske även flickor, skall dö för\r\nBosnien om vi inte är beredda att ställa upp från\r\nsvensk sida. Tiden när vi kunde tala högt utan att\r\nsjälva medverka är nog förbi.</pre><pre>Vi bör också erinra oss om att vi gav den svenska\r\nFN-styrkan mandat i Bosnien, som i jämförelse\r\nmed ett normalt fredsbevarande mandat var något\r\nutvidgat. Vi diskuterade frågan om rätten att\r\nförsvara sig men också att försvara eld som riktas\r\nmot skyddade områden. Jag vill säga att vi i\r\nutskottet förde en mycket noggrann diskussion om\r\ndetta. Det blev också ett mycket noggrant\r\nbetänkande till riksdagen, som godkände den.\r\nSverige var ett av de länder som var beredda att ge\r\nmandat till den typen av ''close air support'' -- jag\r\ntror att det är den tekniska termen -- som nu har\r\nutövats i Sarajevo. Den svenska regeringen har\r\naktivt verkat för detta, precis på rätt sätt, nämligen\r\ninom FN:s ram. Det är bättre att göra så än att göra\r\ndet i tidningarna.</pre><pre>Till sist vill jag säga att jag själv var vittne till när\r\nSveriges utrikesminister i mycket skarpa ordalag\r\nförmanade Kroatiens president Tudjman att ta bort\r\nde kroatiska trupper som uppenbarligen finns i\r\nBosnien-Hercegovina. Även på den punkten har\r\nden svenska regeringen varit kristallklar i sin kritik.</pre><pre>Anf. 133  LENNART ROHDIN (fp) replik:</pre><pre>Fru talman! Det senare betvivlar jag inte på något\r\nsätt. Jag vet också att utrikesministern, som\r\nordförande i ESK, var nere och förmanade\r\nMilosevic. Det är dock mycket som talar för att\r\nförmaningar kanske inte har någon\r\nhundraprocentig effekt på krigsherrarna nere på\r\nBalkan. Det kanske är först när man sätter hårt mot\r\nhårt, med hot om flygangrepp, som det verkligen\r\nblir förändringar.</pre><pre>Sverige är huvudaktör på det humanitära området.\r\nNär det gäller att lindra det lidande som finns så\r\nlänge konflikten pågår är Sverige en huvudaktör.\r\nDet skall Sverige också ha ett erkännande för. Men\r\nSverige är definitivt ingen huvudaktör när det gäller\r\nkonfliktens utveckling. Jag kritiserar att Sverige,\r\nsom inte är någon huvudaktör, inte ens höjer rösten\r\npå det sätt som vi tidigare har kunnat göra från\r\nsvensk sida när andra länder inte har kunnat eller\r\nvelat tala högt om de orättvisor som finns.</pre><pre>Bosnienförmedlarna handlar med de mandat och\r\nde begränsningar som deras uppdragsgivare ger.\r\nDet är stormakterna, som har bestämt ordningen\r\ninom EG och FN:s säkerhetsråd, som har gett dessa\r\nuppdrag. Det kan inte ligga i uppdraget till Lord\r\nOwen att han skall hota den bosniska regeringen i\r\nSarajevo med att dra tillbaka FN-styrkor och dra in\r\ndet humanitära biståndet till de lidande i Bosnien\r\nom man inte går med på en kapitulation. Det var\r\nockså det ställningstagande som\r\nEuropaparlamentets, EG-parlamentets, majoritet\r\ngjorde den 19 januari.</pre><pre>Till sist vill jag ta upp frågan om ett svenskt\r\ndeltagande. Om vi menar allvar med den debatt\r\nsom förs om en framtida säkerhetsordning i\r\nEuropa, Sveriges roll -- när vi förhoppningsvis snart\r\när med i den europeiska unionen -- och en framtida\r\ngemensam utrikes- och säkerhetspolitik måste vi\r\nnaturligtvis också våga tänka oss att ta steget fullt\r\nut.</pre><pre>Det skall inte vara någon dubbelmoral, Göran\r\nLennmarker. Det håller jag helt med om. Genom\r\natt ställa upp på de möjligheter som finns i FN-\r\nstadgan har Sverige naturligtvis också en skyldighet\r\natt ställa upp när FN så beslutar. Det tycker jag är\r\nsjälvklart. Men enligt den dubbelmoral som råder\r\nskall vi inte ingripa enligt FN-stadgans artikel 42 för\r\natt skydda ett land som har blivit angripet och som\r\när medlem av FN. När man trots detta upprätthåller\r\nett vapenembargo så att det landet inte ens kan\r\nförsvara sig när FN inte inskrider är det verkligen\r\ndubbelmoral.</pre><pre>Anf. 134  GÖRAN LENNMARKER (m)\r\nreplik:</pre><pre>Fru talman! Om den svenska regeringen avser att\r\nagera med styrka när det gäller att sätta in trupper\r\ntill Bosniens försvar kan jag försäkra att den\r\nsvenska riksdagen i så fall fullt ut måste godkänna\r\natt svenska trupper spelar en helt annan roll än vad\r\nde gör i dag. Det finns ingen möjlighet för Sveriges\r\nregering att agera i det avseendet. Det krävs en\r\nmycket bred -- jag vågar i detta fall säga unison --\r\nmajoritet i denna riksdag som är beredd att skicka\r\nin svenska trupper. Jag är mycket tveksam till om\r\nen sådan majoritet finns.</pre><pre>Vi har varit aktiva när det gäller att påtala att man\r\nkan använda flyg som skydd för de skyddade\r\nområdena. Flyg kan också användas som försvar\r\nför FN-trupperna. I det avseendet har Sverige\r\nfaktiskt spelat en aktiv roll. Vi har varit så aktiva\r\nsom vi någonsin skulle kunna vara i kraft av att vi\r\nhar en betydande FN-kontingent tillsammans med\r\nde övriga nordiska länderna. Det innebär faktiskt\r\natt vi i den meningen också har ett inflytande i de\r\ninformella och ibland även formella kontakterna\r\ninom FN-systemet. Det skall vi inte underskatta. I\r\ndet avseendet är Sverige inte någon obetydlig\r\nspelare.</pre><pre>När det slutligen gäller medlarna får man faktiskt\r\nbestämma sig. Man kan inte ha en ordning där man\r\nförst söker uppnå fred på marken för att därefter få\r\ntill stånd den bästa tingens ordning om man\r\nparallellt undergräver medlarnas roll. Därigenom\r\nblir situationen orimlig. Detta förklarar till stor del\r\nbristen på utveckling under 1993.</pre><pre>Vi skall vara noga med orden när vi diskuterar\r\nBosnien. Vi får inte inge förhoppningar som vi inte\r\nkan uppfylla. Många har hållit vackra och\r\nbombastiska tal och givit förhoppningar i Sarajevo\r\nom åtgärder som inte har kunnat infrias i praktiken.\r\nSverige skall aldrig göra på det sättet. Vi skall se till\r\natt vi när vi yttrar oss gör det väl avvägt. Vi skall\r\nvara beredda att fullfölja exakt det som vi åtar oss.</pre><pre>Anf. 135  LENNART ROHDIN (fp) replik:</pre><pre>Fru talman! Jag delar helt Göran Lennmarkers\r\nuppfattning om bombastiska tal som man inte kan\r\nstå för. Med François Mitterrands besök i\r\nSarajevo den 28 juni 1992 inleddes en lång rad av\r\nbesök av europeiska politiker och statsmän i\r\nSarajevo i syfte att ge befolkningen i Bosnien ett\r\nintryck av att omvärlden står på deras sida. Kriget\r\nhar fortsatt, fortsatt och fortsatt.</pre><pre>Jag delar också Göran Lennmarkers uppfattning\r\nom att det säkerligen inte finns någon majoritet i\r\ndenna riksdag för att sända svenska förband för att\r\ndelta i FN:s regi i strider. I den situation som nu\r\nföreligger närmar vi oss dock redan gränsen för de\r\nsvenska FN-trupperna runt Sarajevo. Jag vill\r\nemellertid göra Göran Lennmarker uppmärksam\r\npå att jag anförde dessa betänkligheter inför det\r\nsvenska agerandet redan i debatten den 8 juni då vi\r\ndiskuterade svenska FN-styrkor. Den tveksamhet\r\noch det vankelmod som visades i utrikesutskottets\r\nbetänkande då och som visas i debatten här i\r\nkammaren gjorde att jag helt delar Göran\r\nLennmarkers uppfattning. Här fanns ingen större\r\ntillskyndan, inte ens för det ursprungliga uppdraget\r\nför FN-styrkorna.</pre><pre>Anf. 136  BERITH ERIKSSON (v) replik:</pre><pre>Fru talman! Ännu är det långt ifrån säkert att\r\nvapenvilan i Sarajevo håller och att ytterligare steg\r\nmot en varaktig fred i Bosnien-Hercegovina kan\r\ntas. Inga fler ultimatum från NATO när det gäller\r\nBosnien är ryssarnas budskap. USA gör\r\nansträngningar för att Bosnien och Kroatien skall\r\nkunna komma överens.</pre><pre>Att möjligheten till fortsatta fredsansträngningar är\r\nberoende av stormakternas samstämmighet förstår\r\nnog de flesta. Fram till ett upphörande av\r\nbeskjutningen av Sarajevo räckte\r\nsamstämmigheten. Så långt kan vi andas ut. Men\r\nkriget i andra delar av Bosnien fortsätter som om\r\ninget hänt. Granaterna faller över staden Tuzla där\r\nbefolkningen lever i samma helvete som\r\nsarajevoborna nyss befriats ifrån.</pre><pre>År 1992 utnämndes den förre polske\r\npremiärministern Mazowieckis till särskild\r\nutredare och rapportör för Bosnien-Hercegovina.\r\nHan lägger i dag fram sin åttonde rapport inför\r\nFN:s kommission för mänskliga rättigheter i\r\nGenève. Konflikterna i det f.d. Jugoslavien och\r\nspeciellt i Bosnien-Hercegovina har ännu en gång\r\nvisat att mänskliga rättigheter bara spelar en andra\r\nplats-roll i internationell politik. Detta är ett av\r\nhans bittra konstateranden i rapporten. Han säger\r\nockså att han inte har lyckats få till stånd ett\r\nkonstruktivt samarbete med medlarna Stoltenberg\r\noch Owen.</pre><pre>I en av sina tidigare rapporter ansåg Mazowieckis\r\natt FN skulle ges befogenhet att ingripa mot\r\nkränkningar av mänskliga rättigheter för att hjälpa\r\noffren vid övergrepp. Men FN-styrkan fick inga\r\nsådana befogenheter utan har tvingats att passivt se\r\npå när allvarliga kränkningar av folkrätten har\r\nskett.</pre><pre>Den skräck, förtvivlan, dödsångest och totala\r\nhjälplöshet som offren måste ha känt har vi som\r\nlever i fred och ombonad trygghet svårt att\r\nföreställa oss. Det har inte vidtagits några kraftfulla\r\nåtgärder för att få slut på det ohyggliga lidande som\r\ncivilbefolkningen har fått utstå. Jag instämmer helt\r\ni den redogörelsen som Lennart Rodhin gjorde i sitt\r\nanförande.</pre><pre>Än så länge är det en seger utan segrare. Bosnierna\r\nhar just nu vunnit Sarajevo men riskerar att förlora\r\nTuzla, Gorazde, Zepa och Srebrenica. FN:s\r\ntrovärdighet som fredsskapare står på spel. Det\r\nkrävs nu att fredssamtalen kommer ur sitt dödläge.\r\nFör att det skall bli möjligt måste belägringen av\r\nandra bosniska städer också upphöra. För FN:s del\r\nkrävs att stormakterna inte ställer sig bakom\r\nStoltenberg-Owens plan. Den är djupt och groteskt\r\norättvis. Tilltron till FN:s fredsoperationer har för\r\nlång tid framöver skjutits i sank.</pre><pre>Vänsterpartiet har en motion om Kosova i\r\nbetänkandet. Vi har ingen meningsyttring i\r\nbetänkandet utan har godtagit utskottets svar på\r\nvåra motionskrav.</pre><pre>Både i denna debatt i dag, i nyhetsrapporteringen\r\noch i fredssträvandena är intresset fokuserat på\r\nBosnien. Det innebär att serberna kan fortsätta\r\nmed sin etniska rensning i Kosova. Strategin är en\r\nannan i Kosova än den har varit i Bosnien-\r\nHercegovina. Det pågår inget öppet krig i Kosova.\r\nMen slutresultatet riskerar att bli densamma, dvs.\r\nen etnisk rensning.</pre><pre>Omvärldens politiska overksamhet och\r\nvärldssamfundets tolerans inför serbernas grova\r\nkränkningar av mänskliga rättigheter och\r\nfolkrätten gör den etniska rensningen möjlig.</pre><pre>I dagens debatt borde också sägas några ord om\r\nkrigsdesertörer som kommer till vårt land.\r\nEuropaparlamentet har gått ut med en appell där\r\nde europeiska länderna uppmanas att ge skydd till\r\ndesertörerna. Det är en appell som UNHCR har\r\nställt sig bakom. Men vi i Sverige har inte\r\nhörsammat denna uppmaning.</pre><pre>Vi har två viktiga skyldigheter i fråga om\r\nkrigsdesertörer. Det är dels att medverka till att ge\r\nskydd för dem som inte vill skjuta på sina forna\r\nbröder och inte vill delta i mord och övergrepp på\r\nden civila befolkningen, dels att även hjälpa till att\r\nidentifiera krigsförbrytare som försöker rädda sig\r\nundan en upptäckt medan tid är. Det sätt som\r\nSverige i dag hanterar frågan om desertörer från det\r\nforna Jugoslavien är inte tillfredsställande.</pre><pre>Fru talman! Jag yrkar bifall till utskottets\r\nhemställan i betänkandet.</pre><pre>Anf. 137  MARGARETA VIKLUND (kds):</pre><pre>Fru talman! Först vill jag hänvisa till mitt tidigare\r\nanförande i dag avseende situationen i Bosnien-\r\nHercegovina och de förslag jag lade fram och\r\nställningstaganden jag gjorde då.</pre><pre>Fru talman! Många har ställt sig frågan om kriget i\r\nBosnien-Hercegovina handlar om aggression\r\nutifrån eller om ett inbördeskrig. Iscensättningen\r\nav den långsiktiga ideologiska förberedelsen och\r\ndet faktum att en stor del av de vapen som används\r\nav serberna förts in från Kroatien, de inledande\r\ndirekta krigshandlingarna, utnyttjandet av serbiskt\r\nterritorium som basområde och de ständiga\r\nleveranserna av krigsförnödenheter gör det\r\nomöjligt att beskriva konflikten som ett renodlat\r\ninbördeskrig. Där finns starka inslag av angrepps-\r\noch erövringskrig.</pre><pre>Alla tillgängliga uppgifter pekar på att\r\nserbnationalisternas övergrepp mot\r\ncivilbefolkningen är systematiska och storskaliga.\r\nDe är påbjudna av ledarna och är delar av ett\r\npolitiskt ställningstagande om den etniskt rena\r\nstaten. Med utgångspunkt i detta är det ett\r\nfullkomligt rationellt handlande. Den bosniska\r\nregeringssidans övergrepp är inte lika rationella\r\nutan handlar mer om ett ge igen och att försöka\r\nförsvara sig.</pre><pre>Det är bra att stormakterna, FN och NATO\r\näntligen stigit ned från åskådarläktaren och kräver\r\nett stopp på det meningslösa dödandet och\r\nförnedrandet, dvs. de systematiska våldtäkterna,\r\nförintelselägren och hindrandet av mattransporter\r\natt komma fram osv. Våld, i vilken skepnad det än\r\nförekommer, får och kan aldrig accepteras. Två års\r\npassivitet är inte särskilt hedrande för världens\r\nmakthavare. En större kraft och vilja hade för länge\r\nsedan kunnat stoppa det barbariska dödandet och\r\nlemlästningen av en nästintill oskyddad befolkning.\r\nDet är bra att man nu har börjat vakna.</pre><pre>Fru talman! Egentligen trodde jag inte -- av många\r\nolika anledningar -- att utskottet skulle tillstyrka\r\neller riksdagen bifalla min motion om ett hävande\r\nav vapenembargot i Bosnien-Hercegovina. Men,\r\nfru talman, jag är ändå glad att jag har väckt denna\r\nmotion och framställt kravet och att riksdagen har\r\nblivit tvungen att göra ett ställningstagande. Mitt\r\nförslag kommer dessutom i alla tider att finnas med\r\ni riksdagens handlingar och förhoppningsvis vara\r\nnågot för kommande historieskrivare att se över.\r\nDet skulle då vara intressant att se vem som\r\negentligen fick rätt -- förslagställarna till ett\r\nhävande av vapenembargot eller de som sade att\r\ndet var fel.</pre><pre>Lika litet som jag tycker om bombningar av\r\nartilleriställningar och allt vad det kan ställa till\r\nmed, tycker jag inte om att lösa konflikter med\r\nvapen. Men om världssamfundet inte gör mer än\r\nvad som har gjorts fram till i dag för att skydda en\r\noskyldig civilbefolkning måste den ändå kunna få\r\nförsvara sig själv. Bosnienserberna får militärt\r\nunderhåll från den f.d. jugoslaviska armén. Jag\r\nskulle vilja ställa en fråga till dem som är passiva:\r\nVad är alternativet? Det är tydligen först efter hot\r\noch ett samfällt maktspråk från världssamfundet\r\nsom belägrarna av Sarajevo förstår att det är allvar.</pre><pre>Fru talman! Man kan ha all anledning att ifrågasätta\r\nvärldssamfundet och Europas likgiltighet inför\r\nmänskliga rättigheter och rättvisa och att\r\nfredsförhandlarna med stöd av sina uppdragsgivare\r\nså tydligt visat att våld lönar sig i de planer som\r\nhittills har lagts fram. Jag är inte ensam om mitt\r\npåstående. Precis som Berith Eriksson fick jag se\r\ndetta inlägg i tidningen i dag med rubriken\r\nLikgiltighet inför lidandet i Bosnien. Jag skall inte\r\ncitera vad Berith Eriksson redan har sagt. Men i\r\nrapporten riktas öppen kritik mot de\r\ninternationella medlarna, EU:s David Owen och\r\nFN:s Thorvald Stoltenberg. Deras förslag om att\r\ndela Bosnien innebär ett totalt avvisande av\r\nMazowieckis egna rekommendationer.</pre><pre>Fru talman! Vårt engagemang, vår syn och vårt\r\nställningstagande till begreppet mänskliga\r\nrättigheter kommer också i fortsättningen att\r\nprövas ännu många gånger i fråga om situationen\r\ni Bosnien-Hercegovina. Sverige kan ju inte heller\r\nensamt ta på sig ansvaret för att skapa fred. Det är\r\njag medveten om, och det vet vi alla. Här behövs\r\nhela världssamfundets gemensamma\r\nansträngningar. Inom världssamfundet har Sverige\r\nen stor uppgift att väcka opinion och att föra en rak\r\noch rättvis linje i påståendet att våld aldrig får löna\r\nsig.</pre><pre>Anf. 138  PIERRE SCHORI (s):</pre><pre>Fru talman! Ingen skall tro att engagemanget för\r\nfolken i forna Jugoslavien upphör i och med att vi\r\nröstar för detta betänkande.</pre><pre>Jag kan försäkra Lennart Rohdin att vi är många\r\nsom aldrig har känt en så stor frustration i hela vår\r\npolitiska verksamhet som just nu under det drama\r\nsom utspelar sig i det f.d. Jugoslavien. Det är\r\noerhört frustrerande att inte kunna agera i den\r\ntradition som Lennart Rohdin själv belyste, dvs.\r\nkraftfullt, högröstat och med konkreta förslag,\r\naktivt engagerade och påtryckande. Men det är\r\noppositionens roll.</pre><pre>När vi i förra veckan behandlade motionerna om\r\nf.d. Jugoslavien, var det i en situation när hela\r\nvärlden höll andan. Det enda alternativet som\r\ngällde var frågan om det skulle bli bombningar eller\r\ninte. Då var det inte läge att komma med storvulna\r\ndeklarationer. Då var det läge att komma med\r\nprecisa humanitära förslag. Det är det som\r\nmotionerna och betänkandet handlar om.</pre><pre>Det är riktigt att Sverige är stort humanitärt men\r\nlitet politiskt i konflikten. Men vi hade att diskutera\r\nmotionerna, och vi ställer oss naturligtvis helhjärtat\r\nbakom betänkandet.</pre><pre>Men nu gäller det att gå vidare. Som jag sade i min\r\ninledning måste FN gå vidare och arbeta för ett\r\nsnabbt utsträckande av Sarajevomodellen till alla\r\nde andra stridszonerna. Här måste både riksdag\r\noch regering ge klart till känna sin uppfattning och\r\nvara pådrivande krafter.</pre><pre>Anf. 139  LENNART ROHDIN (fp):</pre><pre>Fru talman! Låt mig försäkra Pierre Schori och\r\növriga debattörer i denna kammare att jag tvivlar\r\ninte ett ögonblick på vare sig engagemanget eller\r\nfrustrationen inför det som sker. Men detta måste\r\nleda ett steg vidare.</pre><pre>Vi lever inte längre i det kalla krigets trygga ramar.\r\nVi lever i en omvandlingstid som är väldigt svår att\r\nhantera men där det gäller att hitta färdriktningen.\r\nJag kan försäkra Pierre Schori att detta inte är\r\nnågon lätt debatt för mig att föra. Jag har i 20 års\r\ntid ägnat nästan hela mitt politiska arbete åt\r\ninternationella freds- och solidaritetsfrågor. Jag\r\ntrodde inte att man i Europa skulle behöva hamna\r\ni den här situationen. Men jag har också träffat\r\nmånga av mina vänner från\r\nfredsdemonstrationerna under 80-talet mot\r\nkärnvapenupprustningen runt om i Europa som har\r\nkommit fram till samma slutsats: någonstans går en\r\nanständighetens gräns. Fred -- ja, men ibland måste\r\nman stoppa våldet och våga välja det alternativet.</pre><pre>Jag tackar Pierre Schori för att jag äntligen efter ett\r\nårs debatter här i kammaren fått möjlighet att föra\r\nen debatt kring de här frågorna. Det är kanske den\r\ninskolningstid man skall ha här.</pre><pre>Jag vill också säga att varje gång dessa frågor\r\ndiskuteras går det alltid att hänvisa till att just nu är\r\ndet ett kritiskt skede som gör att man skall skjuta\r\npå de allvarliga, svåra frågorna litet framåt. Det\r\nutnyttjar parterna i krigets Bosnien till att hela\r\ntiden skjuta avgörandet framåt och ta för sig på det\r\nsätt man har gjort. Det här kanske också\r\nunderstryker att det inte var så lyckat med att\r\nskynda på behandlingen av motionerna i frågan. Vi\r\nförde ju inte fram några krav som innebär ett ökat\r\ntryck i den kritiska situationen just i Bosnien, men\r\nväl mycket angelägna krav på hur vi skall hantera\r\nfreden när den börjar byggas upp efter det att\r\nvåldet har stoppats.</pre><pre>Överläggningen var härmed avslutad.</pre><pre>(Beslut skulle fattas den 2 mars.)</pre><pre>Beslut om uppskjuten votering</pre><pre>På förslag av talmannen medgav kammaren att det\r\nsenast behandlade ärendet samt de på\r\nföredragningslistan återstående ärendena skulle\r\nföretas till avgörande i ett sammanhang vid\r\narbetsplenum onsdagen den 2 mars.</pre><pre>5 §  Upphävande av vissa författningar</pre><pre>Föredrogs</pre><pre>skatteutskottets betänkande</pre><pre>1993/94:SkU28 Upphävande av vissa författningar\r\n(prop. 1993/94:108).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 2 mars.)</pre><pre>6 §  Internationella oljeskadefonden</pre><pre>Föredrogs</pre><pre>lagutskottets betänkande</pre><pre>1993/94:LU14 Internationella oljeskadefonden\r\n(prop. 1993/94:88).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 2 mars.)</pre><pre>7 §  Ändring i växtförädlarrättslagen</pre><pre>Föredrogs</pre><pre>lagutskottets betänkande</pre><pre>1993/94:LU15 Ändring i växtförädlarrättslagen\r\n(prop. 1993/94:89).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 2 mars.)</pre><pre>8 §  Lokalkostnader vid universitet och\r\nhögskolor</pre><pre>Föredrogs</pre><pre>utbildningsutskottets betänkande</pre><pre>1993/94:UbU3 Lokalkostnader vid universitet och\r\nhögskolor (prop. 1993/94:105 delvis).</pre><pre>Talmannen konstaterade att ingen talare var\r\nanmäld.</pre><pre>(Beslut skulle fattas den 2 mars.)</pre><pre>9 §  Sveriges lantbruksuniversitet</pre><pre>Föredrogs</pre><pre>utbildningsutskottets betänkande</pre><pre>1993/94:UbU14 Sveriges lantbruksuniversitet\r\n(prop. 1993/94:105 delvis).</pre><pre>Talmannen kostaterade att ingen talare var anmäld.</pre><pre>(Beslut skulle fattas den 2 mars.)</pre><pre>10 §  Meddelande om ändring i kammarens\r\nsammanträdesplan</pre><pre>Anf. 140  TALMANNEN:</pre><pre>Jag får anmäla att tidigare aviserat plenum i\r\nmorgon torsdagen den 24 februari är inställt.</pre><pre>11 §  Bordläggning</pre><pre>Anmäldes och bordlades</pre><pre>Propositionerna</pre><pre>1993/94:144 Bostadsbidrag för år 1995</pre><pre>1993/94:172 Reserabatter för studerande, m.m.</pre><pre>12 §  Anmälan om frågor</pre><pre>Anmäldes att följande frågor framställts</pre><pre>den 22 februari</pre><pre>1993/94:370 av Margareta Israelsson (s) till\r\njordbruksministern om anställningsförfarandet vid\r\nskogsvårdsstyrelserna:</pre><pre>I svensk författningssamling 1993:1272 förordnas\r\nden nya instruktionen för Skogsstyrelsen och\r\nskogsvårdsstyrelserna. Trots att denna utfärdats så\r\nsent som den 25 november 1993 föreskriver den i\r\n31 § att tjänster vid Skogsvårdsstyrelsen (utöver\r\nlänsjägmästaren) skall tillsättas av Skogsstyrelsen.\r\nNär övrig offentlig förvaltning väljer att delegera,\r\ndecentralisera och skapa självbestämmande\r\nenheter är det förvånande att\r\nJordbruksdepartementet väljer att tillämpa ett så\r\ncentralistiskt och byråkratiskt förfarande.</pre><pre>Mot denna bakgrund vill jag fråga:</pre><pre>Ämnar jordbruksministern vidta någon åtgärd för\r\natt decentralisera anställningsförfarandet vid\r\nskogsvårdsstyrelserna?</pre><pre>1993/94:371 av Kenneth Attefors (nyd) till\r\nstatsrådet Bo Lundgren om Gotland som en\r\nlågskattezon:</pre><pre>För att stärka Gotlands långsiktiga\r\nutvecklingsmöjligheter är det angeläget med\r\ninsatser med tanke på de förutsättningar Gotland\r\ngenom sitt geografiska läge i Östersjöregionen har.\r\nGotlands kommun har på ett mycket professionellt\r\noch föredömligt sätt sammanfört sina idéer i en\r\nvitbok. En förutsättning för att lyckas är att\r\nGotland kan etableras som en lågskattezon, helt i\r\nlinje med Ny demokratis politik. Gotlands läge\r\nmellan Baltikum och fastlandet innebär en\r\nmöjlighet att etablera regionen som en\r\nsamlingsplats för Östersjökontakter av olika slag\r\noch förverkliga deras målsättning om Gotland som\r\ncentrum i Östersjön. En del i detta är att skapa ett\r\nhandelscentrum.</pre><pre>Ämnar statsrådet lägga förslag/låta utreda frågan\r\nenligt de förslag som Gotlands kommun framfört i\r\nsin vitbok?</pre><pre>13 §  Kammaren åtskildes kl. 20.03.</pre><pre>Förhandlingarna leddes</pre><pre>av talmannen från sammanträdets början t.o.m. 3\r\n§ anf. 12 (delvis),</pre><pre>av förste vice talmannen därefter t.o.m. anf. 43\r\n(delvis),</pre><pre>av tredje vice talmannen därefter t.o.m. anf. 71\r\n(delvis),</pre><pre>av andre vice talmannen därefter t.o.m. anf. 101\r\n(delvis),</pre><pre>av förste vice talmannen därefter t.o.m.\r\najourneringen kl. 17.46 och</pre><pre>av talmannen därefter till sammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}