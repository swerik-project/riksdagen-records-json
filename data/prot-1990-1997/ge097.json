{"dokumentstatus":{"dokument":{"hangar_id":"2438896","dok_id":"GE097","rm":"1990/91","beteckning":"7","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"7","slutnummer":"0","datum":"1990-10-11 00:00:00","systemdatum":"2010-02-17 00:00:00","publicerad":"1990-10-11 00:00:00","titel":"Riksdagens snabbprotokoll 1990/91:7 Torsdagen den 11 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{D61CA2DB-B113-4572-9EB6-8035C473B334}","dokument_url_text":"http://data.riksdagen.se/dokument/GE097/text","dokument_url_html":"http://data.riksdagen.se/dokument/GE097","dokumentstatus_url_xml":"http://data.riksdagen.se/dokumentstatus/GE097","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1990/91:7</div>\r\n<div class=\"sidhuvud_datum\">Torsdagen den 11 oktober</div>\r\n<div class=\"sidhuvud_klockslag\">Kl. 9.00</div>\r\n<hr class=\"sidhuvud_linje\">\r\n<pre>1 § Allmänpolitisk debatt</pre><pre>(forts. från prot. 6)</pre><pre>Ekonomisk politik</pre><pre>Anf. 1 Finansminister ALLAN LARSSON:</pre><pre>Herr talman! För ett par år sedan var jag inbjuden\r\natt medverka i en konferens i den amerikanska\r\nkongressen. Den handlade om arbete och\r\nföretagande i Sverige. Det var ett av de många\r\ninslagen i Sverigejubileet i Amerika. Vi som var där\r\nfick på Sveriges vägnar ta emot mycket beröm av de\r\namerikanska ekonomerna och politikerna. Sverige\r\nhade vänt pessimismen till optimism.\r\nBudgetunderskottet hade ersatts av balans.\r\nIndustrin hade byggts ut och moderniserats, och\r\narbetslösheten hade pressats ned. De amerikanska\r\nbedömarna var imponerade.</pre><pre>I dag är bilden av Sverige en annan. Den\r\ninternationella nyhetsförmedlingen tar mera fasta\r\npå våra problem, inflationen, lönebildningen och\r\nden svaga tillväxten. Det är ofrånkomligt. Men jag\r\nskulle ändå vilja vända på bilden av Sverige.</pre><pre>Då, för två år sedan, när ekonomerna gav oss\r\nberöm, borde vi egentligen ha blivit utsatta för\r\nkritik för att vi vilade på lagrarna. Nu, när kritiken\r\nfår stort utrymme, borde vi egentligen få rejäl\r\nuppmärksamhet för de stora och viktiga\r\nförändringar, de strukturella förändringar, som nu\r\ngenomförs och som kommer att ge oss en starkare\r\nekonomi under kommande år.</pre><pre>Jag vill med detta på intet sätt förringa de problem\r\nsom vi nu brottas med, men jag vill ändå ge ett\r\nperspektiv som kan vara nyttigt för den debatt som\r\nvi skall föra här i riksdagen i dag. Det är lätt, alltför\r\nlätt, att fångas av dagsläget, att förlora perspektivet\r\noch missa morgondagens möjligheter.</pre><pre>Jag vill gärna inleda debatten genom att redovisa\r\nhur regeringen ser på det ekonomiska läget och på\r\nden ekonomiska politik som måste föras. Jag skall\r\ngöra det på grundval av den prognos som vi\r\npublicerar i dag och på det material som\r\nlångtidsutredningen tidigare lagt fram och som är\r\ngrunden för den ekonomisk-politiska\r\npropositionen.</pre><pre>Den ekonomiska aktiviteten försvagas, på det sätt\r\nsom vi kunde förutse redan i våras. Till det kommer\r\nnu effekterna av konflikten i Mellanöstern. Den\r\nutgör en tung börda på Sveriges ekonomi. Vår\r\ntillväxt stannar i år vid en enda procent. Nästa år\r\nskapar vi över huvud taget inga nya resursr, om vi\r\ninte snabbt kan bryta jakten mellan löner och\r\npriser.</pre><pre>Allt vill vi göra under de närmaste åren måste\r\ndärför underordnas den stora uppgiften att\r\nåterskapa vår ekonomiska styrka. Varje beslut om\r\nnya åtaganden blir en skrift i vatten, om vi inte\r\nklarar av denna, den grundläggande uppgiften att\r\nskapa nya resurser. Vi måste använda de\r\nkommande åren för att låta omvärlden hinna i kapp\r\nSveriges kostnader. Vi måste ge Sverige chansen att\r\nhinna i kapp andra länders konkurrenskraft.</pre><pre>I klartext innebär detta långtgående restriktioner\r\nför lönebildningen, för statens utgiftsprogram samt\r\nför kommunernas och landstingens åtaganden. I\r\nklartext innebär det samtidigt stora krav på en\r\nenergipolitik, en Europapolitik, en näringspolitik\r\noch en arbetsmarknadspolitik, som främjar\r\ntillväxten.</pre><pre>Lönekostnaderna har ökat lika mycket på ett år\r\nsom de gör på två år i våra konkurrentländer. På tre\r\når har lönekostnaderna ökat med 28--30 %, medan\r\nde ökat med 14 % i Västtyskland eller med 15--\r\n17 % i Danmark och Norge, för att nu ta några\r\nnäraliggande exempel.</pre><pre>Men det mesta av de stora löneökningarna har varit\r\ninflationen. Reallönerna har på dessa tre år bara\r\nökat med ca 2 % i Sverige. Resten är bara luft i\r\nlönekuverten, men en tung börda på de företag som\r\när utsatta för internationell konkurrens. Det är\r\nlöneökningar som tillkommit inte bara genom avtal\r\nutan också genom lokal löneglidning. Det är\r\nkostnader som arbetsgivarna accepterat och som\r\nvisar att arbetsgivarna inte klarat sin uppgift.</pre><pre>Detta leder till att arbetstillfällen omfördelas från\r\nSverige till utlandet. Vi har tappat mer än 20 000\r\njobb i industrin enbart under första halvåret. Vi får\r\nnu varje vecka nya besked om företag som skär ner\r\nproduktionen i Sverige. Jag anser att det är en dålig\r\nfördelningspolitik att omfördela arbetstillfällen\r\nfrån Sverige till utlandet. Därför måste\r\nkostnadsutvecklingen brytas.</pre><pre>I våras kunde vi här i riksdagen med bred majoritet\r\nbesluta om riktlinjer för den ekonomiska politiken.\r\nDet var ett viktigt beslut. Det bidrog till att skapa\r\nklarhet om den ekonomiska utvecklingen. Det\r\ninnebar en förstärkning av finanspolitiken. Det\r\nmedverkade bl.a. till att de höga räntorna kunde\r\nbörja pressas ned. Sedan dess har konflikten i\r\nMellersta Östern inträffat. Den har drivit upp\r\noljepriset, spätt på inflationen och bromsat den\r\nekonomiska tillväxten över hela världen.</pre><pre>Vilka slutsatser kan vi dra för vår del? Det har från\r\nen del håll sagts att det nu skulle vara dags att\r\nsläppa efter på finanspolitiken. Jag vill bestämt\r\navvisa alla sådana tankar. Finanspolitiken måste\r\nbedrivas med fasthet och konsekvens. Den måste\r\nvara fortsatt stram. Därför har vi avvisat förslag om\r\nstora skattelättnader, som flitigt förekommit i\r\ndebatten, förslag som saknar finansiering.</pre><pre>När det gäller bensinpriset har vi kunnat anvisa en\r\nansvarsfull finansiering, och valt en form som ger\r\ngoda effekter för dem som bäst behöver en lättnad,\r\nalla som har långa resor till och från arbetet. Detta\r\nförslag kan därmed väl förenas med en stram\r\nfinanspolitik. För innevarande budgetår är\r\nstatsbudgeten balanserad och denna inriktning\r\nskall fullföljas i nästa års statsbudget.</pre><pre>Målet för budgetpolitiken är att hävda välfärden\r\noch samtidgt minska de offentliga utgifternas andel\r\nav BNP för att på sikt sänka skattetrycket.\r\nUtgifternas andel har minskat från rekordhöga\r\n67 % 1982, det sista av de sex borgerliga åren, till\r\nknappt 62 % i år. Vi skall fortsätta på den vägen\r\nunder de kommande åren.</pre><pre>På samma sätt måste vår valutapolitik föras med\r\nfasthet och konsekvens. Det har sagts och skrivits\r\nmycket om valutapolitiken under de senaste\r\nmånaderna. Jag vill slå fast att vi måste klara\r\nanpassningen av våra kostnader och priser genom\r\ninhemska åtgärder, inte genom valutapolitik.</pre><pre>Vi är också fast beslutna att åstadomma ett\r\ngenombrott i förhandlingarna med EG om ett EES-\r\navtal. Vi ser mycket positivt på den stabilitet som\r\nskapats inom EG när det gäller valutapolitiken.\r\nDet är i vårt intresse att uppträda så att vi blir en\r\ntrovärdig samarbetspartner och till det hör att hålla\r\nfast vid målen för valutapolitiken. Detta är ett\r\nfaktum som gäller för varje regering, som vill ha till\r\nstånd ett utvidgat och långsiktigt samarbete i\r\nEuropa. Därför följer vi noga utvecklingen vad\r\ngäller det europeiska valutasamarbetet och bevakar\r\nSveriges möjligheter till ett närmande till detta\r\nsamarbete.</pre><pre>Regeringen kommer inte att motverka en fortsatt\r\nnedgång i den ekonomiska aktiviteten med en\r\nallmän påspädning av efterfrågan. Erfarenheterna\r\nfrån tidigare försök här hemma och utomlands är\r\ninte goda. Det blir i stället\r\narbetsmarknadspolitiken som får en viktig roll.\r\nVarje person som blir arbetslös skall ges allt stöd för\r\natt komma tillbaka i arbetslivet. Insatserna skall\r\näven i fortsättningen vara inriktade på aktiva\r\nåtgärder som förmedling, utbildning och\r\nrehabilitering. Arbetslinjen ska gälla.</pre><pre>Detta är några viktiga förutsättningar när det gäller\r\natt bryta kostnadsutvecklingen och stabilisera\r\nSveriges ekonomi. I den uppgiften är\r\nlönebildningen den mest akuta uppgiften. Det\r\ngäller nu att växla om från inflationslöner till\r\nreallöner för att på så sätt skapa en grund för\r\nsysselsättningen och tryggheten.</pre><pre>Förutsättningarna att åstadkomma detta 1991 är\r\nmycket goda. Skattereformen ger hushållen en\r\nbättre köpkraft, prisstegringstakten dämpas under\r\n1991 och 1992 och överhettningen på\r\narbetsmarknaden avtar.</pre><pre>I de förhandlingar som gäller nästa års löner måste\r\nparterna själva ta ansvaret för avtalen. Några\r\nHagasamtal eller Rosenbadsöverläggningar blir det\r\ninte fråga om. Någon inkomstpolitik blir det inte tal\r\nom. Regeringen skall inte delta som en tredje part\r\ni förhandlingarna.</pre><pre>Men det är min och regeringens uppfattning att det\r\nbehövs medverkan för att få in ett\r\nsamhällsekonomiskt synsätt i förhandlingarna, att\r\ndet behövs medverkan för att skapa överblick över\r\nhela arbetsmarknaden och att det behövs\r\nmedverkan för att undvika en situation med\r\nvinnare och förlorare som leder till ständigt nya\r\nkompensationskrav. Därför har vi gett Bertil\r\nRehnberg och hans förhandlingsgrupp i uppdrag att\r\nnu undersöka förutsättningarna för ett\r\nstabiliseringsavtal för i första hand 1991, men helst\r\nockså för 1992.</pre><pre>Gruppen har nu lämnat sin redovisning av hur den\r\nser på den ekonomiska situationen och begärt att\r\nparterna skall svara om de är beredda att ställa upp\r\ni förhandlingar om ett stabiliseringsavtal. Jag tror\r\natt förhandlingsgruppen kan ge de besked om det\r\nekonomiska läget som är nödvändiga. De som ingår\r\ni gruppen är trovärdiga därför att den inte är en part\r\ni förhandlingen. De kan utgöra den samlande kraft\r\nsom behövs för att det skall komma till stånd\r\nrealistiska avtal.</pre><pre>Men först som sist handlar det om att arbetsgivare\r\noch löntagare tar det ansvar som följer med deras\r\nsjälvständighet. De måste ta ansvar för avtalens\r\ninnehåll och för konsekvenserna av avtalen. Det\r\nbehövs en nationell samling på den svenska\r\narbetsmarknaden för att bryta\r\nkostnadsutvecklingen. Det finns ingen annan\r\nåtgärd som har så gynnsamma effekter för att hävda\r\nsysselsättningen och för att bekämpa inflationen.</pre><pre>Herr talman! Att reformera den offentliga sektorn\r\när en viktig del av den ekonomiska politiken. Däri\r\nligger stora möjligheter att åstadkomma\r\nförbättringar i välfärden utan att tillskjuta nya\r\nanslag.</pre><pre>När vi senast debatterade den ekonomiska\r\npolitiken här i riksdagen angav jag några områden\r\nsom särskilt viktiga reformområden, nämligen\r\nskolan, äldreomsorgen, de socialförsäkringar som\r\när knutna till arbetslivet, barnomsorgen och\r\nsjukvården. På dessa för medborgarna viktiga\r\nområden satsar stat, kommun och landsting över\r\n300 miljarder kronor. Vi lägger nu i dag fram\r\nförslag till reformer på flera av dessa områden.</pre><pre>När det gäller socialförsäkringarna, ambitionerna\r\natt etablera en arbets- och rehabiliteringslinje, så\r\nförbereds ytterligare steg. Förslag kommer senare.</pre><pre>De reformer som vi nu lägger fram innebär\r\nförenklingar, avreglering och decentralisering. Det\r\nkommer att ge de anställda inom dessa områden\r\nstörre möjligheter att forma verksamheten efter\r\nmedborgarnas behov. Det innebär samtidigt en\r\nbättre hushållning med knappa resurser, så att vi\r\nkan tillgodose de stora behov som vi kan se\r\nframöver.</pre><pre>För att återskapa tillväxten i vår ekonomi måste vi\r\nalltså hejda kostnadsutvecklingen. Vår\r\nkonkurrenskraft måste återställas. Detta är den\r\nfrämsta uppgiften.</pre><pre>Därutöver behövs insatser av många olika slag av\r\nstrukturell art.</pre><pre>Det gäller Europapolitiken, där vi nu bör kunna se\r\nfram emot ett politiskt genombrott i\r\nförhandlingarna mellan EFTA och EG. Det gäller\r\nenergipolitiken, där vi nu står inför stora och\r\nviktiga förhandlingar för att skapa långsiktigt\r\nhållbara uppgörelser i riksdagen. Det gäller\r\ninvesteringarna i infrastruktur, i vägar, järnvägar\r\noch telekommunikationer, som har avgörande\r\nbetydelse för både medborgare och företag. Det\r\ngäller arbetsmarknadspolitiken med insatser för att\r\nalla skall ha arbete, det goda arbetet. Det gäller\r\ninsatser för att stärka konkurrensen inom\r\nnäringslivet. Det gäller sparandet, som skall göra\r\ndet möjligt att investera och bygga nytt. Det gäller\r\nsist men inte minst skattepolitiken, där vi nu får ett\r\nenklare och rättvisare skattesystem, som gör att\r\nbåde hushåll och företag kan handla på ett sätt som\r\när riktigt från samhällsekonomisk synpunkt. Denna\r\nreform är den enskilda åtgärd som kommer att ha\r\nden största och mest gynnsamma effekten på hela\r\nvår ekonomi.</pre><pre>Jag vill med detta ange bredden och inriktningen på\r\nde insatser som regeringen vidtar för att få i gång en\r\nuthållig tillväxt. Det är ett omfattande arbete som\r\nkommer att resultera i förslag till riksdagen vid flera\r\ntillfällen under det kommande året.</pre><pre>Detta är huvuddragen och inriktningen i\r\nregeringens ekonomiska politik. Den innebär att de\r\nriktlinjer som vi drog upp här i riksdagen i våras\r\nligger fast samtidigt som nya initiativ tas på flera\r\nolika områden.</pre><pre>Mot den här bakgrunden vill jag avslutningsvis\r\nrikta mig till oppositionens representanter med två\r\nfrågor: Är ni beredda att stödja en fortsatt stram\r\nfinanspolitik för att därmed pressa ned inflationen?\r\nÄr ni beredda att ge ert stöd till ambitionerna att\r\nåstadkomma ett stabiliseringsavtal som bryter\r\nkostnadsutvecklingen och räddar jobben?</pre><pre>Anf. 2 LARS TOBISSON (m):</pre><pre>Herr talman! Finansministerns presentation av sin\r\nekonomisk-politiska proposition stöder övriga\r\nprognosmakares entydiga bedömning att Sveriges\r\nekonomi mycket snabbt går mot en hemmagjord\r\navmattning, en självförvållad kris. Det är inte något\r\ntillfälligt konjunkturfenomen. Nedgången bottnar i\r\nstrukturella svagheter, som regeringen i skydd av\r\ndevalveringen och den ekonomiska expansionen\r\nutomlands kunnat underlåta att göra något åt sedan\r\n1982.</pre><pre>Finansministern efterlyste tidigare kritik för detta.\r\nDet har ni sannerligen inte saknat från vårt håll.\r\nDet kan därför inte bli något beröm i dag. Att man\r\nser på olika källor spelar ingen roll. Alla -- ifrån\r\nOECD till olika bankekonomer -- beskriver\r\nSverige inte bara som ett lågtillväxtland utan som\r\nlägsttillväxtlandet bland industrinationerna.\r\nProduktionsökningen blir mindre än 1 %. Om\r\ndagens höga oljepris står sig, får vi inte ens\r\nstagnation utan en tillbakagång i reala termer.</pre><pre>Samtidigt är vi bland jämförbara länder inte bara\r\nett höginflationsland utan högstinflationslandet.\r\nPrisstegringen väntas bli tvåsiffrig både 1990 och\r\n1991. Det är ingen tröst att den till betydande del\r\när bestämd på på politisk väg. Utgiftsökningen skall\r\nändå betalas av vanliga medborgare. Tvärtom är\r\ndet egendomligt att socialdemokraterna och\r\nfolkpartiet finansierar marginalskattelättnader,\r\nvilkas syfte bl.a. sägs vara att motverka\r\nkostnadsökningar, med kostnadsdrivande\r\nhöjningar av andra skatter.</pre><pre>Med den kraftiga kostnadsstegring Sverige\r\nuppvisar förvånar det inte att det redan stora\r\nunderskottet i bytesbalansen förutses växa\r\nytterligare i snabb takt. En omläggning av\r\nstatistiken under sommaren gör att balansbristen\r\nser mindre ut i absoluta tal. Men fortfarande ökar\r\nbytesunderskottet med bortåt 20 miljarder om året,\r\noch något trendbrott finns inte i sikte. År 1992 kan\r\ndet väntas överstiga 70 miljarder, vilket motsvarar\r\n4,5 % av bruttonationalprodukten. Ser man till det\r\ninhemska finansiella sparandet, som med den\r\ngamla definitionen var lika med bytesbalansens\r\nsaldo, har minussiffrorna t.o.m. vuxit mer än vad\r\nsom förutsågs i våras.</pre><pre>Omfattningen av den finansiella obalansen\r\nunderstryks ytterligare, när man beaktar den\r\npågående utströmningen av investeringskapital.\r\nSvenska företag och privatpersoner placerar i\r\nhäpnadsväckande omfattning pengar i aktier,\r\nfastigheter och företag utomlands. Bara i juli\r\nmånad var utflödet 15 miljarder. Problemet är, som\r\njag sagt så många gånger tidigare, inte att svenskar\r\ninvesterar i andra länder, utan att utländska\r\nplacerare är så föga intresserade av Sverige. In- och\r\nutgående kapitalströmmar för dessa ändamål\r\nförhåller sig i storleksordningen 1 till 10.</pre><pre>Det säger sig självt att med dessa tendenser krävs\r\ndet höga räntor för att kapitalbalansen skall gå\r\nihop. Men dessa avhåller ju i sin tur ytterligare från\r\nsatsningar i Sverige, vilket driver den negativa\r\nspiralen vidare.</pre><pre>Jag frågade finansministern i riksdagens slutdebatt\r\ni våras, om inte denna utveckling oroar honom men\r\nfick inget svar. Något besked om vad regeringen\r\ntänker göra återfinns inte heller i dagens\r\nproposition, varför jag upprepar min begäran att\r\nfinansministern måtte klargöra sin syn på den\r\npågående kapitalemigrationen och ange hur han\r\ntänker sig att balans i kapitalströmmarna över våra\r\ngränser skulle kunna uppnås.</pre><pre>Herr talman! När åttaårsdagen av 1982 års\r\ndevalvering passerades i början av veckan, vimlade\r\ndet av jämförelser, som visade att den tredje vägen,\r\ni enlighet med vad vi moderater så många gånger\r\nförutsagt, fullbordat sin cirkel och att läget i viktiga\r\navseenden nu faktiskt är sämre än vad det då var.\r\nDet förekommer t.o.m. varningar -- som t.ex. i\r\nVeckans Affärer -- för att Sverige skall bli nästa\r\nkraschade planekonomi.</pre><pre>''Så här kan det inte få fortsätta.'' Så sade Allan\r\nLarsson i vad som föreföll vara en gästföreläsning\r\nför den socialdemokratiska partikongressen. Det är\r\nlätt att instämma. På samma sätt väcker många nya\r\nresonemang i dagens proposition hos mig en\r\nigenkännandets glädje från tidigare moderata\r\nmotioner. Det talas om att minska den offentliga\r\nutgiftsandelen och t.o.m. skattetrycket -- om än\r\nförst på sikt. Men som vanligt måste jag efterlysa\r\nvilka handlingar finansministern vill sätta bakom\r\norden. Det räcker inte att tillsätta utredningar --\r\ninte ens om det gäller ökat oberoende för\r\nriksbanken.</pre><pre>I våras var det mycket tal om utbudsekonomi, om\r\natt frigöra arbetskraft. Inför det ''arbetslöshetens\r\nstålbad'' som nu nalkas har detta tonat bort som\r\nproblem. I stället är det lönebildningen som skjuts i\r\nförgrunden. Regeringens förhandlingsgrupp under\r\nBertil Rehnberg har nyligen på ett bra sätt beskrivit\r\ndet ekonomiska läget men sedan inte förmått mer\r\nän att inbjuda parterna till överläggning. Har inte\r\nregeringen lärt sig att varningar och förmaningar är\r\nverkningslösa?</pre><pre>Enligt finansministern finns det inget utrymme för\r\nlönepåslag nästa år. Men konjunkturinstitutet\r\nbedömer att timlönekostnaderna inom industrin\r\nkommer att växa med drygt 8 %. Ändå har KI\r\nbeaktat den försämring som väntas i\r\narbetsmarknadsläget. Regeringens förhoppning i\r\npropositionen om 4 % i lönestegring är lika\r\norealistisk som vårens förutsägelse om 3 %. Vad\r\nsom står i avtalen spelar liten roll, herr\r\nfinansminister. Allt utom ca 2 % i KIs prognos\r\nberor på överhäng från föregående år, löneglidning\r\noch kostnadsökningar som har åstadkommits på\r\npolitisk väg. Och redan de 6 à 7 % som detta ger,\r\ndvs. utanför avtalen, överstiger nivån i våra\r\nviktigaste konkurrentländer.</pre><pre>I förra veckans regeringsförklaring noterade jag att\r\nuppgiften att nedbringa inflationen nu skall\r\növerordnas andra ambitioner och krav. Liknande\r\nuttalanden finns i propositionen. Innebär detta att\r\nregeringen verkligen är beredd att ge kampen mot\r\ninflationen högsta prioritet? Härpå tyder uttalandet\r\natt inte försöka motverka en uppgång i\r\narbetslösheten med generell efterfrågestimulans.\r\nMen hur långt vågar Allan Larsson låta\r\narbetslösheten stiga? Vad säger övriga regeringen?\r\nHur länge håller arbetsmarknadsministerns\r\nnerver? Och godtar LO detta?</pre><pre>Herr talman! Förfallet i den svenska ekonomin har\r\ngått för långt för att rättelse skall kunna\r\nåstadkommas med bara några enkla grepp. Det\r\nkrävs ett långt och mödosamt arbete -- säkert under\r\nåtskilliga år. Vi måste ta oss an våra grundläggande\r\nstrukturproblem, som bottnar i ett för hårt\r\nskattetryck, en för stor offentlig verksamhet samt\r\nför mycket regleringar och planhushållning inom\r\nviktiga samhällssektorer. Vad som ändå kan göras\r\nmed verkan på kort sikt är att sända tydliga signaler\r\nom att en sådan genomgripande omläggning av den\r\nekonomiska politiken är på väg. Det skulle betyda\r\nmycket för att få till stånd ett mera optimistiskt\r\nstämningsläge såväl i näringslivet som bland\r\nmedborgarna.</pre><pre>Vilka är då dessa signaler? Ja, till att börja med vill\r\njag nämna en som inte får sändas. I en tid när\r\nsocialismens misslyckande är uppenbart, när\r\nösteuropeiska länder av all kraft strävar efter att\r\növergå till marknadsekonomi, får inte Sverige slå in\r\npå en väg som leder till ökat kollektivt sparande och\r\nförstärkt offentlig kontroll över näringslivet. Den\r\nsocialdemokratiska partikongressens beslut att\r\nöppna AP-fonden för aktieköp, och ännu mer LOs\r\nframstötar om att trefaldiga fondbildningen i ATP-\r\nsystemet och tillåta full placeringsfrihet inom\r\nlandet, är ett långt större hot mot den enskilda\r\näganderätten än löntagarfonderna. Om sådana\r\nplaner sätts i verket, blir resultatet obönhörligen att\r\nkapitalflykten ytterligare påskyndas. Vi moderater\r\nvill i stället stärka det enskilda sparandet. Förslag\r\nmed den innebörden skulle betyda mycket för att\r\nåterställa framtidstron i vårt land.</pre><pre>Men den just nu kanske allra viktigaste signalen\r\nvore att knyta kronan till det europeiska monetära\r\nsamarbetet. Även om medlemskap i EMS till följd\r\nav aktuella reformplaner inom EG inte omedelbart\r\nkan uppnås, är det fullt möjligt att låta vår valuta\r\nfölja utvecklingen av ecun. Storbritannien, som till\r\nskillnad från andra tidigare höginflationsländer\r\ninom EG, t.ex. Danmark och Frankrike,\r\nfortfarande dras med en hög inflation, förde\r\nhäromdagen in pundet i den europeiska\r\nväxelkursmekanismen. Resultatet blev omedelbart\r\nen rejäl räntesänkning. Sverige, som också plågas\r\nav hög inflation och hög ränta, skulle på samma sätt\r\nkunna uppnå att marknaden bedömer\r\ndevalveringsrisken som mindre.</pre><pre>Med förvåning konstaterar jag att regeringen i den\r\nnu framlagda propositionen endast säger sig följa\r\nutvecklingen och inte klart uttalar sig för en svensk\r\nanknytning till det europeiska valutasamarbetet. Vi\r\nmoderater började tala om detta redan efter 1982\r\nårs devalvering och lade våra första förslag om\r\nEMS-anknytning före 1985 års val. Mycket hade\r\nsett annorlunda ut om vi hade fått vår vilja igenom\r\nden gången. Jag är alldeles övertygad om att detta\r\nsteg måste tas i en nära framtid.</pre><pre>Vidare är det naturligtvis nödvändigt att genast\r\nlägga fram förslag om ett första steg i en successiv\r\nsänkning av skattetrycket. Sverige har ju alltid\r\ntillhört högskatteländerna inom OECD, men nu\r\nligger vi i särklass. Vi är -- om jag får återknyta till\r\ntidigare jämförelser -- högstskattelandet''. När\r\ngränshindren raseras, går det inte -- som jag\r\nframhöll i gårdagens Europadebatt -- att undvika\r\nen anpassning nedåt. Ett klart besked om att\r\nskattetrycket framdeles skall sänkas med i\r\ngenomsnitt en procentenhet om året skulle kunna\r\nfungera som en ljusglimt i slutet av en lång och\r\nmörk tunnel.</pre><pre>Under inga omständigheter får skattetrycket\r\nytterligare skärpas, oavsett hur detta sker. Genom\r\noljeprishöjningen blir den i våras beslutade\r\nökningen av bensinbeskattningen ungefär 1 miljard\r\nstörre än vad som var avsett. Vi moderater motsatte\r\noss den gången användningen av ett höjt bensinpris\r\nför att finansiera marginalskattelättnaderna. Men\r\nnär nu så ändå skedde, måste det vara rimligt att\r\nstaten avstår från den merskatt som\r\nbensinbeskattningens konstruktion medför.\r\nGårdagens undanmanöver innebär ju endast en\r\nanpassning av reseavdraget som ändå borde ske,\r\noch den skall betalas med högre skatt på\r\nförsäkringssparandet. Jag vill fråga såväl Anne\r\nWibble som Allan Larsson varför ni inte med en\r\nallmän bensinskattesänkning kan tillmötesgå\r\nkraven från hårt pressade bilister och samtidigt\r\nundvika intrycket av att Sverige, till skillnad från\r\nandra högskatteländer, obekymrat fortsätter att\r\nhöja skattetrycket.</pre><pre>Vad det här handlar om är att med olika åtgärder\r\nåterställa lusten och viljan till sparande och\r\nföretagande i Sverige. Utöver skattesänkningar\r\nförutsätter det avregleringar och ett brytande av de\r\nmonopol som i sant planekonomisk anda gäller\r\ninom områden som omsorg, utbildning och vård.\r\nUtrymmet för privata initiativ och personliga\r\nsatsningar måste bli större!</pre><pre>Jag vill också framhålla betydelsen av en tryggad\r\nelförsörjning och av en direkt medverkan i\r\nEuropasamarbetet. Det räcker inte att som\r\nregeringen hittills gjort bara öppna för en\r\nomprövning av gamla hindrande ståndpunkter. Det\r\nkrävs också ett klart besked om att kärnkraften i\r\nenlighet med folkomröstningens utslag skall vara\r\nkvar så länge det är ekonomiskt och\r\nsäkerhetsmässigt motiverat. Dessutom behövs\r\ndet -- som vi moderater framhöll i går -- klarspråk\r\nom att Sveriges intressen bäst gagnas av att vi redan\r\nnästa år ansöker om medlemskap i EG.</pre><pre>Herr talman! De åtgärder jag här föreslagit skulle\r\nverksamt bidra till att återföra Sverige till kretsen\r\nav världens främsta välfärdsländer, även om det\r\nnog kan ta en hel del tid att nå det målet. Snabba\r\nbesked om viljeinriktningen skulle dessutom\r\nomedelbart stärka tron på Sverige och därmed\r\nkunna lindra svårigheterna under den\r\nnedgångsperiod som vi under alla omständigheter\r\nmåste gå igenom. Tyvärr finns det inga signaler av\r\ndet slaget i regeringens proposition om den\r\nframtida ekonomiska politiken. Men kanske kan\r\nfinansministern råda bot på den bristen genom att\r\nhär i debatten klargöra sina avsikter? Man kan då\r\ngå längre än vad man gör i en proposition, som\r\nåterigen till stor del består av allmänna\r\nresonemang, målsättningar, avsikter, tillsättande av\r\nutredningar osv. Det finns alltså inte ett enda\r\nkonkret förslag om vad man nu skall göra för att få\r\nen vändning på den ekonomiska kursen.</pre><pre>Anf. 3 ANNE WIBBLE (fp):</pre><pre>Herr talman! I måndags ordnade\r\nHandelshögskolan i Stockholm en hel dags\r\nkonferens om devalveringen 1982 och vad den har\r\nlett till. I stället för det glada åttaårsjubileum som\r\nen del kanske hade hoppats på blev det ett gravtal\r\növer den tredje vägens ekonomiska politik.</pre><pre>Fr.o.m. 1985 har det gått snett. Den ekonomiska\r\npolitiken har inte varit tillräckligt stram.\r\nUppsatserna som presenterades då är fyllda av tal\r\nom en ''alltför expansiv ekonomisk politik''.</pre><pre>Av dagens proposition tycks Allan Larsson så smått\r\nså småningom komma till denna insikt även han.\r\nMen han vill skylla ifrån sig på andra för att det har\r\nblivit så. Det är då inte sin föregångare på\r\nfinansministerposten han tänker på -- vilket i och\r\nför sig hade varit naturligt och riktigt -- utan han\r\nskyller först på börskraschen 1987 som inte fick\r\ntillräckligt dämpande effekter i Sverige och sedan\r\npå riksdagen som avvisat regeringens\r\nåtstramningsförslag.</pre><pre>Denna historiebeskrivning är inte bara direkt\r\nfelaktig, den lider också av en mycket egendomlig\r\nlucka. Valåret 1988 har helt fallit bort! Det finns\r\ninte med i historien. Det var då regeringen plötsligt\r\nlovade att man inte behövde betala utlovade\r\nreformer som längre föräldraförsäkring och längre\r\nsemester. Någon stram finanspolitik behövdes\r\nsannerligen inte enligt regeringens egna\r\npåståenden. Jag måste tyvärr, herr talman, ta\r\navstånd från Bengt Westerbergs påstående för en\r\nvecka sedan att Allan Larsson har en ovanligt\r\nvälprogrammerad hjärna.</pre><pre>Det som hände i våras har också fått en konstig\r\nredovisning. Regeringens förslag var nämligen att\r\nfortsätta expansionen av föräldraförsäkringen och\r\nsemestern och samtidigt genomföra stopp-paketet.\r\nStopp-paketet var principvidrigt, men även om det\r\nhade genomförts tillsammans med de aktuella\r\nreformerna hade det sannerligen inte blivit någon\r\nåtstramning. Det blev det däremot i och med det\r\nstabiliseringspaket som folkpartiet medverkade till.\r\nDet var med andra ord precis tvärtemot vad\r\nregeringen påstår i propositionen. Det var\r\nuppgörelsen i riksdagen som skapade en\r\nåtstramning, inte regeringens egna förslag.</pre><pre>Denna historiebeskrivning som framkommer i\r\ndagens proposition är ett ovanligt fult försök att\r\nundkomma ansvaret för egna misslyckanden. Det\r\nkommer inte att lyckas. Det är regeringen och\r\ningen annan som har ansvaret för dagens och\r\nmorgondagens dåliga ekonomi.</pre><pre>Man kan nu avläsa stora och växande problem i den\r\nsvenska ekonomin. Nolltillväxt, låg\r\nproduktivitetsökning, lågt sparande, hög pris- och\r\nlöneökningstakt. Dessa problem är en direkt följd\r\nav att regeringen har misslyckats med den\r\nekonomiska politiken. Alla prognoser visar nu en\r\nstigande arbetslöshet, på några års sikt upp till 3 %\r\neller mer. Det är dessa personer, som nu blir utan\r\njobb, som får betala notan för socialdemokraternas\r\nmisslyckande.</pre><pre>Löneökningstakten har utpekats som boven i\r\ndramat. Regeringen fäster uppenbarligen en\r\nmycket stark tilltro till att om bara\r\nlöneökningstakten kan bringas ned, så löses alla\r\nproblem.</pre><pre>Rehnbergkommissionen och dess medverkan i\r\navtalsförhandlingarna tycks vara det enda recept\r\nsom Allan Larsson har. Detta kan -- tyvärr -- inte\r\nbli mycket mer än en förhoppning.</pre><pre>Löneökningarna påverkas i första hand av läget på\r\narbetsmarknaden. Mot en överhettad\r\narbetsmarknad hjälper varken kommissioner eller\r\nförmaningstal. Det är alltså inte löntagarna, eller\r\nens arbetsgivarna, som bär skulden. Det är\r\nregeringen, eftersom regeringen har ansvaret för en\r\nalltför expansiv finanspolitik och en därav följande\r\növerhettad arbetsmarknad.</pre><pre>Jag tror alltså att Rehnbergkommissionen --\r\ntyvärr -- har ganska små chanser att nå det som\r\nAllan Larsson önskar sig, nämligen en\r\nprolongering -- vilket vore bra för landet. Förutom\r\nskattereformen är regeringen då alldeles tomhänt i\r\nden ekonomiska politiken. Skattereformen är bra,\r\ndet är inte tu tal om det, men den kan faktiskt inte\r\nlösa alla problem samtidigt.</pre><pre>Resultatet kommer att bli att bördan kommer att\r\nfalla ännu hårdare på riksbanken och dess\r\npenningpolitik. Det betyder i praktiken ännu högre\r\nräntor.</pre><pre>Sverige har redan en högre räntenivå än\r\nomvärlden. De extra procenten i hög ränta är en\r\ndirekt följd av att omvärlden saknar förtroende för\r\nden svenska ekonomins förmåga att utvecklas.\r\nRäntedifferensen till vår nackdel har ökat i höst.\r\nDen höga räntan är ett elände för skuldsatta\r\npersoner, för villaägare, för hyresgäster, för\r\nbostadsrättsinnehavare, för belånade företag och\r\ninte minst för företag som annars hade övervägt\r\ninvesteringar för framtiden. Den höga räntan\r\ndriver på prisökningstakten, och medverkar därför\r\ntill att förvärra problemen.</pre><pre>Både svenska och utländska placerare på\r\nkapitalmarknaden ser att finansministern är\r\ntomhänt. De vet att läget kommer att förvärras och\r\nbefarar att han då tar till växelkursförändring --\r\nigen, trots att det inte har fungerat tidigare och trots\r\nallt tal om en fast växelkurs.</pre><pre>Jag tror inte att Allan Larsson överväger\r\ndevalvering, varken nu eller nästa år. Jag är också\r\növertygad om att riksbanken på alla sätt kommer\r\natt värja sig mot spekulationer genom att höja\r\nräntan. Problemet är att det inte räcker med ord för\r\natt övertyga marknaden. Marknaden har hört\r\norden förut. Då återstår räntan. Riksbanken kan\r\ntvingas höja räntan rejält för att visa att den menar\r\nallvar med att försvara växelkursen.</pre><pre>Det finns en åtgärd man kan vidta. Handling\r\növertygar mer än ord. Sverige borde gå med i det\r\neuropeiska monetära samarbetet, EMS, och dess\r\nväxelkursmekanism, ERM. Det är kanske för sent\r\nnu -- socialdemokraterna har missat den chansen --\r\nmen det är inte för sent att ansluta kronan till EMS-\r\nvalutorna. Det kan enkelt göras genom att man\r\nändrar valutakorgen.</pre><pre>Herr talman! En sådan åtgärd skulle tas som en\r\nmycket positiv signal. Det skulle i handling vara en\r\nen bekräftelse på att växelkursförändring är\r\nutesluten. Både den politik som innebär en kamp\r\nmot inflationen och ett närmande till EG skulle öka\r\ni trovärdighet. En EMS-anslutning löser förvisso\r\ninte alla problem, men det hjälper. Sveriges\r\nekonomi behöver all hjälp den kan få.</pre><pre>Allan Larsson tar i dagens proposition ett litet steg\r\nframåt. Det är välkommet, men det är för litet. Där\r\nfinns en lång text om hur bra det europeiska\r\nväxelkurssamarbetet har fungerat och hur det har\r\nökat trovärdigheten i kampen mot inflationen. När\r\nAllan Larsson nu själv tycker att det är så\r\nförträffligt borde vi väl gå med! Men det vågar inte\r\nregeringen. Det är dumt, mycket dumt.</pre><pre>Allan Larsson och riksbanken har sagt att vi inte\r\nkan gå med nu, utan att inflationen först måste ned.\r\nDetta påstående vederlades dock effektivt för\r\nnågra dagar sedan när Storbritannien gick med i\r\nERM, trots lika hög inflation som den svenska. Då\r\nsjönk deras ränta. Troligen skulle även den svenska\r\nräntan sjunka, om vi gick med. Det skulle glädja\r\nalla dem som är oroade över höga boendekostnader\r\noch företag som skall investera. Det skulle också\r\ndämpa prisökningarna. Inser inte Allan Larsson att\r\nhan genom att vägra anslutning av kronan till EMS\r\nökar omvärldens oro och misstro mot Sverige?\r\nInser han inte att han lägger en ytterligare börda,\r\nen onödig börda, på löntagarna genom för hög\r\nränta?</pre><pre>Herr talman! Jag tolkar finansministerns tal om att\r\nkampen mot inflationen överordnas andra mål så,\r\natt han inte tänker sig någon ny\r\növerbryggningspolitik. Jag vill gärna för\r\nfolkpartiets del svara ja på den första frågan han\r\nställde om man är beredd att medverka till en stram\r\nfinanspolitik, under förutsättning att detta sker\r\ngenom åtstramning på utgiftssidan. Några\r\nskattehöjningar kan vi inte vara med på. Det är bra\r\natt finansministern säger nej till en ny\r\növerbryggningspolitik. Det återstår att se om han\r\norkar hålla fast vid detta när arbetsmarknaden blir\r\nsämre.</pre><pre>Reformer, sägs det i propositionen, blir det bara om\r\nde kan finansieras utan skattehöjningar inom\r\nramen för en stram finanspolitik. Det låter också\r\nbra. Men det är tydligen bara en fras som man tar\r\ntill. Den verkar inte hålla ens under dagen. Nu skall\r\ndet nämligen komma ett förslag om\r\nbostadsfinansiering som av allt att döma betyder en\r\nganska kraftig ökning av bostadssubventionerna.\r\nJag delar helt önskemålet att man skall minska\r\nbostadssubventionerna. Men det är sannerligen\r\ninte rätt väg att först genomföra en stor ökning.</pre><pre>Den viktigaste strukturförändringen framöver\r\ngäller just den offentliga sektorn, eller snarare de\r\ntotala offentliga utgifterna. Där behövs både\r\nförnyelse, konkurrens och privata alternativ. Här\r\nsäger Allan Larsson att regeringen har inlett ''ett\r\nomfattande förändringsarbete''. Kanske det. Jag\r\ntycker att det verkar som om det mesta får göras i\r\nkommuner och landsting under ganska hårt\r\nmotstånd från socialdemokraterna.</pre><pre>Den viktigaste åtgärden på detta område hittills är\r\ndet kommunala skattestoppet. Det kommer att\r\ntvinga kommuner och landsting till hälsosamma\r\nomprioriteringar, strukturella åtgärder och översyn\r\nav många byråkratiska rutiner. Detta arbete\r\nförsvåras dock av socialdemokraterna och deras\r\nnedvärderande tal om ''kommersiella företag''\r\ninom vård, omsorg, och utbildning. Propositionen\r\när fylld av tal om hur bra det är med konkurrens,\r\nmen det får inte förekomma i vad gäller de sociala\r\ntjänsterna som är så viktiga för enskilda människors\r\nvälfärd. Jag tycker att det är beklämmande. Det\r\nvittnar inte om någon förmåga till nytänkande.</pre><pre>Det tog två år innan socialdemokraterna övergav\r\nsitt motstånd mot föräldrakooperativ inom\r\nbarnomsorgen. Det har tagit mer än fem år till, dvs.\r\ntotalt nästan sju år, innan personalkooperativ\r\ngenom dagens proposition behandlas likvärdigt\r\nmed andra alternativ. Skall det ta ytterligare sju år\r\ninnan vanliga privata företag tillåts på samma\r\nvillkor för att lösa krisen inom barnomsorgen?\r\nTalet om krafttag skorrar en aning falskt.</pre><pre>När den stora skattereformen nu är beslutad blir\r\nnästa steg att sänka det totala skattetrycket. För att\r\ndetta skall vara möjligt måste de offentliga\r\nutgifterna bringas ned. Det är framför allt\r\ntransfereringarna som fortfarande växer lavinartat.\r\nDär behövs en samlad strategi. Eftersom Allan\r\nLarsson, enligt propositionen, dessutom kraftigt\r\nvill öka överskottet hos stat och kommun och öka\r\ndet offentliga sparandet måste han ha en strategi\r\nsom minskar utgifterna riktigt rejält. Det handlar\r\ninte om småsummor, utan om tiotals miljarder\r\nkronor. Jag skulle vilja fråga finansministern om\r\nhan har någon strategi för hur detta skall gå till.\r\nHan kanske kan beskriva den strategin för\r\nledamöterna i kammaren.</pre><pre>Det finns inslag i transfereringssystemen som direkt\r\nbromsar den ekonomiska tillväxten. Det går inte att\r\nåterställa balansen mellan löneökning och\r\nproduktivitet utan att få upp just tillväxten och\r\nproduktiviteten. Därför borde regeringen ägna sig\r\nbetydligt mer åt att förändra\r\ntransfereringssystemen, så att de inte fortsätter att\r\nbromsa produktivitetsökningen.</pre><pre>Till slut, herr talman, kan jag inte underlåta att\r\nkommentera den nya fonddebatt som\r\nsocialdemokraterna i höst har givit oss. I\r\npropositionen följs detta upp. Det sägs att AP-\r\nfonden skall få köpa mer aktier, och det aviseras\r\ndessutom något slags nytt fondsystem för de statliga\r\navtalspensionerna. Hur kan socialdemokraterna\r\nvara så dumma att de nu -- när hela världen i övrigt\r\navskriver socialism och statligt ägande och när det\r\nverkligen är befogat att öka intresset att investera\r\ni Sverige -- tar initiativ till mer förstatligande, fler\r\nsocialistiska fonder och mindre privat ägande? Kan\r\nAllan Larsson verkligen med berått mod\r\ngenomföra åtgärder som ytterligare försämrar\r\ntillväxten och klimatet för industriell utveckling i\r\nSverige?</pre><pre></pre><pre>Anf. 4 KARL ERIK OLSSON (c):</pre><pre>Herr talman! När man blir äldre tycker man att\r\ntiden går fortare. När århundradet och årtusendet\r\ngår mot sitt slut tycker man att utvecklingen går\r\nsnabbare. I det sammanhanget är det viktigt att inte\r\nförlora perspektivet.</pre><pre>I går debatterade vi Europa. Berlinmuren som\r\nsymbol för gräns mellan öst och väst är borta. De\r\nsocialistiska kommandoekonomierna har bevisat\r\nsin oförmåga att skapa välfärd.</pre><pre>De västliga marknadsekonomierna har visat sin\r\növerlägsenhet i att skapa resurser, låt vara att dessa\r\nresurser många gånger är orättfärdigt fördelade.\r\nMen det är ändå bättre att ha något att dela.</pre><pre>Nya marknader och nya möjligheter blir\r\ntillgängliga i vår nära omvärld. Detta förhållande\r\nleder sannolikt till att en eventuell försvagning i den\r\ninternationella konjunkturen i varje fall inte\r\nkommer att ledas från Europa. Tvärtom är Europa\r\nnu ett starkare ekonomiskt kraftfält i den\r\ninternationella ekonomin än på länge.</pre><pre>Sverige ligger centralt i ett nytt Europa. Ibland\r\nfungerar Sverige tyvärr som en ö, både geografiskt\r\noch ekonomiskt. Men vi i Sverige är mycket\r\nutrikeshandlande och utlandsberoende. Rätt skött\r\nbör vårt geografiska läge vara en tillgång.</pre><pre>Sverige har dessutom betydande naturtillgångar\r\noch en förhållandevis väl bevarad miljö. Dessa\r\nfaktorer borde göra att vi skulle kunna skapa såväl\r\nen hållbar utveckling som en hållbar tillväxt, i\r\nsynnerhet om vi förmår komplettera det bristfälliga\r\nBNP-begreppet med mjuka mänskliga värden och\r\nmiljövärden.</pre><pre>Varför är vi på nytt på väg in i en ekonomisk kris?\r\nKanske är den redan ett faktum.</pre><pre>Den största boven är, vilket jag tror att vi är\r\növerens om, inflationen. Kostnadsutvecklingen är\r\nsnabbare än i våra konkurrentländer, över 11 %\r\nunder en tolvmånadersperiod, vilket är nästan tre\r\ngånger snabbare än konkurrenternas.</pre><pre>Grunden i inflationens väsen är brist på tillit till\r\nsystemet och växelvisa kompensationskrav.</pre><pre>En intressant fråga nu är vad som utlöser\r\nkompensationskraven. Det som vanliga löntagare,\r\nbarnfamiljer och pensionärer nu måste ha\r\nkompensation för är till stor del politiskt beslutade\r\noch ökade levnadsomkostnader. Dessa är en effekt\r\nav socialdemokraternas och folkpartiets\r\növerenskommelse om finansieringen av\r\nskattereformen.</pre><pre>Jag fick i förra veckan, som medlem, ett brev från\r\nSvenska arbetsgivareföreningen om att företagen\r\ninte skulle budgetera ökade  lönekostnader för\r\n1991. Detta krav kan verka både orealistiskt och\r\nangeläget.</pre><pre>Men vad skall jag säga till en arbetare som tjänar\r\n12 000 kr. i månaden, som inte tjänar på\r\nskattereformen och som vet att boendet,\r\nbilkörningen och maten blir dyrare?  Jag skulle\r\nnaturligtvis kunna säga: Vi riksdagsledamöter kan\r\navstå från löneökningar, så det kan du också! Det\r\när ju bara det att kunskapen om att vi inte skulle få\r\nlöneökning hjälper ju inte den som tjänar hälften så\r\nmycket, när han vet att kostnaderna stiger.</pre><pre>Det är därför jag säger att det handlar om att skapa\r\ntillit och trovärdighet. Och det går inte att skapa\r\ntrovärdighet till samhällets tal om minskad\r\nkostnadsutveckling om inte samhället bestämmer\r\nsig för att göra någonting åt de faktorer som utlöser\r\nkompensationskraven.</pre><pre>Ungefär hälften av alla som arbetar använder bil för\r\nresorna till och från jobbet. Den andelen blir\r\nnaturligtvis mycket större i områden där det inte\r\ngår några tåg och där det inte finns några bussar\r\nsom passar.</pre><pre>När socialdemokraterna och folkpartiet gjorde upp\r\nom skattereformens finansiering tillkom moms på\r\nbensin med 1:50 kr. Den totala skatten uppgår nu\r\ntill 4:75 kr. per liter. Ju mer priset på bensin stiger\r\npå grund av kriser, krig i andra länder eller andra\r\nhändelser, som vi inte kan påverka i Sverige, desto\r\nmer pressas våra långpendlare. Så är det med det\r\nskattesystem som socialdemokraterna och\r\nfolkpartiet har valt.</pre><pre>Men skatteomläggningens majoritet lade, trots allt,\r\nut en räddningsplanka. Majoriteten motiverade\r\nnämligen sina avslag på centerns förslag med\r\nföljande formulering: ''Skulle det visa sig, att icke\r\navsedda effekter uppkommer utgår utskottet från\r\natt erforderliga åtgärder kommer att vidtas.'' Nu\r\nsäger finansministern förstås att han just föreslagit\r\nökad avdragsrätt motsvarande ungefär 1 kr. per\r\nliter i sänkt bensinpris.</pre><pre>Men, snälla finansministern, att få rätt att göra\r\navdrag för en kostnad för inkomstens förvärvande\r\när väl en självklar rätt och inte någon särskild\r\nynnest? Och fortfarande är avdraget betydligt lägre\r\nän den verkliga kostnaden. Och glesbygdsbornas\r\nbilresor för att komma åt vanlig service beaktas ju\r\ninte. Detta är inte vad centern anser med\r\n''erforderliga åtgärder''. Ivar Franzén kommer\r\nsenare i dag i debatten om skatterna att utveckla\r\ndetta vidare.</pre><pre>Socialdemokrater och folkpartiet tycks inte ens ha\r\nnoterat att principen om generell moms står i\r\nkonflikt med principen om skatt efter bärkraft.\r\nMänniskor har nämligen inte bosatt sig efter\r\ntjockleken på plånboken. De som tvingas ha långt\r\ntill sina jobb, därför att jobb saknas i hemorten,\r\ntillhör rimligen inte de mest privilegierade i vårt\r\nland.</pre><pre>En skattereform var nödvändig och måste\r\ngenomföras. Hade vi kunnat sänka skattetrycket\r\nsamtidigt hade det varit lättare. Nu kan vi inte det.\r\nVi från centern stöder en stram finanspolitik.</pre><pre>Eftersom det inte handlar om skattesänkningar\r\nutan om omfördelningar blir frågan om rättvis\r\nfördelning central. Tyvärr innebär\r\nsocialdemokraternas och folkpartiets förslag och\r\nriksdagens beslut om skattereformens finansiering\r\nmindre rättvisa och ökade klyftor. Den ökade\r\nskattebelastningen på nödvändig konsumtion ökar\r\nojämlikheten, då den framför allt drabbar\r\nlåginkomsttagare, barnfamiljer, särskilt\r\nensamföräldrar, och pensionärer.</pre><pre>Till råga på eländet drabbas ofta samma grupper av\r\nhöjda oljepriser och hög ränta.</pre><pre>Jag vill här upprepa vad vi från centern sade i\r\ndebatten om skattereformen:</pre><pre>--  Inför ett system med differentierad moms med\r\nlägre moms för nödvändig konsumtion som basmat\r\noch boende.</pre><pre>--  Använd punktskatter på energi i stället för\r\nenergimoms för att styra mot inhemska, förnybara\r\noch miljövänliga energislag och mot bättre\r\nhushållning.</pre><pre>Det hade naturligtvis varit bäst om man redan då\r\nföljt centerns förslag. Nu har vi med anledning av\r\nvad som hänt under sommaren -- framför allt\r\navseende oljepriserna -- förnyat våra krav i en\r\nmotion vid riksdagsstarten.</pre><pre>Låt inte prestigeskäl vara avgörande, utan ta\r\nhänsyn till våra förslag till gagn för en stabilare\r\nekonomisk situation, baserad på lägre\r\nkompensationskrav.</pre><pre>Inom den offentliga sektorn -- och den är stor -- har\r\npolitiska beslut fått ersätta marknadskrafterna, och\r\ndet är i och för sig riktigt. Vi måste genom politiska\r\nbeslut garantera likvärdiga förutsättningar för\r\nvälfärd i olika delar av landet. Men då det gäller att\r\nskapa välfärd leder frånvaron av marknadssignaler\r\ntill ineffektivitet och centralstyrning. Det krävs en\r\nhelt annan mångfald av lokala lösningar för\r\nvälfärdens produktion.</pre><pre>Marknadens förmåga till flexibilitet, effektivitet\r\noch förnyelse skall medvetet utnyttjas i välfärdens\r\ntjänst, så att dessa fördelar kommer inte bara ett\r\nfåtal till del. Däremot får naturligtvis avgöranden\r\nom välfärdens organisation och fördelning inte\r\nutlämnas till en okontrollerbar marknad.</pre><pre>I välfärdens förnyelse ingår också att man skall\r\navgränsa det offentliga ansvaret. Till det offentliga\r\nansvaret hör sådant som hänger samman med\r\nmänniskors trygghet, t.ex. polis och försvar, men\r\näven vård, omsorg och utbildning. Den offentliga\r\nsektorn måste starkare rikta sina resurser till det\r\nsom är kärnan i det offentliga ansvaret.\r\nVerksamheter som gäller allmän service eller\r\nvaruproduktion bör frigöras från den offentliga\r\nsektorn.</pre><pre>Finansministern har lärt av sin företrädares misstag\r\noch inte satt sig i rollen som tredje part i förhållande\r\ntill arbetsmarknadens parter. I stället använder han\r\nidén med ett ''mellanlägg'' i form av den s.k.\r\nRehnbergkommissionen.</pre><pre>Jag vill gärna svara på en fråga och säga att centern\r\nvälkomnar Rehnbergkommissionens förslag om ett\r\nstabiliseringsavtal.</pre><pre>Det är också självklart att ett sådant avtal skall\r\nomfatta alla, även politiker och näringslivets\r\nchefer. Det är självfallet de som tjänar mest och\r\nsom också gynnas mest av skattereformen som har\r\nde största möjligheterna att avstå från\r\nlönehöjningar.</pre><pre>Med de grundförutsättningar som jag inledningsvis\r\npekade på bör det vara möjligt att utforma en\r\npolitik som ger framtidstro hos svenskt näringsliv\r\noch svenska arbetare, en politik där man tar till\r\nvara naturresurser och miljö, kunskap, kreativitet,\r\narbetsvilja och därmed inte låter kapitalet flöda ut\r\nur landet. En sådan inriktning ger då av sig själv\r\nmöjlighet till sänkt räntenivå. Ingen behöver känna\r\noro för att det grundläggande kravet i vårt\r\ninternationella samarbete på fasta växelkurser inte\r\nskulle gå att uppfylla.</pre><pre>Herr talman! Finansministern föreslår i sin\r\nproposition att riksdagen skall godkänna den\r\nföreslagna inriktningen av den ekonomiska\r\npolitiken. Jag saknar en bit, nämligen frågan om\r\nregionala skillnader i en trolig ökning av\r\narbetslösheten. Den tas inte upp. Frågan är om\r\ndetta är vanlig socialdemokratisk nonchalans mot\r\nmänniskor i glesbygden.</pre><pre>För övrigt innebär propositionen i stora stycken en\r\nkraftfull kritik av den förda socialdemokratiska\r\npolitiken med den stora devalveringen 1982 och\r\nden därpå följande kostnadsstegringen och\r\nförsvagade tillväxten. I den kritiken instämmer\r\nnaturligtvis centerpartiet, liksom i finansministerns\r\nförhoppning att 1991 skall bli en vändpunkt -- det\r\när ju val då!</pre><pre>Anf. 5 LARS-OVE HAGBERG (v):</pre><pre>Herr talman! Enligt finansministern och de s.k.\r\nekonomiska experterna lider Sverige av alltför låg\r\ntillväxt och produktivitet och samtidigt av ett för\r\nhögt kostnadsläge. Lönestopp är tydligen\r\nlösningen. De arbetande arbetar för dåligt. Vårt\r\nstatsöverhuvud talar om dålig arbetsmoral. Vad\r\nkungen tycker om finanshajarnas, direktörernas\r\noch skatteflyktingarnas moral och dess inverkan på\r\nsamhällsmoralen har vi inte fått höra.</pre><pre>Vad är bakgrunden till dagens klagan på de\r\narbetande? Ja, de ekonomiska och sociala\r\nklyftorna har vidgats i vårt land i mycket hög grad\r\nunder 80-talet. Antalet miljardärer och miljonärer\r\nhar mångdubblats och lyxkonsumtionen har ökat.\r\nRekordvinster och marginalskattesänkningar har\r\ninte fördelats till de lågavlönade. Samtidit har\r\nmånga slagits ut. Vi har ungefär 10 % av\r\narbetskraften utslagen i dag.</pre><pre>En LO-studie visar att de rika drar ifrån --\r\ninkomstklyftorna ökar. För de breda\r\nlöntagargrupperna har realinkomsterna stigit med\r\n4 % under 80-talet. För dem i de höga\r\ninkomstskiktena har ökningen varit 98 % under\r\nsamma period.</pre><pre>Lönsamheten inom industrin under 80-talet har\r\nvarit mycket god. Trots detta avlöser SAF-\r\ndirektörer, ''ekonomiska experter'' och politiska\r\nföreträdare varandra i en klagolåt och pekar ut\r\narbetarnas löner som orsak till problemen.</pre><pre>Ett lönestopp drabbar de lågavlönade, inte minst\r\nmed tanke på skatteomläggningens andra etapp,\r\neftersom de välavlönade redan under 80-talet\r\nförsett sig med gigantiska löneökningar och\r\nförmåner och får stora marginalskattesänkningar\r\nnästa år. Då är det mycket flott av direktörerna att\r\navstå från löneökningar 1991. Ett lönestopp\r\ndrabbar naturligtvis de lågavlönade.</pre><pre>I den politiska propagandan försöker man få oss att\r\ntro att inflationen beror på de arbetandes magra\r\nlöneökningar. I själva verket är det framför allt\r\nföretagens vinster, prissättning och spekulation\r\ntillsammans med skatter, räntor och politiska beslut\r\nsom är huvudorsaken till inflationsspiralen. Genom\r\nen prispresspolitik kan spekulationen och oskäliga\r\nvinster, som nu urholkar Sveriges ekonomi,\r\nangripas.</pre><pre>Vänsterpartiet accepterar inte ett allmänt\r\nlönestopp i avtalsrörelsen. Däremot kan\r\nlönestoppet omfatta redan privilegierade grupper.\r\nHär kan jag konstatera att vi har fått stöd av Stig\r\nMalm. Det är vår gamla inställning sedan löne- och\r\nstrejkstoppsdebatten i vintras.</pre><pre>I en stabiliseringspolitik måste kompensation utgå\r\ntill de arbetande för inflationens härjningar. Vad\r\nsom krävs är reallöneökningar, främst för de breda\r\nLO- och TCO-grupperna. Det kan åstadkommas\r\nom full kompensation utgår för inflationen utan att\r\nstora generella löneökningar behövs. Därmed sätts\r\npressen på prissättarna. Reallöneökningen skulle\r\nsäkras. De nominella löneökningarna kunde hållas\r\nnere om prissättarna är återhållsamma.</pre><pre>Det går inte att enbart inrikta sig på de\r\nlågavlönades löneökningar för att mota inflationen.\r\nFörsök, finansministern, att sätta stoppa för\r\nprisökningar genom prispress! Det är ett ansvar\r\nsom vänsterpartiet vill ta för att garantera en stabil\r\nlönepolitik och god ekonomisk utveckling i vårt\r\nland.</pre><pre>Ett lönestopp är som sagt förödande för de\r\nlågavlönade. 1991 kommer skatteomläggningen att\r\nfå full genomslagskraft och då är inte särskilt\r\ngynnsam för de lågavlönade. Inflationen gör\r\nskatteomläggningens effekter än sämre, och de\r\naktuella ökningarna på bensinpriser, oljepriser,\r\nhyror och kollektivtrafiktaxor skapar inte särskilt\r\nstora förväntningar hos aktörerna i arbetslivet, dvs.\r\nde vanliga arbetarna. Med vänsterpartiets förslag\r\nskulle vi inte ha haft de våldsamt höga priserna på\r\nbensin och olja. Prisökningarna drabbar orättvist\r\nbåde glesbygdsbefolkning och de lågavlönade.\r\nHöjda reseavdrag, som nu aviseras, är välkomna,\r\nmen momsen på energi måste tas bort.</pre><pre>Beräkningarna visar att lågavlönade, pensionärer\r\noch ensamstående är förlorare i\r\nskatteomläggningen. Kvinnorna drabbas också\r\nmycket ogynnsamt. Prisökningarna på mat ökar\r\nkraven på att någonting måste göra.\r\nVänsterpartiets gamla men mycket goda krav på att\r\nmomsen på mat skall bort måste börja förverkligas.\r\nFör låginkomsttagarna skulle detta vara ett verkligt\r\nlyft.</pre><pre>Borttagande av moms på mat har avvisats av\r\nregeringen i många år. Ett stående argument är att\r\ndet är för komplicerat. Lika handlingsförlamad är\r\ntydligen regeringen när det gäller att beskatta den\r\nfinansiella sektorn. Det skjuts åter på framtiden,\r\nför det är för komplicerat. Men när man skulle\r\ngenomföra skatteomläggningen var ingenting\r\nkomplicerat, för det gynnade välavlönade. Då\r\nfanns det ingen handlingsförlamning. Det var full\r\nfart med genomförandet. Det var inga mäktiga\r\ngrupper som man trampade på tårna. Rättvisa och\r\njämlikhet med förhinder, kan man kanske säga.</pre><pre>En rättvis fördelningspolitik har under 80-talet fått\r\nen sådan knäck att det nu borde vara dags för en\r\nlåginkomstutredning. En sådan utredning skulle\r\nkunna visa på orättvisan och ojämlikheten i\r\nsamhället och vara början till en vändning i\r\nfördelningspolitiken. Frågan är om Allan Larsson\r\noch regeringen är beredda att tillsätta en\r\nlåginkomstutredning. Eller skall orättvisorna tigas\r\nihjäl?</pre><pre>Vårt land uppvisar stora krisfenomen. Det är\r\nturbulens med jämna mellanrum, med börsen som\r\ncentrum. Spekulationsekonomin med dess\r\nförväntningar och inteckningar i framtiden tål inga\r\ndalar. Aktörerna på denna marknad har de\r\nkortsiktiga vinsterna för ögonen och överreagerar.</pre><pre>Produktionen av varor och tjänster i vårt land går\r\nsamtidigt i stort sett i sin normala lunk, med några\r\nundantag i vissa branscher som har svårigheter.\r\nExportindustrins traditionella marknader har\r\nproblem och viker, vilket inger farhågor. En längre\r\ntids högt oljepris kan ställa oss inför mycket djup\r\nlågkonjunktur.</pre><pre>Regeringens politik inger oro. På minst två ställen i\r\nden av finansminister aviserade propositionen\r\npoängteras att några försök att motverka en\r\nuppgång i arbetslösheten med generell\r\nefterfrågestimulans inte kommer att göras. Är det\r\ninte en signal på att man ger upp den fulla\r\nsysselsättningen som det främst prioriterade målet?\r\nKärleksförklaringen till växelkursmekanismen --\r\nEMS -- och en prioritering av\r\ninflationsbekämpningen kan inte leda till annan\r\nslutsats än att regeringen kommer att spela med\r\narbetslösheten som ett medel att bromsa\r\ninflationen, vilket klart framgår av\r\nlångtidsutredningen. Det är en metod som de flesta\r\nremissinstanser ifrågasätter.</pre><pre>Den positiva utvecklingen är LOs\r\nställningstagande, som går ut på att man inte anser\r\natt en anslutning till EMS, en ekonomisk monetär\r\nunion, är aktuell och att man inte kan acceptera att\r\nstarka maktgrupper utanför demokratisk kontroll\r\nskall fastlägga den svenska penningpolitikens\r\ninriktning. Dessutom prioriterar regeringen höga\r\nföretagsvinster, samtidigt som den erkänner att vi\r\nkanske har Europas gynnsammaste skatt för\r\nföretagen.</pre><pre>Den låga tillväxten och produktivitetsutvecklingen\r\nbekymrar naturligtvis inte bara regeringen. Man\r\nkan diskutera vad tillväxten skall ha för innebörd.\r\nMen en rad orsaker påverkar faktiskt tillväxten i\r\nsamhället. Investeringarna har varit relativt höga\r\nmen en kraftig minskning väntas nästa år. Frågan är\r\nvilka investeringar som gjorts, långsiktiga\r\nframtidsinvesteringar eller investeringar i\r\nkapacitetshöjande åtgärder i befintlig verksamhet.\r\nÄr investeringarna framåtsyftande, då är de ett\r\nviktigt bidrag till den nödvändiga självständighet,\r\nsom vi måste ha för att inte bli helt beroende av\r\nutländska intressen, t.ex. EG. Kan vi dessutom ha\r\nnågon självständighet och använda AP-fonders och\r\nlöntagarfonders kapital för framtidsinvesteringar,\r\ndå skulle vi vara inne på rätt väg.</pre><pre>Om investeringarna i industrin har varit höga är det\r\nsämre ställt med investeringar i kunskap.\r\nFortfarande har vi inte någon ordentlig\r\nvuxenutbildningsreform. Det var många år sedan\r\ndåvarande framtidsminister Ingvar Carlsson, jag\r\ntror det var i Gävle, talade om en ordentlig satsning\r\npå vuxenutbildning. Kunskapen är vårt främsta\r\nkonkurrensmedel. Vi har förlorat tillräckligt med\r\ntid genom att den tredje vägens politik inte har\r\nprioriterat kunskapsutbyggnad på bredden.\r\nDessutom är kunskapen ett viktigt instrument för\r\ndemokratisering av arbetslivet.</pre><pre>Något som kan komma att få en bumerangeffekt är\r\nbristen på offentliga investeringar. Grunden för en\r\nstor del av tillväxt och produktivitet, som bl.a.\r\nregeringen vill åstadkomma, är att den offentliga\r\nverksamheten fungerar.</pre><pre>När man talar om produktiviteten skall det erinras\r\nom årtiondens försummelser med arbetsmiljön,\r\nvilket innebär att ca 10 % av arbetskraften har\r\nställts utanför. Skulle dessa utslagna kunna\r\nåterföras till arbetsmarknaden på rimliga villkor,\r\nskulle det innebära en enorm resurs och vi skulle\r\nkanske kunna klara både tillväxten och\r\nproduktivitetsutvecklingen. Det saknas inte\r\nresurser i samhället, men det gäller att använda\r\ndem.</pre><pre>Beror nu bristerna i produktivitetsutvecklingen på\r\ndålig arbetsmoral, som kungen uttryckte det i en\r\ntidningsartikel? Det är ett påstående som inte är så\r\nlätt att bevisa. Men skall kraven ställas på\r\nmänniskorna i arbetslivet, måste det finnas rimliga\r\nvillkor -- en bra arbetsmiljö och en fungerande\r\ndemokratisk arbetsorganisation. Det går inte att\r\nbygga upp ett samhälle och arbetsliv som grundar\r\nsig på ojämlika individer med förmåner och bra\r\nvillkor bara för några få. Skall vi få engagerade\r\nmänniskor måste arbetslivet grunda sig på\r\njämlikhet och lika villkor för att man skall kunna\r\nutveckla arbetet och arbeta tillsammans.</pre><pre>Det är bara att konstatera att den kapitalistiska\r\nmarknadsekonomin är effektiv till en viss gräns. I\r\nett högutvecklat industrisamhälle är den uråldrig,\r\neftersom systemet inte tillåter en utveckling av\r\narbetet. Demokrati i arbetslivet är nödvändig om vi\r\nskall kunna utveckla samhället och ta till vara den\r\nviktigaste resursen vi har, människan.</pre><pre>Bland de problem som vi nu upplever är främst\r\nkrisen inom kommunsektorn den mest kännbara\r\nför vanliga människor. Regeringen stryper sektorns\r\nresurser. Välfärdsinnehållet i vård, omsorg, skola\r\noch kommunal service är hotat. Den linje\r\nregeringen följer -- att förändringar inom den\r\noffentliga sektorn skall ske i resursknapphet -- får\r\nbara ett resultat, en katastrof med omfattande\r\nprivatiseringslösningar som följd.</pre><pre>I förlängningen av en sådan politik öppnas vägen\r\nför vård, omsorg, skola, kultur och service -- och\r\nhär blir plånboken avgörande.</pre><pre>Vi behöver effektivisera offentlig verksamhet,\r\navbyråkratisera och förnya. Men målen\r\nbeträffande rättvisa, jämlikhet och solidaritet skall\r\nvara vägledande i den gemensamma sektorn.\r\nStatsbidragen till kommunernas socialt viktiga\r\nverksamhet måste öka. Det är oförsvarligt att föra\r\nen åtstramningspolitik på dessa områden. Det\r\nstrider mot den sociala rättvisan. Överskott i staten\r\noch underskott inom kommunsektorn innebär inte\r\nen framsynt politik.</pre><pre>För att vi skall få en sund demokratisk och rättvis\r\nekonomisk utveckling i vårt land krävs det faktiskt\r\natt aktörerna i arbetslivet ställs i centrum för\r\nutvecklingen, inte de välmående direktörerna och\r\nfinansmännen.</pre><pre>Herr talman! Vi är mycket intresserade och ställer\r\ngärna upp när det gäller att bryta nuvarande\r\nutveckling. Vi vill ta ett ansvar när det gäller att\r\nvända den nuvarande kursen, högerkursen. Men vi\r\när inte beredda att understödja en regering som\r\nanvisar högerlösningar. Vårt parti är en god\r\nsamtalspartner och ställer upp på allt som leder till\r\nen utveckling för vanliga människor, för de breda\r\nlagren i samhället, som går åt rätt håll. Vi avvisar\r\nalltså den väg som den aktuella propositionen\r\nanvisar och som innebär ytterligare en\r\nhögervridning. Om det skulle bli verklighet är\r\nvänsterpartiet det enda parti som står för\r\narbetarrörelsen ideal, traditioner och ära framöver.\r\nDet är alltså med sorg som jag åser detta. Men\r\nhoppet finns ännu.</pre><pre>Anf. 6 CARL FRICK (mp):</pre><pre>Herr talman! Regeringen föreslår en politik som\r\nunder 90-talet innebär att bruttonationalprodukten\r\noch den materiella förbrukningen skall öka med\r\n2 % om året, en utveckling som den vill se långt in\r\npå 2 000-talet. Men det är obegåvat och\r\nperspektivlöst, och det är också utmanande!</pre><pre>Skall det betyda att vi om 35 år skall konsumera\r\ndubbelt så mycket som i dag? Kan ni föreställa er\r\natt vi år 2 025 skall äta dubbelt så mycket, ha\r\ndubbelt så mycket kläder, bo på mycket större yta,\r\nvara dubbelt så sjuka, läsa dubbelt så många\r\nböcker, använda dubbelt så mycket toalettpapper --\r\nvi skall ju äta dubbelt så mycket -- och fälla dubbelt\r\nså många träd som i dag?</pre><pre>Skall vi då gå dubbelt så länge i skolan och ha\r\nbarnen dubbelt så länge på dagis?</pre><pre>Menar regeringen att det då skall finnas dubbelt så\r\nmånga bilar på Stockholms gator och på landets\r\nvägar?</pre><pre>Skall vi då ha dubbelt så många TV-kanaler med\r\ndubbelt så mycket reklam -- för vi måste ju bli\r\nköplystna för att kunna fördubbla konsumtionen?\r\nKlarar vi en fördubblad alkoholkonsumtion --\r\nsamtidigt som miljöskadorna skjuter fart i hela\r\nlandet?</pre><pre>Ja, hur skall vi klara allt detta och hålla oss friska\r\noch ändå ha tid att arbeta, älska, leva, träffa vänner\r\noch barn och kanske t.o.m. hinna med politik? Vill\r\nvi verkligen allt det här?</pre><pre>Tiden kan vi dock inte fördubbla. Vem skall då\r\nhjälpa oss med allt arbete -- för inte orkar vi med\r\natt bli dubbelt så effektiva när vi skall ägna oss åt\r\nall konsumtion?</pre><pre>Har regeringen månne ett hemligt vapen, ökad\r\nkonsumtionsproduktivitet, så att vi kan konsumera\r\nmera på kortare tid? Om det står det ingenting i\r\npropositionen. Det blir kanske ett nytt skolämne\r\nför den driftige skolomdanaren Göran Persson.</pre><pre>Om det inte är aktuellt måste vi få hit folk som\r\norkar, kan och vill göra jobbet! Om det skulle vara\r\nsant att ni verkligen vill ha denna utveckling, måste\r\ndet vara inledningen till en radikal ändring av\r\nflyktingpolitiken och till att Sverige öppnas för en\r\nmassiv invandring av arbetsvilliga från våra östra\r\ngrannländer.</pre><pre>Är det så, ja, då måste vi också ställa oss frågor om\r\npolitikens innehåll:</pre><pre>Hur överenstämmer förslagen till ekonomisk\r\npolitik med en jordbrukspolitik som innebär sänkt\r\nproduktion om vi skall bli många fler i landet och\r\nmed statsministerns tal om att vi skall ställa om\r\nsamhället till en ekologiskt uttålig livsform på tio år\r\nenligt regeringsförklaringen? Och kommer världen\r\natt acceptera att Sverige tar för sig av jordens\r\nresurser och förstör på det oblyga och hänsynslösa\r\nsätt som nu föreslås?</pre><pre>Men kära nån! Visst är väl detta en mardröm! I\r\nmorse när jag var på väg in i uppvaknandet blev jag\r\nkallsvettig och ångestfylld av Allan Larssons\r\nprofetior och vilja till handlingskraft. Jag såg\r\nsopbergen torna upp sig och skogar försvinna. Jag\r\nsåg de svältande barnen i u-länderna och de\r\nstigande vattennivåerna Herr talman! Det är\r\nmycket nu -- ja, det är för mycket! Jag kände att jag\r\ninte skulle klara av det föreslagna tempot i\r\nkonsumtionen. Jag skulle vara en broms i\r\nutvecklingen. Jag skulle vara en illojal medborgare,\r\nsom var nöjd med min konsumtionsstandard.</pre><pre>Nej, det är helt fel. Jag tycker att jag har det\r\nmateriellt bra. Jag vill och kan leva lättare på\r\njorden. Jag försöker minska min konsumtion, och\r\ndet vill flertalet svenskar enligt\r\nopinionsundersökningar, för att kunna rädda\r\nmiljön.</pre><pre>Nu ställer Allan Larsson och regeringen mig inför\r\nen fasansfull konflikt: Skall jag vara solidarisk mot\r\nmitt lands regering eller mot världen? Jag och\r\nmiljöpartiet väljer demokratin, solidariteten med\r\nvärlden och framtiden.</pre><pre>Är det någon vid sina sinnens fulla bruk verkligen\r\ntror att vi kan fördubbla vår förbrukning på 35 år?</pre><pre>Vad händer när vi skall konsumera resurser på\r\ndetta sätt, när natur, miljö och människor förslits i\r\nett ständigt ökande tempo?</pre><pre>Vad händer när det goda håller på att ta slut och när\r\nvattnens och jordarnas produktionsförmåga kvävs\r\noch förstörs av alla föroreningar?</pre><pre>Blir det inte de starka, de mäktiga, som kan ta\r\növer? Solidariteten mellan människor och nationer\r\ntynar bort, och demokratier hotas.</pre><pre>Allan Larssons och regeringens politik hotar\r\nframtiden och det demokratiska samhälle som vi\r\nmed rätta är stolta över. Vad ni än gör, inled inte en\r\npolitik som kan leda till antidemokrati och som är\r\nosolidarisk.</pre><pre>Vi kan inte längre bara debattera den närmaste\r\nframtiden. Vi måste i den ekonomiska politiken\r\nockså arbeta ansvarsfullt på längre sikt.</pre><pre>Regeringen har sagt sitt. Vi vet vad\r\nsocialdemokratin vill! Men vem ställer upp på den\r\nohämmade överkonsumtionen och på\r\nframtidshoten? Gör centern det? Gör\r\nvänsterpartiet det? Gör moderaterna det -- ja, det\r\ntror jag faktiskt? Gör folkpartiet -- man tycker ju\r\nför det mesta som moderaterna? Men svara gärna\r\npå de här frågorna och tala om för oss om ni tror på\r\nden ohämmade överkonsumtionen.</pre><pre>Det är klart att den framtidsväg som regeringen\r\nföreslår är omöjlig. Den leder in i en\r\nåtervändsgränd av dästhet, övergödning av\r\nmänniskor och hav, samt förgiftning och skövling\r\nmed hotande förfall för det demokratiska\r\nsamhället.</pre><pre>Det är grym politik, den är orimlig rakt igenom.</pre><pre>Regeringen har undertecknat en rad internationella\r\nkonventioner som säger att vi skall minska\r\nutsläppen rejält. Kärnkraftsepoken skall vara\r\navslutad senast år 2010, och avveckligen skall börja\r\n1995. Statsministern betonar att miljön är den\r\nviktiga framtidsfrågan. Gäller detta, ja, då måste\r\npolitiken vara annorlunda. Betyder konventioner\r\noch beslut något för regeringen?</pre><pre>Jag vill inte ägna mig åt att tvivla på regeringens\r\nord, trots vad den säger. Jag vill hellre tro att den är\r\nvilseledd och att den har missförstått viktiga\r\nframtidsfrågor. För hur länge tror regeringen att\r\ndet skall vara möjligt och acceptabelt att öka\r\nkonsumtionen med 2 % om året? Det finns väl ändå\r\ngränser för vad regeringen tror oss om att kunna\r\nklara av? Det vill jag ha besked om -- i dag!</pre><pre>Byt rådgivare, så att vi får synliga samband mellan\r\nord, löften, beslut och omedelbara handlingar!</pre><pre>Så här skulle en grön regeringsförklaring kunna se\r\nut:</pre><pre>Vi ser allvarligt på landets och världens\r\nmiljösituation. De flesta svenskar har samma\r\nuppfattning. Vi kan inte tillåta att den materiella\r\nförbrukningen ökar totalt. Vi måste återanvända,\r\nåterbruka och se till att soporna minskar.\r\nEnergiförbrukningen måste minska med ungefär\r\n2 % om året. Vi måste använda våra samlade\r\nkunskaper för att effektivisera energianvändningen\r\noch hushålla och använda förnybara energislag.</pre><pre>Vi måste klara ändringarna på ett socialt\r\nacceptabelt sätt. Vi vill föra en solidarisk\r\nekonomisk politik, kompletterad med ekologiska\r\nkunskaper och präglad av en stark ansvarskänsla\r\nför dem som ännu inte har fötts och dem som inte\r\nhar röst i Sverige.</pre><pre>Kärnkraften skall avvecklas i enlighet med\r\nriksdagens beslut.</pre><pre>Ett prissystem för elkraft, som innebär att all\r\nnytillkommande elförbrukning betalas i\r\nförhållande till de verkliga\r\nproduktionskostnaderna, skall införas.</pre><pre>Flyget skall belastas med drivmedelsskatter som är\r\njämförbara med dem som gäller för vägfordon.</pre><pre>Kollektivtrafiken till lands och på hav skall\r\nmomsbefrias liksom basmaten.</pre><pre>Systemet med företagsbilar måste bort. Alla som\r\nkör privat måste stå för sina bilkostnader.</pre><pre>Möjligheterna att börja sänka kostnaderna för\r\nkollektivtrafikåkande på land och vatten måste\r\nsnabbundersökas. Det måste finnas en rejäl\r\nkostnadsfördel med att åka miljövänligt.</pre><pre>Hastigheterna på vägarna skall sänkas för att spara\r\nmänniskoliv, minska utsläppen och sänka\r\nbensinförbrukningen.</pre><pre>Skärpta miljöavgifter för att reformera\r\nmarknadsekonomin och göra den effektivare skall\r\ninföras. Samhällskostnaderna skall räknas in i\r\nprodukternas kostnader. De som tillverkar energi-\r\noch miljösnålt får konkurrensfördelar. Låga priser\r\nskall hädanefter normalt betyda att vi som\r\nkonsumenter sparar miljö och sköter vår ekonomi.</pre><pre>Miljöavgifterna skall användas så, att man med\r\nkraft kan bygga ut och modernisera spårbyggen\r\nkollektivtrafik och hjälpa industrin till att komma\r\nfram till miljörimliga processer. I TV skall det\r\nfinnas en fullödig konsumentinformation. Vi vill att\r\nkunniga konsumenter skall styra marknaden.</pre><pre>Det blir ingen bro över Öresund.</pre><pre>Skatt på energiråvaror skall sänka löneskatterna.</pre><pre>En aktivt framtidspolitik innebär att vi också kan\r\nbörja klara befintliga ekonomiska problem.</pre><pre>God miljöpolitik är god ekonomisk politik.</pre><pre>Växlingen mellan skatter på energiråvaror och\r\nlöneskatter minskar inflationen.</pre><pre>Ett intensivare kollektivtrafikåkande och sänkta\r\nhastigheter minskar behovet av bensin. Effektivare\r\nenergianvändning minskar oljebehovet. Vi minskar\r\nbelastningen på bytesbalansen. Vi lånar till slut inte\r\npengar till konsumtion. Vi betalar för det vi gör nu\r\noch skjuter inte på betalningen till kommande\r\ngenerationer.</pre><pre>En miljörimlig politik medför färre sjuka och\r\nskadade och därmed blir trycket på vården mindre.</pre><pre>Arbetslinjen i arbetsmarknadspolitiken ligger fast i\r\nkombination med en aktiv regionalpolitik. Hela\r\nSverige skall ju leva.</pre><pre>De som vill minska sin arbetstid skall ha rätt att\r\ngöra det.</pre><pre>Vi vet nu vad regeringen vill med vår framtid. Det\r\när en dyster bild som vi kan teckna med anledning\r\nav regeringens vilja. Det är dags för regeringen att\r\ntänka om.</pre><pre>Uppsatta miljö- och hälsomål samt ekonomiska\r\nmål fordrar en ny miljöinriktad politik.</pre><pre>Solidaritet med u-länder fordrar att vi sliter mindre\r\npå naturen.</pre><pre>Vi måste leva lättare på jorden. Regeringen och\r\nstödpartierna på högerkanten vill få oss att leva\r\nmycket tyngre.</pre><pre>Kortsiktigt är inflationen vårt stora problem. Ett\r\nsätt att kunna börja komma till rätta med den är att\r\nde som har höga löner visar vägen genom att avstå\r\nfrån löneökningar. Därför kan vi\r\nriksdagsledamöter avstå från vår lönehöjning.</pre><pre>Jag vill återkomma till några frågor: Tror verkligen\r\nfinansministern och hans stödpartier att det är\r\nrimligt och acceptabelt att fortsätta med en ökning\r\nav den materiella förbrukningen med 2 % om året?\r\nKan vi människor klara ytterligare\r\növerkonsumtion?</pre><pre>Varför inte gå till historien som återtågets hjältar i\r\nstället för att irra in i framtiden som om ni ingenting\r\nvet och ingenting ser?</pre><pre>Varför väljer ni alltid fel samarbetspartner? Ett\r\nvågmästarparti måste vara ett sådant och våga välja\r\nrätt, våga välja social ansvar med ekologiska\r\nförtecken i stället för den blå egoismen och\r\nförstörelsen.</pre><pre>Vi måste ge kommande generationer en chans. Vi\r\nmåste ta ett långsiktigt ansvar.</pre><pre>Rött är dött. Nu gäller det grönt i stället för blått.</pre><pre>Jag vill gärna svara på finansministerns två frågor.\r\nVi säger ja till en stram finanspolitik om den har de\r\ngröna förtecken som vi tidigare har visat på i en lång\r\nrad motioner och under förutsättning att den\r\nstrama finanspolitiken är socialt rättfärdig. Det får\r\ninte vara så, att de redan rika får ännu större\r\nskattesänkningar, medan de som har det dåligt\r\nställt belastas med olika enorma momshöjningar\r\nosv. Vi måste alltså ha en socialt rättfärdig\r\nekonomisk politik med ekologiska förtecken.\r\nSådant ställer vi upp på, dock inte på den typ av\r\nstram finanspolitik som regeringen förespråkar. Vi\r\nkan också tänka oss att säga ja till ett\r\nestabiliseringsavtal om det omfattar alla och om det\r\nkan göras socialt acceptabelt och i kombination\r\nmed en ändrad skatteskala till förmån för de\r\nlågavlönade, så att vi får en process som går i\r\nriktning mot en större social rättfärdighet i det här\r\nlandet. Det handlar alltså inte om den starkt\r\nhögervridna och fula ekonomiska politik som\r\nsocialdemokraterna står för i dag.</pre><pre></pre><pre>Anf. 7 Finansminister ALLAN LARSSON\r\nreplik:</pre><pre>Herr talman! Jag har lyssnat med stort intresse på\r\noppositionens företrädare. Jag har särskilt lyssnat\r\ntill svaren på den fråga jag ställde, om huruvida ni\r\när beredda att medverka till en ansvarsfull\r\nfinanspolitik, för att därmed pressa ned inflationen.\r\nDet jag har mött i den här diskussionen är ett stort\r\nantal förslag om skattelättnader. De är självfallet\r\nmycket populära att gå ut med, men det är mycket\r\nsvårt att förena den typen av förslag med viljan att\r\nleva upp till ett ansvar för en stram och riktig\r\nfinanspolitik. Det är förslag som saknar täckning.\r\nLars Tobisson har redovisat ett antal sådana förslag\r\noch det finns, vilket vi tidigare har diskuterat, i den\r\nmoderata skattepolitiken någonting som ser\r\nmycket allvarligt och oroande ut för svensk\r\nekonomi.</pre><pre>Det ni talar om är egentligen ett da capo, en\r\nupprepning, av det som hände under de borgerliga\r\nåren, då vi fick ett stort budgetunderskott. För mig\r\nåteruppstår de där åren varje gång vi går igenom\r\nbudgetläget. Då ser vi kostnaderna i form av stora\r\nräntor som skall betalas på statsskulden. Det är den\r\nständiga påminnelsen om den typ av finanspolitik\r\nsom ni i dag, i flera olika inlägg, har talat er varma\r\nför. Vi vet vad det innebär och vi vet också vilket\r\ntungt lass det har varit under de här åren att\r\nåterställa ordning och reda i statens finanser. Jag\r\nvill på det bestämdaste varna er för det lättsinne\r\nsom nu visas upp.</pre><pre>Får jag också i det här sammanhanget ställa en\r\nfråga om skattepolitiken? Både centern och\r\nmoderaterna har tagit upp en kritik mot den\r\nskattereform som vi har beslutat och som nu skall\r\ngenomföras. Det kommer en diskussion om detta i\r\neftermiddag, då Erik Åsbrink återkommer\r\nnärmare till de frågor som har behandlats här. Men\r\npå en punkt vill jag ta upp detta och se var ni står.\r\nVad skulle bli alternativet i skattepolitiken om ni\r\nfick som ni ville, att ni fick regera? Kommer Anne\r\nWibble att ge upp den uppgörelse som vi har eller\r\nkommer Lars Tobisson och Karl Erik Olsson att ge\r\nupp den kritik som de har redovisat i dag? Har ni\r\nnågot alternativ i skattepolitiken? Jag tror att det är\r\nviktigt att vi nu får veta var ni står, så att vi på ett\r\nmeningsfullt sätt kan bedöma era förslag och\r\nståndpunkter samt den fortsatta diskussionen.</pre><pre>Lars-Ove Hagberg vill ha kraftiga löneökningar.\r\nHan vill också ha en kraftig utbyggnad av den\r\noffentliga sektorn, han vill ha kortare arbetstid och\r\nhan vill ha lägre skatter. Han vill kort sagt ha allt\r\ngott, och det är lätt att säga: Låt oss göra detta.\r\nMen alla dessa önskningar skall betalas, det skall\r\nfinnas resurser till dem. Man hade väntat sig att\r\nLars-Ove Hagberg, för att klara allt detta, skulle ha\r\nsagt någonting om tillväxten, som är\r\nförutsättningen för detta. Det Lars-Ove Hagberg\r\nhar sagt i dag är precis det som ni alltid har sagt.\r\nJörn Svensson gav detta en sådan träffande\r\nbeskrivning när han blev intervjuad i samband med\r\ner partikongress i våras. Han sade så här, och han\r\nvet verkligen, för han har suttit på samma plats och\r\nföreträtt vänsterpartiets politik: Det går inte ihop,\r\ndet kan väl ingen vettig människa ta på allvar.</pre><pre>Till Carl Frick vill jag säga att det jag möter bland\r\nmänniskor runt om i landet som jag träffar på mina\r\nresor, möten och besök är inte det som Carl Frick\r\nsäger, att människor lever i ett stort överflöd. Jag\r\nmöter människor på arbetsplatser och\r\npensionärsmöten som visserligen kan säga att de\r\nhar det bra i Sverige, men som också ser stora\r\nbrister och som känner det angeläget att kunna\r\nförbättra sina livsvillkor och samhällets villkor.\r\nMan vill ha bättre vård och omsorg, man pekar på\r\nbehovet av förbättrad infrastruktur och man vill\r\nockså ha en bättre miljö. Allt detta kräver resurser.\r\nDärför tycker jag att är det oerhört angeläget att\r\narbeta för en ekonomisk utveckling som skapar de\r\nnya resurser som gör det möjligt att uppfylla dessa\r\nönskemål. Vi skall förena strävan efter en ökad\r\ntillväxt, efter att återvinna den tillväxt som vi har\r\nhaft under 80-talet, men som just nu saknas, med\r\nsträvan att få en god resurshushållning. Jag har\r\ntillsatt utredare som skall visa hur vi även i\r\nnationalräkenskaperna skall kunna bygga in ett\r\nsådant hänsynstagande. Vi aviserar också i denna\r\nproposition förslag som gäller ett nytt sätt att se på\r\nnationelförmögenheten, att se till de samlade\r\nresurserna och de samlade tillgångarna.</pre><pre>Med Karl Erik Olsson vill jag ta upp en fråga som\r\ngäller barnfamiljernas ekonomiska situation. Karl\r\nErik Olsson säger att skattereformen är orättvis\r\nmot barnfamiljerna. Nu har det gjorts mycket\r\ningående beräkningar av fördelningseffekten. Vi\r\nkan konstatera att skattereformen står sig bra. Jag\r\nskulle vilja ställa en fråga till Karl Erik Olsson:\r\nVarför motsätter ni er att barnbidraget höjs\r\nkraftigt? Det är en viktig del i skattereformen. Er\r\nreform innebär ett sämre utfall, framför allt för dem\r\nsom har många barn. Vi är angelägna om att även\r\nde skall få en god utveckling.</pre><pre>Anne Wibble är irriterad över att jag anser att det\r\nvar synd att det inte gick att få ett ordentligt stöd i\r\nriksdagen för en åtstramningspolitik förra året,\r\n1989. Men nog måste Anne Wibble hålla med om\r\natt det var olyckligt att folkpartiet tyckte att det var\r\nför sent att åstadkomma en åtstramning våren 1989.\r\nHur kan man annars hävda att det var lagom att\r\ngöra det 1990, men inte 1989? Jag tycker inte att det\r\nfinns någon logik i det ställningstagandet. Jag sätter\r\nvärde på den uppgörelse vi kunde träffa i våras, då\r\nvi lade grunden för en stramare finanspolitik. Men\r\nvi hade haft en lättare uppgift om det skett tidigare,\r\nredan 1989.</pre><pre>Till Lars Tobisson vill jag apropå frågan om\r\nbensinskatten och reseavdragen säga, att det\r\nförslag som Lars Tobisson nu för fram kostar\r\nstatskassan 1--2 miljarder. Det är naturligtvis lätt\r\natt ta ut en sak i sänder och säga att detta vill vi\r\ngöra. Men om man inte har en ansvarsfull\r\nfinansiering, utan drar i väg med ett stort\r\nbudgetunderskott, kommer vi ofelbart att få\r\neffekter i form av en höjd ränta. De avdrag som vi\r\nnu genomför har en ansvarsfull finansiering och\r\ninnebär en klar förbättring för dem som verkligen\r\nbehöver det bäst. För dem som har fem mil till\r\narbetet innebär dessa avdrag en lättnad på 1:30 kr.\r\nper liter bensin. Detta är, menar jag, det vi nu kan\r\nåstadkomma -- och samtidigt känna att vi har\r\nansvar för den ekonomiska politiken.</pre><pre>Slutligen ett svar om det europeiska samarbetet och\r\nvalutaområdet. I dag har vi en valutakorg som till\r\ntvå tredjedelar består av EMS-valutor. Vi följer\r\nmed intresse utvecklingen inom det europeiska\r\nvalutasamarbetet. Vi kan också konstatera -- det\r\ntror jag att samtliga kan vara överens om -- att EMS\r\ni dag inte är en öppen association som man kan\r\nträda in i; det har prövats i diskussioner från bl.a.\r\nnorsk sida. Det viktiga är att vi redovisar en fasthet\r\nnär det gäller att upprätthålla målen för vår\r\nvalutapolitik.</pre><pre>Anf. 8 LARS TOBISSON (m) replik:</pre><pre>Herr talman! Ännu inga konkreta åtgärder från\r\nfinansministern! Han hade ingenting att säga om\r\nden pågående kapitalutflyttningen, trots att den\r\nrimligen borde vara det dominerande bekymret för\r\nden som har hand om Sveriges ekonomi.</pre><pre>Det finns ingenting som tyder på en vändning av de\r\nnu aktuella tendenser som jag beskrev i mitt\r\ntidigare anförande. Jag tar bara ett enda exempel:\r\nDet stora försäkringsbolaget Skandia, som\r\nnaturligtvis förfogar över stora kapitalanhopningar,\r\nhar nu beslutat att lägga all nettoplacering\r\nutomlands, därför att man söker sig till en bättre\r\navkastning. Och det är naturligtvis så att om\r\nekonomin är hygglig på andra håll, medan vi har\r\nsvåra år i Sverige, då får vi den reaktionen. Vi kan\r\ninte möta den på annat sätt än genom att anpassa\r\nvillkoren för företagande och sparande i Sverige så\r\natt det verkar attraktivt för både svenskar och\r\nutlänningar att vända sig hit.</pre><pre>Det största problemet är naturligtvis skattetrycket.\r\nMen vi har där mera speciella inslag. Skatterna på\r\nföretagande och sparande har en särskild\r\nbetydelse, och som jag har påpekat behöver vi\r\nockså besked om energipolitiken. Det räcker inte\r\nmed att öppna för en omprövning. Det gäller att\r\nklart säga att det från ekonomisk synpunkt inte går\r\natt göra sig av med kärnkraften i förtid -- och\r\ndessutom är det inte miljömässigt motiverat.</pre><pre>Det räcker inte heller att tala om att man avvaktar\r\nutvecklingen och kanske kan se en situation någon\r\ngång då vi kan bli medlemmar i Europa. Vi måste\r\nsäga det nu -- att vi skall söka medlemskap i EG.</pre><pre>Finansministern hann på övertid med några ord om\r\nEMS. Han sade tidigare att det gäller att bevara\r\ntrovärdigheten utomlands genom en oförändrad\r\nvalutapolitik. Jag vill sätta ett frågetecken för\r\ndetta -- så som diskussionen har gått. Kan det\r\nverkligen minska vår trovärdighet om vi skulle åta\r\noss förpliktelsen att knyta kronan till ecun? Det\r\nskulle ju verkligen vara ett tecken på att vi inte slår\r\nvakt om en handlingsfrihet som tidigare har använts\r\nför att åstadkomma konkurrensdevalvering.</pre><pre>Det har sagts tidigare att vi först måste få ned\r\ninflationen. Jag har till en tid varit benägen att hålla\r\nmed om detta -- det är klart att det vore bra. Men\r\ndet har ju visat sig att det inte går, alldeles som det\r\ninte gick i Storbritannien, och alldeles som det\r\ntidigare inte hade gått i Danmark och Frankrike.\r\nInträdet i EMS, fick emellertid en disciplinerande\r\nverkan på de ekonomiska aktörerna, så att man på\r\ndet sättet kunde få ned prisstegringen.</pre><pre>Nu säger finansministern att man följer och\r\nbevakar utvecklingen. Jag tolkar det som ett\r\nsvaghetstecken. Varför inte göra slut på\r\ndevalveringsspekulationerna genom en anknytning\r\ntill EMS-valutorna? Om nu inte Allan Larsson tror\r\npå mig eller vill slå följe med mig, lyssna på Anne\r\nWibble! Ni har haft ihop det förr. Hennes\r\nanförande här om betydelsen av en anknytning av\r\nkronan till EMS kan jag helt skriva under på, och\r\njag önskar att ni på det här området i vart fall skulle\r\nkunna komma till en uppgörelse.</pre><pre>När det gäller lönebildningen menar jag att\r\nfinansministern fäster alldeles för stort avseende\r\nvid möjligheten av ett stabiliseringsavtal. Jag\r\npåvisade detta genom mina exempel tidigare. Det\r\negna konjunkturinstitutet säger att\r\ntimlönekostnaden för industriarbetare nästa år\r\nstiger med 8,3 %. Av detta är ca 2 % förväntad\r\navtalsökning; det andra ligger vid sidan av avtalet.\r\nTräffas det ett avtal som säger att det blir noll i\r\navtalsökning, så kommer det ändå löneökningar,\r\neftersom lönerna är marknadsbestämda. Det gäller\r\natt skapa villkor på marknaden som gör att man kan\r\nkomma ner till måttliga löneökningar. Återigen:\r\nDet är framför allt skatterna det hänger på.</pre><pre>Finansministern frågade om vi är beredda att föra\r\nen stram finanspolitik. Nu vill jag säga att det inte\r\när budgetpolitiken som är problemet, utan\r\nproblemet ligger på andra områden, som jag här\r\nhar varit inne på. Men självfallet skall vi ha en\r\nfinanspolitik i balans. Det är bara det att\r\nfinansministern och jag menar olika saker med\r\nåtstramning. För socialdemokraterna innebär det\r\nskattehöjningar. Och så är fallet med den\r\nförändring som ni gör på bensinskattesidan; den\r\ninnebär totalt sett en höjning av skatteuttaget.</pre><pre>Vi moderater vill strama åt genom att minska på\r\nutgiftssidan. Det ger i sin tur utrymme för successiv\r\nsänkning av skattetrycket. I Sverige gick förra året\r\n56,8 % av våra samlade inkomster till skatter och\r\nobligatoriska socialförsäkringsavgifter. Närmaste\r\nkonkurrentland när det gäller jumboplatsen är\r\nDanmark, som ligger på 50,8 %. Men danskarna\r\nhar redan antagit en budget som syftar till att föra\r\nned skattetrycket under 50 %. De är medvetna om\r\natt de inte klarar sig i jämförelse med andra länder\r\nnär gränshindren rivs, om man inte gör den här\r\nanpassningen. Det kommer inte vi att göra heller.\r\nDen främsta anledningen till vårt problem är det\r\nhöga skattetrycket, och vi måste se till att få ned\r\ndet.</pre><pre>Som svar på Allan Larssons fråga vill jag säga att\r\nsjävfallet kommer vi inte att ge upp vår kritik mot\r\ndet höga skattetrycket. Detta skattetryck var ju vår\r\nhuvudinvändning mot skatteomläggningen, och\r\nden kritiken kommer vi att föra vidare. Liksom när\r\ndet gäller marginalskatterna räknar vi med att\r\nandra kommer att instämma. Jag läser i den här\r\npropositionen ord om att finansministern kan tänka\r\nsig att sänka skattetrycket -- visserligen på sikt och\r\nvisserligen bara i ord. Men kom igen med handling!\r\nDet är vad jag efterlyser, och det kommer Sveriges\r\nekonomi att behöva.</pre><pre>Anf. 9 ANNE WIBBLE (fp) replik:</pre><pre>Herr talman! Först till historieskrivningen. Allan\r\nLarsson hade fortfarande en egendomlig\r\nminneslucka när han talade om årtal. 1988 var inte\r\nmed. Det är väl ett år som inte existerar i den\r\nsocialdemokratiska historien. Det var nämligen då\r\nregeringen svängde mitt under valrörelsen, det var\r\ndå som grunden lades till den överhettning som nu\r\nalla, även Allan Larsson, anser vara felaktig.</pre><pre>Det var också intressant att höra att det som kom\r\n1989 var tvångssparande, arbetsmiljöavgift och\r\nliknande. Det har tydligen inte i Allan Larssons\r\nhistoria någon större positiv symbolik.</pre><pre>År 1989 sade folkpartiet nej till en kraftig ensidig\r\nskattehöjning. Ja, det kommer vi faktiskt att göra\r\nständigt. Att bedriva den typen av\r\nstabiliseringspolitik, med enbart stora\r\nskattehöjningar, tror vi är direkt felaktigt.</pre><pre>Jag fick en fråga av Lars Tobisson, i hans första\r\ninlägg, angående bensinskatten. Jag skall svara\r\nmed en motfråga. Antag, Lars Tobisson, att det blir\r\nfrost i Brasilien, så att kaffeskörden blir usel.\r\nRåvarupriset på kaffe kommer då att stiga. Många\r\nkommer att fortsätta att dricka kaffe. Det betyder\r\natt staten kommer att få in mera skattepengar på\r\nmomsen vid kaffeförsäljningen. Kommer Lars\r\nTobisson då att föreslå att staten skall sänka skatten\r\npå kaffe, för att konsumenterna inte skall drabbas\r\nav momseffekten i det högre kaffepriset?</pre><pre>Detta är med förlov sagt ett utomordentligt\r\nkonstigt synsätt hos en person som i andra\r\nsammanhang påstår sig företräda\r\nmarknadsekonomi och fri prisbildning. Lars\r\nTobisson måtte väl förstå innebörden av att rörliga\r\npriser är själva kärnan i marknadsekonomins\r\nsignalsystem.</pre><pre>Får jag ställa en fråga till Karl Erik Olsson, som här\r\nutgöt sig över det som han anser vara negativa\r\neffekter av skattereformen. Han tyckte att den\r\nalldeles för mycket drabbar dem som bor, dem som\r\näter, dem som reser osv.</pre><pre>Detta framfördes även av hans partiledare för en\r\nvecka sedan, och Bengt Westerberg frågade då\r\nOlof Johansson varifrån dessa 10 miljarder kronor\r\nskall tas. Ungefär hälften finns kanske att ta i det\r\ncenterförslag som innebär att man inte skall höja\r\nbarnbidraget. Men barnfamiljerna måste väl bo,\r\näta och resa de också. Så det stämmer inte riktigt.</pre><pre>Det fattas en väldig massa pengar, och det förslag\r\nsom har framförts i centermotionen, att det skall tas\r\nfrån utlandet, har med förlov sagt ingen\r\ntrovärdighet alls.</pre><pre>Lönepolitiken upptar en mycket stor del av den här\r\ndebatten och även av finansministerns inlägg. I ett\r\nför någon månad sedan utkommet nummer av\r\ntidskriften Tiden, en socialdemokratisk tidskrift,\r\ndet nummer som kom till socialdemokraternas\r\nkongress, läste jag en artikel skriven av Rudolf\r\nMeidner -- det var han som var pappa till\r\nlöntagarfonderna. Han vill nu introducera ett nytt\r\nslags fonder som han kallar lönepolitiska fonder.\r\nFörslaget har möjligen samma innehåll som det LO\r\nbrukar kalla för förhandlad överskottsdelning, för\r\ntydligen skall det vara något slags outtagna\r\nvinstmedel från företag och liknande som skall\r\navsättas till fonderna.</pre><pre>Eftersom förslag från det hållet har haft en viss\r\ntendens att så småningom återkomma i\r\nsocialdemokratiska förslag, kunde det ha sitt värde\r\nom Allan Larsson kunde uttala någon åsikt om\r\ndessa lönepolitiska fonder. Är de nästa steg i hans\r\nlönepolitiska ansträngningar? Är det vad han\r\ntänker sig att möjligen behöva ta till, om annat\r\nmisslyckas? Jag tror för egen del att detta skulle\r\nvara ett utomordentligt förödande slag mot den\r\nsvenska ekonomins möjligheter att återvinna\r\nbalansen.</pre><pre>Det grundläggande problemet i vår ekonomi är att\r\nvi har en felaktig konstruktion av tillväxten i landet.\r\nVi har under hela 80-talet fått tillväxt egentligen\r\nenbart genom att jobba flera timmar. Vi har\r\ndäremot fått mycket liten ökning av utbytet av varje\r\narbetad timme, dvs. produktiviteten. Detta är så att\r\nsäga samma sak som långtidsutredningen ser för 90-\r\ntalet, och det är ett hot mot en god\r\nrealinkomstutveckling, för reallönen styrs faktiskt\r\nav produktivitetsökningen.</pre><pre>Alla de prognoser som regeringen bygger sin politik\r\npå tyder på att vi har mycket liten\r\nproduktivitetsökning att vänta framöver. Då tycker\r\njag att det hade varit naturligt, om finansministern\r\nhade använt några av sina inlägg -- åtminstone en\r\ndel av något inlägg -- åt att beskriva hur han vill\r\nåstadkomma en förbättring av produktiviteten,\r\nsom är det långsiktigt grundläggande problemet i\r\nsvensk ekonomi.</pre><pre>Finansministern kunde då börja med den tredjedel\r\nav hela ekonomin som är offentlig konsumtion och\r\nutgifter. Men just på det området skall det\r\nverkligen inte vara någon konkurrens, som skulle\r\nkunna öka produktiviteten. Det är en\r\nmotsägelsefull politik.</pre><pre>Anf. 10 KARL ERIK OLSSON (c) replik:</pre><pre>Herr talman! Jag vill svara finansministern med att\r\nsäga till att börja med att jag inte tar något ansvar\r\nför Lars Tobissons eventuella lättsinne.\r\nFinansministern försöker med ett gammalt trick\r\navkräva ett svar från oppositionen, som om vi hade\r\nett tvåpartisystem här i landet. Nu har vi faktiskt ett\r\nflerpartisystem, där partierna har egna\r\nsammanhållna lösningar.</pre><pre>Vi var inte emot skattereformen, men vi har varit\r\nemot sättet att finanisiera den. Vi har full täckning\r\ni vårt finansieringssätt, och jag har redan tidigare i\r\ndag understrukit att det finns nu inte underlag för\r\natt sänka skatterna. Vi måste fortsätta med den\r\nstrama finanspolitiken. På sikt skall vi sänka\r\nskatterna, men det skall jag återkomma till.</pre><pre>I frågan om barnfamiljerna kan jag bara notera att\r\nfinansministern är fast i rundgångssystemet med\r\nkostnadshöjningar, ökad inflation och ökade krav\r\npå kompensation. Detta leder till även på det här\r\nområdet behov av kraftigt ökade barnbidrag. Med\r\nvårt förslag behövs det inte, med\r\nsocialdemokraternas och folkpartiets förslag\r\nbehövs det.</pre><pre>Detta blir ju än mer märkligt, eftersom särskilt\r\nAnne Wibble här i dag har talat om behovet av att\r\nminska transfereringarna. Men i ert gemensamma\r\nförslag ökar ni behovet av transfereringar.</pre><pre>I dagens nummer av Svenska Dagbladet står det att\r\nKommunförbundet har tittat på behovet av\r\nbostadsbidrag. Till följd av vad som nu har hänt är\r\ndet inte aktuellt med en ökning med 40 %, som man\r\ntidigare trodde, utan en ökning med 60 %. Antalet\r\nbidragsberättigade kommer att öka med i\r\nstorleksordningen 50 000.</pre><pre>Detta är den verklighet som ligger bakom ert\r\nförslag, och det skorrar väldigt illa när ni sedan\r\nsäger att nu gäller det att få ner transfereringarna.\r\nDet är ju ni som har byggt upp motiven för att öka\r\ndem.</pre><pre>Anne Wibble klagar över att jag har utgjutit mig.\r\nJag kräver inte att Anne Wibble skall tro på våra\r\nberäkningar -- jag behöver ju inte tro på era -- men\r\njag tycker i och för sig att vi bör respektera\r\nvarandras beräkningar i det här sammanhanget. Vi\r\nhar också täckning för vårt sätt att räkna.</pre><pre>Sedan tänkte jag ställa en fråga till finansministern\r\nsom bekymrar oss i centerpartiet. I propositionen\r\noch i finansministerns tal sägs att vi får nu ett\r\nskattesystem som är enkelt och rättvist. Frågan är\r\ndå vad det är som är viktigt. Har enkelheten och\r\nkonkurrensen på något vis blivit en ny helig ko för\r\nsocialdemokratin i samband med det nya\r\nskattesystemet?</pre><pre>En illustration kan man få om man läser ur\r\nregeringens proposition om mervärdeskatten, där\r\ndet står: ''Av konkurrensskäl bör skatteplikten\r\nomfatta alla typer av resetjänster, oavsett om det är\r\nfråga om statlig, kommunal eller enskild, regional-,\r\nnär- eller fjärrtrafik, taxiresor, turistresor,\r\nsightseeingturer eller annat. Det bör heller inte ha\r\nnågon betydelse vilket trafikmedel som används\r\neller om resan företas till sjöss, till lands eller i\r\nluften.'' Sedan har man visserligen medgett några\r\nundantag, men det är inte alls på det som är för\r\nvardagen livsnödvändigt, t.ex.\r\npersontransporterna och resorna till och från\r\njobbet.</pre><pre>Här är det en övergång till ett system där man\r\nbortser från skatten efter bärkraft och i stället hyllar\r\nprincipen om enkelhet och konkurrens.</pre><pre>När det gäller förnyelsen av offentligsektorn, som\r\njag tycker att det är angeläget att vi arbetar med på\r\nalla håll, sade finansministern att det krävs\r\nförenkling, avreglering och decentralisering. Det\r\nlåter bra så långt. Jag vill då fråga, eftersom jag\r\nhade det med i min inledning och jag kan anknyta\r\ntill den, om finansministern och\r\nsocialdemokraterna också är beredda att, som jag\r\nuttryckte det, låta marknadens flexibilitet och\r\neffektivitet vara med i välfärdens produktion, för\r\natt effektivisera och decentralisera funktionerna,\r\nsamtidigt som jag hoppas att vi är överens om att\r\nnär det gäller välfärdens fördelning skall de\r\npolitiska besluten vara avgörande. Det vore\r\nintressant att få ett svar på den frågan.</pre><pre>Vad beträffar den hållbara ekonomiska\r\nutvecklingen vill jag understryka att det är viktigt\r\natt värna miljövärdena. Jag vill bara påpeka i\r\nanslutning till Fricks anförande att produktion och\r\nkonsumtion av varor i dag inte är allt, utan att\r\nproduktionen och konsumtionen av upplevelser\r\nökar. Turismen, tyvärr felaktigt beskattad i\r\nskatteförslaget, är ett exempel på det. Jag tror att\r\nCarl Frick, som ligger och svettas på morgnarna,\r\nskulle behöva litet mer trevliga upplevelser. Den\r\nökningen skulle vi kunna klara av utan belastning\r\npå miljön.</pre><pre>Under detta anförande övertog förste vice\r\ntalmannen ledningen av kammarens förhandlingar.</pre><pre>Anf. 11 LARS-OVE HAGBERG (v) replik:</pre><pre>Fru talman! Regeringen talar om förnyelse inom\r\nkommunsektorn. Ett sådant exempel har jag\r\nupplevt på mycket nära håll, den s.k.\r\nDalamodellen. Den bygger på decentralisering av\r\nresurserna, så att de kommer närmare\r\nmänniskorna. Det är en bra utgångspunkt, som kan\r\nminska byråkratin och demokratisera vården.</pre><pre>Men om resursknapphet blir uppenbar kan samma\r\ngoda intentioner bli ett utmärkt\r\nutsorteringsinstrument, där de icke-produktiva\r\nmänniskorna i samhället kommer i strykklass.\r\nDärför är det ett mycket högt risktagande från\r\nregeringen att strypa den kommunala sektorn på\r\ndet sätt som man gör för närvarande. Regeringens\r\negna uttalade mål om välfärd och tillväxt kan\r\nspolieras med denna politik.</pre><pre>Kommun- och landstingsförbunden kräver en\r\nhögre volymtillväxt, men regeringen säger att det är\r\nabsolut omöjligt och inte förenligt med\r\nsamhällsekonomisk balans.</pre><pre>Man kan fråga sig varför. Detta har tydligen någon\r\npå departementet skrivit med den högra\r\nhjärnhalvan. Sedan kommer någon och säger, med\r\nden vänstra hjärnhalvan, att det är klart att vi måste\r\nha välfärd och tillväxt. Där spelar kommunen en\r\nmycket stark roll. Investeringar skall ske i\r\nutbildning och infrastruktur. Barnomsorg, hälso-\r\noch sjukvård är exempel på verksamheter som\r\nverkligen skall bidra till dessa förutsättningar. Men\r\ndet kanske inte var samma person som skrev det\r\nsista.</pre><pre>Jag tror att det kan vara detta som ligger bakom vad\r\nlandstings- och kommunförbunden vill\r\nåstadkomma, men som regeringen på något sätt vill\r\nstrama åt.</pre><pre>Har man i denna debatt färdigskrivna repliker och\r\ntror att var och en säger som de sade förra året, då\r\nblir det som det blir, Allan Larsson.</pre><pre>Allan Larsson säger själv att tillväxt är att införa\r\nsjuklön, lönestopp, åtstramning på kommunerna,\r\narbetslöshet, närmande till EMS, höga vinster i\r\nföretagen och ett mycket lågt skatteuttag i\r\nföretagen. Det är tydligen detta som skall klara\r\ntillväxten.</pre><pre>Halva mitt anförande handlar om tillväxt, om att ta\r\ntill vara den resurs som skall stå för tillväxten: de\r\narbetande människorna.</pre><pre>Jag har inte sagt att vi skall ha kraftiga\r\nlöneökningar, jag sade snarare tvärtom. Vi behöver\r\ninte stora generella löneökningar om vi sätter press\r\npå dem som sätter priserna. Om vi först gör ett lågt\r\ngenerellt påslag och sedan ger kompensation för\r\ninflationen, då behövs det inga höga nominella\r\nlönelyft om prissättarna håller igen. Men den vägen\r\nvill inte regeringen och finansdepartementet gå in\r\npå.</pre><pre>Sex timmars arbetsdag skall väl knappast införas\r\n1991. Men det är helt klart att införande av en\r\nsådan kvalitativ reform omkring år 2000 kräver en\r\nomprioritering från privat konsumtion till offentlig.\r\nDet måste vi nog ta.</pre><pre>Dessutom är det så, herr finansminister, att båda de\r\nförslag jag har talat om i dag -- energimoms och\r\nmoms på mat -- har totalfinansierats i vårt\r\nskatteförslag i våras. Ingen kan säga att det har\r\nvarit något fel på det. Vi föreslog högre\r\nkapitalbeskattning och företagsbeskattning än\r\nregeringen och vi klarar av det. T.o.m. i vår\r\nbalansräkning blir det en överfinansiering.</pre><pre>Men det är regeringen som säger att vi skall ha lägre\r\nskatt. Lars Tobisson berömde finansministern, men\r\nhur är det nu med de dynamiska effekterna? Spär\r\nde inte på köpkraften? Betyder inte det att de\r\nvälavlönade, som får ut mycket av skattereformen,\r\nfår en ökad köpkraft?</pre><pre>Jag har varit mycket intresserad av hur\r\nfinansministern tog upp tråden om\r\nlåginkomstutredningen. Förnekar man att 1980-\r\ntalet har varit ett förlorat årtionde för\r\nlåginkomsttagarna, då har man inte mycket med\r\nverkligheten att göra.</pre><pre>Vänsterpartiet står inte ensamt med sina krav. Jag\r\nsåg att också den socialdemokratiska\r\nbroderskapsrörelsen ställt motsvarande krav, och\r\njag tror det är mycket nödvändigt att föra fram dem\r\ni politiken.</pre><pre>Jag kan ge finansministern ett exempel när det\r\ngäller sextimmarsdagen och kommunsektorn, och\r\nhur allvarligt det kan vara om man stryper dem.</pre><pre>Vänsterpartiet i mitt partidistrikt har gjort upp med\r\nsocialdemokratin om ökad kvalitet i vården. Vi har\r\nfått igenom en uppgörelse med Allan Larssons\r\npartikamrater om försöksverksamhet med sex\r\ntimmars arbetsdag i långvården. Det lönar sig på\r\nsikt, det är vi helt övertygade om, det kanske t.o.m.\r\nblir en besparing i den offentliga verksamheten.\r\nMen om regeringens politik har inriktning på stor\r\nresursknapphet kan detta försök gå om intet. Jag\r\nundrar vem som tjänar på det? Är det Allan\r\nLarssons och regeringens intentioner att vi skall ha\r\ntillväxt i samhället eller inte?</pre><pre>Jag tror inte på Allan Larssons politik. Jag tror att\r\nvi måste se till att uppfylla de behov som finns på\r\ndet sociala området. Det är oerhört viktigt för vår\r\ntillväxt framöver.</pre><pre></pre><pre>Anf. 12 CARL FRICK (mp) replik:</pre><pre>Fru talman! Det vi i miljöpartiet vänder oss mot,\r\nAllan Larsson, är slöseriet. Den politik ni\r\nförespråkar leder till en våldsam ökning av\r\nresursförbrukningen i vårt land. Det leder till ett\r\nomfattande slöseri. Sopberget är ett typexempel på\r\nvad vi håller på med, och det måste vi komma till\r\nrätta med.</pre><pre>Sedan gäller det att ta vara på de resurser som finns\r\noch hushålla med dem på bästa sätt. Vi måste också\r\nse till att vi fördelar detta så att utsatta grupper får\r\ndet bättre. Man behöver inte alltid gynna dem som\r\nredan har det bra.</pre><pre>Det verkliga långsiktiga problemet i vårt land är ju,\r\nsom vi ser det, den fixa idén att den materiella\r\nförbrukningen måste öka vartenda år.\r\nKonjunkturrapporten som kom förra veckan visar\r\natt vi nu är på väg in i en stabil privat\r\nkonsumtionsökning på över 2 %. Mellan 1985 och\r\n1988 ökade konsumtionen realt med 10 %. Det är\r\ninga dåliga grejor! Vi vet att ständigt ökad materiell\r\nförbrukning skändar naturen och förstör de\r\nlångsiktiga livsförutsättningarna. Vi måste med\r\nandra ord sträva efter att minska den inhemska\r\nmateriella förbrukningen för att kunna få en dräglig\r\nframtid.</pre><pre>På kort sikt är det största problemet att vi har så\r\nhög inflation. I en marknadsekonomi med en\r\nständigt ökad materiell förbrukning, alltså stor\r\nefterfrågan, får man lätt en överhettad\r\narbetsmarknad. Då finns det ingen broms på\r\nspiralen med löner och priser. Det är ju precis som\r\ndet fungerar i en marknadsekonomi, och då kan\r\nman inte klaga om man får detta resultat.</pre><pre>Problemet är att vår export blir så dyr att den\r\nstannar upp och kanske minskar, samtidigt som den\r\ninhemska efterfrågan driver på importen.\r\nBytesbalansen rasar ihop, och vi får låna utomlands\r\nför konsumtion. Detta är ju inte hållbart.</pre><pre>Vi kan inte fortsätta att bara öka den inhemska\r\nköpkraften. Den driver på inflationen, och\r\nskattepolitiken, som den nu är, driver upp\r\nköpkraften och därmed också inflationen.</pre><pre>Vi har flera goda skäl för att hålla tillbaka\r\nkonsumtionsökningarna, det är miljön och\r\nekonomin.</pre><pre>Varför då inte utforma en politik som är ett samlat\r\ngrepp för att klara både miljö och ekonomi? Att\r\ndämpa den inhemska efterfrågan måste vara ett\r\nprimärt mål i en ekonomiskt rimlig och socialt\r\nansvarig ekologisk politik. Om vi kan minska\r\ninflationstrycket, minskar också kraven på\r\nlönekompensation för stigande kostnader. Då kan\r\nvi minska importen, förbättra bytesbalansen och\r\nkomma till rätta med denna lånefinansierade\r\nkonsumtion. Vi kan öka industrins utrymme för\r\nexport, såväl prismässigt som kvantitativt, för att\r\nbidra till en förbättrad bytesbalans. Vi kan få håll\r\npå marknadsräntorna och diskontot, och vi kan på\r\nsikt bidra till att säkra god tillgång till lönearbete\r\noch på allvar börja minska miljöbelastningen.</pre><pre>Är det något i detta som finansministern inte ställer\r\nupp på? Vad då i så fall?</pre><pre>Varför inte komma med förslag som från\r\nårsskiftet -- eller så snart som möjligt -- medför att\r\nvi får skatt på uran och fossila energiråvaror? Vi\r\nkan fördubbla reklamskatten och höja skatten på\r\nsprit, vin, tobak och annat onödigt. Vi kan se till att\r\nflyget betalar samma miljö- och energiskatter som\r\nvägtrafiken och att systemet med företagsbilar\r\nförsvinner. Vi kan få i gång rejäla kampanjer i\r\nlandet för att minska den materiella förbrukningen\r\noch slöseriet i syfte att främja återbruk,\r\nåteranvändning och hushållning.</pre><pre>Vi kan sänka hastigheterna på vägarna för att\r\nminska användningen av bensin och slopa momsen\r\npå de inhemska, förnybara energislagen. Vi kan\r\nslopa momsen på kollektivtrafiken till lands och till\r\nhavs. Vi kan skjuta på en del av\r\nmarginalskattesäkningen för höginkomsttagarna,\r\nså att vi inte driver på köpkraftsökningen ännu mer.\r\nVi kan se till att skatteskalan får en\r\nlåginkomstprofil.</pre><pre>Vi måste se till att få bort momsen på basmaten och\r\nhöja momsen på andra varor. Vi måste kunna\r\ninflationsskydda punktskatterna och\r\nmiljöskatterna på energiområdet och se till att vi får\r\nen skatteväxling mellan energiskatter och\r\narbetsgivaravgifter.</pre><pre>Om vi överför tillverkningskapacitet till\r\nexportindustrin och håller ner löneinflationen, har\r\nvi faktiskt goda chanser att komma till rätta med\r\nbytesbalansen.</pre><pre>Vi kan inte gärna tvinga kommande generationer\r\natt betala för vår överkonsumtion nu.</pre><pre>Hur kommer det sig, finansministern, att\r\nregeringen aldrig föreslår åtgärder som kombinerar\r\nsocialt och ekologiskt ansvar med god ekonomi?\r\nVarför har ni kommit överens med folkpartiet om\r\nen inflationsdrivande skattepolitik, när inflationen\r\när ett så stort problem? En stor del av den inflation\r\nvi har i dag beror ju på skattereformen. Vad finns\r\nlogiken i detta? Var finns logiken i miljöpolitiken?\r\nVart tar det sociala ansvaret vägen, när man ger\r\nhögavlönade stora skattesänkningar och låter det\r\ngå ut över dem som har låga löner och tvingar till\r\nintensivare lönearbete för att de skall kunna klara\r\nsin ekonomi? Och vart tar den internationella\r\nsolidariteten vägen, när vi överkonsumerar\r\nresurser från andra delar av världen där dessa så väl\r\nskulle behövas?</pre><pre>Vi måste få en sammanhållen ekonomisk politik,\r\nsom tar miljöansvar och socialt ansvar, och en\r\nlångsiktig ekonomisk politik som gynnar flertalet\r\nmedborgare i det här landet och inte bara ett fåtal.</pre><pre>Anf. 13 Finansminister ALLAN LARSSON\r\nreplik:</pre><pre>Fru talman! Får jag börja med att till Carl Frick\r\nsäga att det under eftermiddagen blir tillfälle att\r\nnärmare diskutera skattereformen. Men jag vill\r\nmycket bestämt tillbakavisa den beskrivning han\r\ngjorde av skattereformen. Vi har i dag ett dåligt\r\nskattesystem, som inte innehåller stora orättvisor.\r\nSkattesystemet är förklaringen till de orättvisor\r\nsom har uppstått under 80-talet. Kombinationen av\r\ninflation och vårt gamla skattesystem är en viktig\r\nförklaring till rådande orättvisor. Vi får nu ett sunt\r\noch bättre skattesystem, som också kommer att\r\nbidra till att dämpa inflationen och\r\ninflationsförväntningarna. Skattesystemet har\r\nockså en fördelningsprofil som bidrar till rättvisa.\r\nVåra undersökningar och de beräkningar som\r\nlandsorganisationen har gjort bekräftar att\r\nskattereformen har en rättvis fördelningsprofil.</pre><pre>Hagberg klagar över nedskärningar. Den\r\nkommunala sektorn har ökat med 25 % under 80-\r\ntalet. Det finns många ytterligare behov att\r\ntillgodose, men tillväxten har varit snabb inom den\r\nkommunala verksamheten. Vi kan för närvarande\r\ninte fortsätta med en så snabb ökning med tankte\r\npå de anspråk som finns också på andra områden.</pre><pre>Hagberg säger också att vi måste omprioritera från\r\nprivat till offentlig konsumtion. Men samtidigt vill\r\nlöntagarna -- något som också Hagberg brukar\r\nreflektera -- ha en ökad köpkraft. Hur skall det gå\r\nihop, om man skall omprioritera till den\r\nkommunala verksamheten och samtidigt skapa ett\r\nännu större utrymme för löntagarna? Svaret på den\r\nfrågan är just det som Jörn Svensson har gett: Det\r\ngår inte ihop? Ingen vettig människa kan tro på\r\nvänsterpartiets beskrivning av sin politik.</pre><pre>Låt mig svara på en punkt -- det gäller\r\nlåginkomstutredningen. Vi har tillsatt en utredning\r\nsom skall se över effekterna av skattereformen. Vi\r\nkommer därför att kunna belysa\r\ninkomstfördelningen, och jag ser med stort intresse\r\nfram emot det resultat som utredningen kan\r\nkomma fram till.</pre><pre>Till Anne Wibble: Vi kan säkerligen spilla mycken\r\ntid att diskutera historia. Låt mig bara säga att\r\nfolkpartiet år 1989 sade nej till åtgärder för att\r\nåstadkomma en åtstramning. Den uppläggning som\r\nvi, tillsammans med centerpartiet, då hade,\r\ninnehöll många bra inslag, inte minst satsningen på\r\narbetslivet. Men vi vet nu att detta inte var\r\ntillräckligt. För framtiden -- som vi kanske skall\r\nägna mer tid åt att diskutera, Anne Wibble -- delar\r\njag uppfattningen att frågan om produktiviteten är\r\noerhört viktig, både i näringslivet och i den\r\noffentliga verksamheten. Jag har själv ägnat en del\r\ntid åt detta, praktiskt och i utredningssammanhang,\r\noch jag tror att vi där har ett gemensamt intresse att\r\nta fram de nya grepp som kan behövas. Men det vi\r\nnu och som redovisas i dagens proposition och i\r\nsärpropositioner om den offentliga verksamheten\r\nmed decentralisering och avreglering kommer att\r\nbidra till att inom denna sektor öka\r\nproduktiviteten. Jag tror också att vi behöver ett\r\nmått på den offentliga verksamheten, så att de\r\noffentliganställda kan visa upp att de också\r\nåstadkommer bra resultat och bidrar till\r\nframstegen. Den gamla tekniken på det området är\r\nkanske inte den allra bästa.</pre><pre>Sedan undrar jag hur det står till med\r\nskattepolitiken -- jag har inte fått något klart\r\nbesked på den punkten. Var står Anne Wibble?\r\nKommer folkpartiet att falla undan för\r\nmoderaternas krav eller kan vi räkna med att den\r\nskattereform som vi nu genomför kommer att bli\r\nbestående, oavsett vad som kommer att ske i ett\r\npolitiskt val?</pre><pre>När det gäller Karl Erik Olsson vill jag bara notera\r\ndet betyg han gav Lars Tobisson om lättsinne i den\r\nekonomiska politiken. Jag kanske inte är van vid så\r\nstarka uttryck som Karl Erik Olsson använde, men\r\nmin bedömning ligger nära den som Karl Erik\r\nOlsson gjorde.</pre><pre>Som svar på Karl Erik Olssons fråga om den\r\noffentliga sektorn vill jag säga att jag är öppen för\r\natt pröva nya vägar. Jag tycker inte att man skall dra\r\nupp kritstreck och säga att det och det kan vi inte\r\npröva. Jag har själv i en del sammanhang försökt få\r\nfram nya former, bl.a. när det gäller\r\narbetsmarknadsutbildningen. Jag anser att det är\r\nbra att skilja mellan beställare och producenter av\r\ntjänster och att pröva alternativ utanför den egna\r\nverksamheten. Jag har en pragmatisk inställning i\r\ndessa frågor.</pre><pre>Slutligen vill jag om utlandsinvesteringarna till Lars\r\nTobisson säga att det i dag, 1990, investeras dubbelt\r\nså mycket i den svenska industrin som år 1982, det\r\nsista borgerliga året. Jag är mycket angelägen om\r\natt vi kan upprätthålla en omfattande\r\ninvesteringsaktivitet i det svenska näringslivet, och\r\ndärför vill jag på allt sätt bidra till att bryta\r\nkostnadsutvecklingen och därmed skapa ett gott\r\ninvesteringsklimat.</pre><pre>Anf. 14 LARS TOBISSON (m) replik:</pre><pre>Fru talman! Till finansministern vill jag återigen\r\nsäga att ekonomisk politik är någonting mer än bara\r\nbudgetexercis. Jag har här försökt framhålla\r\nbetydelsen av att man uppmärksammar och gör\r\nnågonting åt den obalans som finns i våra\r\nkapitalflöden över gränserna. Dessa står nu när det\r\ngäller direkt- och följdinvesteringar i förhållande\r\n1:10.</pre><pre>Jag tror faktiskt inte att Karl Erik Olsson om mig\r\nanvände ordet ''lättsinne''. Han anspelade på\r\nnågonting som finansministern hade sagt. Men jag\r\nkan returnera detta genom att säga att jag finner\r\ndet vara lättsinne att på det här sättet bara bortse\r\nfrån problematiken och mest uppehålla sig vid de\r\nfinanspolitiska frågorna.</pre><pre>Jag skulle vilja ta upp någonting som haft en\r\ntendens att komma bort i den här debatten,\r\nnämligen de anslag mot framtidstro och\r\ninvesteringsvilja i Sverige som det naturligtvis\r\ninnebär när man från socialdemokratiskt håll\r\nlanserar tanken på att öppna AP-fonden för\r\naktieköp. Jag skulle vilja säga att den stora\r\nideologiskt skiljande frågan i svensk politik under\r\n1990-talet med säkerhet kommer att bli var\r\nsparandet skall ligga. Vi moderater vill sprida\r\nsparandet och ägandet bland de enskilda\r\nmänniskorna. Socialdemokraterna säger: Det är\r\nklart att det vore bra om hushållssparandet kunde\r\nöka, men det går nog inte och det skulle leda till\r\nförmögenhetsklyftor; alltså måste vi i stället satsa\r\npå det kollektiva sparandet. Det sker då till priset\r\nav en ökad överbeskattning av människorna.</pre><pre>Vad skall man då göra med dessa pengar? Jo, de\r\nskall in i fonder. Trots tidigare utfästelser om att\r\nlöntagarfonderna var det enda steget och trots att\r\nman en gång sade att AP-fonden inte skulle\r\nanvändas som socialiseringsinstrument, är det nu\r\nden vägen man slår in på. Man gör det under\r\nutläggande av rökridåer; man skall trygga\r\npensionskapitalet. Det är ju helt vilseledande.\r\nGenom socialdemokraternas egen försorg blev\r\ndetta system ett fördelningssystem, där fondering\r\ninte hör hemma annat än i utjämnande syfte. Det\r\nblir inga högre pensioner på grund av avkastning av\r\npensionskapitalet, utan detta skall i stället\r\nanvändas för att socialisera fler företag.</pre><pre>ATP-systemet förutsätter tillväxt. Socialism ger\r\ninte tillväxt -- det har vi med all tydlighet märkt.</pre><pre>Anne Wibble gjorde en egendomlig jämförelse\r\nmed kaffepriset. Det finns ingen särskild\r\nkaffeskatt, som socialdemokraterna och folkpartiet\r\nkunde höja för att finansiera skatteomläggningen.\r\nDet gjorde man mot vår vilja med\r\nbensinbeskattningen. När sedan det underliggande\r\noljepriset höjdes, blev resultatet en\r\növerfinansiering, en höjning av skattetrycket som\r\nfolkpartiet medverkat till. Det är denna merskatt\r\npå ca en miljard som vi föreslår slopad.</pre><pre>Herr talman! Trots välmenande ord i propositionen\r\noch från Allan Larsson här i dag tror jag inte att det\r\nblir någon nedgång av räntan, någon dämpning av\r\nlöneanspråken eller någon förändring av\r\nkapitalflödena vid gränserna. Härför hade det\r\nkrävts förslag om åtgärder för sänkning av\r\nskattetrycket, tryggad elförsörjning, medlemskap i\r\nEG och, i avvaktan på det, en anknytning av\r\nkronan till EMS.</pre><pre>Anf. 15 ANNE WIBBLE (fp) replik:</pre><pre>Fru talman! Först till Karl Erik Olsson:\r\nBarnbidragen innebär inte någon rundgång, utan\r\nde är en del av skattesystemet. Jag bara konstaterar\r\natt centerpartiet går emot de ökade barnbidragen.</pre><pre>Karl-Erik Olsson vill ha respekt för centerns sätt att\r\nräkna. Jag räknar på vanligt sätt: 1, 2, 3, 4 och 1\r\nplus 1 är 2. Om Karl Erik Olsson har något annat\r\nsätt att räkna tror jag inte på det. Med mitt vanliga\r\nsätt att räkna fattas det tio miljarder i centerns\r\nförslag.</pre><pre>Lars Tobisson säger att kaffe och bensin inte alls är\r\nsamma sak, eftersom vi inte har någon punktskatt\r\npå kaffe. Låt mig ta ett annat exempel. På tobak har\r\nvi en punktskatt. Om tobaksskörden slår fel, så att\r\ntobakspriset blir högre, blir momsintäkterna också\r\nhögre vid en oförändrad konsumtion. Skulle Lars\r\nTobisson i ett sådant läge föreslå en sänkning av\r\npunktskatten på tobak? Eller är det skillnad på vara\r\noch vara? Lars Tobisson vill kanske bestämma att\r\nbensin är någonting bra medan kaffe och tobak är\r\nnågonting onyttigt och att man därför inte skall\r\nsänka skatten.</pre><pre>Det synsätt som Lars Tobisson nu gör sig till tolk\r\nför, att man skall kunna manipulera med priserna,\r\nstämmer inte med marknadsekonomin, och det vet\r\nLars Tobisson.</pre><pre>Jag vill till sist ta upp en problematik i\r\npropositionen, en problematik som kommer att\r\nskapa problem för Allan Larsson. Han beskriver\r\ndär två oförenliga mål. Det finns ganska gott om\r\noförenliga mål i politiken -- för närvarande är de\r\noförenliga målen inom energipolitiken föremål för\r\ndiskussion -- och det skapar onödiga låsningar. Jag\r\nvill varna för att sätta upp oförenliga mål inom den\r\nekonomiska politiken.</pre><pre>I propositionen säger Allan Larsson att han ganska\r\nrejält vill öka det offentliga sparandet. Med mindre\r\nbokstäver står det att Allan Larsson också är\r\nintresserad av att på längre sikt sänka skatterna.\r\nDetta kommer att ställa extremt höga krav på de\r\nbegränsningar i utgifterna som han då skall\r\nåstadkomma. Jag tror inte att Allan Larsson klarar\r\ndetta. Då är frågan: Vad är det som får stryka på\r\nfoten? Det finns i den här propositionen tydliga\r\ntecken på en önskan att sänka skatterna, något som\r\nför min del är helt avgörande.</pre><pre>Propositionen innehåller t.ex. ett litet käckt förslag\r\nom att investeringsskatten skall utökas i\r\nStockholms län till att omfatta ytterligare en\r\nkommun, Nynäshamn. Man tänker sig möjligen att\r\ninföra en ny regional skatt i Stockholm och man\r\nbeklagar att det automatiska inflationsskyddet som\r\nnu finns i skatteskalan stoppar ökningen av statens\r\nskatteinkomster. Jag ser för min del ett stort\r\nframtida problem i detta och kan bara beklaga att\r\nAllan Larsson inte förstår att det verkligt viktiga i\r\nden svenska ekonomiska politiken är att flytta över\r\nen betydande del av det kollektiva sparandet till de\r\nenskilda hushållen för att därmed lägga grunden för\r\nen god ekonomisk utveckling.</pre><pre>Anf. 16 KARL ERIK OLSSON (c) replik:</pre><pre>Fru talman! Jag vill först tacka finansministern för\r\nbeskedet när det gäller förnyelsen av den offentliga\r\nsektorn. Det var mycket positivt att höra att han är\r\nfri att pröva olika modeller och också beredd att se\r\nskillnaden mellan beställare och producenter av\r\nden välfärd som behövs i samhället.</pre><pre>Sedan är frågan när dessa utlovade fördelar som\r\nskattereformen innebär egentligen visar sig. När vi\r\nnu befinner oss mitt i problemen med inflationen,\r\ntalar finansministern om att skattereformen skall ge\r\nen sänkt inflation, och LO har påpekat att det nya\r\nskattesystemet ger ökad rättvisa. Men varför går då\r\nLOs ordförande Stig Malm ut och säger att det\r\nbehövs satsningar på låginkomsttagare bl.a. av det\r\nskälet att skattesystemet har förändrats? Detta\r\nstämmer inte, och det tar jag som intäkt för att vår\r\nbedömning från centerpartiets sida från början var\r\nriktig. Det finns en snedfördelning i det\r\nskattesystem som en majoritet här i riksdagen har\r\nbeslutat om.</pre><pre>Jag vill bara slå fast att centern har gått i spetsen för\r\nstödet till barnfamiljerna och för flerbarnsstödet.\r\nNär kompensationskraven ökas, vilket blir en följd\r\nav det skattesystem som socialdemokrater och\r\nfolkpartister har fått igenom, behövs det ett ökat\r\nstöd till barnfamiljerna. I det läget har vi i centern\r\nockså ställt oss bakom detta krav. Men vi ansåg att\r\ndet inte var nödvändigt att öka behovet, och det var\r\ndet som var den grundläggande skillnaden.</pre><pre>Avslutningsvis vill jag säga att det i ekonomiska\r\ndebatter lätt blir så att alla målar i mörka färger.\r\nMan inriktar sig framför allt på problemen och\r\ntycker nästan att det är viktigt att peka på att allting\r\nhar lett till problem. Det är möjligt att en\r\nanslutning till det europeiska valutasamarbetet som\r\nnågot slags stödkorsett för den svenska ekonomin\r\nskulle vara bra. Man skall dock komma ihåg att det\r\nviktiga och grundläggande är vad vi i Sverige\r\nförmår att själva åstadkomma om vi kan utnyttja de\r\nresurser som vi har. Det finns en hel del resurser:\r\nbetydande naturresurser, en bra miljö och en\r\narbetskraft som är kunnig och kreativ. Vi har\r\nbeslutat om att utnyttja vår landareal i jordbruket\r\ninte bara för mat, utan också för energi. De mindre\r\noch medelstora företagen bör stimuleras för att\r\nbättre kunna utnyttja kreativiteten och den\r\narbetsvilja som finns hos alla människor. Om vi\r\nlyckas med detta, kan det gå ganska bra för Sverige.</pre><pre>Anf. 17 LARS-OVE HAGBERG (v) replik:</pre><pre>Fru talman! Människor upplever att det i dag är\r\nkris i den kommunala sociala sektorn.\r\nUtvecklingen är krisartad, och den sociala rättvisan\r\nkan inte uppnås bara genom åtstramningar. Om\r\nbehoven är större än tillväxten, är det nödvändigt\r\natt denna sektor tillförs resurser.</pre><pre>Utvecklingstakten i den privata tjänstesektorn är\r\ndäremot galopperande. Det gäller då att kunna\r\nstyra ekonomin -- något som vi i vänsterpartiet\r\ntidigare har föreslagit.</pre><pre>Visst går våra förslag och lösningar ihop.\r\nInförandet av sex timmars arbetsdag kräver stora\r\ninsatser och engagemang. Vi tror att det vore\r\noehört värdefullt om den reformen genomfördes,\r\noch den kan också utgöra en stor tillväxtfaktor.</pre><pre>Beskedet att det inte skulle tillsättas någon\r\nlåginkomstutredning utan att det bara skulle ske en\r\nutvärdering av skattereformens effekter innebär att\r\nregeringen inte vill se på de klyftor som finns i\r\nsamhället. Det är verkligen beklagligt. I klartext är\r\ndetta ett nonchalerande av utvecklingen i landet\r\noch av de stora grupper, inte minst inom\r\narbetarrörelsen, som tycker att det har gått oerhört\r\nsnett.</pre><pre>Regeringen och finansministern är kanske inte de\r\nrätta att tala om trovärdighet. Om jag var i\r\nfinansministerns kläder, skulle jag vara väldigt\r\nförsiktigt med att ta ordet trovärdighet i min mun.\r\nAktörerna ute på arbetsmarknaden, de vanliga\r\nmänniskorna, sätter inte längre stor tilltro till\r\nsocialdemokratin. Om Allan Larsson och jag skulle\r\nslå varandra i huvudet med partikamrater, skulle\r\nmin lista bli väldigt lång på socialdemokrater som\r\nkommer till mig och uttrycker sin oerhörda\r\nbesvikelse över regeringspolitiken och den\r\nsocialdemokratiska politiken, och inte minst\r\nkongressen. Jag tror att min lista skulle bli mycket\r\nlängre än Allan Larssons.</pre><pre>Allan Larsson nappade inte alls på förslaget om\r\nlönestopp för högavlönade för att därigenom pressa\r\npriserna, utan Allan Larsson tänker fortsätta att\r\njaga de lågavlönade. Om man arbetat inom\r\nindustrin i många år är det svårt att hysa förståelse\r\nför tillväxt och ett gott arbetsliv, när unga spolingar\r\ni 25-årsåldern tjänar miljontals kronor, medan\r\narbetare med gedigen erfarenhet får börja kl. 7på\r\nmorgonen och arbeta långt in på eftermiddagen. På\r\nvintern är det mörkt både när de går till och när de\r\ngår från jobbet. Den politiken, den inriktningen\r\noch den prioriteringen kommer aldrig att fungera.</pre><pre>Anf. 18 CARL FRICK (mp) replik:</pre><pre>Fru talman! Den gamle president Nixon talade\r\ngärna om ''the silent majority'', och den använde\r\nhan sig mycket av. Här i riksdagen har vi en tyst\r\nmajoritet för ökat slöseri och ökad materiell\r\nförbrukning. Eftersom ingen svarade på min fråga\r\nom man ställer sig bakom den ökade\r\növerkonsumtion vi kommer att få med regeringens\r\npolitik, kan jag inte tolka det på annat sätt än som\r\nett ja till ökad miljöförstöring.</pre><pre>Debatten har som vanligt hamnat i ett läge där man\r\nanvänder sig av den vanliga retoriken om det korta\r\nperspektivet. Debatten har inte förmått lyftas till\r\nframtiden och vad som händer när man hela tiden\r\nvill öka slöseriet. Det finns ingen politisk\r\nkonsekvensanalys. Debatten kunde ha lyfts till att\r\nhandla om framtiden och om hur det skall gå för\r\nkommande generationer när vattnens och\r\njordarnas produktivitet tynar under\r\nmiljöförstöringen. Vi kan dagligen ta del av vad\r\nmiljöförstöringen ställer till med som ett resultat av\r\nden livsstil som vi har valt. Som alla känner till är\r\nÖstersjön ett tragiskt exempel på detta.</pre><pre>Den föreslagna politiken gör egentligen bara allt\r\nvärre genom att man föreslår åtgärder som späder\r\npå det som har ställt till det så illa för oss och försatt\r\noss i dagens situation med vår dåliga miljö och\r\nekonomi -- denna slöseriekonomi som bara syftar\r\ntill att öka konsumtionen. Vi måste få en politik\r\nsom klarar våra grundläggande ekonomiska och\r\nekologiska problem. För detta fordras det en grön\r\nansvarsfull politik med socialt ansvar, och det är\r\nriksdagen ännu inte mäktig, vilket är att beklaga för\r\nframtiden och för medborgarna i det här landet.\r\nTack för debatten.</pre><pre>\r\nSkatter m.m.</pre><pre>Anf. 19 KARL-GÖSTA SVENSSON (m):</pre><pre>Fru talman! Jag har här i min hand en\r\ninformationsbroschyr från socialdemokraterna om\r\ndet nya skattesystemet. I denna står bl.a. att\r\npensionärer med låg pension slipper skatt. Det är\r\ninte sant.</pre><pre>Den från TV-programmet Glashuset numera\r\nvälkända folkpensionären Maja Magnusson i\r\nTorhamn förlorar 200 kr. i månaden på\r\nskatteomläggningen. Hennes redan mycket låga\r\növerskott till livets nödtorft, 780 kr. per månad,\r\nsjunker således till 580 kr. Hon oroar sig med all\r\nrätt för hur hon skall klara av att bl.a. köpa olja till\r\nsitt hus för vintern.</pre><pre>Socialdemokraternas ombudsman i Karlskrona har\r\noffentligt fått erkänna att Majas uppgifter är\r\nkorrekta. Hans cyniska råd till hennes problem\r\nmed uppvärmningskostnaden i sitt hus var\r\nföljande: Sälj ditt torp som du och din man köpte\r\nför trettio år sedan!</pre><pre>Maja Magnusson är inte ensam. Det finns tusentals\r\noch åter tusentals människor i vårt land som\r\nförlorar på skatteomläggningen.</pre><pre>I det av Spardelegationen anordnade seminariet\r\nom skatteomläggningen och hushållssparandet\r\nbekräftades också denna bild. Det ofta\r\nåterkommande påståendet från statsråden Larsson\r\noch Åsbrink om att alla tjänar på\r\nskatteomläggningen stämmer inte med\r\nverkligheten.</pre><pre>Eftersom socialdemokraterna envist biter sig fast\r\nvid världens högsta skattetryck är det ju självklart\r\natt dessa effekter uppkommer.</pre><pre>Det motstånd mot ett sänkt skattetryck som\r\nsocialdemokraterna medverkar till får allvarliga\r\nföljder för svensk samhällsekonomi. Det finns\r\nnämligen ett klart samband mellan höga skatter och\r\nlåg ekonomisk tillväxt. Den socialdemokratiska\r\nskattehöjarpolitiken under 1980-talet har bidragit\r\ntill den höga inflationen och till att det inte längre\r\nfinns någon ekonomisk tillväxt i vårt land.</pre><pre>Det svenska välfärdssystemet knakar därför i\r\nfogarna. Trots världens högsta skattetryck drabbas\r\ndagligen många människor i vårt land av att inte få\r\nvård och omsorg i rätt tid. Dagligen drabbas\r\nföräldrar av att inte kunna ordna med omsorg för\r\nsina barn.</pre><pre>Jag återkommer till den socialdemokratiska\r\ninformationen om skattesystemet. I denna står\r\nockså att man skall ta ut skatt efter bärkraft.</pre><pre>Jag vill fråga Erik Åsbrink om han tycker att man\r\nlever upp till begreppet skatt efter bärkraft</pre><pre>när Maja Magnusson förlorar 200 kr. i månaden på\r\nskatteomläggningen,</pre><pre>när en trea i allmännyttan på grund av bl.a.\r\nskatteomläggningen, men utan hänsynstagande till\r\neffekterna av Irakkrisen, stiger med cirka en\r\ntusenlapp i månaden,</pre><pre>när bensinskatten driver upp kostnaden i sådan\r\ngrad att man inte längre har råd att bo kvar på\r\nlandsbygden,</pre><pre>när gotlänningens resekostnad till fastlandet enbart\r\npå grund av momsen stiger med nästan 25 %</pre><pre>när man inte klarar sig på lönen efter skatt?</pre><pre>I den dagliga debatten använder\r\nsocialdemokraterna en försåtlig debatteknik. Man\r\ntalar nämligen om att skatten på kapital skärps.\r\nMan försöker inbilla svenska folket att det är\r\nkapitalisterna som står för en stor del av\r\nfinansieringen av sänkta marginalskatter. Låt oss i\r\nstället konstatera att en höjd kapitalbeskattning i\r\nrealiteten innebär en kraftigt höjd\r\nboendebeskattning, som drabbar alla hushåll i vårt\r\nland.</pre><pre>Fru talman! Vi moderater vill sänka skattetrycket.\r\nEtt sänkt skattetryck bidrar till en ökad ekonomisk\r\ntillväxt. Den är nödvändig för att människorna i\r\nvårt land skall komma i åtnjutande av en välfärd\r\nsom bl.a. skapar förutsättning för vård och omsorg\r\ni rätt tid.</pre><pre>Ett sänkt skattetryck skall i första hand\r\nåstadkommas genom att sänka de skatter och\r\navgifter som berör de enskilda människorna. Vi vill\r\ni samband härmed stimulera till ett ökat enskilt\r\nsparande. Vi vill därför sänka skatten på det egna\r\nboendet. Vi vill slopa skatten på det långsiktiga\r\npensionssparandet.</pre><pre>Genom att inte införa moms på persontransporter,\r\ngenom att sänka skatten på bensin med 30 öre per\r\nliter redan från den 1 november i år och genom att\r\nsänka momsen på hotell- och\r\nrestaurangverksamhet till den tidigare skattenivån,\r\n12,87 %, åstadkommer vi två betydelsefulla\r\neffekter. Dels reduceras skatteuttaget hos de\r\nenskilda människorna. Dels får vi en gentemot\r\nEuropa mera konkurrensmässig beskattning inom\r\nturistnäringen. På så sätt får de många små- och\r\nmedelstora företagen inom turistnäringen i bland\r\nannat Norrlands inland och på Gotland en reell\r\nmöjlighet att leva vidare. Sysselsättningssvaga orter\r\ngynnas direkt med en sådan skattepolitik. Den\r\nnegativa utvecklingen av resevalutan kan därmed\r\nockså vändas.</pre><pre>Vi har länge efterlyst en förändring av\r\nbilreseavdraget. Vi gjorde det senast i samband\r\nmed riksdagens beslut om skatteomläggning den 30\r\njuni i år. Det är emellertid inte tillräckligt. En\r\nsänkning av bensinpriset måste ske för att skapa\r\nförutsättningar för människor på landsbygd och i\r\nglesbygd att få råd att bo kvar i sin hembygd. För\r\nderas del är det inte bara fråga om arbetsresor. Ert\r\nförslag innebär ett fortsatt lika högt skattetryck,\r\noch det motsvarar en sänkning av bensinskatten\r\nmed 12 öre per liter.</pre><pre>För att Erik Åsbrink inte skall kunna glida undan\r\nalla mina frågor vill jag i varje fall ha svar på\r\nföljande fråga: Är det rimligt att Maja Magnusson\r\nmåste sälja sitt torp för att lindra de negativa\r\neffekterna av skatteomläggningen?</pre><pre>Anf. 20 KJELL JOHANSSON (fp):</pre><pre>Fru talman! Tecknen på en konjunkturrnedgång\r\nblir för varje dag som går allt tydligare.\r\nArbetslöshetssiffrorna ökar snabbt och antalet\r\nlediga platser minskar. Stora svenska exportföretag\r\nsignalerar neddragningar av produktionen.</pre><pre>Också krisen i Irak bidrar till den dämpning som vi\r\nkan notera i den svenska ekonomin.\r\nKonjunkturnedgångar och internationella kriser\r\nbrukar ju inte betraktas som någon särskilt positivt,\r\noch så är det naturligtvis inte heller denna gång.</pre><pre>Likväl kan -- paradoxalt nog -- dagens situation\r\näven vara till hjälp då det gäller att komma till rätta\r\nmed våra problem i ekonomin. Dämpningen i\r\nekonomin tillsammans med skattereformen ger oss\r\nbättre förutsättningar än på mycket länge att få\r\nordning på den fråga som jag före sommar-uppe-\r\nhållet betecknade som en ödesfråga för oss,\r\nnämligen lönebildningen.</pre><pre>Skattereformen medverkar starkt till en ökning av\r\nden reala köpkraften med ca 3,5 % före 1991. När\r\nengångseffekterna på priserna klingar av, kan vi\r\nockså förvänta oss en betydligt lägre inflation\r\nframöver, under förutsättning att vi lyckas ta oss\r\nsamman och hålla löneökningarna i nivå med våra\r\nkonkurrentländers eller helst under.</pre><pre>Fru talman! Skattereformen öppnar nya spår.\r\nVäxeln läggs om, bort från straffbeskattning av\r\narbete, sparande och initiativtagande i riktning mot\r\nen neutral beskattning av konsumtionen.\r\nMänniskor får behålla mer av sin inkomst, och\r\nstaten styr inte genom punktskatter och\r\nskatterabatter. Det kommer således att löna sig\r\nmera att arbeta och spara, och det blir mindre\r\nlönande att skatteplanera. Det kommer att kosta\r\natt förstöra miljön. Miljöavgifter införs på\r\nmiljöfarliga utsläpp. Inflationen skall inte tillåtas\r\natt höja skatteuttaget. På alla dessa principiella\r\npunkter har folkpartiet haft framgång under\r\nutformningen av reformen.</pre><pre>Fru talman! Under arbetet har vi också lagt mycket\r\nstor vikt vid en rättvis utformning och ett rättvist\r\nutfall av reformen. Målsättningen har varit att\r\ningen grupp skall betala skattesänkningarna för\r\nnågon annan grupp i samhället. Denna regel har\r\nvarit något av en oskriven lag för arbetet. Utöver\r\ndetta har vi också klart uttalat vår ambition från\r\nfolkpartiets sida att noggrant följa upp reformen.</pre><pre>Den höjning av avdraget för arbetsresor som\r\ntillkännagavs redan i går utgör en sådan\r\nuppföljning. Irakkrisen ger konsekvenser som\r\nsjälvfallet inte kunde förutses vid tiden för beslutet.\r\nDet är viktigt i en ekonomiskt ansträngd situation\r\natt utforma en lindring så, att den främst kommer\r\ndem till del som har långa resor till arbetet och\r\nsaknar allmänna kommunikationsmedel. Därför\r\nhar vi från folkpartiets sida ställt upp på förslaget\r\nom höjda reseavdrag. Höjningen kan ses som ett\r\nuttryck för vår ambition att se till att utfallet blir\r\nrimligt och rättvist med bibehållande av en\r\nansvarsfull ekonomisk politik.</pre><pre>Fru talman! Under debatterna om skattereformens\r\nförsta såväl som andra steg har jag tillåtit mig att\r\nefterlysa åtminstone litet mera ansvarskänsla från\r\nde partier som kritiserat reformen, främst\r\ncenterpartiet och moderaterna. Tyvärr har denna\r\nvädjan klingat ohörd. Genom en kampanj landet\r\nrunt har man gjort sitt bästa för att sprida missnöje\r\nmed reformen. Man har inte dragit sig för att\r\nmedvetet använda felaktiga uppgifter.</pre><pre>Då det gällt exempelvis kollektivtrafiken har man\r\nspritt uppgifter om prisökningar på mellan 30 och\r\n40 % när de rätta siffrorna legat på 5--15 %. Det är\r\nomöjligt att en skattehöjning på 25 % kan öka\r\nkostnaderna med mer än 25 %. Det är matematiskt\r\nomöjligt. Om man dessutom beaktar den utökade\r\navdragsrätten, blir prisökningarna lägre.</pre><pre>Den utvidgade momsen -- som genom reformen\r\ngjorts neutral med några få undantag -- har\r\nutpekats som den del av finansieringen som skulle\r\nförorsaka misär i landet. Av hela finansieringen av\r\nskattereformens andra steg på 70 miljarder svarar\r\nindirekta skatter för drygt 14 miljarder. Koldioxid-\r\noch miljöskatterna är beräknade till 3,6 miljarder.\r\nKvar står ca 11 miljarder. Det är denna summa,\r\nutgörande några få procent av konsumtionen i vårt\r\nland, som påstås ställa till ett sådant elände.\r\nEgentligen faller detta resonemang på sin egen\r\norimlighet.</pre><pre>Fru talman! En reform med syftet att sänka\r\nmarginalskattesatser som hamnat på en orimlig\r\nnivå ger med naturnödvändighet på papperet störst\r\nskattesänkningar för högavlönade. Genom\r\nfinansieringens utformning och de minskade\r\navdragsmöjligheterna minskar i praktiken dessa\r\nskattesänkningar. Kvar står då uppgiften att\r\nåstadkomma ett rättvist utfall för dem som inte har\r\nnågon hög marginalskatt eller rent av inte betalar\r\nnågon statsskatt alls. För att få ett rimligt utfall har\r\ndärför barnbidrag, studiebidrag, bostadsbidrag,\r\npensionstillskottet och KBT höjts. Vi kommer från\r\nfolkpartiets sida att följa utvecklingen noga\r\nframöver.</pre><pre>Viktigast, fru talman, är nog ändå att\r\nskattereformen utgör en förutsättning för att på\r\nnytt få i gång tillväxten och därmed se till att\r\nSverige inte fortsätter att halka efter.</pre><pre>Anf. 21 KARL-GÖSTA SVENSON (m)\r\nreplik:</pre><pre>Fru talman! Jag konstaterar att Kjell Johansson\r\ninte uttryckte något önskemål från folkpartiet om\r\natt man vill sänka skattetrycket. Han nämnde inte\r\nordet skattetryck, om jag uppfattade hans\r\nanförande korrekt. Det är märkligt att folkpartiet\r\ninte har ambitionen att vilja sänka världens högsta\r\nskattetryck.</pre><pre>Folkpartiet har tillsammans med\r\nsocialdemokraterna bidragit till att vi har världens\r\nhögsta moms, 25 %. Men samtidigt säger\r\nfolkpartiet att man vill att Sverige skall bli medlem\r\ni EG. Hur harmoniserar folkpartiet en sådan\r\nambition? Skall vi kunna bli medlemmar i EG --\r\nvilket jag hoppas att vi blir så snart som möjligt --\r\nkrävs det att vi kan konkurrera på något så när lika\r\nvillkor med skattenivåerna inom den gemensamma\r\nmarknaden. Då måste momsen sänkas med i runt\r\ntal 50 miljarder. Hur tänker folkpartiet\r\nåstadkomma detta?</pre><pre>Kjell Johansson talade också om hur viktigt det är\r\nmed en generell och likformig moms.\r\nSkattehöjningarna beträffande hotell- och\r\nrestaurangverksamheten har gjort att denna\r\nverksamhet har fått vidkännas en volymminskning\r\npå 10--12 % redan nu. Detta har folkpartiet\r\naccepterat i uppgörelsen med socialdemokraterna.\r\nJag läste i tidningen Nu, det nummer som utkommit\r\ni dag, att folkpartiet internt hävdar att man inte\r\nville ha en generell momshöjning för hotell- och\r\nrestaurangverksamheten men förlorade i den\r\nuppgörelsen med socialdemokraterna. Folkpartiet\r\nbidrog alltså i denna uppgörelse till att denna\r\nvolymminskning åstadkoms. Den kommer att\r\nförstärkas genom att det nu blir moms även på\r\nresor. Jag befarar allvarligt att de små och\r\nmedelstora företagen i Norrlands inland inte kan\r\nklara sig. De små företagen på Gotland -- där jag\r\nsjälv var i somras -- kände av den hårda\r\nskattehöjning som redan inträffat, och man får där\r\nytterligare en enorm skattehöjning den 1 januari\r\n1990 i och med att resemomsen också tillkommer.</pre><pre>Anf. 22 KJELL JOHANSSON (fp) replik:</pre><pre>Fru talman! Karl-Gösta Svenson efterlyste ett\r\nbesked om skattetrycket. Jag tycker att detta\r\nbesked gavs ganska tydligt av Anne Wibble här i\r\ndebatten före mig. Jag kan försäkra Karl-Gösta\r\nSvenson om att hennes ord är lika mycket värt som\r\nmitt.</pre><pre>Det finns en skillnad i synen på dessa frågor mellan\r\nKarl-Gösta Svenson och moderaterna å ena sidan\r\noch folkpartiet å andra sidan. Sanningen är ju den\r\natt ni inom moderata samlingspartiet inte vill\r\nfinansiera reformen alls eller alternativt vill\r\nfinansiera den med neddragningar och besparingar.</pre><pre>Vi i folkpartiet har en mycket positiv inställning till\r\nbesparingar, men man kan inte samtidigt\r\ngenomföra en skattereform som ger de\r\nhögavlönade mycket stora skattesänkningar på\r\npapperet. Detta har förorsakat en social oro som\r\nKarl-Gösta Svenson och hans parti blåser under så\r\ngott man kan. Sedan vill man dessutom gå in och\r\nskära kraftigt i sociala system som är till för att\r\nskydda de svaga medborgarna i vårt land. Detta är\r\nen fullständig orimlighet. Det är därför vi inte kan\r\nställa upp på den politiken i dag. Allt måste ha sin\r\ntur och sin ordning.</pre><pre>Anne Wibble påpekade att nu återstår det att göra\r\nviktiga förändringar i det sociala systemet som kan\r\nverka produktionshöjande i Sverige. Detta är nästa\r\nsteg för oss i folkpartiet.</pre><pre>Hotell- och restaurangbranschen är ett kapitel för\r\nsig. Jag skall inte gå in på vad som har förevarit\r\nunder några förhandlingar i denna fråga. Jag vill\r\nbara konstatera att Hotell-- o. restaurang har betett\r\nsig på ett ganska konstigt sätt. Det är den enda\r\norganisation som har gått ut i en kampanj.\r\nTidningarna har denna sommar varit fulla av\r\nartiklar där man har talat om vilket elände det är,\r\nhur dyrt det är att gå på restaurang, man har talat\r\nom hur billigt det är resa till utlandet osv. Detta är\r\nden mest självdestruktiva kampanj som jag har sett\r\nnågot förbund bedriva i Sverige under de 30 år som\r\njag har intresserat mig för svenskt näringsliv. Detta\r\nhar också bidragit till att dra ner omsättningen inom\r\nhotell- och restaurangbranschen mera än vad som\r\negentligen förorsakats av skattereformen.</pre><pre>Sedan vill jag också påpeka att skattelindringarna\r\nkommer under nästa år och att dessa är betydande.\r\nDet kommer då att visa sig i kuvertet. Jag tror att\r\nhotell-- och restaurangbranschen faktiskt kan ta\r\nigen en hel del då, och detta gäller även andra\r\nverksamheter. Jag skulle vilja se en mera positiv\r\nattityd från deras sida.</pre><pre>Anf. 23 KARL-GÖSTA SVENSON (m)\r\nreplik:</pre><pre>Fru talman! Det är, Kjell Johansson, allvarligt så\r\ntill vida att inte företrädare för skatteutskottet klart\r\nuttrycker i sitt anförande att man vill sänka\r\nskattetrycket. Jag vill fråga Kjell Johansson hur\r\nfolkpartiet tänker sig att inleda ett sänkt\r\nskattetryck. Vilka skatter är det ni i första hand\r\ntänker inleda sänkningen av skattetrycket med?</pre><pre>När Kjell Johansson sedan talar om moderaternas\r\nfinansiering så vet han mycket väl att vi har\r\nfinansierat våra skatteförslag med besparingar,\r\nmed dynamiska effekter och med ökade skatter. Vi\r\när delvis med på en breddning av skattebasen. Det\r\nväsentliga är att vi ser sambandet mellan ett högt\r\nskattetryck och låg ekonomisk tillväxt. I dag har vi\r\ningen tillväxt alls. Det är detta som är allvarligt för\r\nvälfärden i Sverige. Det är allvarligt för de svaga\r\nmänniskorna att vi inte har en ekonomisk tillväxt.\r\nDå har landet inte råd att ge de äldre och sjuka den\r\nvård och omsorg som de behöver. Det är detta vår\r\npolitik hela tiden går ut på. Vi måste se till att vi för\r\nen ökad tillväxt i vårt land så att vi kan få en ökad\r\noch förbättrad välfärd för våra medborgare.</pre><pre>Våra skatteförslag som vi vill genomföra i samband\r\nmed skatteomläggningen innebär en skattereform\r\nsom skulle ge alla sänkt skatt. Vår ambition är att\r\nstärka den enskildes frihet och den enskildes\r\nmöjlighet att klara sig och kunna leva på sin lön\r\nefter skatt. Detta är en av de viktigaste frågorna i\r\nsvensk skattepolitik.</pre><pre>Anf. 24 KJELL JOHANSSON (fp) replik:</pre><pre>Fru talman! Karl-Gösta Svenson säger att de har\r\nfinansierat sina förslag med dynamiska effekter\r\nmen sedan började han att hacka litet, eftersom det\r\nnaturligtvis är en finansiering som kan diskuteras.</pre><pre>Skatteutskottet reste i USA, som ju har genomfört\r\nen liknande reform under förra året, och bedrev en,\r\nsom jag skulle vilja kalla det, jakt på dynamiska\r\neffekter. Det visade sig dock att det finns anledning\r\natt vara litet grand försiktig. Det uppkommer\r\ndynamiska effekter, dvs. positiva effekter, på\r\nekonomin av skattereformen men de är relativt små\r\noch de kommer relativt långsamt. Vi vill först ha\r\nden här fågeln i handen, så att säga, innan vi är\r\nberedda att vidta andra åtgärder.</pre><pre>Sedan säger ni att ni har finansierat detta med\r\nbesparingar och det skulle då ge alla människor\r\nsänkt skatt. Jag tvivlar inte ett ögonblick på att alla\r\nmänniskor får sänkt skatt med det moderata\r\nförslaget. Men man kommer också att få en\r\nsvidande läxa i form av minskade sociala system.\r\nDet är ju där pengarna skall tas ifrån. Annars skulle\r\ndet verkligen vara intressant att få reda på var Karl-\r\nGösta Svenson tänker ta dessa pengar.</pre><pre>Låt mig bara avsluta med, eftersom Karl-Gösta\r\nSvenson tillmäter mitt inlägg så våldsamt stor\r\nbetydelse, att säga att vi i folkpartiet kommer att\r\narbeta hårt för att sänka skattetrycket, i första hand\r\nner till 50 %, men vi är inte främmande för att gå\r\nvidare. Den viktigaste skatten som vi menar att vi\r\nskall sänka till att börja med är mervärdeskatten.</pre><pre>Anf. 25 IVAR FRANZÉN (c):</pre><pre>Fru talman! Centern anser att skattereformen i sina\r\ngrunddrag är bra och nödvändig, men riktar\r\nberättigad och stark kritik mot dess finansiering.</pre><pre>Centerns principer är låg beskattning av\r\nnödvändighetsvaror såsom basmat och boende.\r\nIngen moms på energi, eftersom det minskar\r\nmöjligheterna att med skatten främja effektivare\r\nenergianvändning och ökad användning av\r\nförnybar energi.</pre><pre>Skatteuttaget skall så långt som möjligt ske på ett\r\nsådant sätt att det inte blir nödvändigt att\r\nkomplettera med nya bidrag. Mindre rundgång och\r\nlägre skattetryck är väsentliga mål vid sidan av en\r\ngod fördelningspolitik.</pre><pre>Fru talman! Bensinmomsen måste bort! Det finns\r\nmånga tunga argument för att ta bort momsen på\r\nbensin. Jag skall redovisa några. Den är orättvis.\r\nDen vanlige bilisten betalar nu 1:50 i moms, men\r\nden som har förmånsbil eller på andra grunder kan\r\nlyfta av momsen betalar ingen moms alls. Litet\r\ntillspetsat kan man säga att direktören kör\r\nmomsfritt, medan den vanlige löntagaren drabbas\r\nav full moms.</pre><pre>Det ger dålig styreffekt. Socialdemokraterna och\r\nfolkpartiet som infört momsen hävdar att den är\r\nnödvändig för att minska bensinförbrukningen.\r\nMen fördyringen drabbar bara ungefär hälften av\r\nbensinanvändningen. Den som har förmånsbil\r\nstimuleras snarare till att köra mer och att utnyttja\r\n''bensinkortet'' maximalt. Det kan inte vara rimligt\r\natt löntagarna skall tvingas minska sitt bilåkande\r\ndrastiskt, samtidigt som stora grupper stimuleras\r\natt öka sitt.</pre><pre>Momsen drabbar landsbygden särskilt hårt. I de\r\nstora tätorterna och deras närregioner finns ofta\r\nalternativet kollektivtrafik när bilen blir för dyr,\r\nmen på landsbygden saknas ofta detta. De som bor\r\npå landsbygden får dels betala sin andel av\r\nkostnaden för kollektivtrafiken via skattsedeln,\r\nutan att kunna utnyttja den nämnvärt, dels drabbas\r\nde flesta på landsbygden fullt ut av bensinmomsen.</pre><pre>Momsen på bensin förstärker prisförändringar.\r\nOljemarknaden är instabil, och moms på bensin\r\nförstärker prisvariationerna. Bensinprishöjningen\r\npå grund av Kuwaitkrisen ger staten ca 20 öre extra\r\nmoms per liter bensin. Brutto ger det ca 100\r\nmiljoner extra per månad, eller 1,2 miljarder per år.\r\nNetto är detta sannolikt en dålig affär för staten,\r\neftersom höjd moms gör att konsumentprisindex\r\nstiger och detta innebär att staten får högre\r\nkostnader för pensioner, studiestöd, osv. under\r\nnästkommande år. Omvänt innebär ett borttagande\r\nav bensinmomsen att konsumentprisindex sjunker\r\noch statens kostnader för pensioner, studiestöd,\r\nm.m., minskar i motsvarande mån.</pre><pre>Centern föreslog i våras att bensinen inte skall\r\nbeläggas med moms. Vi rekommenderade i stället\r\nen något högre bensinskatt, som betalas lika av alla.\r\nNetto innebär centerns förslag att bensinpriset\r\nsänks med 1:20 kr. Oblyad bensin kommer då att\r\nkosta ungefär 5:95. Detta skall jämföras med\r\ndagens 7:15.</pre><pre>Centerns förslag innebär en rimlig och rättvis\r\nbeskattning och en möjlighet för att ''Hela Sverige\r\nska leva!''. Detta har alla partier tidigare sagt sig\r\nvara överens om. Det gäller bara att skapa\r\nmajoritet för detta i riksdagen.</pre><pre>Fru talman! Det är en kvalificerad dumhet att\r\nmomsbelägga kollektivtrafiken. Är det\r\nmeningsfullt att höja skatten på nyttigheter som vi\r\ni betydande omfattning subventionerar med\r\nskattemedel? Svaret är självfallet nej. Trots detta\r\nenvisas socialdemokraterna och folkpartiet med att\r\nlägga moms på kollektivtrafiken. Orimliga\r\nbensinkostnader paras med orimliga kostnader för\r\nkollektivtrafiken. Resultatet kommer att bli krav\r\npå ökat stöd till kollektivtrafiken, dvs. nya bidrag,\r\nsom kräver nya skatter och därmed ökad rundgång.</pre><pre>Höjd moms på bygge är rena karusellen. Brutto ger\r\nden höjda momsen ca 7 miljarder, men\r\nnettoeffekten blir endast ca 2 miljarder, och från\r\ndetta skall därtill dras en del av kostnaden för höjda\r\nbostadsbidrag. Hela denna momskarusell på ca 7\r\nmiljarder ger sannolikt statskassan ca 1,5 miljarder\r\ni slutligt netto. Är detta vettigt?</pre><pre>Denna finansiering kan betecknas med orden:\r\nÖkad rundgång och höjt skattetryck. Lågt räknat\r\ndrar socialdemokraternas och folkpartiets sätt att\r\nfinansiera skattereformen med sig ökade kostnader\r\nför stat och kommun på minst 10 miljarder -- 10\r\nmiljarder som måste betalas med extra\r\nskattehöjningar, 10 miljarder som driver upp\r\ninflationen, 10 miljarder med ökade lönekrav som\r\nföljd, 10 miljarder som höjer ett redan alltför högt\r\nskattetryck.</pre><pre>Fru talman! Bensinmomsen måste bort. Vi skall\r\ninte syssla med så kvalificerade dumheter som\r\nmoms på kollektivtrafik. Rundgången i\r\nskattesystemet måste begränsas, och skattetrycket\r\nmåste sänkas.</pre><pre>Jag vill till Kjell Johansson angående detta med\r\ndynamiska effekter påpeka att just momsen utgör\r\nden stora faran för att vi skall få negativa\r\ndynamiska effekter i stället för de positiva som vi\r\nalla önskar och i en viss mån tror på. Det är framför\r\nallt de fria yrkena -- konsulter, frisörer,\r\nbyggnadsarbetare och många andra -- som genom\r\ndetta får ett påslag som kommer att fresta till ett\r\nskatteundandragande som minskar den skattebas\r\nsom vi alla var överens om att denna skattereform\r\nskulle vidga.</pre><pre>Anf. 26 KJELL JOHANSSON (fp) replik:</pre><pre>Fru talman! Låt mig först konstatera, att om man\r\nvill skapa förutsättningar för ett\r\nskatteundandragande, så skall man följa centerns\r\nförslag om skilda momssatser, differentierade\r\nmomssatser osv. på olika varor. Då uppstår\r\nverkligen förutsättningarna, och det är också på\r\nsådana områden som vi har skattesvinnet i dagens\r\nsystem.</pre><pre>Detta ger en mycket illustrativ bild av centerns\r\npolitik, som visar att centern vill styra människorna\r\ngenom att bestämma att: den här varan skall vi inte\r\nköpa -- på den skall skatten vara hög; den här varan\r\nskall vi köpa -- på den skall skatten vara låg, osv. Så\r\ndär har ni i centern hållit på och famlat fram och\r\ntillbaka. Ni var ett tag inne på en höjning av\r\nmomsen på bilar, sedan skulle momsen på bilar helt\r\nplötsligt vara låg, eller ni ville rättare sagt stimulera\r\nbilköp genom att införa bidrag för köp av\r\nkatalysatorförsedda fordon.</pre><pre>Nu säger Ivar Franzén: Sänk priset med 1:20 kr. Jag\r\nvill då verkligen fråga centern: Var står centern\r\negentligen? Ni väckte en motion som gick ut på att\r\nersätta momsen med punktskatter. Vi gjorde i\r\nskatteutskottet stora ansträngningar att försöka få\r\nklart för oss vad ni egentligen ville med detta, men\r\ndet var fullständigt omöjligt att få reda på. På vad\r\nsätt hjälper det den som står vid bensinpumpen och\r\nskall tanka att man byter ut rubrikerna på\r\nskatterna? Det skulle vara mycket intressant att få\r\nreda på.</pre><pre>Karl Erik Olsson sade från denna talarstol att den\r\ninkomsttagare som har 12 000 kr. i månaden inte\r\nvinner på skattereformen. Jag är, fru talman,\r\nangelägen om att få rätta till detta. Jag vet inte hur\r\ndet är med Karl Erik Olssons anställda, men den\r\nsom har ungefär 12 000 i månadslön kommer nästa\r\når att få en skattesänkning på ca 9 000 kr. Det vill ni\r\ni centern gärna glömma bort.</pre><pre>Karl Erik Olsson sade också att man skall ha rätt att\r\ngöra avdrag för kostnaderna, att det är en rättighet.\r\nHan tänkte då på bilkostnaderna. Men detta är ju\r\nexakt det förslag som vi nu lägger fram, nämligen\r\natt man skall få göra avdrag för arbetsresorna. Ert\r\nförslag går emellertid ut på ett allmänt förbilligande\r\nav bilkörandet, som skall drabba mig och Ivar\r\nFranzén när vi åker för vårt höga nöjes skull eller\r\nvad vi än har för syfte med åkandet.</pre><pre>Jag vill fråga Ivar Franzén och centern: Är de 1:20\r\nkr. som ni vill sänka bensinpriset med centerns nya\r\nvapen när det gäller att förbättra miljön?</pre><pre></pre><pre>Anf. 27 IVAR FRANZÉN (c) replik:</pre><pre>Fru talman! Kjell Johansson har fel på nästan alla\r\npunkter. I vårt förslag om momsen talar vi om två\r\nnivåer, dvs. en nivå mindre än i dag; vi har i dag tre\r\nmomsnivåer. Detta lär inte på något sätt öka\r\nmöjligheterna till skattefusk. Det kan alltid\r\nförekomma litet skattefusk i gränszonerna, men\r\ndetta är hanterligt. Och hur kan EG hantera detta\r\nom inte vi kommer att klara av det? Vi skall ju så\r\nsmåningom göra en anpassning till EG.</pre><pre>Vi vill inte styra konsumenternas val, men vi vill\r\nlåta bli att göra dem bidragsberoende. Det är det\r\nsom är det allvarliga i skattereformen. Vad vi i\r\ngrunden inte ställer upp på är att man i\r\nskattereformen har gjort en finansiering som ökar\r\nbidragsbehovet. Därmed, Kjell Johansson, ökar\r\nskattetrycket, eftersom bidrag måste finansieras.</pre><pre>Vad vi söker, och har haft framgång med, är att få\r\nen finansiering som onödiggör eller i varje fall\r\nbegränsar dessa ökningar av bidragen. Det kan\r\ninte, Kjell Johansson, vara sämre för människor att\r\nfå behålla pengarna. Detta har, såvitt jag förstår,\r\ntidigare inte heller varit tanken i folkpartiets\r\nideologi. Det måste vara bättre att människor får\r\nbehålla pengarna i stället för att först betala\r\npengarna i skatt och sedan få dem tillbaka i form av\r\nbidrag.</pre><pre>Detta stämmer inte med folkpartiets filosofi, och\r\ndet gör oss bekymrade, eftersom vi verkligen är\r\nintresserade av ett brett samförstånd och samarbete\r\nmed er. Med dessa helt nya attityder, som är så\r\nenormt socialistiskt inriktade, minskar givetvis\r\nmöjligheterna för ett sådant samarbete.</pre><pre>Är detta centerns nya miljöpolitik? frågar Kjell\r\nJohansson. Kjell Johansson tycks vara totalt\r\nokänslig för rättvisa. I mitt tidigare inlägg visade jag\r\nhur olika momsen slår och hur den t.o.m.\r\nstimulerar till ökad bilkörning. Momsens styreffekt\r\när alltså mycket begränsad. Centerpartiet lade\r\nredan i våras fram förslag om en 24 öre högre\r\nbensinskatt. Den skulle drabba alla och styra lika\r\növer hela linjen.</pre><pre>Inom de rimliga nivåer som vi kan styra är centerns\r\nförslag det som ger de bästa miljöeffekterna. Att gå\r\nså långt att det blir orimligheter och att man måste\r\ntillgripa åtgärder är ingen styrning som i längden är\r\npositiv.</pre><pre>Sedan vill centerpartiet inte ha moms på\r\nkollektivtrafiken. Därmed får man en balans, en\r\növergång till kollektivtrafiken, som blir mycket\r\nbättre med vårt förslag än med det förslag som\r\nfolkpartiet står bakom.</pre><pre>Anf. 28 KJELL JOHANSSON (fp) replik:</pre><pre>Fru talman! Jag fick här höra att centerns förslag\r\nskulle vara bättre än folkpartiets. Men på vilket sätt\r\ndet skulle vara bättre fick jag inte veta. Hur i all\r\nvärlden kan ett förslag som går ut på att sänka\r\nbensinpriset med 1:20 kr. för alla människor i vårt\r\nland vara bättre för miljön? Det är nog bara centern\r\nsom kan komma fram till en sådan slutsats.</pre><pre>Här skiljer vi oss åt. Folkpartiet vill lägga fram\r\nförslag med träffsäkerhet. Jag tror att den stora\r\nskillnaden mellan folkpartiets förslag och centerns\r\negentligen är att våra har en träffsäkerhet. Vi\r\nföreslår nu att resorna till arbetet skall förbilligas\r\nkraftigt, men nöjeskörningen skall inte bli billigare.</pre><pre>På samma sätt kan jag förklara de bidrag som Ivar\r\nFranzén inte vill ställa sig bakom, t.ex.\r\nbarnbidragen. Centerpartiet är inte främmande för\r\nbidrag, t.ex. subventioner till livsmedelsindustrin i\r\nalla dess former. Folkpartiet vill att det skall vara en\r\nträffsäkerhet i systemet. Om man vill hjälpa\r\nbarnfamiljerna skall man höja barnbidraget. Då får\r\njust barnfamiljerna, Ivar Franzén, pengar i handen\r\nsom de själva kan göra exakt vad de vill med. Det\r\nger en träffsäkerhet. Ni vill sänka priset på mjölk\r\nför alla. Och än en gång, varför skall Ivar Franzén\r\noch jag ha billigare statssubventionerad mjölk? Vad\r\nfinns det för skäl till detta, om vi vill hjälpa\r\nbarnfamiljerna?</pre><pre>Pensionärerna och andra grupper som inte betalar\r\nnågra stora skatter kan därmed inte få en i hög grad\r\nsänkt skatt. När man gör en sådan här kraftig\r\nskatteomläggning finns det skäl att se till att man\r\nhöjer pensioner, KBT och andra bidrag, och\r\ndetsamma gäller studiemedlen.</pre><pre>Anf. 29 IVAR FRANZÉN (c) replik:</pre><pre>Fru talman! Den enklaste matematik kan\r\ntydligen ibland vara svår. Jag har nu vid flera\r\ntillfällen talat om att moms inte drabbar alla.\r\nLogiskt sett sänker vi med centerpartiets förslag\r\ninte skatten med 1:20 kr. för alla. Skattesänkningen\r\nomfattar 50--60 % av bensinförbrukningen. De\r\nandra förarna är sådana som har förmånsbilar eller\r\npå annat sätt lyfter av momsen.</pre><pre>Det är denna snedhet i det system vi har, där många\r\nhelt undgår momsen, som vi i centerpartiet tycker\r\när en orättvisa. Det slår mot landsbygden eftersom\r\nman där får betala för kollektivtrafiken via\r\nskattsedeln och därtill finns det mycket få\r\nförmånsbilar i de sammanhangen.</pre><pre>Så till frågan om avdrag för ökade kostnader. Jag\r\ntycker att det är genant när man i denna kammare\r\nsäger att detta avdrag är någonting som man\r\njusterar av nåder. Har vi en princip som säger att\r\nman skall få göra avdrag för kostnader för\r\ninkomstens förvärvande, måste vi ha den rätten\r\nnågot så när anpassad till aktuella kostnader. Det är\r\nsnarare en skyldighet från vår sida än någonting\r\nsom skall anses som en nådgåva till dem det berör.</pre><pre>Det är inte subventioner som vi i centerpartiet talar\r\nom, Kjell Johansson. Vi talar om ett anpassat\r\nskatteuttag så att man därmed slipper ha pengar\r\nsom cirkulerar runt. Kan Kjell Johansson tala om\r\nför mig hur man på något annat sätt än genom höjd\r\nskatt täcker kostnaderna för dessa extra bidrag?</pre><pre>Om vi kan göra en förnuftig finansiering minskar vi\r\nskattetrycket och minskar rundgången. Detta\r\ntrodde jag var en gemensam målsättning. Det som\r\ngör mig så bekymrad är att den enighet som jag\r\ntidigare trodde var en självklarhet, nämligen att\r\nfolkpartiet och centern är överens på den här\r\npunkten, inte längre tycks föreligga. Det är för att\r\nvädja att ni går tillbaka till gamla sunda\r\nståndpunkter som jag tar upp debatten här i dag.\r\nJag hoppas att ni skall nå fram till den visheten vad\r\ndet lider.</pre><pre>Jag kan inte se någon fördel i att vi byter en\r\nvärldsmästarställning mot en annan. I Sverige var\r\nförra året världsmästare när det gällde skatteuttag\r\npå arbetsinkomster. Fr.o.m. nyår kommer Sverige\r\nhelt otvetydigt att bli det när det gäller\r\nmervärdeskatten. Detta för med sig många\r\nproblem, vilket vi självfallet kommer få uppleva\r\noch som vi förr eller senare måste hjälpas åt att\r\nrätta till.</pre><pre>Förste vice talmannen anmälde att Kjell Johansson\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 30 LARS BÄCKSTRÖM (v) replik:</pre><pre>Fru talman! Skattepaktspartierna, folkpartiet och\r\nsocialdemokraterna har hittills kunnat kassera in\r\nföga beröm av väljarna i allmänhet för sin\r\nskattereform. Det är i stället ekonomer, företagare\r\noch möjligen Skattebetalarnas förening som stått\r\nför några erkännsamma ord. Det berömmet är\r\nantagligen en klen tröst för alla de politiker som vet\r\natt när det gäller skatt så är det de skattskyldigas\r\ntycke och smak som till sist fäller avgörandet om en\r\nreform är bra.</pre><pre>Vi i vänsterpartiet säger: Riv upp\r\nskatteomläggningen. Vi säger inte det för att vi\r\ntycker att det var fel att sänka skatten på\r\narbetsinkomster, dvs. sänka marginalskatten för\r\nlåg- och normalinkomsttagare. Inte heller tycker vi\r\natt det var fel att öka det effektiva skatteuttaget på\r\nkapital, eller minska utrymmet för fiffel och båg.\r\nAllt detta var bra.</pre><pre>Vänsterpartiet säger: Riv upp skatteomläggningen\r\nför vi har ett alternativ som är bättre än den modell\r\nsom folkpartiet och socialdemokraterna drev\r\nigenom, ett enklare och rättvisare alternativ. Men\r\ndet är ingen stor om ens någon poäng att säga detta\r\ntill fru talman eller ens till biträdande\r\nfinansministern. Socialdemokraterna har gjort sitt\r\nval, och det lär stå fast i huvudsak. Men om ett år\r\nså har väljarna fått säga sitt. Om inte förr så kanske\r\ngenom valrörelsens stålbad, kanske vissa partier\r\ninser att det finns skäl att ompröva\r\nfördelningsprofilen på skatteomläggningen.</pre><pre>Då kanske vi får en riksdagsmajoritet som inser att\r\ndifferentierad moms är ett rimligt och rättvist krav.\r\nDå kanske också socialdemokraterna inser att\r\nSverige inte måste ha Västeuropas lägsta\r\nbolagsskatt. Efter ett val kanske vi kan få\r\nsocialdemokrater att inse att det är bra att tala om\r\nenhetlig kapitalbeskattning och ännu bättre att\r\ngenomföra det i praktiken. Efter ett val, eller\r\nmöjligen några val, kanske en riksdagsmajoritet är\r\nberedd att diskutera höjda marginalskatter, mer än\r\n50 %, för höginkomsttagare, precis som\r\npolitikerna tvingats diskutera i USA.</pre><pre>Verkar detta otroligt? Ja, möjligen i dag. Men vi vet\r\nockså att många politiker ibland är mycket flexibla\r\nföre och efter val. Före och efter väljarstormar.</pre><pre>Dagens mest brännbara debattpunkt är\r\nbensinpriserna. Jag anser att priserna nu är för höga\r\nför alla dem som är beroende av bil för resa till\r\narbete eller andra nödvändiga transporter.\r\nVänsterpartiet har sagt nej till moms på bensin och\r\nföreslagit system med höjda punktskatter och\r\nmiljöavgifter. Om vänsterpartiets förslag hade\r\nvunnit kammarens gehör i våras så hade dagens\r\nbensinpriser varit ungefär en krona lägre.</pre><pre>I går kväll visade regeringen att man kan ta intryck\r\nav en kraftfull opinion. Vad som för några dagar\r\nsedan var omöjligt att finansiera och olämpligt att\r\ngöra, det var i går kväll ett ''sakligt övervägt\r\nbeslut''. Samma regering kunde hitta 700 miljoner\r\nsom var ''bortglömda''. Se, nöden är\r\nuppfinningarnas moder.</pre><pre>Nu inser alla, inte bara utanför riksdagen, att något\r\nmåste göras åt problemen kring de höga\r\nbensinpriserna. Regeringen föreslår höjda\r\nreseavdrag. Vänsterpartiet stöder det förslaget,\r\nmen det räcker inte. Vänsterpartiet vidhåller att det\r\nenklaste och rättvisaste sättet att lösa frågan om\r\nbensinbeskattningen är att slopa skatten på\r\nskatten, dvs. bensinmomsen.</pre><pre>Och på samma sätt som jag menar att regeringen\r\nborde vara mer vidsynt så kommer vi i\r\nvänsterpartiet att pröva även andra idéer i en öppen\r\nanda. Vi avvisar inte blankt någon form av\r\ndifferentierad bensinbeskattning, men hittills\r\nåterstår alltför många tekniska frågor att lösa.\r\nKanske vore en väg att slopa bensinmomsen, höja\r\npunktskatterna generellt och samtidigt införa\r\nregionala miljöavgifter på bensin i områden med\r\nsärskilt stora miljöproblem. Dessa avgifter skulle\r\ndå kunna finansiera en utbyggd och billigare\r\nkollektivtrafik i sådana regioner.</pre><pre>Det finns också andra skatter som borde ändras\r\nsnabbt. Jag vill poängtera två basbehov:\r\nmatpriserna och hyrorna.</pre><pre>Alla vet att inflationslöner missgynnar alla, såväl\r\nindivider som samhällsekonomi. Höga matpriser,\r\nhyresstegringar och dyr bensin ökar inflationen och\r\nlönekrav.</pre><pre>Jag vet att statsrådet kommer att säga att höga\r\nmatpriser inte bara beror på matmomsen, men en\r\nsänkt skatt på maten skulle fungera som en\r\nprispress. Regeringen vill prioritera\r\ninflationsbekämpningen, och då skulle en\r\nreducerad matmomseffekt i nästa års budget vara\r\nett viktigt bidrag. Det skulle inte ens stå i strid med\r\nregeringens omhuldade EG-anpassning.</pre><pre>Regeringen och hyresgäster vet att dramatiska\r\nhyresstegringar står för dörren nästa år.\r\nVänsterpartiet har genom en överenskommelse\r\nmed regeringen om finansieringen av nybyggandet\r\nförsökt att pressa fördyringar av boendet, men det\r\nbehövs fler åtgärder. Det vore rimligt att ompröva\r\neller på annat sätt kompensera vissa\r\nmomsbreddningar på boendet. Det gäller t.ex.\r\nmomsen på fjärrvärme, eller momsen på\r\nfastighetsskötsel eller den mycket säregna\r\nuttagsbeskattningen för arbete som utförs inom\r\negna fastigheter. Här undrar jag om statsrådet har\r\nnågot besked att ge?</pre><pre>Moderaternas representant sade att det finns ett\r\nklart samband mellan högt skattetryck och\r\nekonomisk tillväxt. De länder som mest har sänkt\r\nsin skatt, USA och Storbritannien, och har gått före\r\npå denna väg, är de länder som just nu har den\r\nsämsta ekonomiska tillväxten inom hela OECD-\r\nområdet. Det sambandet tycks inte vara positivt\r\nutan snarast negativt. Därför är det alarmerande att\r\näven regeringen börjar tala om att det är ett\r\nprioriterat mål att sänka skattekvoten.</pre><pre>Anf. 31 KARL-GÖSTA SVENSON (m)\r\nreplik:</pre><pre>Fru talman! Jag vill något bemöta den sista delen\r\nav Lars Bäckströms inlägg. Jag sade att det finns\r\nklart dokumenterat att ett högt skattetryck ger låg\r\nekonomisk tillväxt.</pre><pre>Det är svårt att göra jämförelser med USA, som\r\nhar ett av de lägsta skattetrycken i världen, under\r\n30 %. Det skall man inte jämföra med det land som\r\nhar världens högsta skattetryck, dvs. Sverige, som\r\nligger på 57 %. Vi ser nu effekterna av det höga\r\nskattetrycket, som har bidragit till att vi i dag är\r\nnere på nolltillväxt i den svenska ekonomin.</pre><pre>Anf. 32 LARS BÄCKSTRÖM (v) replik:</pre><pre>Fru talman! Diskussionen om skattetrycket och\r\nskattekvoten är oerhört viktig att föra i denna\r\nkammare. Det finns en uppfattning som\r\nNäringslivets Ekonomifakta har spritt ut att Sverige\r\nhar högt ett skatteuttag och därför är det en dålig\r\nekonomisk tillväxt.</pre><pre>Korpi har i Ekonomisk Debatt visat att talet om den\r\ndåliga ekonomiska tillväxten till stor del är en myt.\r\nVi ligger på den nivå som genomsnittligt\r\nhögindustrialiserade länder gör. T.o.m. liberalen\r\nDaniel Tarschys har i tidskriften Ekonomisk Debatt\r\npåpekat det intressanta att man borde sluta tala om\r\nen skattekvot och i stället tala om en utgiftsnivå,\r\ndvs. vilka offentliga utgifter som vi har.</pre><pre>Jag menar att om man höjer skatterna för att kunna\r\nbygga fler JAS-plan är det förvisso improduktivt.\r\nMen om man höjer skatten för att kunna klara av\r\natt rehabilitera dem som har slagits ut från\r\narbetsmarknaden, är det en oerhört produktiv\r\nsatsning. Det stärker den ekonomiska tillväxten.\r\nOm man höjer skatten för att bygga ut forskning\r\noch utbildning, ökar det produktiviteten i\r\narbetslivet. All ekonomisk forskning säger att ökad\r\nproduktivitet grundar ekonomisk tillväxt, och\r\nproduktiviteten ökas när vi får bättre utbildning.\r\nDet viktigaste är alltså inte hur högt skatteuttaget\r\när utan vad man brukar skatteinkomsterna till.</pre><pre>Det som oroar mig och som jag hoppas att\r\nstatsrådet har för avsikt att utreda är att\r\nsocialdemokraterna har anammat denna moderata\r\nsyn som Karl-Gösta Svenson har redovisat. De\r\nländer som har pressat ned sin skattekvot har gjort\r\ndet så långt att deras ekonomiska tillväxt har\r\navstannat.</pre><pre>Jag tror att det vore värdefullt om vi rensade\r\nsiffrorna om skattekvoten i Sverige från interna\r\ntransfereringar. Det kommunerna betalar i skatt till\r\nstaten är inget riktigt bra mått på hur mycket det\r\nallmänna tar av den gemensamma kakan. Det är\r\nbara en intern transferering. Vi har alltså ett mått\r\npå skattekvoten i Sverige som inte överensstämmer\r\nmed ett rimligt skattemått. FN och OECD håller nu\r\npå att revidera sina skattekvotsbegrepp.</pre><pre>Vi skall återkomma till denna debatt. Min poäng är\r\natt det viktiga är vad skatten brukas till. Jag hoppas\r\npå den typen av skattesänkningar som beror ppå att\r\nvälståndet och jämlikehten stiger.</pre><pre>Anf. 33 GÖSTA LYNGÅ (mp):</pre><pre>Fru talman! Den i juni beslutade och för nästa år\r\ngällande skattereformen var en kompromiss mellan\r\ntvå partier. Det ena, folkpartiet, stod för ökad\r\nmateriell välfärd, speciellt för de bättre ställda i\r\nsamhället. Att det är så framhöll Kjell Johansson\r\nför en liten stund sedan för kammarens ledamöter.\r\nDet andra, socialdemokraterna, ville sitta kvar i\r\nregeringsställning. Låt mig gratulera dessa partier,\r\nsom bägge uppnådde sina syften, en ovanligt lyckad\r\növerenskommelse för de två partierna.</pre><pre>Det blir allt klarare att förlorarna kommer att vara:</pre><pre>--  de sämre ställda, för vilka de ökade uttagen av\r\nindirekt skatt inte motsvaras av minskad direkt\r\nskatt,</pre><pre>--  resenärerna med kollektivtrafik, som får kraftigt\r\nhöjda biljettpriser vid årsskiftet på grund av\r\nmervärdeskatt,</pre><pre>--  de ekologiska metoderna för energiutvinning,\r\nsom fortfarande inte stöds skattevägen jämfört med\r\nmetoder som bygger på fossila bränslen,</pre><pre>--  naturen, vars krav inte beaktats i rimlig\r\nutsträckning,</pre><pre>--  våra barnbarns barnbarn, som får ta över en\r\nutarmad och nedsmutsad jord.</pre><pre>Låt mig på denna korta tid bara diskutera det nu\r\nmest aktuella problemet, nämligen beskattningen\r\nav bensin och avdragsrätten för resor till och från\r\narbetet. Bensin tillhör dessa fossila drivmedel som\r\nbara är tillgängliga i begränsad mängd på vår jord.\r\nMänskligheten tömmer ut den resursen med en\r\nförfärande hastighet trots att teknik finns och\r\ndrivmedel finns som skulle kunna ge ett uthålligt\r\nutnyttjande under all framtid, och ett ekologiskt\r\nrimligt utnyttjande av andra drivmedel. Irakkrisen\r\när mot den bakgrunden ett tillfälligt fenomen som\r\ndock är en varningsklocka. Nu är rätta tiden att\r\nsatsa på ekologiskt riktiga produkter. Nu är rätta\r\ntiden att påbörja frigörelsen från beroendet av en\r\nprodukt som även frånsett händelserna i\r\nMellanöstern endast är tillgänglig i begränsad\r\nomfattning. Vad skall vi då göra akut? Att likt\r\nmoderaterna och centern föreslå nedskärning av\r\nbensinskatten visar brist på förståelse av\r\nproblemet. Det är bara symtomen man åtgärdar.\r\nMan lappar på ett ohållbart system. Nej, då är det\r\nbättre att ge ett direkt stöd till glesbygdsfolk -- en\r\nsumma som t.ex. kan användas till att betala den\r\ndyrbara bensinen eller sparas. Valfriheten är viktig\r\nför oss. Vi vill inte styra mot en ökad bilism.</pre><pre>Vad skall vi då göra på lång sikt? Vi anser liksom\r\nfinansministern att avdragen för arbetsresor bör ses\r\növer mot bakgrund av Irakkrisen. Vi anser dock att\r\ndet fundamentala problemet måste attackeras. Det\r\nmåste löna sig att åka kollektivt, där så är möjligt.\r\nDet måste löna sig att samåka, där man kan göra\r\ndet. Det måste löna sig att cykla om man har kort\r\navstånd till jobbet. Därför har vi föreslagit och\r\nföreslår igen att avdraget skall vara oberoende av\r\nvilket transportmedel man använder och endast\r\nrelateras till avståndet mellan bostad och arbete. Vi\r\nmenar att de som bor nära arbetet inte behöver\r\ngöra detta avdrag. Vi har en gräns vid en och en\r\nhalv mil. Trots allt är det glesbygdens folk som får\r\nsitta i kläm i dag, och det är viktigt att skapa en\r\nuthållig lösning för glesbygden. Givetvis, jag\r\nbetonar det än en gång, vill vi inte att den olyckliga\r\nmomsbeläggningen av kollektivtrafiken skall\r\ngenomföras till nyår. Vi arbetar i riktningen att\r\ndetta förslag skall avslås.</pre><pre>Miljöpartiet de gröna finner det olyckligt att\r\nskattedebatt och skattepolitik styrs av så kortsiktiga\r\noch tillfälliga hänsyn. Man missar därmed ett\r\nutmärkt tillfälle att med ekonomiska styrmedel\r\nändra det ohållbara konsumtionsmönster som\r\nindustrivärlden byggt in sig i. Detta gäller såväl\r\ntrafik som många andra områden.</pre><pre>Finansiering av de skattelättnader som vi har\r\nförslagit sker huvudsakligen genom uranskatt på\r\ntre öre per producerad kilowattimme. Vi kommer\r\natt föreslå detta. Som alltid vill vi ha full\r\nfinansiering av våra förslag. I det fallet skiljer vi oss\r\nfrån moderaterna och centerpartisterna.</pre><pre>Fru talman! Jag hoppas fortfarande. Miljöpartiet\r\nde gröna kommer fortfarande att lägga fram förslag\r\npå det ekonomiska området. Det gäller förslag som\r\nom de antogs av kammaren skulle styra den\r\nonaturliga överkonsumtionen in på resurssnålare\r\nvägar. Då skulle vi kunna gratulera våra barnbarns\r\nbarnbarn som får ta över denna underbart fina\r\nvärld med frisk mark, rent vatten och oförstörd\r\natmosfär.</pre><pre>Anf. 34 KJELL JOHANSSON (fp) replik:</pre><pre>Fru talman! Gösta Lyngå sade något i stil med att\r\nfolkpartiet står för ökad välfärd främst för de rika.\r\nJag tror att alla som var närvarande i denna\r\nkammare eller lyssnade förstod det intresse som jag\r\nvisade de grupper som inte får några stora\r\nskattesänkningar genom reformen och hur man\r\nlöser problemen för dem. Jag tror att det står\r\nfullständigt klart för alla att Gösta Lyngås referat\r\nvar alldeles fel. För att Gösta Lyngå också skall få\r\nklart för sig att det är fel att säga att vi bara värnar\r\nom de rika säger jag nu att detta är fel.</pre><pre>Jag vill bara ta upp en liten detalj och ställa en fråga\r\ntill Gösta Lyngå. Gösta Lyngå sade att miljöpartiet\r\nvill ha full finansiering för sina förslag och att man\r\ntänker införa en uranskatt om tre öre. När tänker\r\nni att kärnkraften skall avvecklas i Sverige?</pre><pre>Anf. 35 IVAR FRANZÉN (c) replik:</pre><pre>Fru talman! Centern har full finansiering av sina\r\nförslag, Gösta Lyngå.</pre><pre>Anf. 36 GÖSTA LYNGÅ (mp) replik:</pre><pre>Fru talman! När jag sade att folkpartiet gynnar de\r\nvälbeställda var det med tanke på den\r\nmarginalskattesänkning som folkpartiet fick med\r\nsig socialdemokraterna på. Sänkningen blev 50 % i\r\nstället för 55 %, som var tanken tidigare. Det var\r\navsikten. Det tror jag fortfarande gäller. Via\r\ntabellerna kan man räkna ut att de mer välbeställda\r\nfår betydligt större vinning av skattereformen än de\r\nmindre välbeställda. För dem blir det inte så\r\nmycket skattesänkningar.</pre><pre>Ivar Franzén uttalade att centern har full täckning\r\nför sina förslag. Jag är glad att höra det. Hur är det\r\ndå med de dynamiska effekterna som ingår i\r\nfinansieringen? När det gäller dynamiska effekter\r\nhar vi redan hört av Kjell Johansson att de visade\r\nsig inte vara särskilt påtagliga i USA, där man har\r\ngenomfört en skattereform som liknar den vi har\r\nhär. I somras var jag i Australien. I Australien\r\ngenomförde man år 1986 en liknande skattereform.\r\nInte heller där fann man några dynamiska effekter\r\nav någon signifikant storlek. Centern har räknat\r\nmed åtskilliga miljarder. Hur många det var,\r\nkommer säkert Ivar Franzén ihåg.</pre><pre>Anf. 37 IVAR FRANZÉN (c) replik:</pre><pre>Fru talman! Om det skall vara meningsfullt att\r\ngenomföra en stor skattereform måste den rymma\r\nen rad positiva effekter som gör att man som full\r\ntäckning kan räkna med en del dynamiska effekter.\r\nDet är därför vi var så kritiska mot finansieringen.\r\nVi tror nämligen att den i hög grad motverkar de\r\ndynamiska effekter som skatteöverenskommelsens\r\ngrunddrag ger möjlighet till. Vi stöder\r\nskattereformen i grunden. Med vår finansiering är\r\ndet ingen överoptimism att kalkylera med de 7\r\nmiljarder som vi räknar med som dynamiska\r\neffekter.</pre><pre>Anf. 38 KJELL JOHANSSON (fp) replik:</pre><pre>Fru talman! Folkpartiets syfte med skattereformen\r\när att på nytt få i gång svensk ekonomi så att vi kan\r\nfortsätta välfärdsbygget och främst förbättra för de\r\nsämst ställda, de eftersatta grupperna i Sverige.\r\nDärför talar vi om det glömda Sverige.</pre><pre>Jag fick inget var på frågan om uranskatt. Ni säger\r\natt ni skall ha full finansiering genom uranskatt.\r\nMin fråga löd: När ni tänker ni avskaffa\r\nkärnkraften?</pre><pre>Anf. 39 GÖSTA LYNGÅ (mp) replik:</pre><pre>Fru talman! Det är nog riktigt att det rörde sig om\r\n7 miljarder. Det framstod för mig snarare som en\r\nskillnad mellan utgifter och inkomster i budgeten.\r\nDet framstod inte som någon effekt som verkligen\r\nskulle komma att uppnås. När man har genomfört\r\nliknande skattereformer har man funnit att dessa\r\ndynamiska effekter inte har uppstått.</pre><pre>Jag glömde svara på frågan om avvecklingen av\r\nkärnkraften. Miljöpartiet de gröna kommer säkert\r\natt avveckla kärnkraften så fort vi får makt nog att\r\ngöra det. Vi har i själva verket föreslagit att man\r\nskall börja så fort som möjligt. Vi har kommit med\r\nett genomräknat förslag som visar att det är möjligt\r\natt göra det på tre år. Vi tror inte att vi har\r\nmöjlighet att få igenom det i kammaren, men vi har\r\nsåledes bevisat att det går rent ekonomiskt.</pre><pre>Vad Kjell Johansson säger om välfärden för de\r\nsvagare grupperna kanske de svagare grupperna\r\ninte förstår, eftersom de i nuläget drabbas hårdare\r\nav skattereformen än de mer välbeställda.</pre><pre>Anf. 40 Statsrådet ERIK ÅSBRINK:</pre><pre>Fru talman! På senare tid har vi på nytt kunnat\r\nbevittna den särintressenas parad i skattedebatten\r\nsom också har ägt rum tidigare. Vi ser den i\r\nmassmedia. Vi kan även lyssna till den i denna\r\nkammare. Varje dag översköljs vi av nya\r\nenfrågekampanjer. Varje dag ''upptäcker''\r\nmassmedia att ett par tre nya grupper drabbas av\r\nruin och elände till följd av skattereformen.</pre><pre>Bara de senaste veckorna har det uppdagats att en\r\nrad grupper kommer att plågas och utarmas i\r\nsärskilt hög grad av att vi i år och nästa år sänker\r\ninkomstskatten med närmare 100 miljarder kronor.\r\nTill de mest utsatta grupperna hör för närvarande\r\nlunchätare, krogbesökare, hotellgäster, forskare,\r\nfiskare, idrottsmän, löntagare, egenföretagare,\r\npensionärer, aktieägare, gäldenärer, borgenärer,\r\nglesbygdsbor, storstadsbor, bilister, tågpassagerare,\r\nbusspassagerare, flygpassagerare, villaägare,\r\nhyresgäster, bostadsrättsinnehavare, slottsherrar,\r\nmiljövänner, ensamstående och kvinnor. Jag har\r\nsäkert glömt några grupper, och jag utgår från att\r\nKarl-Gösta Svenson, Ivar Franzén och Lars\r\nBäckström kan komplettera listan om en stund.</pre><pre>Och som ett brev på posten kommer vanligtvis krav\r\npå att man skall få kompensation för de trakasserier\r\nsom den stora skattesänkningen innebär för den\r\nena eller andra gruppen. Tagna vart och ett för sig\r\nkan dessa krav förefalla motiverade. Men\r\nsammantagna blir de alldeles orimliga. Och den\r\nbild av utbredd misär som summan av alla klagorop\r\nskapar har ingenting med verkligheten att skaffa.</pre><pre>Om man gör sig mödan att glutta litet bakom\r\ndraperiet, finner man att det bakom dessa till synes\r\nså ''spontana'' opinionsstormar ofta ligger\r\nvälorganiserade lobbygrupper och utstuderade och\r\npåkostade reklamkampanjer. Syftet är nästan\r\nalltid, när man skingrar dimridåerna att bryta\r\nsönder någon del av skattereformen för att införa\r\nett nytt eller bevara ett gammalt skatteprivilegium.</pre><pre>Denna typ av hänsynslös och pengastark lobbyism\r\nvisar på en utveckling i det svenska samhället som\r\njag för min del beklagar. Och jag kan inte upphöra\r\natt förvånas över hur ofta och hur lättvindigt stora\r\ndelar av massmedia faller pladask även för de mest\r\ngenomskinliga enfrågekampanjerna.</pre><pre>Fru talman! Hur mycket viktigare är det då inte att\r\nde politiska partierna och det parlamentariska\r\nsystemet förmår att hävda allmänintresset, att se till\r\nhelheten och inte blott till delen. Det är på oss det\r\nankommer att våga att hävda vissa principer, även\r\nnär det blåser.</pre><pre>På senare tid har det utan tvivel funnits en genuin\r\noro och äkta bekymmer hos många människor över\r\nde kraftigt stigande olje- och bensinpriserna, låt\r\nvara att denna oro har blåsts under och förgrovats\r\nav massmedia. Denna folkliga oro är fullt\r\nförståelig. I början av året höjdes energiskatterna\r\nkraftigt som ett led i finansieringen av de sänkta\r\ninkomstskatterna. Dessa höjningar passerade utan\r\nalltför stark kritik. Det fanns t.o.m. de som vågade\r\nsäga att detta var en bra miljöpolitik. Och det är ett\r\nfaktum att bensinpriset ännu i somras, mätt i fast\r\npenningvärde, var lägre än vad det var 1982.</pre><pre>Men så kom Saddam Husseins invasion av Kuwait i\r\nbörjan av augusti. Till följd av detta har olje- och\r\nbensinpriserna gått upp i hela världen. Den direkta\r\noch automatiska följden av detta blev att\r\nbensinpriset i Sverige steg med ytterligare ungefär\r\n85 öre. Som påbröd till de tidigare höjningarna blev\r\ndetta uppenbarligen i mesta laget. Bensinpriset är\r\nfortfarande bara obetydligt högre än vad det var i\r\nslutet av den borgerliga regeringsperioden 1982.\r\nMen nu har det varit en kraftig uppgång på kort tid.\r\nOch därför har det framförts starka krav på sänkta\r\nbensinskatter eller andra lättnader.</pre><pre>Varje person som gör sig mödan att tänka en smula\r\nvet mycket väl att Sverige som nation inte kan\r\nkompensera sig för att de internationella\r\noljepriserna har stigit. Denna prisuppgång får,\r\nsärskilt på kort sikt, entydigt negativa\r\nkonsekvenser för den svenska ekonomin.\r\nPrisökningen -- man kan kalla den för Saddam\r\nHussein-effekten -- fungerar i praktiken som en\r\nextra och ovälkommen skatt som läggs på det\r\nsvenska folkhushållet. Det finns inga möjligheter\r\natt undkomma dess effekter.</pre><pre>Vad mera är -- Sverige, liksom andra länder, har\r\nerfarenheter från 70-talet, då vi försökte att\r\nuppskjuta anpassningen till de höjda oljepriserna\r\ngenom den s.k. överbryggningspolitiken. Det var\r\nvackert tänkt, men det fungerade inte så bra i\r\npraktiken. Denna ovilja att så snabbt som möjligt\r\nställa om inför den förändrade internationella\r\nsituationen bidrog till de senare svårigheterna för\r\nden svenska ekonomin. Genom uppskovet blev\r\nkostnaderna högre och anpassningen mera plågsam\r\nän vad som hade varit nödvändigt. Därför har\r\nreaktionerna denna gång i praktiskt taget alla\r\nländer varit följande: Försök inte att dölja\r\nkostnaderna med skattelättnader eller\r\nsubventioner! Genomför den ofrånkomliga\r\nanpassningen så fort som möjligt! Uppskjut inte till\r\ni morgon vad vi kan och bör göra redan idag! Då\r\noch endast då skapas en god grund för en gynnsam\r\nutveckling för välfärd och sysselsättning i\r\nframtiden.</pre><pre>Denna insikt lyser totalt med sin frånvaro i\r\nmoderaternas, centerns och vänsterpartiets\r\nbudskap. Vi får lyssna till fantasifulla förslag om\r\nbensinskattesänkningar, utan tillstymmelse till\r\nfinansiering.</pre><pre>Moderaterna hävdar att momsinkomsterna ökar till\r\nföljd av prisuppgången och vill ha en sänkning av\r\nbensinskatten med 30 öre. Momsinkomsterna ökar\r\nvisserligen med bara 17 öre, men i den moderater\r\nmatematiken ''rundar man av uppåt'' till nästan\r\ndubbla beloppet.</pre><pre>Men det är värre än så. Statsfinanserna förbättras\r\nnämligen inte av att de internationella priserna går\r\nupp. Sanningen är tvärtom att de försämras med\r\nmellan 800 och 1 800 milj. kr. till följd av den\r\nSaddam Hussein-effekten. Vi förlorar andra\r\nskatteinkomster, och olika indexbundna utgifter\r\nstiger. Det skapas långt ifrån något utrymme för\r\nskattesänkningar eller utgiftsökningar. I stället\r\nförsämras våra möjligheter i dessa hänseenden.\r\nDärför skulle det vara till stor fördel, inte bara för\r\nde enskilda människorna utan också för\r\nstatsfinanserna och för hela landets ekonomi, om vi\r\nkunde återgå till de lägre bensin- och oljepriser som\r\nrådde före krisen vid Persiska viken.</pre><pre>Men detta bekymrar inte moderaterna. De har\r\ningenting lärt och ingenting förstått.\r\nStatsfinanserna skall till varje pris försvagas med\r\nytterligare ca 1 500 milj. kr. Ovanpå Saddam\r\nHussein-effekten vill moderaterna lägga en Carl\r\nBildt-effekt. Så uppträder ett parti där\r\nokunnigheten bara överträffas av opportunismen.</pre><pre>Centerns och vänsterpartiets förslag, i den mån de\r\növerhuvudtaget låter sig utsättas för någon analys,\r\när ännu mer verklighetsfrämmande. Jag hörde att\r\ncentern nu vill sänka bensinskatten med 1:20 kr.\r\nKostnaden för detta är åtminstone 7 000 milj. kr.\r\nVarifrån skall centern ta dessa pengar? Det gapar\r\nju redan tidigare stora hål i era skatteförslag. Skall\r\nni på nytt tillgripa den fiffiga lösningen att säga att\r\ndet är utlandet som skall betala centerns rundhänta\r\nlöften?</pre><pre>Så uppträder dessa partier i en skön förening.\r\nHögerideologin, centerideologin och, jag höll\r\nnästan på att säga kommunistideologin, men jag\r\nmenar naturligtvis vänsterideologin har alla\r\ngenomfört samma djupsinniga analys. Den har i\r\nsamtliga fall lett till exakt samma slutsats, nämligen\r\natt bensinskatten måste sänkas med det snaraste\r\noch att dessa fagra löften inte behöver betalas.\r\nSverige kan lyfta sig självt i håret. På något mystiskt\r\nsätt kan Sverige som enda land i hela världen undgå\r\natt drabbas av störningarna i den internationella\r\nekonomin.</pre><pre>Den här löftespolitiken är en sak, den äkta folkliga\r\noron är en annan. Den folkliga oron måste vi ta på\r\nallvar. Vi socialdemokrater har undersökt vilka\r\nmöjligheter vi har att göra något. Vi ställde två\r\noavvisliga krav. Det första kravet var att en åtgärd,\r\nen lättnad, måste utformas så att den riktas till dem\r\nsom bäst behöver den, där den gör störst nytta. Det\r\nandra kravet var att den inte får innebära att\r\nfinanspolitiken försvagas. Den strama ekonomiska\r\npolitiken måste ligga fast.</pre><pre>Vi har hittat en lösning som presenterades i går och\r\nsom uppfyller dessa båda krav. Vi höjer\r\nreseavdraget 1990 och 1991. Denna höjning\r\nmotsvarar en sänkning av bensinpriset med 1:08 kr.\r\ni år och 1:31 kr. nästa år för dem som har långa\r\narbetsresor.</pre><pre>Vi riktar insatserna till det område där behovet är\r\nstörst, och vi finansierar dessa insatser genom att\r\ngenomföra skatteomläggningens principer även på\r\ntjänstegrupplivförsäkringen.</pre><pre>Om vi i stället hade använt dessa pengar för att\r\nsänka bensinskatten hade det räckt till en sänkning\r\nmed 12 öre.</pre><pre>Fru talman! Skattereformen kommer att\r\ngenomföras såsom den har beslutats. Särintressen\r\noch lobbygrupper kan fortsätta sina kampanjer\r\nännu en tid. De kommer att misslyckas.\r\nSkattereformen kommer att stå pall, därför att den\r\när bra och därför att den lägger grunden för rättvisa\r\noch en bättre fungerande ekonomi. Detta kommer\r\natt märkas i plånboken månad för månad fr.o.m.\r\njanuari nästa år. Kritiken är till stor del felaktig och\r\nmissvisande. På kort sikt tjänar de flesta på\r\nskattereformen. På lång sikt kommer alla att tjäna\r\npå den</pre><pre>Anf. 41 FÖRSTE VICE TALMANNEN:</pre><pre>Jag får erinra om de debattregler som gäller.</pre><pre>Anf. 42 Statsrådet ERIK ÅSBRINK:</pre><pre>Fru talman! Jag vill då bara säga att de flesta\r\nkommer att tjäna på skattereformen på kort sikt,\r\noch att alla kommer att tjäna på skattereformen på\r\nlång sikt.</pre><pre>Under detta anförande övertog andre vice\r\ntalmannen ledningen av kammarens förhandlingar.</pre><pre></pre><pre>Anf. 43 KARL-GÖSTA SVENSON (m)\r\nreplik:</pre><pre>Fru talman! Statsrådet Åsbrink raljerade här om\r\natt vi i Sverige har enfrågedebatter och att dessa\r\ndebatter drivs av pressen och understöds av en del\r\nav de politiska partierna. Jag ställde en fråga om\r\ndet var rimligt att Maja Magnusson i Torhamn\r\nskulle behöva sälja sitt torp för att klara av de\r\nnegativa effekterna av skatteomläggningen. För\r\nhenne är det en realitet att skatteomläggningen\r\nkostar henne 200 kr. per månad. Hon har i\r\ndagsläget 780 kr. och får 580 kr. från den 1 januari\r\nför livets nödtorft. Är det inte vettigt att diskutera\r\nen sådan fråga?</pre><pre>Sedan frågade jag också statsrådet Åsbrink om alla\r\nbostadsinnehavare i vårt land som får höjda hyror.\r\nDe är oroade. Är det en enfrågedebatt när den\r\nberör alla hushåll i vårt land att tala om de höga\r\nhyror som bl.a. är effekten av skatteomläggningen?\r\nFör en trea i allmännyttan rör det sig om en\r\ntusenlapp per månad. Hur många av hyresgästerna\r\ni en trea får 1 000 kr. i skattesänkning? Sedan får\r\nalla ökade kostnader därför att andra\r\nlevnadsomkostnader stiger i samband med\r\nskatteomläggningen.</pre><pre>Lika litet som jag märkte att Kjell Johansson talade\r\nom sänkt skattetryck kunde jag höra statsrådet\r\nÅsbrink tala om sänkt skattetryck. Tidigare har\r\nbåde Kjell-Olof Feldt och Ingvar Carlsson talat i\r\ndenna talarstol om att sänka skattetrycket i Sverige.\r\nMan har från socialdemokratiskt håll tänkt sig att\r\nsänka skattetrycket till 1982 års nivå, då det var\r\n51,5 %. I dagens proposition om den ekonomiska\r\npolitiken säger man från regeringens sida att man\r\npå sikt vill sänka skatterna. Samma dag, den 13\r\njuni, som riksdagen hade fattat beslutet om\r\nskatterna uppträdde statsrådet i Aktuellt och sade\r\natt det aldrig har varit en huvudsak för\r\nsocialdemokraterna att lova att sänka\r\nskattetrycket. Vem skall medborgarna tro på?\r\nEftersom det inte är en huvudsak för\r\nsocialdemokraterna att sänka skattetrycket,\r\nkommer vi någonsin att få uppleva att\r\nsocialdemokraterna föreslår att sänka skattetrycket\r\ni Sverige?</pre><pre>Anf. 44 GÖSTA LYNGÅ (mp) replik:</pre><pre>Herr talman! Det är ju ändå så, vilket också\r\nstatsrådet Åsbrink har förklarat, att\r\nglesbygdsborna får problem till följd av krisen.\r\nSamtidigt ökas statskassans medel genom ökade\r\nbensinpriser, som orsakas av Irakkrisen. Det\r\ninnebär ju ökade momsintäkter. Då löser\r\nregeringen detta alltså genom att ge rätt till större\r\navdrag. Vore det inte bättre och ge rättare signaler\r\natt göra så som vi har föreslagit, att ge ett direkt\r\nbidrag till glesbygdsborna? Det skulle vara\r\nriktigare av två anledningar: dels vill vi inte\r\nuppmuntra bilismen i tätorterna, dels är det alltså\r\nglesbygdsfolk som har drabbats värst. Detta skulle\r\nge dem en valfrihet. Kanske minskar de sedan\r\nbilismen. Om det inte kan göra det, får de alltså\r\nkompensation. Kan de göra det, kan de använda\r\npengarna på ett annat sätt, kanske spara dem. Vad\r\nsäger statsrådet om detta förslag?</pre><pre>Anf. 45 LARS BÄCKSTRÖM (v) replik:</pre><pre>Herr talman! Jag ställde en lätt förfrågan till\r\nstatsrådet om matpriser och hyror. Jag blev inte\r\nförvånad över att jag inte fick något svar, för tiden\r\när knapp, det inser jag. Men jag kommer inte heller\r\natt bli förvånad när statsrådet kommer att säga att\r\nhan förstår att man måste göra någonting åt dessa\r\ntvå saker. Därvidlag kommer vi säkert att mötas\r\nigen.</pre><pre>Däremot är jag mer betänksam att statsrådet i sitt\r\nanförande inte tog upp detta med skattekvoten.\r\nModeraternas representant tog upp frågan igen.\r\nHär måste jag säga att socialdemokraterna går en\r\nmycket farlig väg när de helt anammar talet om att\r\ndet är viktigt att sänka skattetrycket. Det är ett\r\nfelaktigt resonemang. Det är något rimligare att\r\ndiskutera utgiftsnivån, utgiftstrycket. Det mest\r\nrimliga är att diskutera utgiftsbehoven i den\r\noffentliga sektorn. Kan vi minska behoven är det\r\nalldeles utmärkt om vi också kan minska\r\nskattekvoten. Detta är den infallsvinkel man bör\r\nha.</pre><pre>Statsrådet räknade upp alla förlorarna och bad att\r\nvi skulle komplettera listan. Den kanske är något\r\ninkomplett, men den verkade tämligen fullständig.\r\nJag hann inte studera, men jag vill göra en annan\r\nabrovinkel. Jag vill räkna upp vinnarna, vi skall ju\r\nvara rättvisa. Vinnarna är företagare och löntagare,\r\nyrkesverksamma och pensionärer, män och\r\nkvinnor, riksdagsledamöter och vaktmästare i\r\nriksdagen, personer som tjänar över 240 000 och\r\növer 300 000 kr., storföretagare och småföretagare,\r\nstatsråd och gräsrötter, generaldirektörer och\r\nstatsanställda. Bland alla dessa finns det vinnare.\r\nMen det är inte där knuten finns, utan knuten ligger\r\ni att i alla dessa fall är det alltid den första i paret\r\nsom vinner mest, dvs. vissa vinner litet och vissa\r\nvinner mer. Det är problemet. Under 1980-talet har\r\nklyftorna ökat. När man fortsätter att låta klyftorna\r\nväxa under 1990-talet blir det allvarligt. Ni säger att\r\nni har gjort grundliga studier. Jag vill referera till\r\ner egen studie. Nu vet statsrådet och jag att vi skall\r\nräkna bort den första decilen. Med samma logik\r\nräknar jag bort decil 10, för statsrådet och jag vet\r\natt i den tionde decilen är det, de två yttersta\r\npercentilerna som förrycker resultatet. Låt oss ta\r\ndecil 5 och decil 9. Inom decil 5 blir det en ökning\r\npå 2,1 % och inom decil 9 en ökning med 3,7 %.\r\nEnligt en enkel matematik får vi en skillnad på ca\r\n1,5 % till förmån för de bäst ställda i decil 9. Det\r\nfinns de som vinner mer. Det är detta vi kritiserar\r\nfrån vänsterpartiet.</pre><pre>Sedan angående finansieringen. Enligt vår\r\ntotalfinansiering skulle vi ha ett överskott på 6,8\r\nmiljarder som vi kunde använda till kommunal\r\nkoncsumtion. Ni har en underfinansiering på 5\r\nmiljarder i dynamiska effekter, som resulterar i\r\nökat utgiftstryck i privat konsumtion, vilket leder\r\ntill ökad inflation. Så var det med den saken.</pre><pre>Anf. 46 IVAR FRANZÉN (c) replik:</pre><pre>Herr talman! Låt mig först instämma i statsrådets\r\nsynpunkter på vikten av att se helheten. Det är\r\nnågonting som vi i centern verklige arbetar för. Jag\r\nskall gärna också instämma i att det är bra med\r\ngoda principer. De måste dock hanteras med\r\nförnuft.</pre><pre>Statsrådet poängterade att det är viktigt att inte\r\nskjuta upp till morgondagen vad som behöver göras\r\ni dag. Tänk om socialdemokraterna hade levt efter\r\ndenna ledstjärna de år då oljan var billig! Då skulle\r\neffekten av ökade oljepriser ha varit väsentligt\r\nmindre i dag. Man har verkligen skjutit upp till\r\nmorgondagen det som borde ha gjorts i dag eller i\r\ngår.</pre><pre>Sedan till bensinskatten. Jag har mycket tydligt sagt\r\natt vi vill ta bort bensinmomsen. Det är inte\r\nkorrekt, det är helt fel, att tala om att den skulle ge\r\n7 miljarder i intäkter till statskassan. Så är det inte.\r\nJag kan inte hävda att jag kan göra exakta\r\nberäkningar här. I verkligheten händer det ju saker\r\nsom varken statsrådet eller jag kan förutse. Men\r\nom man räknar på det här netto och även tar en viss\r\nhänsyn till att momsen innebär ett höjt k-prisindex\r\noch därmed ökade kostnader, ligger\r\nnettokostnaden i storleksordningen mellan 2 och 3\r\nmiljarder. Det är alltså inte fråga om att ta bort\r\nbensinmomsen. Det är inte så att hela\r\nbensinskatten ger en intäkt i statskassan, utan det\r\när mellan 50 och 60 %.</pre><pre>Sedan till redovisningen av finansieringen. Jag skall\r\nhär gärna redovisa vissa saker.Vi kunde gärna ta\r\nhela paketet, men låt oss begränsa oss litet.</pre><pre>Vi har alltså föreslagit att schablonavdraget skall\r\nbegränsas till 2 000 kr. Det ger 2,1 miljarder i ökade\r\nskatteintäkter. Vidare vill vi slopa\r\nskattereduktionen beträffande\r\nfackföreningsavgifter. Det gäller alltså 1 700 kr. Vi\r\nvill ha lika bränslebeskattning -- en väldigt viktig\r\nstyråtgärd, som ger 0,4 miljarder i intäkter. Sedan\r\nvill vi också bibehålla punktskatterna på choklad\r\no.d. Det ger 1,4 miljarder i intäckter. Totalt rör det\r\nsig om 5,6 miljarder. Det täcker alltså med marginal\r\nvad det kostar att icke belägga kollektivtrafiken\r\nmed moms samt nettokostnaden för ett\r\nborttagande av momsen på bensin.</pre><pre>Anf. 47 Statsrådet ERIK ÅSBRINK:</pre><pre>Herr talman! Lars Bäckström tog på nytt upp\r\nfrågan om lägre matmoms. Men vi får inte veta hur\r\nen sådan kostsam åtgärd skall finansieras -- och det\r\när ofta som man inte får veta det.</pre><pre>Jag måste dock fråga: Varför föreslår\r\nvänsterpartiet en sådan kostsam reform, som har så\r\ntvivelaktiga fördelningseffekter? Varför inte\r\nanvända sig av andra metoder som inte innebär en\r\nstor belastning på statsfinanserna? Varför har inte\r\nvänsterpartiet varit pådrivande när det gäller att\r\navreglera jordbruket och livsmedelsindustrin?\r\nVarför har ni inte varit pådrivande när det gäller att\r\nminska de höga handelshinder som vi har och som\r\nbidrar till att matpriserna i Sverige hålls uppe?</pre><pre>Ni har ju, till skillnad från centerpartiet, inte några\r\nnärstående producentintressen som ni måste slå\r\nvakt om. Jag lovar att hur mycket Lars Bäckström\r\nän anstränger sig kommer vänsterpartiet inte att få\r\nsärskilt många röster från det hållet heller i\r\nframtiden. Varför kan ni då inte då anta de här\r\nmycket bättre och effektivare metoderna, så att\r\nstatskassan inte dräneras -- staten skulle ju då\r\nförlora stora inkomster eller tvingas höja momsen\r\npå andra nödvändiga varor? Jag skulle vilja ha ett\r\nsvar på den frågan.</pre><pre>Det har varit mycket tal här om bensinpriset och\r\ndess fördärvliga effekter. Jag tycker att det finns\r\nanledning att göra en kort historisk tillbakablick.</pre><pre>Under de sex år som vi hade borgerliga regeringar\r\nhöjdes bensinpriset i Sverige -- i dagens\r\npenningvärde -- från 5:30 till 7:19. Jag säger inte att\r\ndetta var fel, utan jag konstaterar bara att\r\nbensinpriset gick upp med nästan 2 kronor.</pre><pre>Innan Saddam Hussein slog till var priset på bensin\r\nlägre än det var då socialdemokraterna övertog\r\nregeringsmakten 1982. Det är först efter Husseins\r\ningripanden som bensinpriset ligger något över --\r\ndet rör sig om ungefär 30 öre -- 1982 års nivå.</pre><pre>Under den borgerliga regeringstiden höjdes\r\nbensinskatten sex gånger. Det motsvarar -- återigen\r\ni dagens penningvärde -- en höjning av\r\nbensinskatten med 2:04. Jag hörde inte några\r\nhemska klagotjut från Karl-Gösta Svenson eller\r\nIvar Franzén på den tiden. Jag säger detta därför att\r\njag tycker att det är viktigt att vi har det\r\nperspektivet när vi diskuterar bensinskatten förr\r\noch nu.</pre><pre>Ivar Franzén säger att det inte kostar 7 miljarder att\r\ngenomföra den typ av skattesänkning som centern\r\nföreslår. Det är möjligt att kostnaden blir något\r\nmindre med den teknik som centern förordar. Men\r\nfaktum kvarstår att ni här river upp ett nytt stort hål\r\ni er finansiering, som redan är så bristfällig. Det är\r\nså, och det har vi utförligt redovisat, att det fattas --\r\nsnällt räknat -- 9 miljarder i fråga om centerns\r\nskattepaket. Så fort en ny debattfråga dyker upp är\r\nni framme och lovar nya skattsänkningar rundhänt\r\nåt olika håll. Men som vanligt lyser finansieringen\r\nmed sin frånvaro. Sådant är helt enkelt inte\r\ntrovärdigt. Och det är en politik som skulle få de\r\nmest förödande effekter om den genomfördes. Den\r\nskulle leda till ännu högre inflation, till stigande\r\nräntor och till att förtroendet för den svenska\r\nekonomin fick en knäck.</pre><pre>Jag vill också ta upp frågan om skattekvoten och\r\nutgiftskvoten. På sätt och vis håller jag med Lars\r\nBäckström om att det intressanta inte är\r\nskattekvoten utan utgiftskvoten. Det är ju våra\r\nutgifter som skall finansieras. Finansierar vi dem\r\ninte genom skatter, finansieras de med hjälp av\r\nsedelpresser och utlandslån. Det vet vi alltför väl\r\nsedan den borgerliga regeringstiden.</pre><pre>Mellan 1976 och 1982 steg utgifterna i förhållande\r\ntill vår samlade produktion från 52 till 66 %. Det\r\nmotsvarar 170 miljarder. Därefter har utgiftskvoten\r\ngått ner -- till ungefär 61 % nästa år, och det är en\r\nminskning med 70 miljarder. Samtidigt har vi höjt\r\nen del skatter. Men det har inneburit att vi helt har\r\nkunna eliminera det stora budgetunderskott som vi\r\nfick överta i början av 1980-talet.</pre><pre>En förutsättning för att vi skall kunna sänka\r\nskattetrycket i framtiden -- jag håller med Lars\r\nBäckström på den punkten -- är att vi kan sänka\r\nutgiftstrycket. Det skall vi bara göra om vi har goda\r\nekonomiska förutsättningar och om vi kan göra det\r\npå ett socialt ansvarsfullt sätt.</pre><pre>De moderata löftena om skattesänkningar utan\r\nnågra uttalanden om hur dessa skall finansieras\r\nkommer vi aldrig att hålla oss till. Följden blir\r\nantingen raserade statsfinanser -- och det vet vi att\r\nni klarar av att åstadkomma -- eller också en kraftig\r\nsocial nedrustning. Vi vet också att inte heller den\r\nvägen är främmande för moderaterna.</pre><pre>Till sist vill jag ställa en frågan till Karl-Gösta\r\nSvenson och Ivar Franzén, ja, kanske också till Kjell\r\nJohansson som kan få en replik om han så önskar.\r\nHär står ju de borgerliga partierna djupt splittrade\r\noch oeniga. Jag vill i första hand fråga moderaterna\r\noch centern: Är det ett villkor för att ni skall sätta\r\ner i en regering med folkpartiet att skattereformen\r\nrivs upp och att folkpartiet bryter uppgörelsen med\r\nsocialdemokraterna, eller är ni beredda att överge\r\ner egen skattepolitik och acceptera skattereformen\r\nför att kunna bilda regering? Något tredje\r\nalternativ gives icke. Ge ett klart och entydigt\r\nbesked beträffande den frågan i nästa replik!</pre><pre>Anf. 48 KARL-GÖSTA SVENSON (m)\r\nreplik:</pre><pre>Herr talman! Som svar på ställd fråga kan jag säga\r\nföljande: Vi moderater har förespråkat sänkta\r\nmarginalskatter. En sådan åtgärd har vi alltså ställt\r\nupp på i den skatteomläggning som har\r\nförekommit. Jag konstaterar att Kjell Johansson i\r\ndag har sagt att han vill ha sänkt skattetryck. Det\r\nfinns alltså en gemensam nämnare när det gäller\r\nmoderata samlingspartiet och folkpartiet i det\r\navseendet.</pre><pre>Vidare konstaterar jag att jag inte fått några svar\r\nbeträffande Maria Magnusson eller beträffande\r\nhyresgästerna och deras oro. Erik Åsbrink nämnde\r\ninte något om de sakerna i sin replik. Han sade: Vi\r\nhar höjt skatterna en del under vårt\r\nregeringsinnehav. Det talas om 70 miljarder.\r\nDessutom har man ju ökat statsskulden.</pre><pre>Saddam Hussein-effekten ger ökade skatteintäkter,\r\nför momsen innebär ju ökade skatteintäkter som ni\r\ninte hade kalkylerat. Vi moderater anser att dessa\r\nskall komma bilägarna och medborgarna till del.\r\nStaten skall inte suga åt sig intäkterna från den\r\nskattehöjning som alltså blir en effekt här. Det blir\r\nsåledes ett ökat skatteuttag.</pre><pre>Statsrådet Åsbrink raljerade litet i sitt\r\ninledningsanförande när han talade om\r\nturistmomsen, restaurangmomsen osv. Det finns\r\nett rätt stort antal småföretag i Härjedalen,\r\nJämtland och på andra håll som är mycket\r\nberoende av turistverksamheten. Man konstaterar i\r\ndag en volymminskning, samtidigt som man nu står\r\ninför en viktig tid på året. Man går ju mot\r\nvintersäsongen. Men nu får man ytterligare\r\nskatteökningar genom att resemomsen tillkommer.\r\nDels kostar det pengar för människor att ta sig till\r\nde här ställena, dels blir det ökade kostnader\r\ngenom höjda priser till följd av momsen när det\r\ngäller t.ex. liftarna. Det är det som är allvarligt och\r\nsom kan förorsaka en kris för näringen.</pre><pre>Sedan talade statsrådet också om Calle Bildt-\r\neffekten. Den effekten innebär att vi får sänkt\r\nskattetryck, ökad ekonomisk tillväxt, ökad välfärd,\r\nen framtidsinriktad energipolitik och medlemskap\r\ni EG. Dessutom vill vi bryta monopolen inom den\r\noffentliga sektorn för att ge valfrihet åt\r\nmänniskorna i vårt land.</pre><pre>Anf. 49 IVAR FRANZÉN (c) replik:</pre><pre>Herr talman! Jag vill börja med att konstatera att\r\ndet är funktionen att åka bil och kostnaden för det\r\nsom är det viktiga. Hade socialdemokraterna ställt\r\nupp på den effektivisering vad gäller framtagande\r\nav bensinsnålare bilar som centern har drivit under\r\nmånga år, skulle vi den vägen ha åstadkommit en\r\nbetydande positiv effekt både för bilåkarna och för\r\nlandet. Det var den försummelsen jag påpekade i\r\nmin förra replik.</pre><pre>Vi har analyserat de beräkningar som Erik Åsbrink\r\ntalar om. De må vara, enligt Erik Åsbrink, snälla,\r\nde är inte desto mindre felaktiga. Det är inte några\r\nnya skattesänkningar vi föreslår. Det vet Erik\r\nÅsbrink mycket väl. Det är skattesänkningskrav\r\nsom vi har drivit hela tiden och som ingår i\r\nskattereformen. Vi har finansierat dem och\r\nredovisat hur finansieringen skall göras. Det jag\r\nvalde att plocka ut innebär inte något nytt hål. Det\r\när snarare så att vi med den finansiering jag har\r\nredovisat fyller på litet grand. Det skadar inte\r\nheller. Det finns en viss reserv i den redovisade\r\nfinansieringen av de två förändringar i\r\nmomsbeskattningen som jag har talat för här i dag.</pre><pre>Vårt förslag innebär inte något hot mot svensk\r\nekonomi. Det innebär en sänkt inflation, sänkta\r\nlönekrav och ett sänkt skattetryck. Det innebär\r\nkort och gott en stabilisering av den svenska\r\nekonomin. Det är tveklöst så.</pre><pre>Självklart har jag inte något mandat och önskar inte\r\nheller att uttala mig i regeringsfrågan. Men låt mig\r\nkonstatera att centern är för skattereformen. Det är\r\nalltså inte den diskussionen vi för här. Vi ser de\r\nstora bristerna i finansieringen, och vi menar att det\r\när ytterligt angeläget att på finansieringssidan göra\r\nen hel del justeringar, bl.a. ur rättvisesynpunkt,\r\nmen framför allt för att stabilisera och utveckla den\r\nsvenska ekonomin och skapa en bättre välfärd för\r\nalla svenskar.</pre><pre>Anf. 50 LARS BÄCKSTRÖM (v) replik:</pre><pre>Herr talman! Statsrådet Åsbrink undrade över\r\njordbrukspolitiken och matmomsen. Jag vill säga\r\natt det bästa inte får bli det godas fiender. Jag\r\npoängterar att vänsterpartiets representanter i den\r\nlivsmedelspolitiska arbetsgruppen har varit\r\npådrivande för att få till stånd en bättre\r\njordbrukspolitik.</pre><pre>Beträffande momsen har vi sagt att vi vill göra\r\nfinansieringen med höjd kapitalbeskattning med\r\nanledning av den fördelningspolitiska effekten. Det\r\nfinns låginkomsttagare som inte är barnfamiljer\r\neller pensionärer, och det finns barnfamiljer som är\r\nhöginkomsttagare. Vissa höginkomsttagare som\r\ntjänar jättemycket på skatteomläggningen och har\r\nbarn kompenseras sedan med extra barnbidrag.\r\nDet är inte alls bra fördelningspolitiskt. Det är av\r\nfördelningspolitiska skäl vi driver vår momslinje.\r\nJag vill personligen deklarera att jag tror att det\r\nvore bättre att finansiera en reducerad matmoms\r\nmed höjd moms på kapitalvaror. Då skulle man få\r\nen än starkare fördelningspolitisk effekt. Man\r\nskulle också förbättra bytesbalansen i och med att\r\nman skulle rikta hushållens konsumtion mot\r\ninhemska varor och dämpa importefterfrågan. Det\r\nskulle stärka bytesbalansen. Vi vet att OECDs\r\nrapporter säger att de svenska hushållen utmärks av\r\natt de konsumerar mat av lägre kvalitet och i\r\nmindre mängd än i andra länder. Det är också en\r\nfolkhälsofråga.</pre><pre>En annan sak som jag vill runda av med i denna\r\nskattedebatt gäller företagsbeskattningen. I den\r\nproposition som regeringen har lagt fram säger man\r\nom den ekonomiska politiken på medellång sikt att\r\nden nya företagsskatten hör till de lägsta i OECD.\r\nDet finns reserveringsmöjligheter, erkänner man,\r\nsom är helt främmande för resten av OECD-\r\nvärlden. Jag vill säga att det är defensivt att försöka\r\ntrygga ekonomisk tillväxt i Sverige genom att\r\nSverige skall vara ett slags storföretagens Monaco.\r\nDe som har blivit rika på spekulationer flyttar till\r\nMonaco och i Sverige skall storföretagen berika sig.\r\nJag tror att det är en dålig väg för ekonomisk\r\ntillväxt. Ni genomförde en sådan övergödning, som\r\nskapade inlåsningseffekter i företagen, under 80-\r\ntalet. Jag tror att detta är en föga kreativ väg för\r\nekonomisk tillväxt.</pre><pre>Det är bra att vi har diskuterat utgiftsnivåerna i\r\nstället för skattekvot, men diskutera aldrig\r\nutgiftsnivåerna utan att diskutera de behov som\r\nfinns i samhället. Satsningar på skola, utbildning\r\noch sjukvård ökar arbetsutbudet och höjer\r\nproduktiviteten i samhället. Det är inte utgift i\r\negentlig mening, det är på sätt och vis investeringar\r\ni framtida produktionskapacitet.</pre><pre>Till sist vill jag angående skatteomläggningen säga\r\natt det finns vinnare och förlorare i alla grupper,\r\nmen mest vinner de som tjänar bra. Regeringens\r\negen uträkning säger detta. Den femte decilen\r\ntjänar 2,1 % och den nionde decilen tjänar 3,7 %.\r\nDet är en skillnad, om man skall vara exakt, på\r\n1,6 %. Detta ger ca 1,5 % till förmån för de bäst\r\nställda.</pre><pre>Anf. 51 GÖSTA LYNGÅ (mp) replik:</pre><pre>Herr talman! Jag upprepar frågan till Erik\r\nÅsbrink: Varför har regeringen valt en\r\nglesbygdsinsats som huvudsakligen bidrar till\r\nbilanvändandet, i stället för att ge direkta bidrag\r\nsom kan användas efter fritt val, för att köra bil som\r\ntidigare, till något annat eller till sparande? Detta\r\nvore ett tillfälle att samtidigt använda bidraget som\r\nett politiskt styrmedel.</pre><pre>Anf. 52 Statsrådet ERIK ÅSBRINK:</pre><pre>Herr talman! Jag gläder mig åt att Gösta Lyngå\r\nfortfarande uppvisar ett miljöengagemang. På en\r\ndel andra håll har den sidan av tillvaron spelat\r\nmycket liten roll under de senaste veckornas\r\nvåldsamma massmediala anstormning.</pre><pre>Vi har gjort den här insatsen därför att det är ett\r\nfaktum att de internationella prishöjningarna på ett\r\noplanerat och olyckligt sätt har förvärrat\r\nsituationen för en del människor, inte minst för dem\r\nsom har långa avstånd till sitt arbete och är\r\nberoende av bilen som enda realistiska färdmedel.\r\nDärför tycker jag att det var befogat att göra den\r\ninsatsen. Den påverkar människor över hela\r\nlandet, men den väger tyngst i glesbygden och i\r\nNorrland. Relativt sett är fler människor där i den\r\nsituation som vi talar om. Det får alltså även en viss\r\nregionalpolitisk effekt som är positiv.</pre><pre>Men jag vill också påpeka att vi vidtar andra\r\nåtgärder. Vi har exempelvis som ett led i\r\nskattereformen beslutat att man det inre\r\nstödområdet i Norrland skall ha en sex öre lägre\r\nelskatt. Det är ett annat sätt att stödja glesbygden,\r\nutan att koppla det till bilanvändningen.</pre><pre>Fördelningspolitik har det varit mycket tal om. Det\r\när bra, det är viktigt. Den här reformen har\r\nstuderats mer ingående från fördelningsaspekt än\r\nkanske någon annan reform. Det finns hela rader\r\nav olika studier. Oberoende av varandra har de\r\nkommit till i stort sett samma resultat: Detta är en\r\nbra fördelningspolitisk reform. Den ger ett gott\r\nresultat i allt väsentligt. Vi har inte nöjt oss med\r\ndetta. Vi har sagt att vi skall följa upp detta med en\r\nutvärderingsgrupp, som vi har tillsatt. Det är också\r\nnågot som är ganska ovanligt. Jag hoppas att det\r\nblir vanligare i framtiden. Meningen är att vi skall\r\nkunna följa hur reformen slår i praktiken, så att vi\r\nvid behov kan ingripa om det finns skönhetsfläckar\r\noch brister som vi behöver rätta till. Det har vi sagt\r\natt vi är beredda att göra.</pre><pre>Både Karl-Gösta Svenson och Ivar Franzén säger nu\r\natt de är mycket positiva till de sänkta\r\nmarginalskatterna, men det är finansieringen som\r\när så usel. Det är typiskt för det opportunistiska\r\nagerande som era båda partier har uppvisat hela\r\ntiden i den här frågan. Ni är med på allting som är\r\nangenämt och trevligt -- att sänka skatter är för det\r\nmesta angenämt och trevligt -- men när det handlar\r\nom de här obehagliga realiteterna, att det skall\r\nbetalas på något sätt, då slår ni bakut.</pre><pre>Även om ni nu upprepar -- och tjatar om -- att ni\r\nhar finansierat era förslag, så är detta helt enkelt\r\ninte sant. Det finns väldigt stora luckor. Jag sade att\r\ndet är 9 miljarder för centern. För moderaterna rör\r\ndet sig om det närmast ofattbart stora beloppet 40\r\nmiljarder kronor i bristande finansiering. Och det\r\när för att ni försöker intala människor att det finns\r\nen finansiering som på något mystiskt sätt inte\r\nmärks, som inte betalas av vanliga dödliga\r\nmänniskor. Centern har ju tidigare sagt att utlandet\r\nskall vara med och betala en del av skattereformen.\r\nModeraterna brukar tillgripa godtyckliga\r\nantaganden om att hushållssparandet ökar. Man tar\r\nengångsinkomster, bokföringsoperationer och allt\r\nvad man kan hitta på för att rent kosmetiskt sätta\r\nihop en s.k. finansiering.</pre><pre>Men detta är inte trovärdigt, detta fungerar inte i\r\npraktiken. Och bevare oss för att denna politik\r\nnågonsin skulle möta verkligheten. Det skulle leda\r\ntill katastrof för den svenska ekonomin.</pre><pre>Människorna i det här landet -- och det gäller även\r\nMarja Magnusson -- är inte betjänta av den typen\r\nav löftespolitik utan täckning i verkligheten. Jag\r\nkänner inte Marja Magnusson och hennes\r\npersonliga förhållanden. Men jag är övertygad om\r\natt många pensionärer som inte betalar någon skatt\r\ni dag, eller betalar låg skatt, har föga glädje av den\r\nmoderata löftespolitiken att det är med\r\nskattesänkningar, dvs. sänkningar av en skatt som\r\nde inte betalar, som de skall gå en ljusare framtid\r\ntill mötes. Jag är mycket mera orolig för vad som\r\nskall hända med Marja Magnusson och många\r\nandra pensionärer om den moderata politiken får\r\ngenomföras, med stora skattesänkningar för de\r\nvälbeställda, skattesänkningar som betalas\r\nantingen med en undergrävd samhällsekonomi,\r\nsom slår hårdast mot de svagaste, eller med en\r\nsocial nedrustning, som återigen drabbar dessa\r\nmänniskor hårdare än alla andra. Jag utgår från att\r\ndet blir tillfälle att diskutera den frågan mera i det\r\nkommande avsnittet i den här debatten.</pre><pre>Får jag till sist säga att den fråga jag ställde, i första\r\nhand till Karl-Gösta Svenson och Ivar Franzén, inte\r\nfick något svar. Karl-Gösta Svenson talade i\r\nallmänna ordalag om att det var bra med sänkt\r\nskattetryck. Han hoppades få med sig folkpartiet på\r\ndet. Ivar Franzén förebigick frågan helt och hållet.\r\nOch jag är van vid detta. Jag vill bara säga att ni inte\r\nkommer undan att svara på frågan. Den kommer\r\natt ställas gång på gång under hela tiden fram till\r\nnästa val. Ni kommer inte undan genom att svara\r\npå någon annan fråga än den som har ställts. Frågan\r\ngäller: Är det ett villkor från er sida, för att ni skall\r\nsätta er i en regering tillsammans med folkpartiet,\r\natt folkpartiet river upp skattereformen? Eller är ni\r\nberedda att ge upp er egen skattepolitik och\r\nacceptera skattereformen för att åstadkomma\r\ndenna regeringsbildning? Det är det som frågan\r\ngäller, inte allmänna fraser om att ni vill ha sänkt\r\nskattetryck. Den frågan skall ni få tillfälle att\r\nbesvara senare, jag lovar det.</pre><pre>Andre vice talmannen anmälde att Karl-Gösta\r\nSvenson, och Ivar Franzén och Lars Bäckström\r\nanhållit att till protokollet få antecknat att de inte\r\nägde rätt till ytterligare repliker.</pre><pre>\r\nSociala frågor</pre><pre>Anf. 53 Statsrådet BENGT LINDQVIST:</pre><pre>Herr talman! Det riksmöte som just har tagit sin\r\nbörjan kommer att visa att regeringen bedriver ett\r\nmycket brett och mycket omfattande förnyelse- och\r\nförändringsarbete inom den offentliga sektorn.\r\nDetta gäller inte minst socialpolitikens område. På\r\nsnart sagt alla områden är regeringen på väg att\r\nutarbeta förslag om förnyelse och förändring.\r\nSamtidigt som det innebär bättre hushållning\r\nstämmer dessa förslag också väl överens med de\r\nsocialpolitiska ambitioner som regeringen har.</pre><pre>Ett sådant område är äldreomsorgen. Vi har sedan\r\nlång tid diskuterat hur vi skall kunna skapa större\r\nenhetlighet, bättre och ändamålsenligare\r\nhushållning med resurserna.</pre><pre>Vad innebär då 90-talets utmaningar inom\r\näldreomsorgen? Det finns två huvudtendenser att\r\nlägga märke till och utgå från. Den ena är att vi får\r\nallt fler mycket gamla människor. Antalet\r\nmänniskor över 80 år beräknas öka med 30 %\r\nmellan år 1988 och år 2000. Den andra tendensen\r\när att de behov som de mycket gamla människorna\r\nhar blir alltmer komplexa, alltmer omfattande, och\r\nkräver alltmer av kunskap och kompetens när det\r\ngäller att hantera dem. Jag vill påminna om det allt\r\nstörre inslaget av åldersdemens bland mycket\r\ngamla människor.</pre><pre>Vad är det då som krävs under 1990-talet för att vi\r\nskall klara den här situationen? Eftersom det\r\nhandlar om ett växande antal människor med\r\nomfattande behov av hjälp, måste vi för det första\r\nkunna klara och hantera resursfrågan. Vi måste\r\nskapa förutsättningar att få fram de resurser vi\r\nbehöver för att ge äldre människor trygghet, vård\r\noch omsorg efter deras behov. Det innebär\r\nnaturligtvis ett mycket hårt krav på oss att på det\r\nmest ändamålsenliga sättet använda varenda krona\r\nvi har tillgänglig i dag.</pre><pre>För det andra måste vi klara personalförsörjningen.\r\nDet handlar dels om att rekrytera och behålla\r\npersonal, dels om att driva personalpolitiken på ett\r\nsådant sätt att vi kan klara de arbetsmiljöproblem\r\noch de utbildnings- och kunskapsproblem som finns\r\npå området.</pre><pre>För det tredje måste vi -- och det är lika viktigt --\r\nunder 90-talet öka antalet alternativa\r\nboendeformer.</pre><pre>Om alla dessa ting handlar den äldreproposition\r\nsom regeringen nu lägger fram. Det mesta av dessa\r\ninsatser måste klaras av landstingen och\r\nkommunerna, men staten har naturligtvis ett\r\növergripande ansvar, dels för att se till att\r\nansvarsfördelningen blir rationell och\r\nändamålsenlig, dels för att stimulera och stödja en\r\nutveckling i rätt socialpolitisk riktning.</pre><pre>Huvudinslagen i den omfattande proposition som\r\nvi nu lägger på riksdagens bord är fyra.</pre><pre>1. Vi gör klart, genom en ändring i\r\nsocialtjänstlagen, att det är kommunerna som i\r\nfortsättningen har ansvaret för att utveckla\r\nboendealternativen.</pre><pre>2. Vi föreslår att de lokala sjukhemmen, alltså de\r\nvårdinrättningar som bedriver långtidssjukvård\r\nmed en kommun eller en del av en kommun som\r\nupptagningsområde, överförs till kommunerna.\r\nDet skall finnas möjligheter för kommuner och\r\nlandsting, när de är överens, att både lägga till och\r\ndra ifrån i den förteckning över sådana hem som\r\nskall överföras till kommunerna.</pre><pre>3. Vi inför ett kommunalt sjukvårdsansvar.\r\nKommunerna får ansvaret för sjukvården upp\r\nt.o.m. sköterskenivå -- den omvårdnadsinriktade\r\nsjukvården, skulle man kunna säga -- inom de egna\r\nboendeformerna, alltså lokala sjukhem,\r\nservicehus, ålderdomshem och gruppbostäder.</pre><pre>4. Vi inför ett betalningsansvar för kommunerna\r\nnär det gäller den somatiska -- kroppsinriktade --\r\nlångtidssjukvården, där patienter fortfarande finns\r\ninom landstingets område. Avsikten är att\r\nytterligare driva på utvecklingen av\r\nboendealternativ.</pre><pre>Detta är förändringar som sammantaget innebär att\r\nresurser, omslutande 17--20 miljarder, skall\r\növerföras från landstingens budgetar till\r\nkommunerna. Ett omfattande arbete måste utföras\r\nvid ett tillfälle för att dessa resurser skall hamna\r\nrätt, dvs. i varje kommun i förhållande till det\r\nåtagande som kommunen gör.</pre><pre>För att stödja och driva på utvecklingen skjuter\r\nstaten också till stimulansmedel, enligt regeringens\r\nförslag, på tre sätt.</pre><pre>För det första sker det i form av ett femårigt stöd\r\ntill byggande av gruppbostäder. Stödet omfattar\r\n300 milj.kr. om året och går såväl till kommuner\r\nsom till landsting; när det gäller landstingen för\r\nbyggande av gruppbostäder för utvecklingsstörda.</pre><pre>För det andra sker det i form av ett massivt\r\nutbildningsstöd under år 1991 för den personal som\r\ndirekt eller indirekt berörs av den här reformen. En\r\nmiljard kronor anslås för detta ändamål -- för\r\nutbildningsinsatser under 1991.</pre><pre>För det tredje sker det i form av ett\r\nomstruktureringsbidrag, också på en miljard om\r\nåret i tre år från 1992, som är det år då reformen\r\nberäknas träda i kraft. Omstruktureringsbidraget\r\när till för att stimulera och stödja kommunerna att\r\nutveckla äldreomsorgen i den riktning som\r\npropositionen förutsätter. Vi menar att\r\nkommunerna bör kunna använda den här\r\nomstruktureringsresursen inom ramen för\r\npropositionens syften men i övrigt fritt.</pre><pre>Vilka är då vinsterna med denna omfattande\r\nförändring? Vi har ibland beskyllts för att göra\r\npappersreformer. Sådana beskyllningar vill jag\r\nalldeles bestämt tillbakavisa. Jag menar att det\r\nfinns tre alldeles klara vinster med den reform vi nu\r\nlägger fram.</pre><pre>För det första får vi ett kraftfullt medel att driva på\r\nutvecklingen av boendealternativ. Detta är, det vet\r\nvi alla, en utomordentligt viktig faktor. Vi måste få\r\nfram flera boendealternativ i Sverige för gamla\r\nmänniskor.</pre><pre>För det andra ökar tryggheten för gamla som har\r\ndel av kommunens äldreomsorg genom det\r\nförhållandet att kommunen får tillgång till\r\nsjukvårdskompetent personal. Den personalen\r\nbehövs för tillsyn, för insatser inom en grupp där\r\nman ofta pendlar mellan att vara frisk och att vara\r\nsjuk och där just tillsynen enligt min mening\r\nkommer att vara en viktig trygghetsfaktor.</pre><pre>För det tredje skapar vi med den här reformen\r\nstörre ändamålsenlighet i användningen av\r\nresurserna. Vi kan bli träffsäkrare när vi sätter in\r\nresurser som inte är splittrade på två huvudmän\r\nutan som en huvudman förfogar över.</pre><pre>På det här sättet, herr talman, har vi möjlighet att\r\nförena viktiga socialpolitiska mål med en bättre\r\nhushållning i framtiden inom äldreomsorgen. Som\r\njag ser det, är detta ett viktigt förslag för att möta\r\nden utveckling som vi kan vänta inom den svenska\r\näldreomsorgen.</pre><pre>Anf. 54 Förste vice talman INGEGERD\r\nTROEDSSON (m):</pre><pre>Herr talman! Det tar sig, statsrådet Lindqvist!\r\nPersonalkooperativa daghem skall äntligen kunna\r\nfå statsbidrag. I debatt efter debatt har Bengt\r\nLindqvist tidigare sagt blankt nej -- det skulle\r\nöppna för kommersiella krafter.</pre><pre>Även om den här omvändelsen under galgen är ett\r\nsteg i rätt riktning, är det alldeles för litet. Den\r\ngigantiska orättvisan mellan kommunal och\r\nkooperativ barnomsorg och alla andra alternativ\r\nkvarstår ju i all sin prakt: 60 000, 70 000 kronor\r\neller mer i stöd per barn eller noll, och det är\r\nverkligen inte de bäst ställda som står utan varje\r\nstöd till sin barnomsorg.</pre><pre>Det senaste året har vi sett hur land efter land har\r\nkastat av sig sina socialistiska ok i en obändlig\r\nlängtan efter frihet och demokrati. Vi kan och skall\r\nhjälpa dem på många sätt, men vi har också mycket\r\natt lära av dem. Erfarenheterna från mer än 40 års\r\nplanhushållning visar att politikerstyrning och\r\nmonopol, hur välmenta de än må vara, leder till\r\nköer, orättvisor, obefintlig valfrihet och ständiga\r\nbortförklaringar.</pre><pre>På viktiga områden har vi i Sverige samma köer\r\nsom där. Inte när det gäller mat, kylskåp och bilar,\r\nför där har vi marknadsekonomi, men när det gäller\r\nså viktiga områden som barnomsorg, sjukvård och\r\näldreomsorg.</pre><pre>De s.k. rika klarar sig alltid. De kan ju betala sin\r\nvård eller omsorg privat. Men alla andra? Dagligen\r\noch stundligen möter man föräldrar, sjuka, gamla,\r\nförtvivlade och desperata människor, och precis\r\nsom i de forna socialiststaterna möts vi här i Sverige\r\nav ständigt nya löften och ständigt nya\r\nbortförklaringar.</pre><pre>Vad som krävs är en helt annan politik med\r\nmångfald och valfrihet på lika villkor, med det\r\nallmännas stöd men utan dess styrning. Alla, inte\r\nbara några, måste äntligen få garanti för vård i tid.</pre><pre>För oss moderater är det självklart att det är\r\nföräldrarna och inte politikerna som vet vad som är\r\nbäst för barnen. För oss är det självklart att\r\nbarnomsorgsstödet därför äntligen måste bli\r\nrättvist och följa barnen. För det krävs en helt\r\nannan barnomsorgspolitik än den\r\nsocialdemokraterna och Bengt Lindqvist står för.</pre><pre>Också på sjukvårdens område måste\r\npolitikerstyrningen och landstingsmonopolet\r\nersättas av patientens valfrihet. Det är därför vi\r\nföreslår en allmän sjukvårdsförsäkring som\r\nomfattar alla, det lilla barnet lika väl som den äldste\r\nbland de äldsta, lodaren i parken lika väl som\r\nstatsrådet eller generaldirektören.</pre><pre>Om det egna landstinget inte kan göra\r\noperationer i tid, kan patienten vända sig till ett\r\nannat landsting eller en privat klinik, utan att det\r\nkostar mer. Och är man inte nöjd med vården vid\r\nett sjukhem, kan man välja ett annat som man\r\ntycker är bättre. Patientens ställning skulle bli så\r\nmycket starkare. Det är faktiskt så, statsrådet\r\nLindqvist, att valfrihet på lika villkor skulle vara en\r\nutomordentlig kvalitetsgaranti.</pre><pre>Lika viktigt är det för oss moderater att man skall\r\nkunna välja vård och omsorger på äldre dar. Också\r\ndär måste den gamle få betydligt större makt och\r\nsjälvbestämmande än i dag. Valfriheten måste\r\nskrivas in i lag.</pre><pre>Vi löser inte problemen genom att bara flytta\r\nverksamheter från ett monopol till ett annat.\r\nDärför kan vi inte acceptera regeringens\r\näldrevårdsproposition. Den politikerstyrning och\r\nplanhushållning som visat sitt totala misslyckande\r\npå så många håll runt om i världen skulle ju kvarstå\r\nograverad.</pre><pre>Till sist skulle jag vilja ställa några frågor.</pre><pre>Socialdemokraterna säger att de vill ge\r\nsmåbarnsföräldrar garanterad rätt till barnomsorg,\r\nnär det nu blir. Varför ställer man då inte upp på\r\nvårt förslag att ge alla sjuka en garanti för vård i tid?\r\nÄr vård av sjuka på något sätt mindre viktigt än\r\nvård av barn?</pre><pre>Och hur går det, statsrådet Lindqvist, för\r\npensionärer med låga pensioner som inte tjänar så\r\nmycket, kanske ingenting alls, på de sänkta\r\ninkomstskatterna men som drabbas desto hårdare\r\nav de ofta dramatiska hyreshöjningar som kommer\r\natt bli en följd av skatteomläggningen? Skall de\r\nhänvisas till socialbidrag, eller hur har man tänkt\r\nsig?</pre><pre>Ensamföräldrarna, för att ta en tredje fråga, skall\r\ntydligen inte få den utlovade kompensationen för\r\nden skattereduktion som försvinner vid årsskiftet.\r\nVad gör man för dem?</pre><pre>Det sorgliga, herr talman, är att\r\nsocialdemokraterna i dag tycks vara mera inriktade\r\npå bortförklaringar och på att gå till vildsinta\r\nangrepp mot oss moderater än på det omtänkande\r\nsom så utomordentligt väl behövs.</pre><pre>Anf. 55 DANIEL TARSCHYS (fp):</pre><pre>Herr talman! Vill man försöka sig på en rättvis\r\nbedömning av regeringens insatser på det sociala\r\nområdet, tycker jag att det finns fler saker som\r\ninledningsvis bör erkännas. Den första är att de\r\nuppgifter som det handlar om är svåra, att\r\nverkligheten är sällsynt motspänstig. En hel del av\r\nde sociala problemen har inte någon egentlig\r\nlösning utan tillhör våra eviga följeslagare. Det är\r\nlidanden som kan lindras och mildras men inte i\r\negentlig mening botas.</pre><pre>Det andra erkännandet är att de ekonomiska\r\nresurserna är starkt begränsade, att allt vad vi vill\r\ngöra inte går att uträtta i en snar framtid. En del av\r\ndessa restriktioner är visserligen självförvållade av\r\nregeringen, men det får vi diskutera i andra\r\nsammanhang. Här räcker det med att konstatera att\r\ntillgångarna på kort sikt är begränsade och att en\r\ndel brister inte går att eliminera genast. Det tredje\r\nerkännandet är att regeringen inte är ensam aktör\r\npå det här området, utan att viktiga uppgifter\r\nhanteras självständigt av kommuner och landsting.\r\nStatens roll är inte att gå in i olika enskildheter utan\r\natt vaka över systemet i stort, att de olika bitarna\r\npassar in i varandra och att ingenting faller mellan\r\ntvå stolar.</pre><pre>Anspråken på regeringen är alltså starkt\r\nbegränsade. Men jag tycker ändå inte att\r\nregeringen lever upp till de anspråk som rätteligen\r\nkan ställas, att agera tillräckligt kraftfullt inom\r\ngivna ramar. Tvärtom ser vi på område efter\r\nområde att man är väldigt långsam att ta till sig nya\r\nidéer, att man bromsar och stretar emot. I detta\r\nligger också en misshushållning med mänskliga\r\nresurser, ett slöseri med tillgångar som skulle kunna\r\nha utnyttjats för att hjälpa lidande och behövande\r\nmänniskor.</pre><pre>Låt mig peka på sex sådana områden, där\r\nregeringen har ett direkt ansvar för de köer och\r\nproblem som har uppstått.</pre><pre>1. Först barnomsorgen. Här har regeringen i åratal\r\nlagt lock på de nya alternativen, på de skapande\r\nkrafter som velat pröva nya vägar. Det är en stor\r\ntragedi och ett stort misslyckande från regeringens\r\nsida att vi inte kunnat nå målet full behovstäckning\r\n1991 som regeringen och folkpartiet gemensamt\r\nstår bakom. Visserligen retirerar man steg för steg\r\noch accepterar långsamt nya ideér, men det går\r\nförtvivlat långsamt. Den senaste reträtten är att\r\nhandelsbolag skall få bedriva barnomsorg men inte\r\naktiebolag. Jag ser fram emot att Bengt Lindqvist\r\nförklarar denna subtila distinktion på det\r\nideologiska området.</pre><pre>2. Det andra området är sjukvården. Vi har levt\r\nrövare om sjukvårdsköerna så länge jag kan minna.\r\nNumera finns åtminstone årliga översikter av\r\nköläget från socialstyrelsen. Den senaste rapporten\r\nvisar på ett läge som i stort sett är stabilt -- köerna\r\nblir varken kortare eller längre.</pre><pre>En sådan stabilitet tyder på att vi egentligen inte\r\nhar någon resursbrist: vi har kapacitet för de\r\noperationer som behöver utföras, men eftersom\r\nman inte klarar av puckeln så tvingas praktiskt taget\r\nalla icke-akuta patienter att vänta i månader eller\r\når på sin behandling. Detta är ett helt onödigt\r\nlidande och det är samhällsekonomiskt vanvett.</pre><pre>Och vad har regeringen gjort? Ja, länge gjorde man\r\nabsolut ingenting. Gertrud Sigurdsen och även Bo\r\nHolmberg patrullerade som ståndaktiga\r\ntennsoldater längs gränsen mellan socialförsäkring\r\noch sjukvård och förklarade att den absolut inte\r\nfick överskridas annat än genom det stora\r\nklumpanslaget enligt Dagmar-avtalet. Sedan\r\nförsjönk man under några år i grubbleri, och nu\r\näntligen börjar det synas några tecken på aktivitet,\r\näven om resultaten än så länge är mycket\r\nblygsamma.</pre><pre>3. Ett tredje område är hanteringen av ungdomar\r\nmed problem. Här finns det en lag som vi i stort sett\r\när överens om, men lagen fungerar inte.\r\nDomstolarna beslutar om LVU-vård och så finns\r\ndet ingen LVU-vård. 150 av de svårast belastade\r\nungdomarna susar runt och kan inte tas om hand.</pre><pre>Här är problemet inte brist på pengar. Det finns en\r\nmiljard i statsbidrag för ungdoms- och\r\nmissbrukarvård som regeringen skulle ha kunnat\r\nanvända för att få fart på verksamheten. I stället\r\nhar man kastat ut huvuddelen på ett alldeles\r\nplanlöst sätt utan att få fram de behandlingsinsatser\r\nsom skulle behövas. Här faller ansvaret mycket\r\ntungt på regeringen, som helt enkelt inte klarat att\r\nhantera den lag som riksdag och regering har\r\nutformat.</pre><pre>4. Detsamma gäller ett fjärde område nämligen\r\nrättspsykiatrin. Här finns mycket klara riktlinjer\r\nsom skall följas och som regeringen inte klarar av\r\natt följa. Detta har påpekats upprepade gånger av\r\nJO och av riksdagen utan att regeringen tar reson.</pre><pre>5. Så har vi äldreomsorgen. Det är också ett\r\nområde där vi sett en del socialdemokratiska\r\nreträtter under 80-talet, t.ex. i fråga om\r\nålderdomshemmen. Men vi har också mött mycket\r\nmotstånd när vi krävt kraftigt ökade insatser för de\r\nsenildementa. Till slut gick det att skapa en\r\nriksdagsmajoritet för detta krav i fjol, och nu\r\nkommer av allt att döma ett förslag i Ädel-\r\npropositionen som nära ansluter till folkpartiets\r\nförslag om att införa stimulansbidrag för utbyggnad\r\nav gruppboende för bl.a. senildementa. Det tycker\r\nvi självfallet är utmärkt och hoppas därmed att det\r\nmostånd vi mött i fråga om gruppboende och\r\ndagvård för senildementa därmed skall vara\r\növervunnet.</pre><pre>6. Låt mig allra sist nämna\r\narbetsskadeförsäkringen. Även där har vi mött\r\nmycket ovett från socialdemokratins sida när vi\r\npåtalat de uppenbara och rent av hälsofarliga\r\nsystemfelen. Nu råder en allt större enighet om att\r\nkonstruktionen är sjuk och att någonting måste\r\ngöras.</pre><pre>Får jag sammanfatta det här inlägget så ser vi\r\nsjälvfallet positivt på att regeringen efter hand\r\nfångar upp våra förslag och idéer. Jag kan faktiskt\r\ninte på rak arm komma på något enda område där\r\ninte socialdemokratin först sagt nej och sedan\r\nkanske och därefter ja till de tankar som framförts\r\nfrån folkpartiets sida. Men det sorgliga är att det\r\ngår så förtvivlat långsamt och att tiotusentals\r\nmänniskor faktiskt lider skada av den\r\nlångsamheten.</pre><pre>Anf. 56 ULLA TILLANDER (c):</pre><pre>Herr talman! Det är många frågor som är\r\nhögaktuella inom det sociala området. Det handlar\r\nmycket om ekonomi och om hur det skall gå med\r\nutbyggnad av barnomsorg, sjukvård och\r\näldreomsorg. Bengt Lindqvist ställde här\r\ninledningsvis frågan: Vad krävs av oss under 1990-\r\ntalet? Han gav svaret själv: att vi använder\r\nresurserna på bättre sätt och på rätt sätt.</pre><pre>Ett grundfel socialdemokraterna gjort sig skyldiga\r\ntill inte minst under 1980-talet är att man inte\r\nutnyttjat de resurser som faktiskt finns. Detta beror\r\ninte på tillfälligt förbiseende, utan det är av\r\nideologiska skäl som man hittills har vägrat. Nu har\r\nsocialdemokraterna äntligen på vissa områden\r\nreviderat sin uppfattning och omprövat gamla\r\nståndpunkter. Redan under den borgerliga\r\nregeringstiden framlades t.ex. förslag om att\r\nstatsbidrag skulle utgå till familjekooperativ,\r\npersonalkooperativ, barnomsorg som bedrivs av\r\nideella organisationer, privat barnomsorg -- om de\r\nuppfyllde de allmänna kvalitetskrav som man\r\nställer på barnomsorg över huvud taget. Men\r\nsocialdemokraterna sade nej. Efter hand har dock\r\nden s-märkta regeringen gett med sig under\r\nopinionens tryck.</pre><pre>Nu gör man stor affär av att personalkooperativ kan\r\nfå statsbidrag. Men det har vi motionerat om i\r\nmånga år.</pre><pre>Hade man från socialdemokratiskt håll varit öppen\r\ni sin attityd till alternativ redan tidigare, hade den\r\nsituation som råder på barnomsorgsområdet inte\r\nvarit sådant bekymmer som till nu.</pre><pre>Vi nås ständigt av rapporter som måste vara\r\nnedslående för socialdemokraterna och regeringen\r\nnär det gäller målsättningen om utbyggnad av\r\nbarnomsorgen.</pre><pre>Den inriktning av familjepolitiken och\r\nbarnomsorgen som vi i centern vill stå för skall\r\nerbjuda valfrihet i olika former, där det personliga\r\ninitiativet skall få komma till sin rätt på ett helt\r\nannat sätt än hittills, och där friheten att välja\r\nomsorg för barnen också skall innefatta rätten att\r\nförkorta sin arbetsdag eller vara hemma på heltid\r\nunder några år när barnen är små genom införandet\r\nav ett vårdnadsbidrag, där föräldrarna får mer att\r\nsäga till om.</pre><pre>Till de stora outnyttjade resurserna hör fortfarande\r\nsvenska kyrkan. Nu startar man ändå på många håll\r\ngenom att bilda föreningar. Men det måste vara lika\r\nsjälvklart för svenska kyrkan som för frikyrkor att\r\ndriva omsorg i egen regi och få statsbidrag på\r\nsamma villkor som andra. Det förvånar mig att\r\nproblemet ännu inte är löst. Varför skall det också\r\npå detta område ta så lång tid?</pre><pre>Att man inte har utnyttjat de resurser som finns\r\ngäller också vårdområdet i fråga om äldre.\r\nDessutom har landsting och kommuner unde 1980-\r\ntalet förlorat minst 17 miljarder. Kommunsektorn\r\nhar under 1980-talet förlorat ungefär 21 % av\r\nstatsbidragen. Vi vet att antalet äldre ökar. Vi vet\r\natt det blir 30 % fler 75-åringar fram till år 2000. Vi\r\nvet också att människor över 75 år behöver mer\r\nsjukvård än andra. I dag använder den grupp som\r\när över 75 år 60 % av alla slutenvårdsresurser.</pre><pre>Det går inte att bortse från att de äldres behov av\r\nvård spelar en central roll också i vår\r\nsjukvårdsapparat.</pre><pre>Om det inte finns lämpliga boendealternativ som\r\nkan avlasta sjukhusen, kommer äldre att\r\n''onödigtvis'' uppta ett mycket stort antal\r\nsjukhussängar.</pre><pre>Nu framlägger regeringen ett förslag om en\r\nadministrativ förändring, där risken finns att man\r\npåför alla kommuner en modell utan att ta hänsyn\r\ntill att man på det sättet riskerar att bryta ned\r\nverkligt fina samverkansformer, som på många håll\r\nkommit till stånd mellan kommuner och landsting.\r\nDet är risk för ökad byråkrati utan att omsorgen\r\nblir bättre.</pre><pre>Det kan bli fråga om ett resursslöseri som vi\r\nsannerligen inte har råd med i vårt allmänt svåra\r\nekonomiska läge. Dessutom är det väldigt svårt att\r\nnu se vilka konsekvenserna blir för\r\nlångtidssjukvården. Därför kan vi från centerns\r\nsida inte acceptera propositionens utformning. Det\r\nhade varit betydligt bättre att Bengt Lindqvist hade\r\nhjälpt till att också här ta till vara de möjligheter\r\noch resurser som finns för att komma till rätta med\r\näldreomsorgens otillräckliga utbyggnad på många\r\nhåll.</pre><pre>Riksdagsbeslutet när det gäller om- och nybyggnad\r\nav ålderdomshem borde öppna nya möjligheter att\r\nerbjuda äldre människor en boendeform som länge\r\nhar efterfrågats och saknats. Inte minst är\r\nålderdomshem ett nödvändigt alternativ till\r\nsjukvården. Anledningen till att man ute i\r\nkommunerna inte har kunnat utnyttja\r\nmöjligheterna är, såsom omvittnas på många håll,\r\nen brist på stringens i informationen om vad\r\nriksdagens beslut innebär. Byråkratin tar överhand\r\nockså här. Därför uppstår ofta en beslutsvånda\r\nbland både tjänstemän och politiker i många\r\nkommuner.</pre><pre>En satsning på moderna ålderdomshem skulle ha\r\ninneburit en avlastning av sjukvården och ett bättre\r\nalternativ för de äldre när det gäller boendeform än\r\nvad som nu står till buds när man blir gammal och\r\ninte orkar så mycket längre. Vi har också föreslagit\r\natt 500 milj.kr. skall satsas på gruppboende för\r\ndementa.</pre><pre>Så varför alltid denna fördröjning av\r\ngenomförandet av bra beslut? Jag tänker på\r\npersonalkooperativen. Och varför alltid så\r\nkrångliga förslag? Jag tänker på propositionen om\r\nlångtidssjukvården när samtidigt utmärkta och\r\nefterlängtade reformer stoppas.</pre><pre>Anf. 57 GUDRUN SCHYMAN (v):</pre><pre>Herr talman! Jag skall börja med att uttrycka min\r\ntillfredsställelse över att vi har bägge ministrarna\r\nhär i kammaren. Jag tycker att det är väldigt bra,\r\noch det gör det också meningsfullt att vidga\r\ndebatten litet grand och inte bara tala om de nya\r\nförslagen.</pre><pre>Jag skall i alla fall börja med att kommentera\r\nförslaget om äldreomsorgen. Det är svårt att uttala\r\nsig innan man sett hur förslaget konkret ser ut. Men\r\nvi vet att de behov som man med detta förslag vill\r\ntillgodose finns och att man behöver göra någonting\r\nåt problemen. Den fråga som jag tycker att vi måste\r\nställa oss är denna: Hur kommer kommunerna att\r\nkunna klara det här ansvaret? I dag har vi en\r\nutveckling där kommunerna får allt fler\r\narbetsuppgifter och ett allt större ansvar för många\r\nväsentliga områden i vårt samhälle, samtidigt som\r\nkommunerna i en del fall dåligt klarar sina\r\nansvarsområden. Ungefär hälften av kommunerna\r\nhar inte klarat att bygga ut barnomsorgen. Vi vet\r\nockså att kommunerna har nya stora uppgifter på\r\nmiljöområdet som de inte klarar av. Det brister\r\nockså en hel del på socialtjänstens område. Jag\r\nskall återkomma till vad man brukar kalla familj-\r\noch individomsorg.</pre><pre>När man konstaterar brister på så många viktiga\r\nområden undrar jag om det är ansvarsfullt att lägga\r\növer ytterligare ansvar på kommunerna utan att\r\nförst se hur de nya ansvarsområdena utvecklar sig.\r\nSkolan är det senaste exemplet, och vi vet ännu inte\r\nhur det kommer att gå på det området.</pre><pre>En annan fråga som inställer sig är denna: Kommer\r\ndessa pengar att räcka? Bengt Lindqvist talar om en\r\növerföring på mellan 17 och 20 miljarder från\r\nlandstingen till kommunerna plus 5,5 miljarder i\r\nnya pengar. Är det för det första möjligt att göra\r\nden överföringen? Landstingen har redan i dag ett\r\nunderskott på 8 miljarder. Är det möjligt att föra\r\növer pengar från en verksamhet i ekonomisk kris\r\ntill en annan verksamhet i ekonomisk kris?\r\nKommer för det andra de 5,5 miljarderna att räcka?\r\nJag förstår att det är svårt att i dag ge ett svar på\r\nden frågan. Jag tycker emellertid att hela frågan om\r\nekonomin hänger i luften.</pre><pre>Detta hänger inte minst samman med\r\navtalsdiskussionerna inom landsting och\r\nkommuner och bland de offentliganställda. De\r\noffentliga arbetsgivarna säger att det inte finns\r\nnågot utrymme, och då svarar facken med att man\r\ni så fall får skära ned på verksamheten. Detta gäller\r\nbåde landsting och kommuner. Den här krisen\r\nmåste man ju göra någonting åt.</pre><pre>Jag vill också något beröra situationen på\r\nsocialbyråerna i våra kommuner, som i dag har ett\r\nstort ansvar och som vi vet inte fungerar.\r\nSocialstyrelsen har just lämnat en rapport som visar\r\natt läget är krisartat. Socialbyråerna har inte tid,\r\nfolk och pengar att utföra det viktiga arbete som de\r\när ålagda.</pre><pre>Under sommaren har vi fått ta del av ett antal\r\nhemska händelser med misshandel av små barn.\r\nAnsvariga chefer inom socialtjänsten säger: Hade\r\nvi haft resurser skulle vi ha kunnat förhindra dessa\r\nhändelser, men vi har inte haft tid; vi har varit\r\ntvungna att sitta på våra rum, bl.a. för att räkna\r\nfram budgetunderlag.</pre><pre>Vi kan nu läsa en artikelserie i Aftonbladet som\r\nhandlar om ensamma mammor som haft\r\nbesvärligheter av olika slag, både med sig själva och\r\nmed barnen. Det gäller bl.a. ekonomi och\r\nmissbruk. Det är fråga om komplicerade problem.\r\nGemensamt för dessa mammor är att de frågar:\r\nVarför fick vi aldrig något stöd i tid? Varför måste\r\ndet hända en katastrof och varför måste barnen\r\nomhändertas och placeras på dyra\r\ninstitutionsplatser innan vi kan få hjälp och stöd?</pre><pre>Jag har nästan 20 års erfarenhet av kommunal\r\nsocialvård, och jag vet av egen erfarenhet att det\r\nblivit en utarmning av socialtjänsten. Personalen\r\nkan inte bedriva den förebyggande och uppsökande\r\nverksamhet som skulle kunna förhindra\r\ninstitutionsplacering och omhändertagande. Vi har\r\nfått en socialvårdsspiral som ständigt går nedåt. I\r\ndenna utarmning ingår också att personalen inte\r\nkan få utveckla sin kompetens och sina ambitioner.\r\nNågonting måste göras åt detta.</pre><pre>Det förvånar mig att socialministern i en\r\nallmänpolitisk debatt i början av ett riksdagsår inte\r\nhar någonting att säga om detta. Det förvånar mig,\r\noch jag tycker att det är beklämmande. Detta är\r\nproblem som människor har inpå huden. Jag tycker\r\nockså att det är förvånande att man i diskussioner\r\nom både äldreomsorgen och barnomsorgen talar\r\nom att vi måste få bättre resurser och använda dessa\r\nbättre. Den största resursen inom hela detta\r\nområde är personalen. Jag tror att vi kan vara\r\növerens om att har vi ingen personal, så har vi heller\r\ningen verksamhet.</pre><pre>Hur har man tänkt sig att klara rekryteringen av\r\nden nya personal som kommer att behövas inom\r\näldreomsorgen med tanke på den ökning av antalet\r\näldre med ett ökat vårdbehov som har redovisats\r\nbl.a. i den här debatten. Jag har glömt den exakta\r\nsiffran på hur många tusentals personer det är som\r\nbehövs inom äldreomsorgen, men jag vet att siffran\r\när ofantligt hög.</pre><pre>Det är likadant inom barnomsorgen. Varifrån får vi\r\npersonalen? Vi vet att personalen går över till\r\nprivata verksamheter. Lönen och\r\narbetsförhållandena inom kommunerna är dåliga.\r\nPersonalen får inte utveckla sig i sitt arbete, och den\r\nfår ingen stimulans. Man har ingen möjlighet att\r\nförverkliga sina ambitioner.</pre><pre></pre><pre>Anf. 58 MARIANNE SAMUELSSON\r\n(mp):</pre><pre>Herr talman! I gårdagens viktiga debatt\r\ndiskuterades Europafrågorna. I en diskussion togs\r\nflyktingfrågorna upp och i en annan den sociala\r\ndimensionen. Regeringen lyste med sin frånvaro.\r\nJag bestämde mig för att inte gå upp att diskutera\r\nsociala frågor i dag, för det känns ganska\r\nmeningslöst när inte regeringen ser till att skicka\r\nnågon representant då viktiga frågor som skall\r\ndebatteras i riksdagen. Regeringen läste tydligen\r\nmina tankar, och för säkerhets skull skickade den\r\ntvå representanter. Då kan vi kanske få svar på\r\nnågra av de frågor som togs upp i går om den sociala\r\ndimensionen i Europasamarbetet.</pre><pre>I dag sker det hårda nedskärningar inom vård och\r\nomsorg. Tidigare använde man sig ofta av\r\nosthyvelsmetoden. Nu tar man hela tårtbitar, utan\r\natt diskutera vilka effekterna blir och vilka som\r\ndrabbas. När skyddsnätets maskor blir större, är\r\ndet de svaga som ramlar igenom fortast. Det har vi\r\nsett många exempel på, bl.a. i kvällspressen. Det är\r\ndags att föra en stor och genomgripande debatt om\r\nsamhällets ansvar, vilka uppgifter som vi\r\ngemensamt skall bära och bekosta samt vilka\r\nuppgifter som kan överlåtas på andra.</pre><pre>Om man inte hittar några alternativ kommer den\r\nsociala sidan, som den ser ut i dag, att ramla ihop.\r\nMan drar t.ex. in skolpsykologen och bryr sig\r\nvidare inte om de barn som behandlades av\r\nskolpsykologen. Det är klart att det blir en\r\növerbelastning och så småningom rasar det hela.</pre><pre>Vi måste bygga en mycket bättre\r\nnätverksverksamhet där vi tar bättre hand om\r\nvarandra, där vi får tid för omsorg, vård och\r\nomtanke om varandra. Vi måste bygga upp nya\r\nnätverk i bostadsområdena där människorna\r\nverkligen lär känna varandra. Då kanske också\r\nmänniskor reagerar betydligt tidigare när den\r\nsociala situationen inte är acceptabel.</pre><pre>Barnen är naturligtvis de svagaste i samhället, men\r\nockså de som är viktigast att satsa på. Enligt\r\nVälfärdsbullentinen är det fortfarande till största\r\ndelen de högavlönade och välbeställda som\r\nutnyttjar den kommunala barnomsorgen. De\r\nlågavlönade får försöka att hanka sig fram på annat\r\nvis. Jag skulle vilja fråga hur mycket regeringen\r\ntänker satsa på alternativen.</pre><pre>I somras rapporterades att man inte skulle klara\r\nden fullt utbyggda barnomsorgen. Om man bara\r\nsatsar på en form är det klart att det inte går, men\r\ndet finns ju möjligheter att via\r\nföreningsverksamheten bedriva en del\r\nbarnomsorg. Men då måste man stimulera detta.\r\nDet finns redan bra lokaler på många håll som\r\nborde kunna utnyttjas.</pre><pre>Dagmammorna är också viktiga. När får\r\ndagmammorna bli klassade som yrkesarbetande\r\noch rätt att räkna in sina egna barn i gruppen? Att\r\nvara dagmamma är faktiskt ett arbete och nog så\r\ntufft.</pre><pre>Ingen kedja är starkare än sin svagaste länk. Men\r\nman måste se upp så att inte vårdkedjan brister.\r\nHela vårdkedjan måste fungera.</pre><pre>Samtidigt som vi satsar på JAS-projektet,\r\nÖresundsbron och andra dyrbara projekt, skär vi\r\nned friskt på det som kanske är det absolut\r\nviktigaste för ett fungerande samhälle, den sociala\r\nsidan. Vi måste få i gång en debatt om vad det är vi\r\nbehöver, vilken vård och omsorgvi skall ha och hur\r\nvi skall lyckas med det förebyggande arbetet. Vi\r\nmåste bry oss mer om varandra, satsa på\r\nalternativen och dra ned på arbetstiden. Sex\r\ntimmars arbetsdag är en viktig del för att vi skall få\r\ntid för omsorg och vård. Jag tycker att regeringen\r\nmånga gånger har varit stelbent när det gäller att ge\r\npengar och resurser till svaga familjer. Man går in\r\nalldeles försent, eftersom ingripandet skall göras i\r\nen omsorgsform som är låst. Det saknas alternativ.\r\nDet borde finnas större möjligheter att på ett tidigt\r\nstadium gå in och stödja och hjälpa i de fall man\r\nganska tidigt kan se att det behövs stöd och hjälp.</pre><pre>Anf. 59 Statsrådet BENGT LINDQVIST:</pre><pre>Herr talman! Jag skall börja med barnen. Åren\r\n1989 och 1990 är märkesår i utvecklingen för\r\nvärldens barn. Jag tänker naturligtvis på\r\nbarnkonventionen som antogs 1989 och som nu 48\r\nländer har anslutit sig till. Det fina med\r\nbarnkonventionen är dels att barnens rättigheter\r\nväldigt tydligt pekas ut, dels att konventionen utgör\r\nen mekanism för att kontinuerligt kontrollera barns\r\nsituation, ställa barnens situation under luppen.\r\nKonventionen gör det också möjligt för olika\r\nberörda parter att diskutera hur våra barn har det.\r\nDetta är oerhört viktigt internationellt sett, men\r\nockså oerhört viktigt för Sverige. Det berör\r\nSverige.</pre><pre>1992 skall vi för första gången rapportera om barns\r\nställning i Sverige till FN. Från regeringens sida har\r\nvi bestämt oss för att detta arbete skall bedrivas\r\nkontinuerligt och i nära samarbete med de\r\norganisationer som kämpar för barns rättigheter.\r\nRedan i höst skall vi i regeringen ha ett ytterligare\r\nrådslag och i början av nästa år skall det anordnas\r\nen stor konferens om barns situation i Sverige, allt\r\ni linje med barnkonventionens principer och\r\ntankegångar.</pre><pre>Beslutet om förskola för alla barn fattades 1985.\r\nEnligt min uppfattning var det ett av den moderna\r\ntidens viktigaste beslut när det gäller barn. Det\r\nhandlade bl.a. om att ge barn tillgång till just\r\nförskola, inte bara barnpassning. Förskola innebär\r\nmycket mer av pedagogisk verksamhet och stöd till\r\nvarje barns utveckling. Beslutet om förskola skulle\r\ngälla alla barn och det fastslog en tidpunkt, 1991, då\r\nkommunerna skulle vara färdiga med utbyggnaden.</pre><pre>Vi socialdemokrater har varit angelägna om att slå\r\nvakt om kvaliteten. Om vi hade släppt på\r\nkvalitetskraven och börjat tala mer om\r\nbarnpassning, hade det inte varit någon konst att nå\r\nmålet till 1991. Det är just kombinationen av att\r\nhålla fast vid de kvalitativa kraven och samtidigt\r\nbygga ut till full behovstäckning som är vår uppgift.\r\nDet är det som har gjort att de svårigheter som\r\nföreligger har uppstått.</pre><pre>Som alla vet förklaras svårigheterna i första hand\r\nmed att det har fötts så många fler barn än vad våra\r\nbefolkningsexperter har prognostiserat.\r\nExperternas prognos har år efter år slagit fel i\r\nsamma riktning. Det har fötts fler barn.\r\nFörvärvsfrekvensen bland kvinnor har också varit\r\nhögre än vad man har kunnat förutse. Om\r\nsituationen varit sådan den prognostiserades 1985,\r\nhade barnomsorgen varit utbyggd 1989. Men så\r\nblev det inte. Nu är vi nära målet. 74 % av landets\r\nkommuner har möjlighet att bygga ut till full\r\nbehovstäckning när det gäller barnomsorgen för\r\nbarn till förvärvsarbetande och studerande fram till\r\n1991. Utbyggnadsvolymen är större än någonsin.\r\nKommunerna har räknat med att 30 000 platser\r\ntillkommer under 1990. Det är en mycket hög siffra\r\ni förhållande till tidigare erfarenheter.</pre><pre>Herr talman! Nu gäller det naturligtvis att stå ut, att\r\ninte ge efter för alla som vill ha en senare tidpunkt.\r\nEnligt riksdagens beslut skall så många kommuner\r\nsom möjligt ha nått målet 1991. Om detta inte är\r\nmöjligt, måste målet nås så fort därefter som det\r\növer huvud taget står inom det möjligas makt.</pre><pre>Vad gör då de borgerliga partierna? I sin\r\ndogmatiska iver att till varje pris skapa en\r\nbarnomsorgsmarknad konstruerar de nu det ena\r\nförslaget efter det andra som innebär att vi slår\r\nsönder den barnomsorg och förskola som har\r\nutvecklats och som i dag faktiskt omfattar 80 %\r\neller mer av barnen, om man räknar bort dem\r\nvilkas föräldrar är lediga med föräldraförsäkring.\r\nDet här är ett dråpslag mot dagens utveckling mot\r\nförskola för alla barn. Och det har tagit sig olika\r\nformer i de tre partierna. Man är inte alldeles färdig\r\nmed dessa förslag, men alla har det gemensamt att\r\nman slår sönder statsbidrag och kommunala\r\nresurser till barnomsorgen. Det är naturligtvis ett\r\nfullständigt otillfredsställande tillvägagångssätt för\r\ndem som menar att vi skall förverkliga det beslut\r\nsom togs 1985.</pre><pre>Herr talman! När det gäller verksamheten för barn\r\noch ungdomar som har det svårt, som är i utsatta\r\nsituationer av olika slag så finns det verkligen, som\r\nockså flera av talarna här påpekat, många problem\r\nsom vi nu med kraft måste ta tag i. Det gäller de\r\nungdomar som begår brott och där socialtjänsten\r\nhar misslyckats med att ta fram det antal\r\nvårdalternativ som behövs. Det gäller också barn\r\nsom misshandlas. Det måste samtidigt, som\r\nGudrun Schyman påpekade, sägas att\r\nsocialarbetarna i dag har en mycket svår situation.\r\nDet är nödvändigt med utveckling och förändring\r\nockså på det här området. Jag konstaterar med\r\ntillfredsställelse att vi nu har tagit emot flera viktiga\r\nrapporter från bl.a. socialstyrelsen om sakernas\r\ntillstånd.</pre><pre>Senast häromdagen fick vi det s.k.\r\nsocialbyråprojektet, som pekar ut inte bara\r\nproblemen i dagens situation inom socialbyråerna\r\nmen också utvecklingsmöjligheterna, och det är\r\nviktigt för oss att vi tar vara på de möjligheterna.</pre><pre>Anf. 60 Förste vice talman INGEGERD\r\nTROEDSSON (m) replik:</pre><pre>Herr talman! Bengt Lindqvist svarade inte på mina\r\nfrågor. Jag frågade om det nu är ett viktigt mål för\r\nsocialdemokraterna att ge småbarnsföräldrarna\r\ngaranterad rätt till barnomsorg. Varför ställer man\r\ndå inte upp kravet att svårt sjuka skall ha garanti för\r\nvård i tid?</pre><pre>Jag tog också upp pensionärernas situation. Det\r\ngäller de pensionärer som inte har någon ATP eller\r\nbara mycket låg ATP. Hur kommer det att gå för\r\ndem efter skattereformen? I genomsnitt räknar\r\nman med att hyrorna för en pensionärslägenhet\r\nkommer att stiga med 600 kr. i månaden. Det\r\nbetyder att pensionärer som bor i en kommun som\r\ntillämpar KBT-reglerna, om den pensionären inte\r\nhar någon ATP eller andra inkomster, så kommer\r\nvederbörande att gå back. Pengarna kommer inte\r\nens att räcka till existensminimum. Bryr sig\r\nsocialdemokraterna om dem?</pre><pre>Vi fick inte heller något svar på frågan om\r\nensamföräldrarna.</pre><pre>När det sedan gäller barnomsorgen så sade Bengt\r\nLindqvist att kvalitet är viktigt, och det är det. Men\r\ni begreppet kvalitet måste också ligga att\r\nbarnomsorgen skall passa för föräldrarna och\r\nbarnen. Bengt Lindqvist nickar. Men ta då det\r\nexempel som vi kunde läsa om i tidningen i förra\r\nveckan, den familj som fick trillingar som nu är\r\nnågonstans mellan 1 och 1,5 år gamla och som hade\r\nett barn som var 3 år. Är det hög kvalitet att de skall\r\nvara tvungna att förvärvsarbeta för att över huvud\r\ntaget få ekonomin att gå ihop? Det tycker verkligen\r\ninte jag. Jag tycker det inte därför att de själva\r\ntyckte att det var fullständigt absurt. Vi har en\r\nabsurd familjepolitik.</pre><pre>Det är, Bengt Lindqvist, orimligt att försvara att\r\nhundratusentals barnfamiljer betalar för en\r\nbarnomsorg som de inte får, medan ytterligare\r\ntiotusentals barnfamiljer är hänvisade till en vård\r\nsom de inte själva skulle ha valt om de hade kunnat\r\nvälja. Kommunal barnomsorg är bra för många\r\nmen definitivt inte för alla barnfamiljer. Varför\r\nvågar inte socialdemokraterna låta dem välja?</pre><pre>Den familjepolitik vi föreslår är minst av allt något\r\ndråpslag mot småbarnsfamiljerna. Däremot så\r\nskulle den givetvis bli ett dråpslag mot\r\nsocialdemokraternas ensidiga, orättvisa och\r\ndirigistiska barnomsorgspolitik.</pre><pre>Anf. 61 DANIEL TARSCHYS (fp) replik:</pre><pre>Herr talman! Bengt Lindqvist skriver redan i\r\ntankarna en rapport till FN 1992, men jag tycker att\r\nhan mera skulle begrunda de rapporter om läget i\r\nSverige 1990 som inströmmar. Det läget är inte bra\r\nför barnen. Det är inte bra för de tiotusentals barn\r\nsom inte får plats i barnomsorgen när de behöver\r\ndet. Det är inte bra för de barn som växer upp i\r\nmissbrukarfamiljer. Regeringspolitiken präglas här\r\nav passivitet och långsamhet. Det är inte bra för de\r\nbarn som döms till LVU-vård och som inte får\r\nnågon sådan vård. Det är inte bra för de barn som\r\nhåller på att komma i konflikt med samhället, som\r\nhåller på att spåra ur och som inte får hjälp. På den\r\npunkten vill jag gärna instämma i de farhågor som\r\nGudrun Schyman uttalade för att resurserna inom\r\nkommunernas socialtjänst håller på att urholkas.</pre><pre>Det finns många barn som far illa i det svenska\r\nsamhället och som vi skulle kunna göra mycket\r\nmera för. Det är därför som vi tycker att det är så\r\nolyckligt att regeringen på många punkter har\r\nhakat upp sig i motstånd mot nya idéer och mot nya\r\nmetoder för att arbeta med barn och med\r\nbarnomsorg.</pre><pre>Nu skall den ideologiska gränsen dras mellan\r\nhandelsbolag och aktiebolag. Nu har Bengt\r\nLindqvist kommit fram till att barnomsorg kan\r\nbedrivas i handelsbolagsform men inte i\r\naktiebolagsform. Jag skulle gärna vilja ha en\r\nförklaring av den ideologiska gränslinjen mellan\r\njust handelsbolag och aktiebolag. Tidigare har den\r\nideologiska gränslinjen gått på många olika andra\r\nhåll.</pre><pre>En gång var det inte acceptabelt att ha\r\nföräldrakooperativ. Det var en gång inte\r\nacceptabelt med statsbidrag till kommunala\r\ndagmammor. Den ideologiska gränsen flyttar sig\r\noavbrutet i socialdemokratisk politik. Nu går den\r\nmellan handelsbolag och aktiebolag.</pre><pre>Det är inte heller något dråpslag som folkpartiet\r\nriktar mot barnomsorgen när vi föreslår att\r\nstatsbidragen till barnomsorgen i större\r\nutsträckning skall kunna gå via föräldrarna. Vi\r\nminskar inte ett enda öre på statsbidragen till\r\nbarnomsorgen. Vi ser tvärtom framför oss en ökad\r\nvolym av statsbidrag till barnomsorgen. Vi menar\r\ndock att det är rimligt att föräldrarna själva i större\r\nutsträckning skall kunna påverka vilken\r\nbarnomsorg deras barn skall få. Jag har inte hört\r\nnågot enda argument från Bengt Lindqvist som\r\növertygat mig om att det är fel att ge föräldrarna\r\nstörre ansvar och större inflytande över den\r\nbarnomsorg som gäller deras egna barn.</pre><pre>Anf. 62 MARIANNE SAMUELSSON (mp)\r\nreplik:</pre><pre>Herr talman! Kvalitet och kvalitetskrav kan vara\r\nväldigt olika beroende på vad man lägger in i ordet\r\nkvalitet. För mig är livskvalitet kanske att få vara\r\nhemma med mina barn och få vårda dem själv. För\r\nandra är det att ha ett arbete att gå till och att kunna\r\nlämna sina barn till en trygg barnomsorg.</pre><pre>För min del tycker jag att socialdemokraterna i\r\nkvalitetskravet åtminstone borde kunna räkna in\r\ndagmammorna och dagmammornas egna barn. Det\r\när verkligen att gå ifrån kvalitetskraven om man\r\nsäger att dagmammor som har egna barn skall vara\r\nmed i omsorgen ändå.</pre><pre>Jag tycker också att kvalitet är en fråga om\r\nsamhällets kvalitet, och då tycker jag att alla barn\r\nborde ha någon vuxen att vända sig till. I dag vet\r\njag att det finns många barn som, när de börjar\r\nskolan, inte längre får vara kvar på daghemmet och\r\ninte får någon fritidsplats. De får gå hem till en tom\r\nlägenhet. Jag undrar om man från\r\nsocialdemokratiskt håll tror att man över huvud\r\ntaget skall lyckas ge ett sådant barn en bra\r\nskolgång. Det är faktiskt så att ett sådant barn har\r\ndåliga förutsättningar att få en bra livskvalitet och\r\natt lyckas komma någonstans.</pre><pre>Antingen får man satsa på att vi har mera tid, att\r\nman går ned i arbetstid till sex timmars arbetsdag\r\noch att man kan öka omsorgen via den informella\r\nsektorn. Då får vi mera tid för varandra och kan bry\r\noss mera om varandra. Eller också får man\r\nverkligen ge upp en del andra satsningar i samhället\r\noch verkligen satsa på barnen så att man får en\r\nbarnomsorg och en trygghet för barnen som\r\nfungerar.</pre><pre>Socialdemokraternas skatteuppgörelse tillsammans\r\nmed folkpartiet gick inte precis i den riktningen,\r\nutan den gick ut på att vi skulle arbeta mer. Det\r\nkommer naturligtvis att ställa ytterligare krav på\r\nbarnomsorgen. Eftersom det är upplagt så i\r\nskattepaketet att det lönar sig att arbeta mer, så\r\nkommer fler också att vilja arbeta mer.</pre><pre>Då är frågan: Klarar man av att bemöta detta\r\nutifrån barnens synvinkel och få en bra kvalitet för\r\nbarnen i samhället?</pre><pre>Jag undrar också om vi kommer att få en öppen\r\ndebatt kring den sociala dimensionen inom EG,\r\nsom vi debatterade igår. Eller kommer man att\r\nvänta och se vad som händer?</pre><pre>Anf. 63 ULLA TILLANDER (c) replik:</pre><pre>Herr talman! Vad som oroar när regeringen\r\nkommer med förslag är att erfarenheten av vad\r\nregeringen tidigare har gjort förskräcker. Det\r\nbrukar nämligen ofta vara så att man ger med den\r\nena handen och tar med den andra. Under 80-talet\r\nhar man dragit in bortåt 20 miljarder från\r\nkommuner och landsting, och nu gör man en stor\r\naffär av det man ger tillbaka när det gäller\r\näldreomsorgen.</pre><pre>Många oroas också av att socialdemokraterna helt\r\ntycks ha glömt bort vad en fördelningspolitik värd\r\nnamnet innebär. Många pensionärer har nämligen\r\nen så låg pension att pengarna, när de allra\r\nnödvändigaste utgifterna är betalda, inte räcker till\r\nmycket mer. Deras oro är stor inför vad som\r\nkomma skall beroende på skatteomläggningens\r\neffekter i form av högre avgifter och dyrare hyror.</pre><pre>När situationen är sådan kan man inte tala om en\r\nrättvis fördelning. Då frågar man sig om den\r\nproposition om äldreomsorgen som regeringen\r\nlägger fram kommer att medföra en vettig\r\nanvändning av resurserna och en rättvis fördelning\r\nav dem. Det är många som tvivlar på det. Risken\r\nfinns att det går med platserna inom t.ex.\r\nsjukhemmen som det har gått med\r\nålderdomshemmen. Vilka blir de mest lidande? Jo,\r\nnaturligtvis i första hand de som inte har någon\r\nvalmöjlighet.</pre><pre>Bengt Lindqvist sade att det är viktigt att utvärdera\r\nbarns situation. Men lika viktigt måste vara vilka\r\nåtgärder man sätter in för att förbättra barnens\r\nsituation.</pre><pre>Bengt Lindqvist sade också att regeringen hela\r\ntiden har ansträngt sig för att inte släppa på\r\nkvaliteten och gå in för barnpassning och att det är\r\ndärför regeringen har sagt nej till våra förslag om\r\nalternativa möjligheter inom barnomsorgen. Men,\r\nBengt Lindqvist, behövde ni verkligen komma\r\nfram till alternativ först efter fem eller åtta år? Vi\r\nhar under den tiden gått miste om många resurser\r\nalldeles i onödan. Nu gör Bengt Lindqvist\r\nmotståndet till en praktisk fråga, men riktigare är\r\nnog att det har varit en ideologisk fråga.</pre><pre>Det är, som flera talare har sagt, dåligt ställt med\r\nrättvisan när det gäller barnomsorgen. Det förslag\r\nvi nu diskuterar inom vårt parti innebär att man\r\nmyndigförklarar föräldrarna och att all barnomsorg\r\nvärderas, också den som sker i hemmet.</pre><pre>Anf. 64 GUDRUN SCHYMAN (v) replik:</pre><pre>Herr talman! Jag vill börja där Ulla Tillander\r\nslutade, med barnomsorgen. Bengt Lindqvist är\r\nenligt min uppfattning litet väl optimistisk när han\r\ntalar om de 70 eller 74 % av kommunerna som\r\nskulle klara av sin utbyggnad.</pre><pre>Jag kan tala om hur det går till i Värmdö kommun,\r\ndär jag bor. I stor politisk enighet har alla politiska\r\npartier utom vänsterpartiet gått med på att\r\nkommunen har regler som säger att barn erbjuds\r\nbarnomsorg efter det att de har fyllt 1 1/2 år, dvs.\r\ndet blir ingen barnomsorg till barn under 1 1/2 år.\r\nNär jag då stilla påpekade att föräldraförsäkringen\r\nfaktiskt inte är utbyggd, sade politikerna i\r\nkommunen att de visste om det, men att det inte var\r\nderas beslut.</pre><pre>Man kan då fråga sig vad detta innebär för alla\r\nföräldrar, framför allt för de ensamstående som vill\r\neller måste börja arbeta. Jo, det innebär att de\r\nmåste ta socialbidrag efter det att\r\nföräldrapenningen är slut.</pre><pre>Detta är ingen rolig situation, och jag tycker att det\r\när ansvarslöst av både stat och kommun att hantera\r\ndenna fråga på detta sätt. Jag tror att fler\r\nkommuner än Värmdö kommun har gjort på detta\r\nsätt, och de kan då säga att de 1991 kommer att ha\r\nplatser till alla barn över 1 1/2 år. Men då ljuger de\r\nalltså.</pre><pre>Jag skulle sedan vilja få en kommentar från något\r\nansvarigt statsråd om den förebyggande,\r\nuppsökande verksamheten, utarmningen och\r\nnedrustningen av arbetet på socialbyråerna, det\r\nsom vi brukar kalla familje- och individomsorgen.\r\nVi vet att dessa brister sedan resulterar i andra\r\nsvårigheter. De resulterar i att ungdomar måste\r\nsitta i fängelse och i att barn som omhändertas inte\r\nhar några behandlingsplatser att gå till. Alla de\r\nstora problem som kommer sedan beror på att man\r\ninte i tid har kunnat ingripa och göra någonting.</pre><pre>Vi vet trots allt att man tidigt tidigt ser vilka barn\r\nsom är i riskzonen och att man då kan göra\r\nnågonting åt det. Alla är överens om det, experter\r\ninom alla kategorier som arbetar med de här\r\nfrågorna är överens om det. Jag tror att också\r\npolitikerna är överens om det, men man vill inte\r\nsätta till pengar.</pre><pre>Om en kommun skulle ha höga ambitioner på det\r\nhär området, högre än vad man har på\r\nsocialdepartementet, så har nu skatteuppgörelsen,\r\ni och med att man har infört ett kommunalt\r\nskattestopp, omöjliggjort för den kommunen att ha\r\nden höga ambitionsnivån, eftersom det blir fråga\r\nom att bedriva en verksamhet som kostar pengar.\r\nVi har från vänsterpartiet frågat om man är beredd\r\natt undanta vård och omsorg från det kommunala\r\nskattestoppet, så att de kommuner och landsting\r\nsom faktiskt vill förverkliga intentionerna i\r\nsocialtjänstlagen har möjlighet att göra det. Det\r\nskulle vara intressant att få svar på den frågan.</pre><pre>Anf. 65 Statsrådet BENGT LINDQVIST:</pre><pre>Herr talman! Jag vill när det gäller äldreomsorgen\r\nbe mina debattkolleger att studera propositionen\r\nganska noga. Den är, hävdar jag, väl\r\ngenomarbetad, och den är dessutom samkörd med\r\nbåde landstings- och kommunförbunden, som\r\nmycket långt har samarbetat med oss i\r\nutformningen av dess innehåll.</pre><pre>Någon ställde en fråga om de små kommunerna.\r\nDet är viktigt att vi inte ställer till det så att de små\r\nkommunerna fråntas möjligheten att lösa sina\r\nuppgifter. De små kommunerna kommer att föra\r\növer de pengar som motsvarar de åtaganden de tar\r\növer från landstinget. Det är också så att det nya\r\nstatsbidraget med sin konstruktion gynnar\r\nkommuner med en mycket hög andel gamla\r\nmänniskor. Det har en helt annan kraft när det\r\ngäller att fördela pengarna i förhållande till det\r\nmycket varierande antalet pensionärer, särskilt\r\näldre pensionärer, i kommunerna. Jag tror att detta\r\nkommer att skapa bra förutsättningar för många av\r\nde små kommunerna i exempelvis Norrlands\r\ninland, där andelen mycket gamla människor är\r\nhög. Det finns i statsbidraget både en\r\nglesbygdsfaktor och en storstadsfaktor för att\r\nförsäkra väga in de skiftande förutsättningar som\r\nfaktiskt finns.</pre><pre>Gudrun Schyman har farhågor för att vi lägger över\r\nför mycket på kommunerna. Vi måste ju samtidigt,\r\nGudrun Schyman, på varje verksamhetsområde\r\nfråga oss hur vi kan arbeta mer ändamålsenligt.\r\nKan vi arbeta mer ändamålsenligt med\r\nkommunerna som huvudmän, så är det naturligtvis\r\nmycket viktigt. Vi ser det som en av förtjänsterna\r\nmed reformen att vi, genom att sammanföra fler\r\nverksamheter till en helhet inom kommunerna, kan\r\nutföra ett träffsäkrare och bättre arbete inom\r\näldreomsorgen, eftersom resurserna används\r\nflexiblare och på ett bättre sätt än vad som hittills\r\nhar varit möjligt kan anpassas efter de behov som\r\nfinns. Jag tror därför att detta är en viktig reform\r\nockså med hänsyn till hushållningen.</pre><pre>När det gäller barnomsorgen finns det en\r\nfrågeställning som smyger sig på när man lyssnar till\r\nde tre borgerliga partiernas företrädare. Varför i all\r\nvärlden genomförde ni inte under era sex år vid\r\nmakten alla dessa fina alternativ som ni menar\r\nskulle ha revulutionerat barnomsorgen under era\r\nsex år vid makten? Kan det ha någonting med\r\nverkligheten att göra? Är det kanske rent av så --\r\noch det är min övertygelse -- att alternativen inte\r\nlöser problemet med utbyggnaden? De kan skapa\r\nvalfrihet -- där får man välja hur långt man vill gå i\r\nförhållande till andra viktiga mål, att hålla samman\r\nverksamheten, att undvika social segregation i\r\nsådan verksamhet som förskolan -- men de löser\r\ninte problemen med utbyggnaden.</pre><pre>En utbyggnad måste bygga på att man har resurser,\r\nlokaler och personal, vilka alternativ man än väljer.\r\nVill man behålla kvaliteten kan man inte heller\r\ntrolla med några alternativ.</pre><pre>Det främsta skälet för oss socialdemokrater att\r\nsätta gränsen vid kommersiell barnomsorg är att\r\nhålla verksamheten samman socialt, att undvika\r\nsocial skiktning. Det är för oss ett viktigt mål.\r\nRegeringen har skapat ytterligare ett alternativ i\r\nform av personalkooperativ inom ramen för den\r\nverksamhet som vi menar motsvarar kraven och\r\nsom fortfarande håller gränsen mot kommersiell\r\nverksamhet. Det är detta som är skälet till att vi inte\r\nhar med aktiebolagen. Det behövs helt enkelt inga\r\naktiebolag om man vill starta personalkooperativ\r\nverksamhet.</pre><pre>Det räcker inte heller med ekonomiska föreningar\r\nom man vill att förskollärare och barnskötare skall\r\nkunna driva verksamheten. Då måste man\r\nkomplettera den ekonomiska föreningen med\r\nhandelsbolag. Det är skälet till den gjorda\r\nkonstruktionen.</pre><pre>Herr talman! Jag vill understryka att vi i sak i långa\r\nstycken är överens när det problemen inom individ-\r\noch familjeområdet. Här finns flera problem som\r\nmåste lösas, och många av dem måste lösas snabbt.\r\nInte minst gäller detta att vi i dag har alldeles för få\r\nplatser för att ta hand om unga lagöverträdare. Det\r\nproblemet måste lösas, och förhandlingar och\r\ndiskussioner är på gång med huvudmännens\r\nföreträdare inom kommun- och\r\nlandstingsförbunden.</pre><pre>Jag är väl medveten om riksdagens uttalande förra\r\nåret. Men jag har utgått ifrån, Daniel Tarschys, att\r\nvi skall föra diskussionen inom ramen för de\r\nresurser vi förfogar över. Jag anade att det från\r\nfolkpartiets sida fanns en tanke på tillskott av\r\nresurser. Det vore i så fall intressant att höra Daniel\r\nTarschys utveckla detta. Regeringen har utgått från\r\natt riksdagen menar att diskussionen skulle gälla\r\ndet statsbidrag som vi nu förfogar över, dess\r\nutformning och de krav som skall ställas i samband\r\nmed statsbidraget.</pre><pre>Anf. 66 Förste vice talman INGEGERD\r\nTROEDSSON replik:</pre><pre>Herr talman! Vi skall läsa ÄDEL-propositionen\r\nmycket noga, Bengt Lindqvist. Statsrådet sade att\r\nden var samkörd med kommun- och\r\nlandstingsförbunden. Jag antar att Bengt Lindqvist\r\nmenar mellan socialdemokraterna där. Det är i så\r\nfall något av ett understatement när vi vet vilken\r\nenorm dragkamp som har förekommit. Men, vilket\r\njag sade tidigare, monopol och politikerstyrningen\r\nbestår. Där har man inte gjort någon som helst\r\nöppning. Det betyder att de åtgärder som krävs för\r\natt våra gamla verkligen skall få den vård de\r\nbehöver, de åtgärderna lyser fortfarande med sin\r\nfrånvaro.</pre><pre>Så till barnomsorgen och kommersiell barnomsorg.\r\nJag vet inte om det är kommersiell barnomsorg att\r\nsjälv vilja ta hand om sina barn, för att ta ett\r\nexempel. Det blir ju inte det minsta lilla mer\r\nmöjligt genom den lilla magra proposition som nu\r\nhar lagts på riksdagens bord. Det är väl ganska\r\nsjälvklart, att om socialdemokraterna vågade\r\nmyndigförklara föräldrarna, och ge ett rättvist stöd\r\ntill alla småbarnsföräldrar, skulle det uppkomma\r\nmängder av mer skräddarsydda småskaliga\r\nalternativ, många gånger till väsentligt lägre\r\nkostnad. Men det vågar inte Bengt Lindqvist öppna\r\nför.</pre><pre>Slutligen till mina frågor. Det är tydligen helt\r\nointressant för Bengt Lindqvist hur det kommer att\r\ngå för de pensionärer som redan tidigare har haft all\r\nmöda i världen att få inkomsterna att räcka till. Jag\r\nhar talat med både Sveriges pensionärers\r\nriksförbund och PRO och de är utomordentligt\r\nallvarligt oroade över hur det kommer att gå för\r\nmånga av dessa pensionärer. Det är helt uppenbart\r\natt många kommer att få en levnadsnivå betydligt\r\nunder existensminimum. Men den frågan ansågs\r\ninte ens vara värd att svara på, inte heller min fråga\r\nom hur det går för de ensamföräldrar som inte får\r\nden kompensation för skattereduktionen som ändå\r\nvar en förutsättning för skatteomläggningen.</pre><pre>Jag har naturligtvis inte heller fått något svar på\r\nvarför det är viktigt att man ger barnfamiljer\r\ngarantier för god vård men inte vågar ställa upp på\r\natt ge alla sjuka en garanti för att få vård i tid. Det\r\nkan vara fråga om man över huvud taget har en\r\nchans att återvända till full hälsa. Många gånger\r\nkan det t.o.m. vara en fråga om liv eller död.</pre><pre>Anf. 67 ULLA TILLANDER (c) replik:</pre><pre>Herr talman! När det gäller äldrevården är det inte\r\nminst personalen inom vård och omsorg som har\r\ndrabbats av alla de miljarder som dragits in från\r\nkommunerna. Det har påverkat arbetsmiljön, och\r\ndet i sin tur har återigen bidragit till att allt färre\r\nsöker sig till vård- och omsorgsområdet. Man får i\r\ndet här sammanhanget inte glömma att det är\r\npersonalen som är vårdens och omsorgens\r\nviktigaste resurs.</pre><pre>Vad är det som säger att man inte drar in ytterligare\r\nresurser från kommunerna om ekonomin fortsätter\r\nnedåt? Det löfte som Bengt Lindqvist redogjorde\r\nför kanske bara blir en målsättning.</pre><pre>Det finns risk för att man drar i gång en\r\nkostnadskrävande förändring som medför ökad\r\nbyråkrati med risk för att det blir alltför små\r\nförbättringar för de äldre. Jag är övertygad om att\r\nden administrativa förändring som nu föreslås när\r\ndet gäller långtidssjukvården blir kostsam, men\r\nknappast effektiv.</pre><pre>Bästa sättet att utnyttja resurserna inom vården är\r\natt ge stor frihet åt lokala lösningar. Finns det\r\nproblem löses de bättre lokalt och inte genom några\r\ncentralistiska beslut.</pre><pre>Samma sak gäller egentligen också barnomsorgen.\r\nJag vill återigen fråga Bengt Lindqvist varför det\r\nskulle behöva dröja så många år för att regeringen\r\nskulle komma med förslag om statsbidrag till t.ex.\r\nföräldrakooperativ och nu till personalkooperativ.\r\nDet finns dessutom många idéer runt om i landet\r\nsom faller, eftersom onödiga byråkratiska regler\r\nbegränsar initiativen.</pre><pre>Bengt Lindqvist frågar varför dessa utmärkta\r\nförslag aldrig genomfördes under den borgerliga\r\ntiden. Det skedde. Det lades fram en proposition\r\nom barnomsorg -- om jag inte minns fel var det\r\nKarin Söder som var socialminister -- och den\r\ninnebar att all barnomsorg, också privata inslag,\r\nsom uppfyllde grundläggande kvalitetskrav skulle\r\nomfattas av samma statsbidragsregler som gällde\r\nför den kommunala. Men den inriktningen på\r\nbarnomsorgen ändrades mycket snabbt när\r\nsocialdemokraterna kom tillbaka i\r\nregeringsställning.</pre><pre>Den motivering som Bengt Lindqvist numera anför\r\nmot privata alternativ, den har under de år som har\r\ngått anförts mot föräldrakooperativ, barnomsorg\r\nsom bedrivs av ideella organisationer och mot\r\npersonalkooperativ. Vi kan ju hoppas på att\r\npositionerna förflyttas ytterligare.</pre><pre></pre><pre>Anf. 68 DANIEL TARSCHYS (fp) replik:</pre><pre>Herr talman! Också jag tänker följa Bengt\r\nLindqvists uppmaning att noga studera ÄDEL-\r\npropositionen. För dagen vill jag nöja mig med att\r\nsäga den har ett mycket vackert omslag, till\r\ninnehållet ber jag att få återkomma vid ett senare\r\ntillfälle.</pre><pre>Den borgerliga perioden var en fantastisk\r\nutbyggnadsperiod för barnomsorgen. Aldrig\r\ntidigare eller senare i svensk historia har det varit\r\nen så massiv och kraftig utbyggnad av\r\nbarnomsorgen som under de åren.</pre><pre>Jag delar Bengt Lindqvists uppfattning att det är\r\nangeläget att motarbeta social skiktning inom\r\nbarnomsorgen. Men social skiktning förekommer\r\nfaktiskt även inom den offentliga barnomsorgen.\r\nDet är ingen garanti mot social skiktning att man\r\nhar ett offenligt produktionsmonopol för\r\nbarnomsorgen. Det uppstår inte heller automatiskt\r\nsocial skiktning om man tillåter många olika former\r\nav barnomsorg.</pre><pre>Nu har socialdemokraterna dragit sin egen\r\nideologiska skiljelinje mellan handelsbolag som\r\nskall få bedriva barnomsorg och aktiebolag som\r\ninte skall få bedriva barnomsorg. Det är intressant\r\natt det är där som den ideologiska gränslinjen\r\nmellan det goda och det onda har hamnat i dessa\r\nyttersta tider.</pre><pre>Vi var från folkpartiets sida negativa till det förslag\r\nsom regeringen lade i fjol vad gäller missbrukar-\r\noch ungdomsvården och hur det statsbidraget\r\nskulle utformas. Vi var det enda parti som gick\r\nemot det förslaget när det skulle röstas igenom i\r\nriksdagen. Numera har insikten spritt sig i andra\r\npartier om att denna utformning inte var så lyckad.\r\nDen har inte den lyft- och styrkraft som skulle\r\nbehövas för att få till stånd ett differentierat utbud\r\nav vårdmöjligheter. Vi behöver helt enkelt dela upp\r\narbetet mellan landsting och kommuner, så att det\r\nfinns olika former av institutioner och olika former\r\nav omsorg för att ta hand om olika kategorier av\r\nunga med problem. Man skulle mycket mera\r\nkreativt kunna använda de statsbidrag som redan\r\nfinns. Bengt Lindqvist tyckte sig höra hos mig en\r\nönskan att utvidga statsbidragen, men någon sådan\r\nönskan finns inte. De pengar som redan i dag finns\r\nhos staten räcker för att åstadkomma mycket bättre\r\nresultat än vad som hittills har åstadkommits.</pre><pre>Anf. 69 GUDRUN SCHYMAN (v) replik:</pre><pre>Herr talman! Jag tror inte att huvudfrågan är den\r\nom huvudmannaskap, varken i vad gäller\r\näldreomsorgen, barnomsorgen eller något annat av\r\ndet vi talar om. Huvudfrågan är om vi har en\r\nverksamhet som fungerar. Vi har konstaterat att\r\ndet på en mängd områden finns en verksamhet som\r\nfungerar dåligt och på en mängd viktiga områden\r\nen verksamhet som fungerar katastrofalt dåligt.\r\nVarför? Beror det på huvudmannaskapet? Beror\r\ndet på att vi inte har gjort stora organisatoriska\r\nförändringar som kostar 5,5 miljarder?</pre><pre>Jag säger nej. Det beror på att vi inom en rad\r\nområden har t.ex. en ökad mängd problem. Jag\r\navser inte att dra hela samhällsanalysen varför\r\ndessa problem har tillkommit. Men när nu dessa\r\nproblem finns och de ökar, måste väl också\r\npengarna för att lösa dessa problem få öka? När vi\r\nhar människor som skall bära upp denna\r\nverksamhet och som skall göra ett bra,\r\nprofessionellt arbete vilande på socialtjänstens\r\nhumanistiska värderingar, måste de väl också få en\r\nrimlig lön och möjligheter att arbeta på ett bra sätt?\r\nEftersom alla andar löner stiger måste också de\r\nlönerna få stiga, framför allt bland dem som är\r\nlågavlönade, t.ex. inom hemtjänsten.</pre><pre>Då kan man inte säga att inga förändringar kan\r\ngöras utanför ramarna. Det innebär att skall det\r\nfinnas folk inom hemtjänsten måste man skära ned\r\nkollektivtrafiken. Skall vi bygga en ishockeyhall i\r\nstället för att ha barnomsorg? Vem skall föra\r\nprioriteringsdiskussionen som man genom denna\r\ntyp av ekonomisk politik tvingar fram? Skall vi i\r\nriksdagen bestämma hur det skall se ut? Är det\r\nlandstingen som skall bestämma vilka operationer\r\nsom skall göras och vilka som skall få vänta? Är det\r\nkommunens socialnämnd som skall bestämma om\r\ndet skall vara barnomsorg eller äldreomsorg? Är\r\ndet kommunstyrelsen eller fullmäktige som\r\nslutgiltigt skall avgöra om det skall vara\r\nkollektivtrafik eller bio på onsdagar?</pre><pre>Denna nödvändiga prioriteringsdiskussion som blir\r\nen följd av den ekonomiska politiken är absurd.\r\nDen befrämjar inte att vi får de verksamheter som\r\nvi behöver. De måste få kosta pengar. De behöver\r\ninte vara ineffektiva för det. Har man en bra\r\npersonal som arbetar tillsammans med dem man\r\ndriver verksamheten för får man ett bra arbete\r\ngjort. Sextimmarsdagen är ett utmärkt exempel på\r\nhur man skapar reformer som tillfredsställer dem\r\nsom arbetar -- jag talar om hemtjänsten i Kiruna --,\r\nsom tillfredsställer dem som skall utnyttja servicen\r\noch som dessutom ger mer pengar i kassan, dvs. allt\r\nblir billigare. Det är den typen av lösningar och\r\nibland mer pengar som faktiskt måste till.</pre><pre>Därför frågar jag igen: Om jag skulle var\r\nkommunstyrelsens ordförande i en kommun som\r\nhar höga sociala ambitioner, hur skall jag bära mig\r\nåt, Bengt Lindqvist, för att förverkliga\r\nambitionerna när jag har en regering som stänger\r\nmöjligheterna för mig att göra att det?</pre><pre>Anf. 70 MARIANNE SAMUELSSON (mp)\r\nreplik:</pre><pre>Herr talman! Jag vill ställa några frågor kring\r\nindivid- och familjeomsorgen. Hur är det med det\r\nförebyggande arbetet? Vi vet att det behövs\r\nytterligare resurser för att kunna ta hand om de\r\nproblem som uppstår. Men det finns ett behov av\r\nförebyggande arbete. Jag tycker att det är få\r\nsignaler på hur man kan lösa detta för att slippa de\r\nhöga kostnader som uppstår när man går in och\r\narbetar så att säga i efterhand.</pre><pre>Min erfarenhet är att det är mycket svårt att ge stöd\r\ntill anhöriga eller att ge stöd i det sociala nätverket.\r\nDet vidtas åtgärder ofta mycket sent. Där tror jag\r\natt man skulle kunna komma mycket längre om\r\nman arbetade mer med det förebyggande arbetet.</pre><pre>Vi måste titta litet närmare på äldrevården. Det är\r\npositivt att lägga den på kommunerna, dvs. så nära\r\nbrukarna som möjligt. Det är min grundfilosofi,\r\noch jag tycker att det är bra. Det skall vara så få\r\ndirektiv som möjligt uppifrån. Visst skall det vara\r\nkvalitetsdirektiv, men sedan kan man låta\r\nkreativiteten och brukarinflytandet få blomma på\r\nlokal nivå. Det borde också gälla inom\r\nbarnomsorgen. Låt kreativiteten och idéerna flöda,\r\noch ge kommunerna möjligheter där idéerna finns\r\natt satsa på alternativ.</pre><pre>Man borde också gå in och ge möjligheter till\r\ndagbarnvård för egna barn när det passar. Framför\r\nallt skall man ge dagbarnvårdarna yrkesstatus, så\r\natt de får samma rättigheter som alla andra att\r\nräkna in sina barn till kön till barnomsorgen.</pre><pre>Jag väntar fortfarande på en signal från regeringen.\r\nÄr det fortfarande så att man ser dagbarnvårdarna\r\nsom en icke-yrkeskår, dvs. de skall inte få räkna in\r\nsina barn i gruppen? Hur ställs då kvalitetskraven\r\nså att det inte blir så stora grupper? Hur skall en\r\ndagbarnvårdare kunna klara att vara\r\ndagbarnvårdare om hon redan har flera egna barn?</pre><pre>Anf. 71 Socialminister INGELA THALÉN:</pre><pre>Herr talman! Jag skall ta tillfället i akt att\r\nkommentera två av de frågor som har berörts i\r\ndebatten.</pre><pre>Den första gäller sjukvården. Svensk och\r\ninternationell sjukvård brottas faktiskt med samma\r\nproblem: kostnadsutvecklingen,\r\nbefolkningsförändringar och medicinsk-teknisk\r\nutveckling. Det känns därför litet märkligt när\r\nIngegerd Troedsson tar till den katastrofala\r\nsituation som råder i vissa östländer och jämför den\r\nmed Sverige. Det känns inte givande att debattera\r\nmed de utgångspunkterna. Det vore bättre att göra\r\nvåra jämförelser med de länder som har haft samma\r\nmöjligheter som Sverige till utveckling inom hälso-\r\noch sjukvård.</pre><pre>Jag kan omedelbart svara på den direkta frågan om\r\ngarantin för vård. Vi anser att hälso- och\r\nsjukvårdslagen skall gälla oinskränkt och att alla\r\nskall få rätt vård i tid. De problem vi har i Sverige\r\när inte unika. Andra länder har precis som vi\r\norganisatoriska problem där man vill förändra.\r\nFlera av de länder som moderaterna så gärna\r\nanvänder som exempel jämför faktiskt med Sverige\r\nnär de diskuterar hur de skall förändra och utveckla\r\nsin hälso- och sjukvård.</pre><pre>Även i dessa länder sker det misstag. Jag tänker då\r\ninte på organisatoriska misstag, utan på misstag i\r\norganisationen: felaktiga diagnoser, operationer\r\nsom misslyckas, läkare som inte är intresserade av\r\nsina patienter, sjukvårdspersonal som har sin dåliga\r\ndag osv.</pre><pre>De flesta modeller, och de jag tänker på, har sina\r\nfördelar och nackdelar. Så är det naturligtvis också\r\nför svensk sjukvård.</pre><pre>Vi brukar imponeras av att människor i\r\nStorbritannien har nära kontakt med sina egna\r\nläkare. Läkaren är alltid tillgänglig just för mig.\r\nSamtidigt är valfriheten utomordentligt begränsad i\r\nStorbritannien. Där är man hänvisad just till denna\r\nläkare. Man har mycket små möjligheter att t.ex. få\r\nsjukhusvård. Man kan inte komma till sjukhus utan\r\nremiss från husläkaren, utom vid mycket akuta\r\nsituationer såsom olyckor. Vill man ha ökad\r\nvalfrihet, är knappast Storbritanniens modell den\r\nrätta.</pre><pre>Tyskland har en förhållandevis tillgänglig vård.\r\nVäntetider och köer existerar knappast. Det är en\r\nutomordentligt stor fördel, som vi gärna tittar på.\r\nMan har dock en kostnadsutveckling som är mycket\r\noroande och som oroar de tyska\r\nparlamentarikerna. I denna kostnadsutveckling\r\ningår varken tandvård eller allmän äldreomsorg i\r\nden allmänna försäkringen. Äldreomsorgen är för\r\növrigt helt beroende av familjens egna resurser och\r\nmöjligheter.</pre><pre>Sjukhusvården i Tyskland är också ineffektiv, vilket\r\när ett bekymmer. Man har långa vårdtider på grund\r\nav systemets konstruktion. Man har extremt höga\r\nläkemedelskostnader, och man har en mycket hög\r\nläkemedelsförbrukning. Nackdelarna med det\r\ntyska systemet är således mycket stora, och man har\r\nen omfattande sjukvårdsdebatt på grund av detta.</pre><pre>Ytterligare ett land som nämns i debatten är\r\nNederländerna. Man hänvisar till det ifrån det\r\nmoderata partiet. Även i Nederländerna har man\r\nemellertid en omfattande sjukvårdsdebatt. Man\r\nhar tillsatt en särskild statlig kommission för att\r\nförsöka lösa den holländska sjukvårdens problem.</pre><pre>Utgångspunkten är att man anser att sjukvården\r\ninte är tillräckligt solidarisk, den brister i\r\ntillgänglighet, den är inte tillräckligt effektiv på\r\ngrund av otillräcklig flexibilitet och man har hinder\r\ni finansieringssystemet. Kostnaderna är för höga,\r\noch volymökningarna i vården kan inte\r\nkontrolleras med nuvarande system.</pre><pre>I denna jämförelse skulle jag naturligtvis också\r\nkunna dra till med ett fjärde land -- USA. På något\r\nsätt känns det dock litet malplacerat att ta till detta\r\nland, som inte klarar av att hjälpa sitt lands\r\nbefolkning ens till en minimisjukvård långt under\r\ndet som betraktas som självklart av oss. Ändå\r\nkostar den amerikanska sjukvården mer per\r\ninvånare än den svenska.</pre><pre>Det krävs förändringar i Sverige, och det sker\r\nförändringar. Det är fundamentalt fel att påstå att\r\ndet inte händer någonting. Säger man det vet man\r\ninte hur det ser ut i de svenska landstingen. Det\r\npågår diskussioner, konkreta försök och\r\nutvecklingsarbete. Jag kan bara nämna\r\nDalamodellen som ett exempel. Denna har i dag\r\nfått klartecken från regeringen genom att\r\nKopparberg har blivit fri-landsting. Andra, lika\r\nintressanta försök, pågår också.</pre><pre>I Västsverige har man beslutat om full valfrihet för\r\npatienterna när det gäller att välja vårdenhet både\r\ninom och mellan landstingsområdena i västra\r\nregionen fr.o.m. nästa år. Ett omfattande\r\nsamarbete är under utveckling.</pre><pre>I Malmöhus län och i Malmö kommun har man\r\nockså fattat beslut om patientens valfrihet. Man har\r\ndär tagit steget att dela upp sjukvårdsbudgeten på\r\nde sex sjukvårdsdistrikten i länet. Fördelningen av\r\npengarna skall på sikt ske efter\r\nsjukvårdskonsumtion, population och\r\nålderssammansättning.</pre><pre>Regeringen kommer också att göra det möjligt att\r\ngenomföra försök med att föra över primärvård till\r\nkommunalt huvudmannaskap i två eller tre\r\nlandsting.</pre><pre>När det gäller ÄDEL-reformen hyste Ulla\r\nTillander farhågor att detta enbart skulle bli en\r\nkonstruktion och att ÄDEL-reformen skulle vara\r\nett centralistiskt förslag. Det är inte alls sant.\r\nÄDEL-reformen ger en utomordentlig möjlighet\r\natt åstadkomma just det som Ulla Tillander\r\nefterfrågar, nämligen lokala lösningar. Ett sätt att\r\nstödja landstingen i utvecklingsarbetet är att införa\r\nen avreglering av patientavgiftssystemet. Det\r\nåterkommer vi till riksdagen med litet senare under\r\nhösten. Vi släpper inte kravet på ett\r\nhögkostnadsskydd, och vi kommer att föreslå en\r\nmaximigräns på 1 500 kr.</pre><pre>Förändringar i sjukvården är en stor fråga som\r\ninnehåller många komponenter. Vår sjukvård\r\nkostar 100 miljarder kronor per år. I sjukvården\r\narbetar nästan en halv miljon personer. Sjukvården\r\nskall ta hand om allt ifrån små krämpor till\r\nlivshotande sjukdomar. Den skall vara till för alla\r\nbefolkningsgrupper.</pre><pre>Det är ingen tillfällighet att svensk sjukvård är\r\norganiserad som den är. Det är en medveten\r\nsamhällsstruktur som bygger på att vi skall planera\r\nför att tillgodose alla människors behov av vård --\r\nrätt vård i rätt tid. Det innebär också att vi skall ha\r\ndemokratisk insyn och att den skall vara solidariskt\r\nfinansierad.</pre><pre>I det arbete som nu pågår är det naturligtvis, som\r\nDaniel Tarschys var inne på, viktigt att vi kan\r\nanvända och se resurserna samlat. Vi har därför\r\ngenomfört vissa förändringar i\r\nsocialförsäkringssystemet. Det kommer också att\r\nläggas fram förslag om en samordning eller\r\nförändring av sjuk- och arbetsskadeförsäkringen\r\nsom bättre än i dag skall kunna tillgodose\r\nmänniskors möjlighet att komma tillbaka.\r\nSjuklöneförslaget kommer, om än något försenat.\r\nFr.o.m. årets Dagmaröverenskommelse kommer vi\r\natt kunna slussa över 400 milj.kr. nästa år för att\r\nman skall kunna förhandla fram överenskommelser\r\nmellan länskassorna och landstingen när det gäller\r\nsjukvård i syfte att rehabilitera människor.\r\nRegeringens mål att få ned ohälsotalet med två\r\ndagar per år under de kommande fem åren är en\r\nviktig målsättning som styrmedel.</pre><pre>Den demokratiska organisationen, som naturligtvis\r\nskall vara effektiv, är till och uppbyggd för att tjäna\r\nsitt syfte att ge människor sjukvård i rätt tid och i\r\nrätt omfattning. Vi har kvar detta. Detta är en\r\nviktig grundförutsättning för att man skall kunna\r\nutveckla på det medicinsk-tekniska området och\r\nnär det gäller utbildning av personal samt\r\ntillförsäkra patienterna integritet och säkerhet i\r\nvården. Det tycker jag är så viktigt att jag inte anser\r\natt man skall utsätta detta för någon form av\r\njätteexperiment med ett annat system, som vi inte\r\nkänner till. Andra länder som har genomfört\r\nsådana experiment vill faktiskt inte ens försvara\r\ndem. Jag anser att vi skall kunna genomföra\r\nnödvändiga förändringar metodiskt och utan stora\r\nåthävor. Hälso- och sjukvårdslagen ställer krav, och\r\nvi skall se till att uppfylla de kraven.</pre><pre>Avslutningsvis vill jag även säga något om\r\nsituationen för de sämst ställda pensionärerna. Jag\r\när mycket oroad, fru Troedsson, över de samtal jag\r\nhar haft med de stora pensionärsorganisationerna\r\noch det som har redovisats i olika massmedia. Jag\r\nföljer denna utveckling mycket noga. Regeringen\r\nkommer också att gå in och granska de krav som\r\nställs när det gäller hyreskostnaderna.</pre><pre>I övrigt tycker jag att Daniel Tarschys insändare i\r\ntidningen i dag ger mycket bra svar på de övriga\r\nfrågorna.</pre><pre>Anf. 72 Förste vice talman INGEGERD\r\nTROEDSSON (m) replik:</pre><pre>Herr talman! Socialministern sade att hälso- och\r\nsjukvårdslagen är en garanti för att alla skall få vård\r\ni tid. Struntprat, socialministern vet att det inte är\r\nså. Här kan en gammal sjuk människa ha betalat\r\nlandstingsskatt under alla sina år, men när den dag\r\nkommer då man är i desperat behov av t.ex. en\r\nviktig operation har man ingen garanti för att få\r\ndenna vård i tid. Om man har pengar har man det,\r\ninte annars. Det tycker vi är ovärdigt ett\r\nvälfärdssamhälle.</pre><pre>Herr talman! Köer innebär inte bara oro, smärta\r\noch kanske tilltagande invalidisering för dem som\r\ndet gäller, utan det är också fruktansvärt dyrbart\r\nmed köer. Jag vet att riksrevisionsverket har fått i\r\nuppdrag att titta på kostnaderna för köerna. Jag\r\nläste en TT-intervju med överdirektören på\r\nriksrevisionsverket Arne Gadd. Där sade han att\r\nden genomsnittliga kostnaden för väntetiden på en\r\nhöftledsoperation är 800 000 kr., vilket innefattar\r\nproduktionsbortfall, sjukpenning, kostnader för\r\nläkemedel, smärtstillande medel, social hemhjälp,\r\nfärdtjänst, m.m. Dessa 800 000 kr. skall då\r\njämföras med kostnaden för en operation som\r\nkanske är en tiondel av detta belopp. Naturligtvis\r\nskulle, och borde, dessa pengar kunna användas\r\nofantligt mycket bättre genom att man ger\r\nmänniskor vård i tid. Det är därför som vi vill\r\nsammanföra finansieringen av sjukvården med\r\nfinansieringen av sjukpenningen.</pre><pre>Dra inte fram exempel som USA och England!\r\nDeras system vill vi absolut inte ha. USAs system\r\nvill vi inte ha eftersom man där inte har en allmän\r\noch obligatorisk försäkring. Jag nämnde att vår\r\nförsäkring omfattar lodaren i parken likaväl som\r\nalla andra. I England har man en statsstyrd\r\nsjukvård, vilket är just det som vi inte vill ha, utan\r\nvi vill ha en patientstyrd sjukvård.</pre><pre>Visst finns det problem även i det dåvarande\r\nVästtyskland och i Holland, dvs. länder som har\r\ndetta system. Men när man talar med människor i\r\ndessa länder om deras problem så är kötider på två\r\neller tre veckor ett utomordentligt allvarligt\r\nproblem som de måste angripa. Men för oss är det\r\nfråga om år.</pre><pre>Jag gläder mig inte åt, men jag noterar, att\r\nsocialministern är djupt oroad över hur det\r\nkommer att gå för pensionärer med låga pensioner.\r\nJag tyckte att det var mycket märkligt att det\r\nstatsråd som har ansvaret för dessa frågor inte\r\nberörde den frågan med ett enda ord.</pre><pre>Slutligen vill jag ställa en fråga. Tycker också\r\nsocialministern att det är fråga om kommersialism\r\natt man ger ett rättvist stöd även till dem som skulle\r\nvilja ta hand om sina egna barn?</pre><pre>Anf. 73 DANIEL TARSCHYS (fp) replik:</pre><pre>Herr talman! På några av sjukvårdens områden\r\ntycker vi i folkpartiet att regeringen har kommit oss\r\nnärmare under senare år. Det gäller t.ex. synen på\r\narbetsskadeförsäkringen, synen på sjuklön och\r\nkopplingen mellan sjukförsäkring och sjukvård. På\r\nalla dessa områden har vi i många år arbetat i\r\nopinionsbildande syfte och stött på motstånd. Men\r\nvi tycker att det finns tecken på en växande\r\nförståelse hos regeringen för våra synpunkter, och\r\ndet är självfallet bra.</pre><pre>På andra områden tycker jag fortfarande att denna\r\nförståelse är litet klen. Det gäller t.ex.\r\nköproblematiken. Jag tror att det är en ganska klen\r\ntröst för en sjuk människa att höra att det är lika illa\r\ni Storbritannien, att det är värre i Nederländerna\r\neller att man i Tyskland inte heller klarar detta bra.\r\nDet svar som den människa som har fått diagnosen\r\natt det behövs en höftledsoperation, en\r\nögonoperation, en hjärtröntgen och en\r\nhjärtoperation vill få är: Resurserna finns här och\r\nnu, och vi skall ge dig bästa möjliga behandling här\r\noch nu. Jag kan inte se annat än att det är den enda\r\nrimliga ambitionen som ett välfärdssamhälle kan\r\nha, alltså att man säger till alla medborgare: Ni som\r\nbetalar så höga skatter, ni skall få sjukvård när den\r\nbehövs, inte ett halvår senare, inte ett år senare,\r\noch inte ett och ett halvt år senare utan just när den\r\nbehövs.</pre><pre>Inom industrin finns det nu ett begrepp som lyder\r\njust in time, som betyder att produkterna skall\r\nkomma rullande på lastbilar precis när de behövs i\r\nett bygge eller i en industriell process. Vi borde väl\r\nändå kunna uppställa precis samma mål för\r\nsjukvården och för vården i övrigt. Den skall finnas\r\njust in time. Den skall finnas precis när den behövs.\r\nDet skall finnas möjlighet att operera, det skall\r\nfinnas plats på dagis, och det skall finnas plats i\r\näldreboendet precis när det behövs och inte långt\r\nsenare. Det är på den punkten som vi menar att\r\nregeringen har för små ambitioner och för liten vilja\r\natt verkligen försöka utveckla systemen så att vi tar\r\ntill vara alla de resurser som finns, all den\r\nkreativitet som existerar, alla de uppslag som finns\r\noch all den skaparkraft som finns hos personal som\r\nvill satsa på nya modeller och som kanske vill gå\r\nutanför de etablerade systemen och hitta egna\r\nlösningar. Om vi kunde ta till vara all denna kraft\r\nskulle vi kunna få ett samhälle där vi kan ge vård\r\noch omsorg precis när den behövs och inte ett\r\nhalvår eller ett år senare.</pre><pre>Anf.74 GUDRUN SCHYMAN (v) replik:</pre><pre>Herr talman! Det tråkiga är ju att regeringen har\r\nlika små ambitioner som folkpartiet och har skapat\r\nen sådan skatteuppgörelse och gör sådana\r\nekonomiska uppgörelser att följden blir att man\r\ninte kommer till rätta med dessa problem.</pre><pre>Jag skulle väldigt gärna vilja att Ingela Thalén på\r\nnågot sätt berörde den prioriteringsdiskussion som\r\njag tog upp. När det görs framsteg inom den\r\nmedicinska tekniken och vetenskapen som innebär\r\natt fler sjukdomar kan botas och svårare problem\r\nkan tas om hand, när vi har en åldersstruktur i\r\nlandet som gör att vi får ett ökat antal åldringar och\r\nett större tryck på sjukvården av det skälet, och när\r\ndet görs framsteg som leder till att möjligheten att\r\nerbjuda saker ökar, då kan jag inte se annat än,\r\nmed tanke på resonemanget om att inga ramar får\r\nutvidgas, att alla sådana landvinningar sker på\r\nbekostnad av något som redan finns. Om vi\r\nförbättrar på ett håll i sjukvården eller i omsorgen --\r\ndet gäller ju inte bara sjukvården -- då måste vi\r\nalltså dra ned på en verksamhet någon annanstans.\r\nDet är detta som personalrepresentanterna inom\r\nhela den offentliga vården har reagerat mot. Det\r\nhandlar ju inte bara om att man måste dra ned\r\nverksamheter. Alternativet till att dra ned\r\nverksamhet är ju att man inte ger personalen ökade\r\nlöner. Då säger personalen naturligtvis nej.\r\nPersonalen måste ju ha sina löner och ha samma\r\nlöneutveckling som andra grupper. Dessutom är\r\ndenna personal en av låglönegrupperna. Detta för\r\ndå med sig att verksamheter måste läggas ned, och\r\npersonalen blir därmed arbetslös. Det är en absurd\r\nsituation.</pre><pre>Det tvingar fram en diskussion om vad det är som vi\r\nskall satsa på. Där ställs nödvändiga verksamheter\r\nmot varandra, t.ex. inom sjukvården. Man ställer\r\nfrågan om vilken typ av sjukvård som skall\r\nprioriteras, vem som skall få bli opererad och vem\r\nsom inte skall få bli det. Dessutom ställs vård och\r\nomsorg mot kollektivtrafik, kultur, osv. Vi måste\r\nväl kunna säga att vi inte har byggt färdigt vårt\r\nvälfärdssamhälle utan att det finns saker som måste\r\nfå utvecklas. Jag tycker också att vi skall föra en\r\ndiskussion om hela den offentliga sektorn. Det\r\ninnebär inte bara vård och omsorg. Det finns andra\r\ndelar av den offentliga sektorn där man skulle\r\nkunna spara. Den diskussionen måste i så fall också\r\nföras.</pre><pre>Jag skulle vilja fråga hur Ingela Thalén ser på\r\nprioriteringsdiskussionen. Är det vi i riksdagen som\r\nskall fatta beslut, är det landstingspolitikerna,\r\nkommunalpolitikerna eller de fackliga\r\norganisationerna? Vem skall bestämma om vem\r\nsom skall få del av den här vården och omsorgen\r\nnär vi säger att vi inte har råd? Jag menar att vi har\r\nråd.</pre><pre>Anf. 75 ULLA TILLANDER (c) replik:</pre><pre>Herr talman! För att sjukvården skall kunna\r\nutnyttjas på rätt sätt och för att köerna skall kunna\r\nminska måste vårdkedjan, som det har talats om\r\nhär tidigare i dag, för äldre fungera. Och det gör\r\nden inte nu. Man måste helt enkelt eftersträva rätt\r\nvårdform.</pre><pre>Ingela Thalén säger att den proposition som vi nu\r\ndiskuterar öppnar för lokala lösningar. Jag tycker\r\natt regeringen då skall visa den goda viljan på ett\r\nområde som också har betydelse för sjukvården och\r\ndär det ofta i praktiken inte ges utrymme ens i\r\nenlighet med riksdagens beslut. Det fungerar helt\r\nenkelt inte. Jag skulle därför vilja ställa en fråga till\r\nIngela Thalén. Jag har tagit upp den i debatten\r\ntidigare i dag.</pre><pre>Det var likadant här som när det gällde\r\nbarnomsorgen, att regeringen sade nej år efter år.\r\nTill slut efter många om och men fattade riksdagen\r\ni full enighet beslut som gällde ålderdomshemmen.\r\nDetta är ingen liten fråga utan av mycket stor\r\nbetydelse ute i kommunerna. I många kommuner\r\när man fortfarande bekymrad över situationen. Att\r\nvi fattade detta beslut var glädjande, inte minst med\r\ntanke på att äldreomsorgen har allt större behov av\r\nalternativ. Ålderdomshemmen är ett nödvändigt\r\nalternativ till sjukvården. De utgör också en\r\nmycket viktig länk i vårdkedjan mellan hemboende\r\noch långvård. Det här beslutet innebar helt enkelt\r\natt ålderdomshemsidén fick en ''rehabilitering''.\r\nBeslut fattades i enighet våren 1988. Möjligheterna\r\nför kommunerna att satsa på nybyggnad och\r\nombyggnad av ålderdomshemmen öppnades.</pre><pre>Trots detta fungerar det inte riktigt. Rätt\r\ninformation har, som jag sade tidigare, inte gått ut\r\ndessutom har byråkratin satt hinder i vägen. Jag\r\nskulle helt enkelt, eftersom detta är en vårdform\r\nsom är mycket efterfrågad, fråga Ingela Thalén om\r\nhon är beredd att arbeta för att rätt information\r\nutgår till kommunerna, en helhjärtad information.</pre><pre>När det talades om pensionärer med låg pension vill\r\njag påminna om att vi har föreslagit ett\r\ngrundpensionssystem som förbättrar för dem som\r\nhar den lägsta pensionen. Förslaget har vi lagt fram\r\nhär i riksdagen. Vi slår ihop folkpension,\r\nkommunalt bostadstillägg och pensionstillskott.\r\nDet blir ett enkelt och betydligt rättvisare system än\r\ndet vi har i dag.</pre><pre>Anf. 76 MARIANNE SAMUELSSON (mp)\r\nreplik:</pre><pre>Herr talman! Jag skulle vilja diskutera\r\nförebyggande vård inom sjukvården. Många av\r\nvåra sjukdomar är i dag i olika hög grad\r\nmiljöbetingade -- stress, dålig luft, dåligt vatten,\r\nrestprodukter i mat, felaktig kost osv. 70--90 % av\r\ncancerfallen anses vara orsakade av miljöfaktorer.</pre><pre>Jag har upplevt att när det gäller att spara inom\r\nlandstingen är det på den förebyggande vården som\r\nman börjar dra in och göra besparingar. Där märks\r\ndet inte så mycket. Jag skulle vilja höra hur\r\nregeringen tänker när det gäller förebyggande\r\nvård. Det finns möjligheter att åtminstone\r\nlångsiktigt minska vårdkostnaderna genom att satsa\r\npå förebyggande vård och se till att vi får ett annat\r\nsamhälle som inte är så miljöbelastande som dagens\r\noch där vi får mer tid för varandra, vilket också är\r\nen miljöfråga.</pre><pre>En annan viktig fråga gäller BB-hemmen. Det har\r\ngått en våg av nedläggningar av BB-hem över\r\nlandet. Man talar om att det skall vara tidig\r\nhemgång. Det är positivt för dem som klarar av och\r\norkar med det. Men oftast är det just de resurssvaga\r\nsom skulle ha behövt ha extra dagar på BB innan de\r\nåker hem som får åka hem tidigt. I gengäld, säger\r\nbarnläkararna, har man märkt att det behövs\r\nytterligare satsningar på spädbarnshem och\r\nvårdplatser för barn. Jag undrar om detta har\r\nuppmärksammats av regeringen och om regeringen\r\nfunderat på denna fråga.</pre><pre></pre><pre>Anf. 77 Socialminister INGELA THALÉN:</pre><pre>Herr talman! Ingegerd Troedsson sade att det är\r\novärdigt ett välfärdssamhälle att en gammal\r\nmänniska som är sjuk inte får sjukvård. Där är vi\r\nhelt överens. Men det löser inte oenigheten. Enligt\r\nmin uppfattning löser vi nämligen inte det konkreta\r\nproblemet med det moderata förslaget. Jag tror\r\nfaktiskt på den utveckling som jag själv redovisade\r\nför en stund sedan. Där har vi möjligheter att\r\nuppfylla våra ambitioner och våra krav på att alla\r\nskall ha rätt att bli opererade när man är i behov av\r\ndet och rätt att få sjukvård när man är i behov av\r\ndet osv. För att underlätta detta för vi också över\r\nsocialförsäkringsmedel till sjukvården. Även om\r\ndet i år inte sker i den omfattning som\r\nsjukvårdshuvudmännen krävde är det ändå fråga\r\nom drygt 15 miljarder.</pre><pre>Sedan vill jag än en gång påpeka att det naturligtvis\r\ninte är så att jag hänvisade till Holland,\r\nVästtyskland osv. Det är inte mina argument. Men\r\ni den information som lämnats från folkpartiet och\r\nmoderaterna har man hänvisat till dessa länder som\r\nexempel på länder där man har klarat sjukvården\r\nbättre än i Sverige. Då sade jag att dessa länder\r\nfaktiskt också har sina problem. Tyskland har inte\r\nklarat äldreomsorgen och tandvården på samma\r\nsätt som vi gör i Sverige.</pre><pre>Vi har mycket stora ambitioner, Daniel Tarschys.\r\nDen utveckling som pågår på en lång rad områden,\r\nbåde inom staten och inom landstingen och mellan\r\nstat och landsting i samverkan, är den utveckling\r\nsom vi skall ha.</pre><pre>Det är riktigt att det på sina håll krävs snabbare\r\norganisatoriska och medicinsk-tekniska\r\nförändringar. Gudrun Schyman var inne på\r\nprioriteringsdiskussioner. Jag skall inte gå in på\r\nprioriteringar i kommunerna. Jag kan bara\r\nkonstatera att när det gäller hälso- och sjukvården\r\nfinns det mycket stora möjligheter inom den\r\nmedicinsk-tekniska utvecklingen att ta vara på\r\nresurserna. Jag skall nämna två saker. Den ena\r\nhandlar om personalutveckling och kunskaps- och\r\nkompetensutvidgning. Här finns fortfarande\r\nmycket att göra när det gäller att ta vara på\r\npersonalen, så att man kan minska\r\npersonalomsättningen inom hälso- och sjukvården.\r\nDenna fråga har vi uppmärksammat.</pre><pre>Den andra handlar om den rent medicinsk-tekniska\r\nutvecklingen. Där kan jag också nämna två saker.\r\nDen ena handlar om problemet att ha ont i ryggen.\r\nSBU, statens beredning för utveckling av\r\nmedicinsk teknik, har gått igenom ont-i-ryggen-\r\nproblematiken. Om man använde sig av rätt\r\ndiagnos och rätt sjukbeskrivning samt rätt terapi\r\nskulle man varje år kunna få ner\r\nsamhällskostnaderna med motsvarande 1,5--3\r\nmiljarder. Där råder samstämmighet, och man är\r\npå väg att inplantera denna uppfattning inom hälso-\r\noch sjukvårdsapparaten.</pre><pre>Den andra frågan handlar om preoperativa rutiner.\r\nHär har man redan, genom att ta till sig synpunkter\r\noch kunskaper, minskat kostnaderna med\r\nmotsvarande 60 milj.kr. Fullt använt skulle det\r\nmotsvara en minskning av kostnaderna med 200\r\nmiljoner per år. Jag kan dessutom nämna en annan\r\ntidigare mycket viktig fråga för människor som har\r\nont i magen. Man opererade i stort sett alltid\r\nmagsår. I dag gör man det nästan aldrig, vilket\r\nockså är prov på medicinsk-teknisk utveckling.</pre><pre>Ulla Tillander sade att det centerpartistiska\r\nförslaget om grundpension, som skulle kosta\r\nungefär 15 miljoner och som dessutom inte är\r\nfinansierat, skulle vara rättvist. Det är inte alls så.\r\nDär har man inte alls tagit hänsyn till de olika\r\nboendekostnadssituationerna. Det om något skulle\r\nskapa orättvisor mellan olika delar av landet med\r\ntanke på att det faktiskt inte går att bestämma\r\nsådana saker som hyror i direktiv uppifrån.</pre><pre>Vårdkedjan måste fungera, säger Ulla Tillander.\r\nDet är viktigt. Som svar på den konkreta frågan om\r\njag är beredd att medverka till att korrekt\r\ninformation går ut till kommunerna lovar jag att ta\r\nupp frågan. Jag kände faktiskt inte till att icke\r\nkorrekt information hade gått ut till kommunerna.</pre><pre>Marianne Samuelsson var inne på förebyggande\r\narbete. Jag skall bara nämna att den folkhälsogrupp\r\nsom är tillsatt är mycket aktiv och arbetar med en\r\nfolkhälsostrategi, där man diskuterar en lång rad\r\nsaker, inte minst frågor som gäller alkohol, tobak,\r\nkost och motion. Sverige deltar också mycket aktivt\r\ni EGs cancerarbete och självfallet i det nordiska\r\ncancerarbetet som går ut på att förebygga och\r\nförhindra cancer och att utveckla forskning kring\r\ncancer.</pre><pre>När det gäller frågor om BB-hemmen och närmare\r\nuppgifter i det avseendet kan jag tyvärr inte gå in\r\npå detaljer. Jag kan alldeles för litet i just den\r\nfrågan för att kunna ge ett konkret svar. Däremot\r\nkan jag väldigt mycket om unga mammor och tidig\r\nhemgång från sjukvården. Jag har en annan\r\nuppfattning än Marianne Samuelsson. Jag tror\r\nnämligen att det är de starkaste mammorna som\r\nlämnar BB-avdelningarna tidigare och att de som\r\ninte har så mycket ork får stanna kvar ett litet tag.</pre><pre>Anf. 78 Förste vice talman INGEGERD\r\nTROEDSSON (m) replik:</pre><pre>Herr talman! Socialministern instämde i att det är\r\novärdigt att en gammal sjuk människa inte får vård\r\ni tid. Men ställ då upp på vårt förslag om en\r\nsjukvårdsgaranti! Moderata landstingsmän har\r\nframställt det förslaget i alla landsting. Även här i\r\nriksdagen har förslaget framställts. För två år sedan\r\nskrev jag t.o.m. ett brev till statsministern om\r\ndetta. Men jag har inte fått något svar.\r\nSocialministern har dock möjlighet att ställa upp på\r\ndetta. Det är ovärdigt att inte ha en garanti för vård\r\ni tid.</pre><pre>Pengar för att operera i kapp, det låter bra. Men jag\r\nvill återkomma till intervjun med Arne Gadd, som\r\när överdirektör i riksrevisionsverket. Han menade\r\natt landsting, kommuner och försäkringskassa\r\nskulle tillskjuta pengar till fonder, ur vilka medel\r\nskulle tas till operationer av hjärtan, ögon och\r\nhöftleder. Pengarna skulle gå till de landsting som\r\nhade köer. Till att börja med kan det låta bra. Men\r\nom ett landsting inte har några köer blir det inga\r\npengar. Därför gäller det att se till att det blir köer,\r\nså att man får pengar. Med tillräckligt långa köer\r\nfår man väldigt mycket pengar. Men det är ju inte\r\nbara de här tre mera spektakulära behoven av\r\noperationer som är allvarliga.</pre><pre>Jag brukar ta som exempel att jag i somras träffade\r\nen lantarbetare som hade varit sjukskriven ett\r\nhalvår i väntan på en operation i höger hand. När\r\noperationen väl kom till stånd tog den mindre än en\r\nhalvtimme. Han var mäkta förgrymmad på det\r\nsjukförsäkringssystem som vi har här i Sverige.</pre><pre>Så till frågan om andra länders sjukvård. Jag kan\r\ninte erinra mig att vi någonsin har hänvisat till det\r\nengelska sjukvårdssystemet. Det är stick i stäv med\r\nvad vi önskar. Men vi har en viss erfarenhet av\r\nliknande system här i Sverige. Vi har ju en\r\ntandvårdsförsäkring som omfattar varenda en. Den\r\nsom saknar betalningsförmåga betalar inte någon\r\nförsäkring men omfattas ändå av försäkringen.\r\nMan kan vända sig till folktandvården eller till en\r\nprivat tandläkare, som inte kostar mer. Det\r\nsystemet finns alltså redan delvis i Sverige. Det är\r\ndet systemet som vi vill bygga vidare på. Jag tycker\r\natt socialministern skall ta sig en funderare till på\r\ndet, så kanske det blir bra så småningom.</pre><pre>Anf. 79 DANIEL TARSCHYS (fp) replik:</pre><pre>Herr talman! Apropå detta med icke korrekt\r\ninformation vill jag bestämt förneka att vi i våra\r\nmotioner eller rapporter skulle framställa t.ex. det\r\nvästtyska eller det holländska systemet som\r\ngenerellt sett överlägset det svenska systemet. Vi\r\nmenar att man har anledning att blicka över\r\ngränserna för att få en del goda uppslag och för att\r\nlära sig en del goda element i fråga om de system\r\nsom finns i andra länder. Med en sådan attityd tror\r\njag att vi skulle kunna förbättra svensk sjukvård\r\nganska kraftigt.</pre><pre>Vad gäller Storbritannien råder det faktiskt inte så\r\nstarka begränsningar i valfriheten som\r\nsocialministern antydde. Man har ju sin husläkare,\r\noch om man är missnöjd kan man byta. Det är\r\nprecis det system som vi önskar skulle gälla för\r\nSverige. Vi vill att var och en skall ha en egen\r\nhusläkare, så att det blir kontinuitet i sjukvården.\r\nHusläkaren skall sedan hjälpa till när det gäller\r\nkontakterna med den specialiserade sjukvården. Vi\r\nhar alltså mycket att lära av ett land som\r\nStorbritannien liksom av en del andra länder. Det\r\nhär är en fråga om attityder. Är man beredd att ta\r\nintryck, eller tror man att det egna systemet är det\r\nbästa?</pre><pre>På den socialdemokratiska partikongressen sade\r\nIngvar Carlsson ungefär så här: Vi\r\nsocialdemokrater har ingenting att lära av\r\nutvecklingen i Östeuropa.</pre><pre>Jag tycker att det är en helt felaktig attityd. Vi\r\nliberaler har mycket att lära av utvecklingen i\r\nÖsteuropa. Jag tycker att ni socialdemokrater\r\nockså har en del att lära. Vi har nog anledning att\r\nta till oss en hel del av det som händer i omvärlden\r\nhelt enkelt därför att vi ser hur olika\r\norganisatoriska lösningar fungerar och vilka\r\nproblem som finns med olika system. Det finns ju\r\ntrots allt en hel del likheter på olika sätt mellan\r\nsystemlösningarna i stora planekonomier och\r\nsystemlösningarna i den svenska sjukvården. Vi har\r\nalltså anledning att ta till oss en del av det man nu\r\nupptäcker beträffande hur planekonomier fungerar\r\ni samband med att vi försöker reformera också\r\ninom det svenska vårdsystemet, detta sagt utan\r\nnågra som helst övertoner eller påståenden om att\r\ndet t.ex. skulle vara fråga om kommunism i\r\nSverige, som det självfallet inte är fråga om.</pre><pre>Anf. 80 GUDRUN SCHYMAN (v) replik:</pre><pre>Herr talman! Till Ingela Thalén vill jag säga att det\r\nnaturligtvis finns en mängd obesvarade frågor. Det\r\nfinns alltså frågor som vi inte har kunnat ta upp i\r\nden här debatten. Men vi har ju möjlighet att\r\nåterkomma till dessa saker i frågor och\r\ninterpellationer. Det är väl i de sammanhangen som\r\nvi får behandla de frågor där vi inte har fått några\r\nsvar.</pre><pre>Det är i alla fall väldigt trevligt att Ingela Thalén vill\r\nnärvara och även delta i den här debatten. Hon har\r\nju också lyssnat på debatten med biträdande\r\nministern och därmed visat sitt intresse. Men det\r\nfinns ju också andra mycket viktiga\r\npolitikerområden som skall debatteras här i dag.\r\nTyvärr lyser statsråden med sin frånvaro. Därmed\r\nvisar man vilken vikt man fäster vid de olika\r\nfrågorna.</pre><pre>Jag har, som sagt, inte fått svar på ställda frågor.\r\nNär jag tar upp frågan om prioriteringar pekar\r\nIngela Thalén på vissa positiva exempel -- det är i\r\noch för sig bra. Men med tanke på den situation vi\r\nhar i dag -- det gäller t.ex. bristen på pengar inom\r\nsjukvården och de köer som vi har pratat om -- är\r\ndet inte tillräckligt. Vi kan inte vänta på att goda\r\nsaker skall utvecklas. Ont i ryggen-projektet är bra.\r\nVi har talat om det projektet i socialutskottet. Men\r\nvad gör vi under tiden åt de behov som finns? Vi\r\nkan inte bara ställa olika verksamheter mot\r\nvarandra. Det är den diskussionen som jag vill föra.</pre><pre>En annan sak som jag tycker har försummats i den\r\nhär debatten är frågan om personalsituationen. Det\r\ngäller då sjukvården, äldreomsorgen och\r\nbarnomsorgen i både kommuner och landsting.\r\nPersonalfrågan är undervärderad. Kraven på sex\r\ntimmars arbetsdag har man fått igenom på endast\r\nett fåtal ställen. Stockholms läns landsting har\r\nbeslutat om en försöksverksamhet, i strid med vad\r\nLandstingsförbundet vill. Det blir intressant att se\r\nhur det går. Jag tror att den här\r\nförsöksverksamheten får ett bra utfall, precis som i\r\nKiruna.</pre><pre>Men man nedvärderar personalen inom den\r\noffentliga sektorn när man ställer deras berättigade\r\nlönekrav mot verksamheterna i sig eller när man\r\nsäger att personalen får subventionera\r\nverksamheten genom lönerna. Då tycker jag att\r\nman som arbetsgivare inom den offentliga sektorn\r\när illa ute. Där har regeringen ett ansvar för hur det\r\nfår gå till. Jag tror att vi får återkomma också till\r\nden här frågan.</pre><pre>Jag tycker att det är beklämmande att se att det är\r\njust de här delarna i vårt välfärdssamhälle, vårt\r\nvälfärdsland, som man är så snabb att skära i. Man\r\nställer inte andra offentliga verksamheter mot just\r\nvården och omsorgen. Jag tycker i stället att vi\r\nkunde ställa t.ex. JAS-projektet mot en fungerande\r\näldreomsorg. Det är nog många som tycker att det\r\när en självklarhet att föra den diskussionen. Men\r\nden förs aldrig. Jag vet inte om ens\r\nregeringskansliet någon gång för den diskussionen.\r\nDet skulle vara intressant att få en kommentar.\r\nKanske brukar ni munhuggas om vilka områden\r\nsom faktiskt svarar mot ett reellt behov. Jag tror att\r\nIngela Thalén skulle vinna på det.</pre><pre>Anf. 81 MARIANNE SAMUELSSON (mp)\r\nreplik:</pre><pre>Herr talman! Det lät ju positivt att\r\nfolkhälsogruppen jobbade. Det finns ett stort\r\nbehov av det. Men vad händer egentligen nere på\r\nlandstingsnivå? Ger man några direktiv om att man\r\nskall satsa på förebyggandesidan? De signaler som\r\njag har fått är att det är på förebyggandesidan man\r\nskär snabbast nu när man har dålig ekonomi. Då\r\nriskerar man att få ett lapptäcke. Vi förebygger\r\ninte, utan botar i efterhand i stället. Det kostar\r\nmassvis med pengar och lidande till absolut ingen\r\nnytta.</pre><pre>Jag vet inte om Ingela Thalén missuppfattade mig.\r\nJag tror att vi var helt överens om BB-hemmen.\r\nDet är klart att de resursstarka, de som mår bra, går\r\nhem först från förlossningen. Det är också de som\r\nkanske väljer hemförlossning eller alternativa\r\nförlossningsställen i landet. Men det är just värdet\r\nav BB-hem för de svaga grupperna som jag menar\r\natt man borde titta på. Det är så lätt att mäta bland\r\ndem som väljer själva och är resursstarka. Det är\r\nmycket svårare med den lilla grupp som blir kvar,\r\nden som kanske varken hörs eller syns lika mycket.\r\nJag hoppas att regeringen tittar på detta. Jag vet att\r\ndet skall hållas en barnläkarkonferens om detta\r\nframöver.</pre><pre>Jag tror att det är mycket viktigt att vi tidigt sätter\r\nin resurser och satsar på de små barnen. På BB-\r\nhemmen har man ofta haft en möjlighet att lägga\r\nmärke till saker på ett tidigt stadium och även att\r\nkunna sätta in hjälp vid behov. Jag tror att det är\r\nviktigt.</pre><pre>Den förebyggande vården och vilket samhälle vi\r\nväljer var precis vad Gudrun Schyman tog upp. Det\r\nhandlar om valet mellan JAS-plan, Öresundsbro\r\noch bra vård m.m. Det är den övergripande\r\ndiskussionen vi måste ha i gång. Det var det jag tog\r\nupp i mitt första inlägg. Jag tycker att det är den\r\nstora och viktiga biten. Vad är det som vi absolut\r\nmåste bära inom det gemensamma, vilka grupper\r\nskall vi värna om extra mycket och vilken vård skall\r\nvi bekosta och låta samhället ta ansvar för? Vad kan\r\nvi lägga ut i andra former? Den diskussionen tror\r\njag att vi behöver ha, liksom en diskussion om\r\nprioriteringar mellan motorvägar och annat som\r\norsakar mer olyckor och kostnader.</pre><pre>Anf. 82 ULLA TILLANDER (c) replik:</pre><pre>Herr talman! Jag vill först tacka Ingela Thalén för\r\ndet visade intresset för frågan om ålderdomshem.\r\nJag kan också i det sammanhanget nämna att Rosa\r\nÖsth och jag har anmält frågan som ett\r\ngranskningsärende till riksdagens revisorer.</pre><pre>Ingela Thalén hänvisade i sitt första anförande\r\nockså till vissa kommuner som hade fått större\r\nfrihet att genomföra försök inom sjukvården. Jag\r\ntror att den begränsade friheten när det gäller just\r\nförsök är ett av de största hindren för att\r\nvidareutveckla sjukvården och ta till vara också\r\nprivata alternativ. Jag tycker att det borde vara en\r\nsjälvklarhet att tillåta olika försök. Där har vi\r\nmånga förebilder, både inom och utom landet.</pre><pre>Beträffande vårt förslag om grundpension talar de\r\nsom kan bedöma rättvisan i förslaget, nämligen\r\npensionärerna själva och deras företrädare, mycket\r\nvarmt för det. Jag tycker att Ingela Thalén skall vara\r\nlitet försiktig med att avfärda det så snabbt, inte\r\nminst med tanke på det orättfärdiga system som vi\r\nnu har. Det finns också en risk för att klyftorna\r\nmellan olika pensionärer ökar ytterligare när\r\nskatteomläggningens effekter slår igenom.</pre><pre>Jag skulle vilja sluta med att ställa en fråga till\r\nIngela Thalén: Är Ingela Thalén bekymrad över det\r\nnuvarande läget när det gäller barnomsorgen, att\r\ndet är ungefär 40 % av alla förskolebarn som över\r\nhuvud taget inte får någon eller mycket liten del av\r\nbarnomsorgens alla miljarder? Dessutom vet vi att\r\nde socialgrupper som mest utnyttjar just\r\nbarnomsorgen, denna stora åtgärd, är de som har\r\ndet bäst ställt, medan LOs grupper och\r\nsmåföretagare utnyttjar barnomsorgen i betydligt\r\nmindre utsträckning.</pre><pre>Anf. 83 Socialminister INGELA THALÉN:</pre><pre>Herr talman! Jag delar Ingegerd Troedssons\r\nfunderingar kring diverse fonder för operationer\r\nsom det är kö till. Jag hade inte uppmärksammat\r\nden frågan.</pre><pre>Får jag säga till både Ingegerd Troedsson och\r\nDaniel Tarschys att socialdemokratin, som är en\r\ninternationell rörelse, naturligtvis är beredd att ta\r\nintryck samt både påverka det som sker i andra\r\nländer och påverkas av det som sker i andra länder.\r\nMen det gäller att sortera sina intryck och använda\r\ndem med förnuft och inte förstöra det som\r\nmänniskor i vårt land faktiskt slår vakt om,\r\nnämligen just offentlig sjukvård.</pre><pre>Om husläkarsystemet råder en samstämmighet,\r\nåtminstone vid de internationella konferenserna.\r\nDet är ett portvaktssystem. Det är möjligt att det är\r\nbra att ha detta portvaktssystem, med den\r\ntillgänglighet som det faktiskt har. Men i Sverige\r\nhar människor av tradition, rätt eller fel, vant sig\r\nvid att också kunna välja poliklinikbesök och\r\nakutbesök på ett helt annat sätt än det här\r\nportvaktssystemet syftar till.</pre><pre>Gudrun Schyman säger att de exempel jag nämnde\r\ninte är exempel för dagen. Jag är medveten om,\r\nGudrun Schyman, att det naturligtvis också är helt\r\nandra typer av prioriteringsdiskussioner man måste\r\nkunna föra. Även om det inte finns utrymme för\r\ndem i den här debatten förs de. De förs allmänt och\r\ninte minst har de förts på den socialdemokratiska\r\npartikongressen. Men jag tycker inte att man skall\r\navfärda det jag nämnde. De utvecklingsmöjligheter\r\nsom ligger i förändrade metoder används redan i\r\ndag och påverkar gynnsamt utvecklingen inom\r\nhälso- och sjukvården till både patienternas och\r\npersonalens fromma.</pre><pre>Till Marianne Samuelsson vill jag säga att i den\r\nDagmaröverenskommelse som vi har gjort med\r\nLandstingsförbundet har vi kommit överens om\r\noch mycket tydligt markerat just det förebyggande\r\narbetet.</pre><pre>Till Ulla Tillander vill jag säga att faktiskt inte alls\r\nalla pensionärer och pensionärsorganisationer\r\ntycker att grundpensionen, med den konstruktion\r\nsom centerpartiet föreslår, och framför allt inte\r\nmed den bristande finansieringen, är en särskilt\r\nrättvis pensionsform.</pre><pre>Jag vill avsluta med att säga att för\r\nsocialdemokraterna är det en utomordentligt viktig\r\nutgångspunkt att hälso- och sjukvården skall vara\r\nsolidariskt finansierad. Den skall vara\r\ndemokratiskt styrd och den skall ges åt alla efter\r\nbehov.</pre><pre>Andre vice talmannen anmälde att Daniel\r\nTarschys, Gudrun Schyman, Ulla Tillander och\r\nMarianne Samuelsson anhållit att till protokollet få\r\nantecknat att de inte ägde rätt till ytterligare\r\nrepliker.</pre><pre>\r\nEnergipolitik</pre><pre>Anf. 84 GUNNAR HÖKMARK (m):</pre><pre>Fru talman! I denna kammare finns ingen\r\nföreträdare för regeringen när vi skall diskutera\r\nenergifrågorna. Det faktum att det inte finns någon\r\nföreträdare för regeringens energipolitik i denna\r\nkammare särskiljer inte denna kammare från\r\nnågon annan plats i Sverige. Det finns ingenstans\r\nnågon som kan ge besked om vilken energipolitik\r\nSveriges regering för. Det är det som har blivit så\r\nuppenbart avslöjat när socialdemokratin har\r\ntvingats revidera det som var oåterkalleligt och\r\nkompromisslöst.</pre><pre>Det finns ingen energipolitik, och ingen\r\nsocialdemokrat som kan tala om vad\r\nsocialdemokratin avser att driva som sin politik när\r\ndet gäller kärnkraft, naturgas och de orörda\r\nälvarna. Det är beklämmande, för vi lever i ett land\r\nsom behöver en fast grund för energimarknadens\r\naktörer. I den i dag utdelade propositionen från\r\nregeringen om ekonomin i det medellånga\r\nperspektivet kan vi läsa att regeringen t.o.m.\r\nräknar med fallande BNP under de kommande\r\nåren som en risk. Och fortfarande kan vi konstatera\r\ndenna ovisshet om energipolitiken.</pre><pre>Detta skall ses mot bakgrund av att vad vi i Sverige\r\nbehöver är inte att finna på olika vägar att kunna\r\nminska och strypa användningen av elektrisk kraft,\r\nutan snarare att kunna öka utbudet av elkraft för att\r\nkunna möta en ständigt växande efterfrågan -- som\r\nhar att göra med att el är den mest effektiva formen\r\nav energi. Ju effektivare elanvändningen blir, desto\r\nsnabbare ökar därför också behovet av elkraft.</pre><pre>Det är -- och kommer att vara -- en förutsättning\r\nför svensk industri att vi i Sverige kan erbjuda el till\r\nvettiga priser inom ramen för ett integrerat Europa,\r\ndär inte minst elmarknaden kommer att bli föremål\r\nför integrering.</pre><pre>I detta perspektiv, fru talman, kan vi konstatera att\r\nvi har en socialdemokrati som inte vet vad man\r\nvill -- och med vem. Man vet heller inte vad som\r\nskall komma ut ur de olika förhandlingar som man\r\nskall inleda om någon liten stund.</pre><pre>Det är i det sammanhanget värt att säga att om inte\r\nårtalsfixeringen i svensk energipolitik avvecklas, så\r\nkommer vi även i framtiden att ha en energipolitik\r\nsom gör det till ett dogmatiskt huvudmål att bortse\r\nfrån verklighetens krav och villkor. Och det kan\r\ngärna vara sagt att om folkpartiet, i de\r\nförhandlingar som nu skall genomföras, binder sig\r\nför en inriktning av energipolitiken där 2010 står\r\nkvar som mål, då binder man sig också för en\r\nenergipolitik som kommer att dra 80-talets\r\n''energibänk'' in i 90-talet, med den osäkerhet och\r\nden bristande trovärdighet som det kommer att\r\nmedföra.</pre><pre>Men det skapar också ett annat problem. Det skulle\r\nförsvåra för väljarna att i allmänna val påverka\r\nenergipolitiken så att den blir i överensstämmelse\r\nmed den allmänna opinionen.</pre><pre>Man kommer också i så fall att tvingas binda sig för\r\nen politik som sätter som ett huvudmål att hålla\r\nigen den mest effektiva form av energianvändning\r\nsom vi har. En god tillgång till denna energiform är\r\nen förutsättning för att svensk industri skall ha en\r\nrimlig chans att kunna återta den under 80-talet\r\nförlorade konkurrensförmågan.</pre><pre>Fru talman! Under 80-talet maskerade Birgitta\r\nDahl det vakuum i fråga om energipolitik som\r\navslöjades slutgiltigt vid den socialdemokratiska\r\npartikongressen. Hon maskerade det genom ord\r\nsom ''oåterkalleligt'' och ''kompromisslöst''.</pre><pre>Om man fortsätter med årtalsfixeringen in i 90-\r\ntalet, så kommer vi att ha precis samma\r\nillusionsnummer. I samband med att beslutet om\r\n1995/96 fattades, pekade vi från början på problem\r\nför miljön, för ekonomin och för samhället i dess\r\nhelhet -- och verkligheten har gett oss rätt. De\r\nproblemen kommer ju att kvarstå. Det är bara det\r\natt en avveckling 2010 kommer att ställa krav på\r\nmångfalt större sänkning av ambitionen när det\r\ngäller miljö och ekonomi.</pre><pre>Det finns ett alternativ till en sådan energipolitik.\r\nDet är att bibehålla kärnkraften och ha ett\r\nbeskattningssystem som gör det möjligt att på\r\nenergimarknaden tillföra el från många olika\r\naktörer. Då kommer vi också att kunna klara ett\r\nväxande elbehov inom ramen för nuvarande\r\nenergistruktur under 90-talet. Det är den politiken\r\nsom borde ligga till grund för svensk\r\nregeringspolitik.</pre><pre>Under detta anförande övertog förste vice\r\ntalmannen ledningen av kammarens förhandlingar.</pre><pre>Anf. 85 SÖREN NORRBY (fp):</pre><pre>Fru talman! Jag skall välja en i viss mån annan\r\nutgångspunkt än Gunnar Hökmark genom att\r\nbörja med att slå fast att all distribution av energi\r\nhar miljöeffekter. Eftersom miljöförstöringen nu är\r\ndet allvarligaste hotet mot mänsklighetens framtid,\r\nmåste vi alla ge förtur åt kampen mot\r\nmiljöförstöringen i alla sammanhang och i alla\r\nroller -- som politiska beslutsfattare, som\r\nenergikonsumenter, t.ex. Självfallet gäller även\r\ninom energipolitiken att miljökraven är\r\növerordnade.</pre><pre>Industriländer i allmänhet och nordiska länder i\r\nsynnerhet är mycket starkt energiberoende.\r\nVäsentliga delar av vårt materiella välstånd baseras\r\npå tillgång till billig och tillförlitlig energi.\r\nProduktion, distribution och användning av den\r\nenergin har medfört stora och delvis oåterkalleliga\r\nmiljöskador. Vi har alltså delvis köpt vår materiella\r\nstandard till priset av förstörd miljö -- ett slags\r\nkredit som nu växer med ränta på ränta och som vi\r\nmåste börja betala tillbaka.</pre><pre>Mot den här bakgrunden måste vi nu diskutera\r\nstora förändringar i vårt energiförsörjningssystem.\r\nFörändringarna måste vägledas av det överordnade\r\nkravet på kraftigt minskad miljöbelastning. Vi\r\nmåste beskriva konsekvenserna för miljön av varje\r\ntänkt åtgärd inom energipolitiken, liksom vi måste\r\ngöra i alla andra sammanhang. Då är det fyra\r\nkonkreta delmål som är angelägna:</pre><pre>1. Minskad förbränning av fossila bränslen.</pre><pre>2. Inga flera älvar byggs ut.</pre><pre>3. Ökad effektivitet i produktion, distribution och\r\nkonsumtion av energi.</pre><pre>4. Snabb utveckling av mindre miljöförstörande\r\nenergikällor som biobränslen, vindkraft, solenergi,\r\navfallsbränsle, och i begränsad omfattning\r\nnaturgas.</pre><pre>Jag nämnde i den här uppräkningen inte avveckling\r\nav kärnkraft. Jag anser nämligen att det på\r\nmedellång sikt är till fördel för miljö och\r\nresurshushållning att behålla våra kärnkraftverk,\r\ntrots den låga verkningsgrad som de har eftersom\r\nde är kondenskraftverk. Kärnkraften är främst en\r\nsäkerhetsrisk, en mycket liten risk för mycket stora\r\nkonsekvenser. Om en matematiker tar hand om de\r\nhär uttrycken, så talar han om 1 genom\r\noändligheten gånger oändligheten, och så säger\r\nhan: Det kan bli vad som helst. Det blir det också i\r\nden allmänna debatten.</pre><pre>När det gäller de kortsiktiga alternativen vid en\r\nkärnkraftsavveckling, dvs. olja och kol, eventuellt\r\nockså naturgas, så är miljöförstöringen inte\r\nsannolik, den är hundraprocentigt säker.\r\nKoldioxid, luftföroreningar vid förbränning,\r\nkolaska osv. uppstår fortlöpande. Under\r\nkärnkraftsepoken har dessa effekter av\r\nanvändningen av fossila bränslen sannolikt haft\r\nmycket större effekt än kärnkraften på miljön,\r\nnaturresurserna och människors hälsa. Självfallet\r\nräknar jag då in hela transportsektorns\r\nenergiförbrukning.</pre><pre>Det andra delmålet är att inte bygga ut fler älvar, ett\r\nfolkpartikrav som är så välkänt att jag inte behöver\r\nkommentera det närmare.</pre><pre>Det tredje delmålet är ökad effektivitet i\r\nenergiprocessen. Många led i den processen har\r\nalldeles för låg verkningsgrad. Ett kondenskraftvek\r\nkyler bort kanske hälften av primärenergin,\r\nförbränningsmotorn väsentligt mer än så.\r\nEnergiåtervinning och energisparande kan göras\r\nlönsammare med ekonomiska styrmedel, främst\r\nprissättning på energi genom beskattning -- och\r\näven genom subventioner. Ett problem som här\r\nuppstår är exportindustrins situation, ett annat är\r\nförmögenhetsöverföring från elabonnenter till\r\nvattenkraftägare.</pre><pre>Men det är rimligt att varje energislag bär sina egna\r\nkostnader -- sina egna samhällsekonomiska\r\nkostnader. Äntligen har ekonomiska styrmedel i\r\nmiljöpolitiken fått ett brett genomslag. Jag ser det\r\nsom en stor framgång mot bakgrund av att jag själv\r\nhar hävdat det i över 20 år.</pre><pre>Tillämpat på energipolitiken bör det leda till att de\r\nkortsiktiga marginalkostnaderna blir vägledande\r\nför prissättningen.</pre><pre>Från effektivitets- och miljösynpunkt är el ett\r\nbättre sätt att transportera energi för\r\nsmåhusuppvärmning, särskilt i glesare bebyggelse,\r\nän lokal oljeeldning som har låg verkningsgrad, ger\r\nluftföroreningar, förutsätter transporter av olja och\r\nger risk för spill. El är ju ett sätt att distribuera\r\nenergi, inte en energiråvara i sig, vilket somliga\r\nibland tycks ha för sig.</pre><pre>Fjärrvärme är naturligtvis ett bra sätt att värma upp\r\ntätbebyggelse, dock med den nackdelen att det inte\r\när sparstimulerande, på grund av höga fasta och\r\nlåga rörliga kostnader.</pre><pre>Slutligen målet snabb utveckling av nya, mindre\r\nmiljöfarliga energikällor. Det kan vara\r\nbiobränslen, som just har bundit den koldioxid som\r\nfrigörs vid förbränning och dessutom kan bidra till\r\nvåra möjligheter att hålla landskapet öppet.\r\nVindkraft kan på sikt ge värdefulla tillskott av el.\r\nSolenergi kan bli intressant, om vi kan öka\r\nverkningsgraden vid omvandling särskilt till el men\r\näven till värme.</pre><pre>Jag vill nämna även avfallsbränsle i detta\r\nsammanhang och tänker då på bränslefraktioner\r\nsom kan källsorteras ur både hushållsavfall och\r\nindustriavfall. Främst handlar det om papper, plast\r\noch trä. Det är ju energiråvaror som har använts till\r\nnågot nyttigt innan de eldas upp, en form av\r\nåtervinning alltså.</pre><pre>Fru talman! Alldeles strax börjar\r\npartiledaröverläggningarna om energipolitiken.\r\nDet betyder att vi inte kan vara särskilt tydliga i den\r\nhär debatten utan kanske mera redovisa\r\nutgångspunkter för våra samtal, egna och andras.\r\nRegeringsförklaringens ord om energi är, på\r\nsamma sätt som vår debatt här sannolikt blir,\r\nallmänt välmenande, ibland kanske lite hjälplös,\r\noch syftar till bred politisk enighet. Den här\r\ndebatten borde kanske, fru talman, ha hållits om\r\nnågra dagar i stället för just nu, tio minuter i fyra.</pre><pre>Anf. 86 FÖRSTE VICE TALMANNEN:</pre><pre>Jag får meddela att anslag nu har satts upp om att\r\ndetta sammanträde skall fortsätta efter klockan\r\n19.00.</pre><pre>Anf. 87 GUNNAR HÖKMARK (m) replik:</pre><pre>Fru talman! Jag instämmer i väldigt mycket av vad\r\nSören Norrby som företrädare för folkpartiet här\r\nhar sagt, inte minst att vettig energibeskattning ger\r\noss en enorm möjlighet att under 90-talet klara ett\r\nflertal av de viktiga miljömålen och samtidigt säkra\r\ntillgången på elkraft i Sverige.</pre><pre>Mot den bakgrunden har det sitt intresse vad olika\r\npartier tycker. Rimligtvis kan Sören Norrbys och\r\nfolkpartiets uppfattning inte vara beroende av vad\r\nsom sker vid partiledarförhandlingarna. De ger\r\nmöjligtvis ett utfall av något slag, vilket vet ingen,\r\nmen någon uppfattning måste väl ändå Sören\r\nNorrby och folkpartiet ha om vilken energipolitik\r\nde själva står för.</pre><pre>Jag vill ta upp frågan om år 2010, därför att mot\r\nbakgrund av de mycket kloka saker som Sören\r\nNorrby här framförde är det relevant att diskutera\r\nom folkpartiet på nytt är berett att binda upp sig för\r\nen årtalsfixering av svensk energipolitik. Vi har de\r\nkommande åren möjlighet att avveckla\r\nårtalsfixeringen, och det kommer att ge oss en\r\nmöjlighet att bedriva en energipolitik där aktörerna\r\nkan låta de olika energislagen växa fram tekniskt\r\noch kommersiellt för att successivt avlösa äldre och\r\nekonomiskt mindre meningsfulla energiformer.</pre><pre>På det viset blir det verkligheten som styr svensk\r\nenergipolitik, inte olika illusionsnummer och\r\ntrolleri med knäna. Det skulle ge en säkerhet och\r\nen trovärdighet för svensk energipolitik, om man\r\ninte hela tiden hade bilan hängande över sig i form\r\nav en politiskt fixerad avveckling till ett visst datum.\r\nDet har väl Sören Norrby och folkpartiet klart för\r\nsig, även om klockan nu har hunnit bli åtta minuter\r\ni fyra.</pre><pre>Anf. 88 SÖREN NORRBY (fp) replik:</pre><pre>Fru talman! För folkpartiets del är en medverkan\r\ni energisamtal med andra partier möjlig enbart om\r\nårtalsexercisen upphör.</pre><pre>Intressant är att Naturskyddsföreningens vice\r\nordförande Per Kågeson i en debattartikel i Dagens\r\nNyheter i dag litet oväntat pekar på någonting åt\r\ndet hållet, åtminstone enligt rubriksättaren. Som\r\npartipolitiker tycker jag att artikeln är intressant,\r\nmen som aktiv medlem i Naturskyddsföreningen är\r\njag litet besviken. Helst ser jag att föreningen\r\ndriver miljökraven hårt och överlåter\r\nkompromissandet till oss politiker.</pre><pre>Skall vi nå en långsiktig lösning av ett långsiktigt\r\nproblem, kommer det att förutsätta att alla ställer\r\nupp på en kompromiss som kan hålla över\r\nårtionden. Och som sagt: Utgångspunkten för\r\nfolkpartiet är att årtalsexercisen upphör och att\r\nverkligheten, i synnerhet den framtida skisserade\r\nverkligheten, får fälla avgörandet.</pre><pre></pre><pre>\r\nAnf. 89 GUNNAR HÖKMARK (m) replik:</pre><pre>Fru talman! Jag ber att få tacka Sören Norrby för\r\ndetta mycket raka och, som jag kan begripa det,\r\nmycket vettiga besked. Jag vill bara försöka nå ett\r\nförtydligande: Innebär detta att folkpartiet inte är\r\nberett att binda 90-talets energipolitik till att all\r\nkärnkraft skall vara avvecklad år 2010?</pre><pre>Jag säger det därför att de problem som vi kunde\r\nkonstatera med en avveckling 1995--1996 -- och\r\nsom skapade den bristande trovärdigheten för\r\nsvensk energipolitik under 80-talet -- är mångfalt\r\nstörre med en avveckling av tolv reaktorer som\r\nskall vara fullständigt avklarad till år 2010.\r\nMerparten av de utredningar som gjorts om energi-\r\noch miljöpolitik har handlat om just 2010-\r\nperspektivet och visar på vilka betydande förluster\r\ndet svenska samhället skulle göra. Men än viktigare\r\när de problem som uppstår på grund av den\r\nbristande trovärdigheten gentemot svenskt\r\nnäringsliv och svensk industri.</pre><pre>Om Sören Norrby kan ge ett klart besked att\r\nfolkpartiet icke avser att binda sig för 2010, då har\r\nhan också meddelat en sak som är av\r\nutomordentligt stor vikt för svensk energipolitik,\r\nnämligen att det finns en grund -- med ett\r\nbetydande parlamentariskt underlag -- för en ny typ\r\nav energipolitik, som icke är årtalsfixerad utan som\r\nsätter verkligheten främst.</pre><pre>Anf. 90 ROLAND LARSSON (c):</pre><pre>Fru talman! Det är något beklämmande över att\r\ndet har gått mer än tio år sedan folkomröstningen\r\nom kärnkraften och sedan svenska folket gav\r\nbesked om att vårt energisystem skulle ställas om.\r\nDet är beklämmande därför att det under den här\r\ntiden egentligen inte har hänt någonting som ändrar\r\nvårt energisystem i den avsedda riktningen. Det är\r\nbeklämmande också ur demokratisk synpunkt att\r\nett folkomröstningsresultat så till den milda grad\r\nkan nonchaleras.</pre><pre>Jag skulle vilja säga att det enda man har kunnat se\r\när att regeringen har utvecklat energi på att lysa\r\nmed sin frånvaro i debatterna. I snart två decennier\r\nhar framtidens energipolitik diskuterats och i takt\r\nmed den diskussionen tycks framtiden bara ha blivit\r\nmera avlägsen.</pre><pre>Det är bl.a. mot den bakgrunden som vi från\r\ncenterhåll presenterat en rapport, betitlad\r\n''Tillbaka till framtiden''. Det är en rubrik, det\r\nmedger jag, som kan tolkas på många sätt, men\r\navsikten är att rapporten skall stimulera tankarna\r\nkring de alternativ som finns.</pre><pre>Uppbyggnaden av det storskaliga energisystemet\r\nunder många år, först med kraftigt ökat beroende\r\nav fossila bränslen och sedan en omfattande\r\nutbyggnad av kärnkraften, har lett oss in i en\r\nenergipolitisk återvändsgränd. Det som nu krävs är\r\ni stället förnyelse och omställning av\r\nenergisystemet.</pre><pre>Hushållning och effektivisering och satsning på\r\nförnybar miljövänlig energi är framtiden. Att så\r\nlänge som möjligt bibehålla dödsdömda energislag\r\nsom olja, kol och kärnkraft är ingen framtid utan\r\nett hot mot kommande generationer. Framtiden\r\nligger i stället i på de naturliga kretsloppen\r\ngrundade energislag: biobränsle, sol, vind och\r\nvatten. Framtiden är att effektivt använda dessa\r\nresurser inom ett ekologiskt balanserat\r\nsamhällssystem.</pre><pre>Fru talman! Vad krävs då för att komma dit?\r\nGrundläggande är att de styrmedel som finns måste\r\nvara så utformade att de mål och målsättningar som\r\nfastlagts -- för all del också de oåterkalleliga beslut\r\nsom fattas -- får ett reellt innehåll. Att diskutera\r\nprinciper i åratal, att diskutera tidtabeller utan att\r\nskapa förutsättningar för att de kan hållas är snarast\r\nohederligt, och det är förståeligt om ingen tror att\r\nprincipbeslut som fattas kommer att uppfyllas,\r\neftersom de medel som krävs inte har angetts.</pre><pre>Den aktuella debatten, om den sentida\r\navvecklingen av kärnkraften -- som\r\nkärnkraftvännerna kallar ''förtida'' --\r\nifrågasättandet om fastlagda mål är förenliga och\r\npåståendet att avveckling fram till 2010 skulle vara\r\nomöjligt m.m. är bara ett utflöde av att\r\nenergimarknadens aktörer egentligen är de som\r\nbestämmer debattens innehåll. Här i kammaren får\r\nde stöd av ett antal megafoner.</pre><pre>Vad menar man med ''förtida avveckling''? I\r\nkärnkraftanhängarnas värld är det bara\r\nreaktorerna Harrisburg och Tjernobyl som inte är\r\nför tidigt avvecklade. En förtida avveckling är\r\ntydligen att börja avveckla när det redan är för sent.\r\nDet är enligt centerns mening inte någon\r\nkonstruktiv debatt. Fastlagda beslut måste gälla,\r\noch vi borde i stället diskutera medlen för att nå\r\ndithän.</pre><pre>Ytterligare några centrala punkter. Ett nytt\r\nmiljöanpassat energisystem måste införas som\r\nbygger på punktbeskattning, på miljöavgifter, på\r\nkoldioxidskatt. Det krävs lika beskattning av\r\nbränslen oavsett om de används för el eller värme.\r\nElskatten bör tas ut i produktionsledet, och den\r\nnuvarande konsumtionsbeskattningen avskaffas.</pre><pre>Energislag som biobränsle, vind och sol måste vara\r\nskattefria. Reglerna för den energiintensiva\r\nindustrin måste förändras och stimulera\r\neffektiviseringar och hushållning.</pre><pre>Det är också viktigt att ekonomiska resurser skapas\r\nsom gör det möjligt för enskilda företag,\r\nkommuner etc. att genomföra investeringar som ett\r\nled i en omställning av energisystemet.</pre><pre>Fru talman! Det finns, som jag sade inledningsvis,\r\ningen regeringsföreträdare med i debatten i dag.\r\nJag vill ändå till dem som är anhängare av en\r\nföråldrad, storskalig energimarknad ställa ett par\r\nfrågor.</pre><pre>Varför vill inte ni ge framtidens energikällor en\r\nchans? Är det så att ni tror att de nuvarande\r\ngenerationerna är de sista?</pre><pre>Anf. 91 ANNIKA ÅHNBERG (v):</pre><pre>Fru talman! I samma stund som vi står här och\r\ndiskuterar energipolitik inleds överläggningarna\r\nmellan regeringen, centern och folkpartiet kring\r\nenergipolitiken. Det tycker jag är ett slående\r\nexempel på hur riksdagens roll i de politiska\r\nprocesserna reduceras, och hur viktiga politiska\r\ndiskussioner förs bort från offentligheten till slutna\r\nrum.</pre><pre>Jag hade faktiskt väntat mig någonting annat. Jag\r\nhade väntat mig att alla partier skulle bjudas in till\r\ndiskussion, att problemen skulle redovisas, att man\r\nskulle lyssna till förslagen på alternativa vägar och\r\nsedan låta de fortsatta diskussionerna utvisa vilka\r\nmöjligheter till lösningar man kunde se.</pre><pre>Regeringens tillvägagångssätt är ett helt annat.\r\nMest påminner det om de trevande amorösa\r\nförsöken i skolan. Man skickade en liten lapp till\r\nden utvalde -- i det här fallet Westerberg och\r\nJohansson -- med frågan: Har jag chans på dig? Och\r\nsedan försöker man tolka reaktionerna. Fast här är\r\ndet inte bara resten av klassen utan ett helt land\r\nsom försatts på åskådarplats och som skall försöka\r\ntolka de minst sagt oklara signalerna.</pre><pre>-- Ja men titta, nu säger han att år 2010 står fast!</pre><pre>-- Men här står att han har sagt att det kan ruckas\r\npå!</pre><pre>Jag tycker att det är oerhört nonchalant, inte bara\r\nmot de partier som lämnas utanför dessa\r\növerläggningar. Det är oerhört nonchalant mot alla\r\nmänniskor i detta land.</pre><pre>Eftersom jag ändå är en obotlig optimist -- och det\r\nkanske man måste vara som aktiv politiker i Sverige\r\ni dag -- skall jag ändå ta detta tillfälle i akt att föra\r\nfram några synpunkter, som vi från vänsterpartiets\r\nsida tycker är viktiga i de pågående energipolitiska\r\ndiskussionerna.</pre><pre>Det är inte riksdagens uppgift att fastlägga en\r\nframtida energibalans i detalj. Det finns många\r\nrealistiska scenarion som visar hur den framtida\r\nenergibalansen skall se ut. Alternativen finns,\r\nfungerar och räcker. Men det är riksdagens uppgift\r\natt skapa ramarna, att se till att skatter, avgifter,\r\nprissättning och andra redskap bildar en helhet som\r\nstyr till bättre resursanvändning och ekologisk\r\nhänsyn så att jorden förblir brukbar också för de\r\nkommande generationerna.</pre><pre>I våras beslutade vi här i riksdagen om energimoms\r\nför fjärrvärmeverken fr.o.m. årsskiftet, om\r\nkoldioxidskatt, om svavelskatt och kväveavgift.\r\nBollar i luften är fortfarande biobränslesatsningen,\r\nuranskatt m.m. Energipolitiken är en enda röra. Vi\r\nmåste få klarhet.</pre><pre>Jag skall ta ett exempel. Fjärrvärmeverken som\r\nproducerar värme kan också producera el. Med\r\nsamma råvaruinsats får vi då mer energi. En\r\nkonsekvent satsning på kraftvärme skulle kunna ge\r\noss minst 20 TWh el, kanske mer. Det är mellan en\r\ntredjedel och hälften av vad kärnkraftverken\r\nproducerar i dag.</pre><pre>Man skulle kunna basera detta på en ökad andel\r\nbiobränslen och en minskad andel fossila bränslen.\r\nMen inte satsar energibolagen på\r\nkraftvärmeproduktion så länge signalerna är så\r\noklara och så länge det fortfarande finns\r\nsubventionerad kärnkraftel att köpa från\r\nVattenfall.</pre><pre>Jag vill också säga att det är starten på\r\nkärnkraftavvecklingen som är så oerhört\r\nbetydelsefull. Först när en reaktor tagits ur drift är\r\nden nya vägen definitivt bekräftad.</pre><pre>Vi kan ta bort en reaktor omedelbart och\r\nytterligare en under 1990-talet. Det kommande\r\nriksdagsbeslutet får inte som de tidigare inskränkas\r\ntill att bli en viljeyttring. Det är lagstiftning och\r\nandra bindande beslut som behövs. Tillstånden för\r\nreaktorerna måste återkallas och ersättas med nya.</pre><pre>Om och hur producenterna skall ersättas för\r\navvecklingen måste också diskuteras, och\r\nfonderingen av medel för omhändertagande av\r\nkärnkraftens avfall måste justeras.</pre><pre>Naturgasnätets tillväxt måste styras så att vissa\r\nområden reserveras för biobränslen. Naturgasen är\r\nvisserligen bäst av de fossila bränslena, men det är\r\nändå ett fossilt bränsle som bl.a. ger utsläpp av\r\nkoldioxid.</pre><pre>Det behövs en prissättning på elektricitet som\r\nåterspeglar marginalkostnaderna. Det behövs en\r\nskatt på spillvärmen, och det behövs miljöavgifter\r\npå elproduktionen. Det behövs satsningar på\r\neffektivisering och besparing. Återinför t.ex. stödet\r\ntill energirådgivarna.</pre><pre>Det behövs normer för elförbrukningen på\r\nhushållsapparaterna. Vi måste komma bort från\r\nelvärmen i bostäder. Det är faktiskt en betydande\r\ndel av kärnkraftselen som används för att värma\r\nbostäder.</pre><pre>Vi måste satsa på utvecklingen av vågkraft och\r\nandra alternativ, inte bygga upp långsiktiga\r\nstödsystem, men se till att hjälpa alternativen över\r\nde tröskeleffekter som finns i en del fall.</pre><pre>Fru talman! Det har alltid förvånat mig att\r\nförespråkare för marknadsekonomi också är\r\nanhängare av kärnkraft. Den förutsätter nämligen\r\nett storskaligt, centraliserat\r\nplanhushållningssystem. Den ger inte utrymme för\r\nflexibilitet när det gäller energiproduktionen. Det\r\nvar ingen slump att det var omöjligt för just\r\nThatcher i England att privatisera kärnkraften.</pre><pre>Kärnkraftssamhället bygger dessutom på fortsatt\r\nenergislöseri. Det går ut på att producera och\r\nkonsumera mer och mer så att hjulen snurrar\r\nfortare och fortare. Människan reduceras till\r\nkonsument.</pre><pre>Kärnkraftsavvecklingen däremot innebär ett steg i\r\nen annan riktning. Många fler dras in i\r\nsamhällsbygget. Människan växer och med\r\nframtidstro bygger hon ett miljömässigt och socialt\r\nhållbart samhälle.</pre><pre>Fru talman! Den energipolitiska diskussionen\r\nhandlar inte bara om att välja ett energisystem för\r\nde närmaste decennierna. Det handlar också om att\r\nvälja framtid.</pre><pre>Anf. 92 GUNNAR HÖKMARK (m) replik:</pre><pre>Fru talman! Jag tänker inte bemöta Annika\r\nÅhnberg i de olika trosvissa föreställningar hon\r\ndemonstrerade här utan bara ställa en fråga när det\r\ngäller kärnkraften och marknaden. Är problemet\r\ndet att man inte privatiserat de svenska\r\nkärnkraftverken? Det skulle vi ju lätt kunna\r\nkomma överens om. Jag ställer den enkla frågan till\r\nAnnika Åhnberg om hon är beredd att medverka\r\ntill en lagstiftning som gör att vi kan få privata ägare\r\ntill kärnkraftverken. Det löser kanske hennes\r\nångest inför kärnkraften. I så fall kan vi kanske ta\r\nde första stegen redan om något år.</pre><pre>Anf. 93 ANNIKA ÅHNBERG (v) replik:</pre><pre>Fru talman! Jag är beredd att omedelbart bidra till\r\nen lagstiftning som gör att vi kan avveckla\r\nkärnkraften. Den är nämligen precis lika farlig vare\r\nsig den är privatägd eller samhällsägd. Jag bara\r\npåpekade för Gunnar Hökmark att om man\r\nförespråkar marknadsekonomi är det märkligt att\r\nman, när det gäller energisystem, förespråkar en\r\nenergi som det är totalt omöjligt att tillämpa\r\nmarknadsekonomin på. Det skulle vara intressant\r\nom Gunnar Hökmark försökte besvara den frågan\r\ni stället för att slingra sig.</pre><pre>Anf. 94 GUNNAR HÖKMARK (m) replik:</pre><pre>Fru talman! Om problemet, enligt Annika\r\nÅhnbergs uppfattning, bara är att kärnkraften ändå\r\nskulle kunna gå att få privat ägare till så är jag helt\r\növertygad om att verkligheten skulle ge henne fel\r\nåter och åter omigen. Den engelska situationen är\r\nen annan. Men den kärnkraft som vi talar om i den\r\nhär kammaren är de tolv kärnreaktorer vi har i\r\nSverige. Där finns säkerligen inga som helst\r\nproblem. Det var t.o.m. till för några år sedan en\r\ndel av dem som var i privat ägo. Men\r\nfolkomröstningens linje två krävde att man skulle\r\nföra över dem till samhällets ägo. Är det detta som\r\ngör att Annika Åhnberg tror att inte kärnkraften är\r\nekonomiskt bärkraftig, att den inte går att ha i\r\nprivat ägo? Då har hon djupt fel och det var detta\r\nsom jag ville påpeka med min enkla fråga.</pre><pre>Anf. 95 ANNIKA ÅHNBERG (v) replik:</pre><pre>Fru talman! Utvecklingen i England visar ju på ett\r\nganska tydligt sätt att när man försöker privatisera\r\nkärnkraften är det ingen som är intresserad.</pre><pre>Jag ville med mitt påpekande framhålla att de som\r\nförespråkar marknadsekonomi talar så mycket om\r\nhur marknadsekonomin stimulerar konkurrensen,\r\nhur den ökar flexibiliteten osv., men verkligheten\r\ntalar ett helt annat språk, därför att det\r\nenergisystem som kärnkraften innebär bygger på\r\nnågot helt annat. Det dödar all kreativitet och tar\r\nbort alla möjligheter till flexibilitet i\r\nenergisystemet. Det är i stället förenligt med en\r\nhårt centraliserad planhushållning, precis det som\r\nmarknadsförespråkarna säger att de inte vill ha.</pre><pre>Anf. 96 LARS NORBERG (mp):</pre><pre>Fru talman! Jag vill börja med att instämma i\r\nGunnar Hökmarks och Annika Åhnbergs kritik av\r\nregeringens pinsamma frånvaro och inte bara här i\r\nkammaren utan jag vågar påstå totalt i\r\nenergipolitiken. I övrigt vill jag gärna motsäga\r\nGunnar Hökmark på praktiskt taget varje punkt i\r\nhans anförande. Tyvärr tillåter inte tiden allt vad\r\njag i det fallet skulle vilja anföra utan jag vill börja\r\nmed vad regeringen har sagt.</pre><pre>Statsminister Ingvar Carlsson har sagt:\r\n''Kärnkraften hör inte hemma i ett civiliserat\r\nsamhälle.'' När han ger upp det alltför blygsamma\r\nmålet att starta kärnkraftsavvecklingen år 1995\r\nfrågar man sig om statsministern verkligen är så\r\nangelägen om civilisationen. I själva verket kunde\r\nvi stoppa en reaktor i år utan allvarliga\r\nkonsekvenser för energiförsörjningen. Det borde\r\nvara klart för varje tänkande människa att det är\r\nallra lättast att stoppa den första reaktorn. När man\r\nkommer fram till de sista krävs betydligt mer\r\nenergiska åtgärder.</pre><pre>År 2010 skall dock enligt Ingvar Carlsson\r\noåterkalleligen all kärnkraft vara avskaffad. Det\r\nhörde vi i regeringsförklaringen och i\r\npartiledardebatten. Vi skall äntligen få ett\r\nciviliserat samhälle -- om man nu kan lita på sådan\r\nlöften. Vi har blivit vana vid löftesbrott från det\r\nhållet.</pre><pre>Men regeringens trovärdighet i energifrågan har\r\ninte mindre skadats av den brist på handlingskraft\r\nsom präglat hela 80-talet och som gör\r\nkärnkraftsavvecklingen svårare än nödvändigt.\r\nOtillräcklig satsning på energihushållning och\r\neffektivitet. Otillräcklig satsning på inhemsk\r\nförnybar energi. Man har försummat att använda\r\npriset som instrument i energipolitiken.</pre><pre>Men låt oss nu se framåt. I partiledardebatten förra\r\nveckan sade Olof Johansson att det behövs både\r\nmål och medel i energipolitiken. ''Mål, när de\r\nuttrycks som årtal utan medel, är förödande för den\r\npolitiska trovärdigheten'', sade han.</pre><pre>Miljöpartiet instämmer livligt. Dess värre måste vi\r\nkonstatera att Olof Johanssons uttalande blir en\r\nbumerang mot centern. Centern har inte i sina\r\nenergimotioner vare sig definierat när kärnkraften\r\nskall vara avvecklad eller vilka medel som skall\r\nanvändas för att komma dit. När det gäller\r\nkoldioxidtaket är det lika illa. Det framgår av den\r\ndebatt om bensinskatten som har förts i dag.</pre><pre>Samma sak gäller moderaterna och folkpartiet.\r\nBeslutet från 1988 om koldioxidtaket kommer\r\nkanske att hålla i år, men om så sker är det inte de\r\nborgerliga partiernas eller regeringens förtjänst,\r\nutan Saddam Husseins.</pre><pre>Dessutom är det ju så att ett koldioxidtak inte\r\nräcker. En ansvarsfull och solidarisk energi- och\r\nmiljöpolitik kräver att Sverige drastiskt minskar\r\nsina utsläpp av alla växthusgaser. Samma sak gäller\r\nvår totala energiförbrukning.\r\nBrundtlandkommissionen anger att\r\nindustriländerna måste skära ned sin\r\nenergiförbrukning med minst 50 %. Birgitta Dahl\r\nhar flera gånger instämt i detta, men är det\r\nsocialdemokratisk politik? I så fall, hur skall det\r\nomsättas i praktisk handling?</pre><pre>Energipolitiken befinner sig i en gråzon där ingen\r\ntalar klartext och ingen presenterar konkreta\r\nprogram. Det är kanske typiskt för de grå\r\npartierna, moderaterna, folkpartiet och\r\nsocialdemokraterna, som alltmer utvecklas till ett\r\nsamlat grått block i politiken.</pre><pre>Vi i miljöpartiet har ensamma försökt göra det som\r\nOlof Johansson talar om, fastställa både mål och\r\nmedel.</pre><pre>Vi kräver en kärnkraftsavveckling på tre år.</pre><pre>Vi kräver att koldioxidutsläppen från fossila\r\nbränslen skall reduceras med 85 % på 25 år.</pre><pre>Vi kräver att energiförbrukningen skall reduceras\r\nmed 2 % per år, vilket innebär en halvering på 35\r\når.</pre><pre>Vi har också angivit medel för denna politik i form\r\nav förslag till skatter, investeringsbidrag och\r\nåtgärder för effektivare energianvändning.</pre><pre>Vi har också föreslagit en lag som förbjuder\r\nuppförandet av nya anläggningar som använder\r\nfossila bränslen. De grå partierna är beredda att\r\nlåta Sverige bygga fast sig i ett nytt beroende av ett\r\nfossilt bränsle, fossilgasen, vilket lär komma att\r\nkosta 32 miljarder kronor. Pengar som kunde\r\nanvändas till att satsa på inhemsk energi och\r\nhushållning. Pengar kan som bekant bara användas\r\nen gång. Det gäller även 32 miljarder.</pre><pre>Vi är medvetna om att det i dag saknas majoritet för\r\nen kärnkraftsavveckling på tre år, och vi kommer\r\ngivetvis att stödja varje förslag som innebär att\r\navvecklingen kommer i gång inom rimlig tid, precis\r\nsom Annika Åhnberg sade. Det är en trovärdighet\r\natt man verkligen vill göra något. Vi vill dock varna\r\nde grå partierna. En treårig avveckling kan\r\naktualiseras förr än ni anar, det bestämmer inte ni.\r\nDet bestämmer den reaktor som behagar\r\ntotalhaverera inom eller nära landets gränser med\r\nstora utsläpp som följd. Då kommer kravet mycket\r\nsnabbt.</pre><pre>Fru talman! Det här är en sammanfattning på en\r\nenergipolitik som jag vill grunda på miljöpartiets\r\nfyra solidaritetskrav. Tyvärr är vi än så länge\r\nensamma om dem.</pre><pre>Anf. 97 ROLAND LARSSON (c) replik:</pre><pre>Fru talman! Lars Norberg måste ha läst på dåligt\r\nvad centern har skrivit i frågan om avveckling av\r\nkärnkraften och när det gäller förnyelse av\r\nenergisystemet. Det förvånar mig lite grand,\r\neftersom det mesta som miljöpartiet skriver på\r\ndetta område är ett plagiat av centerns nuvarande\r\noch tidigare politik.</pre><pre>Men jag tycker inte det finns skäl att vi som står på\r\nsamma sida när det gäller kärnkraftsavvecklingen,\r\nskall diskutera den här saken för mycket. Jag\r\ndelar nämligen den uppfattning som framfördes av\r\nbåde Lars Norberg och Annika Åhnberg, att det är\r\nmycket viktigt att det första kärnkraftverket\r\navvecklas snarast möjligt. Det är den viktigaste\r\nsignalen som energimarknaden och\r\nenergimarknadens aktörer kan få för att förstå att\r\ndet nu verkligen är fråga om en reell omställning av\r\nenergisystemet.</pre><pre>Anf. 98 LARS NORBERG (mp) replik:</pre><pre>Fru talman! Jag har förgäves letat efter ett årtal\r\nsom visar när enligt centerns mening kärnkraften\r\nskall vara avvecklad. Jag har icke hittat detta årtal.\r\nKanske Roland Larsson kan upplysa mig?</pre><pre>Anf. 99 ROLAND LARSSON (c) replik:</pre><pre>Fru talman! Jag lovar att jag innan jag går härifrån\r\nskall överlämna den rapport jag har här till Lars\r\nNorberg. Då kan han läsa den och på så sätt få den\r\nbekräftelse han vill ha.</pre><pre>Anf. 100 LARS NORBERG (mp) replik:</pre><pre>Fru talman! Jag tycker att Roland Larsson kunde\r\nange årtalet här och nu i kammaren, så slipper jag\r\nleta efter det i en lång rapport. Jag antar att Roland\r\nLarsson känner till rapporten så pass väl att han kan\r\ntala om vilket årtal det är.</pre><pre>Förste vice talmannen anmälde att Roland Larsson\r\nanhållit att till protokollet få antecknat att han inte\r\nägde rätt till ytterligare replik.</pre><pre></pre><pre>Anf. 101 GÖRAN MAGNUSSON (s):</pre><pre>Fru talman! Grunden för energipolitiken är\r\nnaturligtvis folkomröstningsresultatet.\r\nEnergipolitiken skall medverka till välfärd och\r\ntrygghet i Sverige. Genom en säker tillförsel av\r\nenergi får vi möjligheter att nå målen om social och\r\nekonomisk utveckling, full sysselsättning och en\r\nrättvis fördelning av välfärden. Energipolitiken\r\nskall också utformas med utgångspunkt i vad natur\r\noch miljö tål.</pre><pre>Den socialdemokratiska partikongressen slog fast\r\natt all kärnkraft skall vara avvecklad år 2010. Den\r\nskall ersättas dels av varaktiga, helst inhemska och\r\nförnybara energikällor, dels genom en effektivare\r\nenergianvändning. Avvecklingen måste påbörjas i\r\nsådan tid att denna genomgripande omställning av\r\nenergisystemet kan ske utan allvarliga störningar.</pre><pre>För att omställningen skall kunna förenas med de\r\nuppställda målen, måste bl.a. följande krav ställas:</pre><pre>-- Tillgången till energi skall tryggas. Det är särskilt\r\nviktigt att tillräcklig mängd el kan levereras och att\r\nleverans sker vid rätt tidpunkt.</pre><pre>-- Basindustrin skall garanteras rimliga\r\nkonkurrensvillkor.</pre><pre>-- Utsläppen av försurande ämnen som\r\nkväveoxider och svaveloxider skall minska\r\nytterligare.</pre><pre>-- Utsläppen av ämnen som kan påverka klimatet\r\nskall minska ytterligare.</pre><pre>-- Outbyggda älvar skall skyddas enligt riksdagens\r\nbeslut.</pre><pre>I hela vårt samhälle pågår redan ett intensivt arbete\r\nmed denna omställning. Jag vill peka på några\r\npunkter.</pre><pre>Det är för det första fråga om en effektivisering och\r\nintensifiering av hushållningen. En effektivare\r\nanvändning av energin är ett mål i sig om vi skall\r\nkunna minska resursslöseriet, ett medel för att\r\nminska påfrestningarna på miljön och ett medel för\r\natt minska de kostnader som\r\nkärnkraftsavvecklingen kommer att medföra.</pre><pre>Alla, både naturen och vi människor, tjänar på en\r\neffektivare elanvändning. Om vi kan undvika att\r\ngöra dyra investeringar i nya kraftproducerande\r\nanläggningar minskar risken för prishöjningar på\r\nel, och därmed blir kostnaden lägre för\r\nanvändarna, vare sig dessa är hushåll eller företag.</pre><pre>Hushållningsprogrammet startade år 1988. I det\r\ningår bl.a. stöd för upphandling av eleffektiv\r\nteknik. Energiteknikfonden skall stödja\r\nframtagandet av prototyp och\r\ndemonstrationsanläggningar, dvs. bekosta insatser\r\nmellan forskningsstadiet och en kommersiell\r\nintroduktion. Fonden tillförs medel genom en\r\navgift på 10 kr. per kubikmeter olja. Den uppgår nu\r\ntill knappt 500 milj. kr., och av dessa har ca 300\r\nmiljoner reserverats för olika projekt.\r\nSparpotentialen har bedömts till 10--15 TWh fram\r\ntill mitten av 90-talet.</pre><pre>Vi anser för det andra att el i första hand skall\r\nanvändas för elspecifika ändamål.</pre><pre>För det tredje måste ny elproduktion byggas.\r\nKraftvärmen, som är ett effektivt sätt att producera\r\nel, skall byggas ut. Man bedömer att den totala\r\npotentialen rör sig om 15--25 TWh el. För detta\r\nändamål har under en treårsperiod avsatts ca 430\r\nmilj. kr.</pre><pre>De nuvarande beskattningsreglerna missgynnar\r\nkraftvärme baserad på fossila bränslen jämfört med\r\nkondenskraftverk. Effekten av detta förstärks när\r\nkoldioxidskatten införs vid årsskiftet. Därför är det\r\nnödvändigt att den aviserade översynen av dessa\r\nfrågor i departementet sker mycket snabbt.</pre><pre>För att klara försörjningen skall också naturgas\r\nintroduceras. I detta projekt deltar kommunerna,\r\nbl.a. genom Mellansvenska naturgaskonsortiet,\r\nsom nu skall köpa aktier i Swedegas. Utbyggnaden\r\nav ett stomnät för gas skall naturligtvis också ske.</pre><pre>Biobränslena skall spela en viktigare roll, och i\r\nbeslutet om en ny jordbrukspolitik ingår en\r\nsatsning på 3 miljarder kronor på energigrödor.\r\nRegeringen har aviserat en femårig satsning på 500\r\nmilj.kr. per år under 90-talet för en miljöanpassad\r\nenergiteknik, där energigrödor har en\r\nframträdande roll.</pre><pre>Det statliga vindkraftsprogrammet har pågått\r\nsedan 1975. Vindkraftsutredningen har kartlagt\r\nutbyggnadsmöjligheter för 5--10 TWh på land och\r\n20 TWh till sjöss.</pre><pre>Det förekommer också omfattande satsningar på\r\nforskningsverksamhet.</pre><pre>Fru talman! Jag vill också beröra frågan om energi\r\noch miljö. Energisystemets påverkan på miljön har\r\nminskat under de gångna 10--15 åren.\r\nUtbyggnaden av fjärrvärme har bidragit till detta\r\noch medfört en förbättrad lokal luftmiljö. Också\r\nförsurningen förorsakad av\r\nförbränningsanläggningar har minskat. Detta har\r\nskett genom bättre rening och genom en minskad\r\nsvavelhalt i oljan.</pre><pre>Regeringen tar nu ytterligare ett steg mot en\r\nmiljöförbättring genom att den 1 juli 1992 införa en\r\nmiljöavgift på 40 kr. per kilo utsläpp av kväveoxider\r\nfrån de största värmepannorna. Avgiften beräknas\r\nmedföra en minskning av utsläppen med 27 000 ton\r\nper år.</pre><pre>Omställningen av energipolitiken förutsätter ett\r\nlångsiktigt hållbart beslut. Beslutet måste vara\r\nsådant att trovärdighet om kärnkraftens avveckling\r\nkan uppnås. Ett sådant beslut uppnås bäst genom\r\nen bred parlamentarisk uppgörelse mellan flera\r\npartier. Då håller beslutet över olika valresultat och\r\ngenom tillfälliga opinionssvängningar. Därför har\r\nden socialdemokratiska partikongressen givit\r\npartistyrelsen och riksdagsgruppen i uppdrag att\r\nsöka träffa en bred parlamentarisk uppgörelse om\r\nenergipolitiken.</pre><pre>Jag vill till sist tillägga att den hittillsvarande\r\ndebatten under energiavsnittet med all tydlighet\r\nhar visat på den splittring som råder mellan de olika\r\npartierna i energipolitiken. Därför är det\r\nsocialdemokratiska initiativet till breda\r\növerläggningar och en uppgörelse av största vikt för\r\natt vi i Sverige skall få en bra energipolitik för\r\nframtiden.</pre><pre>Anf. 102 GUNNAR HÖKMARK (m)\r\nreplik:</pre><pre>Fru talman! Jag misstänker att Göran Magnusson\r\nhar varit frånvarande från kammaren under ett\r\narbetsplenum utan att kvitta ut sig eller förlorat\r\nnågon intern tävling i riksdagsgruppen och att detta\r\nhar lett till att han har fått bestraffningen att här\r\nframträda för att företräda en energipolitik som nu\r\nfaktiskt bara blev en symbol, eftersom\r\nsocialdemokratin inte har någon energipolitik. Det\r\när i energipolitiken fråga om en lång rad olika\r\nförhoppningar och målsättningar men över huvud\r\ntaget en frånvaro av faktiska inslag.</pre><pre>Jag skulle för det första vilja be Göran Magnusson\r\natt akta sig för att tala så mycket om splittringen i\r\nenergipolitiken. Det som skiljer Göran\r\nMagnussons socialdemokratiska parti från mitt\r\nmoderata är nämligen att vi vet vad vi vill i\r\nenergipolitiken, men ni vet det inte.</pre><pre>I övrigt är vi, liksom ni, beroende av att samverka\r\nmed andra för att i denna kammare få\r\nparlamentariskt underlag för politiken.</pre><pre>För det andra vill jag fråga: Vad vill ni, eller i varje\r\nfall Göran Magnusson, i energipolitiken? El 90-\r\nutredningen visade på att man, om man skall ha\r\nrimliga elpriser, för att ersätta kärnkraften måste\r\nbygga ut den fossila naturgasen motsvarande 60\r\nTWh, vilket skulle innebära en ökning av\r\nkoldioxidutsläppen med 50 %. Är\r\nsocialdemokraterna beredda att göra denna\r\nutbyggnad?</pre><pre>Fru talman! El 90-utredningen pekade också på att\r\nman förutom detta skulle behöva en utbyggnad av\r\nde fyra orörda älvarna. Är det socialdemokratisk\r\nenergipolitik att de orörda och i dag skyddade\r\nälvarna skall byggas ut? Och är det\r\nsocialdemokratins uppfattning att energipolitiken\r\nskall ta hänsyn till koldioxidtaket?</pre><pre>I El 90-utredningen förespråkade man också en\r\nutbyggnad av vindkraften. Det ger ett mycket\r\nmarginellt tillskott, men det skulle kräva 15 000\r\nvindkraftverk längs 70 mil av den svenska kusten.\r\nÄr det detta som är socialdemokratisk\r\nenergipolitik?</pre><pre>När väl förhoppningarna och den allmänna\r\nmålsättningen om att eftersträva positiva\r\nkonsekvenser och inte negativa konsekvenser har\r\nskalats bort från Göran Magnussons anförande och\r\nregeringens energipolitik, kan man konstatera att\r\ndet finns ett vakuum. Men nu finns möjlighet att ge\r\nbesked på de konkreta frågor som jag ställt och\r\nockså i frågan om det är regeringens vilja och avsikt\r\natt i mitten av 90-talet avveckla kärnkraftverk med\r\nde konsekvenser det får för miljö och elpriser.</pre><pre>Anf. 103 ANNIKA ÅHNBERG (v) replik:</pre><pre>Fru talman! Om jag hade hört Göran Magnussons\r\nanförande för tio år sedan hade jag ansett att även\r\nom det inte var det allra bästa så var det ändå ett\r\nförhållandevis bra anförande om den framtida\r\nenergipolitiken. Men det är ju tio år för sent! I stort\r\nsett varenda sak som Göran Magnusson nämner är\r\nsådant som påbörjats eller påbörjas nu, dvs. år\r\n1988, 1989 eller 1990. Det skulle ha kommit för tio\r\når sedan. Jag förstår inte hur Göran Magnusson kan\r\nstå här och slå sig för det kollektiva\r\nsocialdemokratiska bröstet och berömma sig av en\r\nenergipolitik som är så fullkomligt hopplös när det\r\ngäller att skapa ett hållbart energisystem för\r\nframtiden.</pre><pre>Göran Magnusson nämner att kraftvärmen\r\nmissgynnas och att regeringen nu måste skynda sig\r\natt göra någonting åt det. Men det har vi ju vetat\r\nhela tiden! Det är ju bedrövligt! För bara några\r\ndagar sedan kom ett pressmeddelande från\r\nindustridepartementet: Oj då, nu har vi kommit på\r\natt vid årsskiftet -- när fjärrvärmen också skall\r\nbeläggas med energimoms -- kommer det att bli\r\nproblem för fjärrvärmen och för kraftvärmen. Är\r\ndet dags att komma på det nu? Det är fullkomligt\r\nupprörande.</pre><pre>Ni har försatt er i en situation där ni inte kan reda\r\nut energipolitiken. Det är ju därför som ni kallar till\r\ndessa överläggningar. Detta berör inte Göran\r\nMagnusson med ett ord! Han står där och redogör\r\nför den här halvdana energipolitiken som om allting\r\nvore hur bra som helst och det bara var att lunka\r\npå. Sedan har han mage att säga att det behövs en\r\nbred parlamentarisk uppgörelse. Men varför har ni\r\ndå tagit på er rollen att försöka jämka ihop centern\r\noch folkpartiet? Det är ju en omöjlig uppgift om det\r\ninte är så att ni nöjer er med en fullkomligt\r\nurvattnad uppgörelse som är lika hopplöst\r\noanvändbar som den energipolitik vi har nu.</pre><pre>Om ni hade vänt er till de partier som står för en\r\nkärnkraftsavveckling hade ni haft bredaste\r\ntänkbara parlamentariska bas, och en hållbar bas\r\nför framtiden. Denna majoritet har funnits i\r\nriksdagen sedan år 1980.</pre><pre>Detta är obegripligt. Jag tycker att Göran\r\nMagnusson skall förklara varför\r\nsocialdemokraterna beter sig på det här sättet.</pre><pre>Anf. 104 LARS NORBERG (mp) replik:</pre><pre>Fru talman! Jag ställde i mitt anförande en fråga\r\nom socialdemokratin möjligtvis tagit intryck av vad\r\nförra energiministern, nuvarande miljöministern,\r\nBirgitta Dahl sagt om att vi skall halvera vår\r\nenergianvändning här i Sverige. I Danmark har\r\nman som bekant gått in för att beträda den vägen\r\ngenom att enligt folketingsbeslut minska sin\r\nenergianvändning med 1 % per år. Hur är det\r\negentligen? Är det bara Birgitta Dahls privata\r\ntyckande, eller finns det från socialdemokratiskt\r\nhåll några som helst planer på att minska den totala\r\nenergianvändningen?</pre><pre>När det gäller kraftvärmen så säger Göran\r\nMagnusson att skall man satsa på den. Det är\r\nmycket märkligt att man då accepterar att det införs\r\nmoms på kraftvärme. Jag har träffat företrädare för\r\nden industrin som konstaterat att det blir helt\r\nomöjligt att bygga ut kraftvärmen. Skall man\r\ndessutom använda något bränsle, blir olja det\r\nbilligaste. Miljöpartiet har föreslagit att man i\r\nförsta hand skall ta bort momsen på de inhemska\r\nbränslena så att man ger den inhemska energin en\r\nchans.</pre><pre>Göran Magnusson vill bygga ut naturgasnätet. Jag\r\nvill då erinra om vad jag tidigare sade: Skall vi satsa\r\npå ett nytt fossilt bränsle? Man kan bara använda\r\npengar en gång. De pengar som vi lägger ner på att\r\nbygga ut och bygga oss fast vid en ny\r\nfossilbränsleanvändning, de pengarna tar vi från\r\nalternativen och ingen annanstans.</pre><pre>När det gäller den breda parlamentariska\r\nuppslutningen instämmer jag livligt i det Annika\r\nÅhnberg nyss sade.</pre><pre>Beträffande kärnkraften vill jag slutligen säga att\r\nkärnkraften inte är någon lösning. Föreställningen\r\natt kärnkraften på något sätt skulle kunna rädda oss\r\ni miljöfrågorna är felaktig. Skulle man ersätta\r\nstörre delen av de fossila bränslena i världen med\r\nkärnkraft, skulle kärnkraftsutbyggnaden behöva\r\nfemtondubblas, vilket förmodligen snart skulle\r\nkomma att leda till haverier av det slag som gör att\r\nhela programmet stannar.</pre><pre>Skulle inte denna våldsamma satsning mot\r\nförmodan leda till haverier, skulle den leda till att\r\nuranenergin tar slut på något årtionde. Kärnkraften\r\när ingen lösning utan bara ett hot från urangruvan\r\nända till slutförvaringen.</pre><pre>Anf. 105 ROLAND LARSSON (c) replik:</pre><pre>Fru talman! Den som lyssnar på Göran Magnusson\r\nskulle kunna få intrycket att den\r\nsocialdemokratiska regeringen har gjort väldigt\r\nmånga saker för att förbereda en omställning av\r\nenergisystemet. Det intrycket kan man lätt få om\r\nman lyssnar utan att göra alltför inträngande\r\nanalyser. I så fall måste vän av ordning fråga sig hur\r\ndet kan komma sig att socialdemokraterna inte är\r\nberedda att omedelbart avveckla det första\r\nkärnkraftverket. Har man gjort så pass mycket som\r\nGöran Magnusson påstår att man gjort borde ju det\r\ninte vara några större svårigheter, eller hur? Ändå\r\när regeringen beredd att dra på beslutet om\r\nstartidpunkt. Det har man i varje fall gett uttryck\r\nför senast.</pre><pre>Nej, fru talman, sanningen är den att det som\r\nGöran Magnusson nämner här som stora satsningar\r\ni pengar och resurser räknat är peanuts i\r\nförhållande till de stora insatser och investeringar\r\nsom har gjorts för att hålla de döende\r\nkärnkraftverken vid liv några år till.</pre><pre>Anf. 106 SÖREN NORRBY (fp) replik:</pre><pre>Fru talman! Göran Magnusson gjorde en lång och\r\ninnehållsrik uppräkning av vad den\r\nsocialdemokratiska regeringen har gjort i\r\nutvecklingen av energipolitiken. På sluttampen\r\nsade han att han också ville beröra miljö och energi.\r\nDet är ju där man skall börja, eftersom konflikten\r\nmellan miljökraven och energihushållningskraven\r\när de mest grundläggande. Först skall man ta upp\r\nmiljöaspekten, sedan kan man börja räkna upp vad\r\nman har gjort.</pre><pre>Göran Magnusson pekar på splittringen mellan\r\npartier. Den innebär ju en öppen redovisning av de\r\nalternativa handlingslinjer som drivs av olika\r\npartier. En splittring inom ett parti leder ofta inte\r\ntill samma öppna redovisning av\r\nmeningsmotsättningar. Åtminstone har det inte\r\ntidigare varit fallet med socialdemokraterna, men\r\ndet har ju inträffat förändringar på senare tid.</pre><pre>Jag noterar med tillfredsställelse vad som står på\r\ns. 36 i propositionen om den ekonomiska politiken\r\npå medellång sikt, där regeringen nu tar bestämt\r\navstånd från den s.k. genomsnittsprissättningen,\r\nsom har varit ute och åkt litet grand i debatten om\r\nel. Det är så att man, fru talman, nästan får tårar i\r\nögonen som gammal anhängare av\r\nmarknadsekonomi när man läser om en fungerande\r\nenergimarknad, marknadens villkor,\r\nsamhällsekonomiskt rationellt sätt,\r\nmarknadsprissättning och liknande. Det känns\r\nskönt att en omvändelse har kommit.</pre><pre>Men om man läser en annan proposition som\r\nregeringen har lämnat från sig och som handlar om\r\nallmän energiskatt m.m. ser man att oljeprodukter\r\nsom tillhandahålls i särskild förpackning om högst\r\n5 liter skall undantas från energiskatt. Om man\r\ntillhandahåller oljeprodukterna i små\r\nengångsförpackningar skall de inte\r\nenergibeskattas.</pre><pre>Av den här propositionen framgår att den\r\nrecirkulerade bensingasen som vi i dag vill ta hand\r\nom på olika sätt i bensindistributionssystemet\r\nfortfarande skall dubbelbeskattas. I den\r\nuppstädning som Göran Magnusson nu talar om\r\nbör man passa på att städa upp i den proposition\r\nsom regeringen just har lagt fram om vissa\r\nändringar i energiskatten.</pre><pre>Anf. 107 GÖRAN MAGNUSSON (s) replik:</pre><pre>Fru talman! Jag har fått en mängd frågor och hört\r\nen rad påståenden men har kort tid till mitt\r\nförfogande. Jag skall använda en del av den tiden\r\ntill att kommentera inledningen av Gunnar\r\nHökmarks anförande. Han ansåg att jag nog betett\r\nmig på ett sådant sätt att jag behövde delta i den här\r\ndebatten. Jag vill gärna säga att jag anmält mig till\r\ndebatten av intresse för energifrågorna. Jag har\r\nkanske inte varit så länge i riksdagen och tror\r\nfortfarande på att det skall gå att föra en debatt.\r\nMen jag kan inte påstå att Gunnar Hökmark med\r\nsitt inlägg med gliringar och nedsättande omdömen\r\ninbjuder till debatt eller överläggning. Jag tycker\r\natt den typen av debatt är utomordentligt trist.</pre><pre>Jag har försökt att redovisa i mitt inlägg den\r\nsocialdemokratiska politiken för att åstadkomma\r\nen bred lösning av energifrågorna. Jag kan erinra\r\nom att folkomröstningen 1980 dels var ett resultat\r\nav kärnkraftsolyckan i USA, dels ett resultat av en\r\nflerårig splittring inom de olika borgerliga\r\nregeringarna och mellan de borgerliga regeringar\r\nsom då ägnade sig åt energipolitiken.</pre><pre>Den kraftiga polarisering som råder i energifrågan\r\nutgör en svårighet att skapa en långsiktig fast grund\r\nför energipolitiken. Jag är inte mannen att göra\r\nnågon värdering av vilka partier som har blivit\r\ninbjudna till överläggningarna. Men de inlägg som\r\nhar gjorts från Annika Åhnberg och Lars Norberg\r\ninbjuder inte precis till försök att åstadkomma en\r\nbred lösning. Ett tidsvillkor är tre år. Roland\r\nLarsson, centern vill att avvecklingen skall ske\r\nalldeles omedelbart. Jag vet inte riktigt vad Annika\r\nÅhnberg vill, men det är möjligt att de också vill att\r\ndet skall ske alldeles omedelbart.</pre><pre>Gunnar Hökmark gör det lätt för sig. Han läser upp\r\nsin läxa enligt formuläret och tar som vanligt när\r\ndet gäller moderaterna inte något större ansvar för\r\nden samlade politiken. Han driver den moderata\r\npolitiken, och sedan får de andra partierna se till att\r\ndet fattas ett beslut i riksdagen.</pre><pre>Anf. 108 GUNNAR HÖKMARK (m)\r\nreplik:</pre><pre>Fru talman! Min ironi mot Göran Magnusson var\r\ninte menad att göra honom så ledsen, snarare att\r\nbelysa att han inte redovisade någon annan\r\nsocialdemokratisk energipolitik än allmänt\r\nvälvilliga och vällovliga målsättningar om det ena\r\neller det andra. För att ge Göran Magnusson\r\nmöjlighet att konkretisera den socialdemokratiska\r\nenergipolitiken ställde jag frågor om man är beredd\r\natt bygga ut de orörda älvarna, om man är beredd\r\natt ersätta kärnkraften med upp till 60 TWh\r\nfossileldad elkraft, och när det gäller avgörande\r\nbrytpunkter om man är beredd att börja avveckla\r\nkärnkraften redan under 90-talet med sikte att det\r\nskall vara slutavvecklat år 2010.</pre><pre>Det är inget ohemult krav att ställa den typen av\r\nfrågor. Det är det som är förutsättningen för att\r\nman skall kunna ha en fast energipolitik, dvs. att de\r\nolika aktörerna inom energipolitiken vet vad de\r\nvill. Men inom socialdemokratin vet man icke vad\r\nman vill. Därför hoppas man kunna lösa sina\r\ninterna problem i förhandlingar med andra. Det får\r\nsom konsekvens en energipolitik som kommer att\r\nvara lika dålig vad gäller trovärdighet som under\r\n80-talet.</pre><pre>Låt mig sluta med att diskutera frågan om ansvar.\r\nAtt ta ansvar för landets ekonomi och framtida\r\nenergiförsörjning måste bygga på att man intar en\r\nståndpunkt som man vågar stå för och inte smiter\r\nundan i slutna rum för att förhandla med andra.\r\nUnder 80-talet har ni socialdemokrater bluffat det\r\nsvenska samhället med hjälp av uttryck som\r\noåterkalleligt och kompromisslöst och gett sken av\r\natt ni hade en energipolitik. Den har varit föga\r\nbetrodd och har haft en mycket låg trovärdighet. Ni\r\nhar skadat landet genom att inget har hänt på\r\nenergimarknaden och på grund av en bristande\r\ntrovärdighet vad gäller den framtida svenska\r\nenergiförsörjningen. Ni har skadat landet på ett sätt\r\nsom är klart avläsbart när detgäller svensk industris\r\ninställning till investeringar i Sverige. Detta är icke\r\natt ta ansvar. Det är att fly sitt ansvar när man\r\nförhandlar i slutna rum utan att veta vad man själv\r\nvill.</pre><pre>Vi moderater deklarerar klart och entydigt vår\r\npolitik. Vi sade från början att 1995--1996 inte är\r\nförenligt med ett samhällsansvar. Det har nu sakta\r\nbörjat gå upp även för er socialdemokrater. Ni tar\r\nicke ansvar för det kommande 90-talet så länge ni\r\nhåller på med illusionsnummer som t.ex. 2010 och\r\ndessa slutna förhandlingar, där ni icke har\r\ndeklarerat vad ni själva står för.</pre><pre>Anf. 109 ANNIKA ÅHNBERG (v) replik:</pre><pre>Fru talman! Göran Magnusson kommenterade inte\r\nmina påståenden om att det var både oansvarigt och\r\nsenkommet av regeringen att nu plötsligt upptäcka\r\natt det blir problem för kraftvärme- och\r\nfjärrvärmeproduktionen i och med att momsplikten\r\ninförs från årsskiftet. Jag utgår därför från att han\r\ninstämmer med mig.</pre><pre>Man måste tänka litet grand över situationen runt\r\nom i landet. Hur ser det ut för de kommunala\r\nenergibolagen, där man nu några månader före\r\nårsskiftet inte vet vilka kostnader man har att räkna\r\nmed för nästa år, inte vet hur man skall sätta sina\r\ntaxor? Det är fullkomligt oerhört att regeringen\r\nkan behandla hela landet på detta sätt!</pre><pre>Göran Magnusson säger vidare: Att döma av\r\ninläggen här finns det inget utrymme för att\r\ndiskutera med just oss i vänsterpartiet. Men ni\r\ndiskuterar med centerpartiet, fastän de åtminstone\r\ni denna debatt är minst lika säkra på att det går att\r\navveckla en reaktor. Det är vår uppfattning att det\r\ngår att göra det. Varför skulle vi ändra oss? Att\r\nförhandla är alltid ett givande och ett tagande. Men\r\nni har inte ens försökt att fråga oss vad vi är beredda\r\natt ge för att få något annat i stället. Ni har över\r\nhuvud taget inte velat diskutera med oss.</pre><pre>Ni säger att ni vill ha en bred parlamentarisk\r\nuppgörelse, och så försätter ni er i en situation där\r\nni skall jämka ihop centern och folkpartiet, som\r\ninte själva på eget initiativ under hela 80-talet har\r\nlyckats komma överens om energipolitiken. Det\r\nvar det de borgerliga regeringarna hade sådana\r\noerhörda problem med. Nu sätter ni er i den sitsen\r\natt ni skall jämka ihop dem för att få en bred\r\nparlamentarisk bas. Men denna breda bas finns\r\nredan. Det är ett fullkomligt obegripligt agerande\r\nfrån er sida. Jag tycker att man har rätt att kräva att\r\nni klargör varför ni beter er på detta sätt i denna\r\noerhört viktiga fråga.</pre><pre>Anf. 110 LARS NORBERG (mp) replik:</pre><pre>Fru talman! Jag vill först säga något om de tre åren.\r\nGöran Magnusson lyssnade uppenbarligen inte på\r\nmitt första anförande. Jag sade att vi är medvetna\r\nom att det saknas en parlamentarisk majoritet för\r\nen kärnkraftsavveckling på tre år. Vi vet att det är\r\nett ansträngande program. Men vi anser å andra\r\nsidan att det är moraliskt det enda försvarbara. Går\r\ndet inte att finna en parlamentarisk väg att nå\r\ndenna treåriga avveckling kommer vi att stödja\r\nvarje förslag som får fart på avvecklingen, om det\r\nså bara gäller en reaktor till att börja med.</pre><pre>Jag vill återigen fråga om\r\nBrundtlandkommissionens målsättning att minska\r\nenergiförbrukningen i industrivärlden.\r\nMålsättningen är enligt kommissionen en\r\nhalvering. Jag vill ge Göran Magnusson tipset att\r\nsocialdemokratin är inställd på att röra sig i\r\nriktningen att minska den totala\r\nenergianvändningen, så slipper han de bekymmer\r\nsom Gunnar Hökmark talade om när man skall\r\nständigt öka energianvändningen och därigenom\r\nriskera bryta igenom alla koldioxidtak, som\r\nnaturligtvis oundvikligen blir fallet.</pre><pre>Det är förvånansvärt att man säger sig vilja\r\navveckla kärnkraften, medan man för en\r\nskattepolitik där priset på el är sådant att man\r\nuppmuntrar människor i dag till ökad elanvändning\r\noch bort från andra energikällor.</pre><pre>Anf. 111 ROLAND LARSSON (c) replik:</pre><pre>Fru talman! För att inte Göran Magnusson eller\r\nnågon annan skall sväva i tvivelsmål om var centern\r\nstår i fråga om kärnkraftsavvecklingen vill jag säga\r\natt vår utgångspunkt är att kärnkraftsavvecklingen\r\nskall påbörjas så snart formella och tekniska\r\nförutsättningar föreligger och vara avslutad senast\r\n2010.</pre><pre>Att jag här i denna debatt inte har invecklat mig\r\nonödigtvis i någon sifferexercis hänger samman\r\nmed den enkla verkligheten, nämligen att man på\r\nrent naturvetenskapliga grunder kan fastslå att\r\nenergisystemet förr eller senare om människan\r\növer huvud taget skall överleva och klara sig i\r\nframtiden måste ställas om. Det kan då vara ganska\r\noegentligt att inveckla sig i årtal hit och dit, när man\r\nvet vilka stora saker för mänskligheten som står på\r\nspel när det gäller vår energiförsörjning.</pre><pre>Fru talman! Vi kommer inte att klara vår miljö och\r\növerlevnadsfrågorna med mindre än att vi tar itu\r\nmed problemet omedelbart, oavsett när det kan bli\r\ngenomfört. Oavsett vilken uppfattning vi har i\r\nenergifrågan är detta ett naturvetenskapligt\r\nfaktum.</pre><pre></pre><pre>Anf. 112 GÖRAN MAGNUSSON (s) replik:</pre><pre>Fru talman! Jag sade i mitt inledningsanförande att\r\ntillgången till energi skall tryggas och att det är\r\nsärskilt viktigt att tillräcklig mängd el kan levereras\r\noch att leverans sker vid rätt tidpunkt. Det kan låta\r\nsom självklarheter. Om man har utgångspunkten\r\natt sysselsättningen skall värnas och att man skall\r\nkunna klara verksamheten i olika industrier m.m.\r\när det naturligtvis litet svårare att minska tillgången\r\npå el och ersätta den med annat än om man bortser,\r\nvilket uppenbarligen Lars Norberg och Annika\r\nÅhnberg gör, ifrån sysselsättningseffekter m.m.\r\noch endast har som huvudmål att avveckla\r\nkärnkraften.</pre><pre>Gunnar Hökmark, jag är i och för sig inte så ledsen.\r\nJag är kanske mera ledsen över att Gunnar\r\nHökmark två gånger har frågat om älvarna. Redan\r\ni mitt inledningsanförande sade jag att outbyggda\r\nälvar skall skyddas enligt riksdagens beslut. Jag\r\nmenade då att det kanske inte behövde\r\nkommenteras ytterligare, men nu är det gjort.</pre><pre>Vi skall således inte ersätta bortfall av kärnkraft\r\nmed 60 Twh från fossilbränslen. I mitt anförande\r\npekade jag på flera olika energislag och insatser för\r\natt kunna parera dessa frågor. Vi skall, Lars\r\nNorberg, minska åtminstone den specifika\r\nindustriförbrukningen och satsa på energisnålare\r\napparater och processer som på ett bra sätt tar till\r\nvara energi. På så vis finns naturligtvis ingen\r\nmotsättning i det mera allmänna resonemanget om\r\nbehovet av att vara resurssnål också när det gäller\r\nenergi i olika former.</pre><pre>När det gäller fjärrvärme och kraftvärme har jag\r\nvid olika tillfällen försökt hävda att man måste se\r\ntill att fjärrvärmen blir konkurrenskraftig. Vi skall\r\nnaturligtvis inte manipulera marknaden i första\r\nhand, men man måste ge de olika aktörerna rimliga\r\nutgångspunkter för agerandet. När det gäller\r\nfjärrvärme kan man i första hand diskutera\r\nmomsfrågan. När det gäller kraftvärme är det\r\negentligen inte fråga om energimomsen utan\r\nombeskattningen av bränslet som man sätter in i\r\nprocessen. Kraftvärmeprocessen är missgynnad\r\nbeskattningsmässigt i förhållande till energi från\r\nkondenskraftverken. Detta har bl.a. påtalats från\r\nNorrköpings och Västerås kommuner. Jag räknar\r\nnu med att det arbete som är i gång skall leda fram\r\ntill att man får en prissättning på el producerad i\r\nkraftvärmeverk som medför att el kan tävla med\r\noch tas in på nätet till konkurrenskraftiga priser.</pre><pre>Förste vice talmannen anmälde att Annika\r\nÅhnberg och Lars Norberg anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 113 LARS DE GEER (fp):</pre><pre>Fru talman! Mitt anförande strider inte mot\r\nfolkpartiets linje i energifrågan, men jag är inte\r\npartiets officielle talesman i dagens debatt.\r\nDäremot har jag många års erfarenhet som\r\nproducent, distributör och storkonsument av\r\nelkraft och som storkonsument av kol och\r\neldningsoljor. Mot den bakgrunden upphör jag\r\naldrig att förvånas över dagens energidebatt, i\r\nvilken kärnkraften alltid utpekas som den elake\r\nbusen i landets energiförsörjning.</pre><pre>Har vi -- i dessa Gulfkrisens dagar -- glömt att det\r\nvar kärnkraftens utbyggnad som minskade Sveriges\r\noljeanvändning med 43 % från 1972 fram till i dag?\r\nHar vi glömt att denna utbyggnad medförde att de\r\nfyra nordligaste älvarna i Norrland fortfarande\r\nrinner fritt? Har vi glömt att ett stort antal svåra\r\nmiljöproblem lösts genom att ren elkraft kunnat\r\nersätta gamla bränslen som gav dålig miljö?</pre><pre>En folkomröstning, som i riksdagens godtyckliga\r\ntolkning kommit att innebära att all kärnkraft skall\r\navvecklas inom 30 år, är även i en demokrati ett\r\nvåghalsigt sätt att fatta beslut på. Man sätter då\r\nnaturvetenskapens forskningsresultat under tre\r\ndecennier på mellanhand. Vem talade eller visste år\r\n1980 om de fossila bränslenas växthuseffekt eller\r\nom ozonskiktets betänkliga uttunning i\r\natmosfären? Försurningens problem var visserligen\r\ninte obekanta 1980, men exemplen på dess väldiga\r\nkonsekvenser från Mellaneuropa fanns ej då. Är\r\ndet riktigt och rimligt att begära att väljarna år 2010\r\nradikalt skall sänka sin levnadsstandard på grund av\r\nett riksdagsbeslut från år 1980? Det är knappast\r\ntroligt att de accepterar en sådan\r\nomyndighetsförklaring, som är träffad av helt\r\nandra människor, med en kanske lägre\r\nkunskapsnivå än deras egen.</pre><pre>Just nu pågår en diskussion mellan tre partier som\r\nhandlar om årtalen för kärnkraftsavvecklingen.\r\nDatumstämplingen på vår förre energiministers\r\n''oåterkalleliga avvecklingsstart år 1995'' har\r\nuppenbarligen gått ut, och nu anses i stället årtalet\r\n2010 vara oåterkalleligt, senast av Göran\r\nMagnusson i dagens debatt.</pre><pre>Fru talman! Finns det över huvud taget något\r\nrationellt stöd för att nu spika att all kärnkraft skall\r\nvara avvecklad just till detta årtal?\r\nFolkomröstningens utfall räcker inte, eftersom den\r\nkloka formuleringen att avvecklingen skulle ske\r\n''när sysselsättning och välfärd'' så medger fanns\r\nmed. Detta förutsätter att landets försörjning av\r\nelkraft kan klaras år 2010 även utan kärnkraft.</pre><pre>Om alla fossila bränslen och all utbyggnad av\r\nvattenkraft underkänns som energikällor på grund\r\nav ökade utsläpp av koldioxid, svavel,\r\ntungmetaller, aska och naturförstöring, faller\r\nbördan på effektivt elsparande, torv, biobränslen,\r\nvind och vågkraft samt, långt fram i tiden, direkt\r\nsolenergi och vete. Elsparandet är på kort sikt den\r\nenda verkligt tunga komponenten i denna bukett.\r\nDe övriga kan ge bidrag -- ofta ganska dyrbara\r\nsådana -- till vår elförsörjning, men aldrig någonsin\r\ntäcka bortfallet av 70 TWh kärnkraft i en totalbild\r\nav kanske 150 TWh.</pre><pre>Vad biobränsle beträffar finns en annan ofta\r\nobeaktad restriktion. Endast halm, bark,\r\navfallsvirke och energiskog bör utnyttjas som\r\nbiobränsle. Tar vi till gagnvirke, t.ex. massaved,\r\nblir det ekonomiska utfallet helt orimligt. En\r\nmiljon kubikmeter ved minskar vår oljeimport med\r\n100 milj.kr., medan samma virkesmängd förädlad\r\ntill papper ger landet en och 1,5 miljarder kronor i\r\nökade exportinkomster. Det är således otänkbart\r\natt använda gagnvirke för att producera värme eller\r\nelkraft.</pre><pre>Runt om i världen finns i dag ett ökat intresse för\r\nkärnkraft. 118 nya kärnkraftverk är under byggnad\r\ni dag. Det är en siffra som inte kommer fram så ofta\r\ni debatten. I Japan, Frankrike och Sydkorea pågår\r\nnu en intensiv utbyggnad, och dessa länder kommer\r\ninom 20 år att täcka nära 90 % av sitt elkraftsbehov\r\ngenom reaktorutbyggnad. Både i USA och i\r\nFinland pågår diskussioner om en fortsatt\r\nutbyggnad av kärnkraft. I Finland blir byggandet av\r\nen femte reaktor sannolikt aktuellt efter valet i\r\nmars nästa år, vilket den finske handels- och\r\nindustriministern har antytt. Den ringa\r\nmiljöpåverkan i jämförelse med alternativen är här\r\nett tungt vägande argument.</pre><pre>Fru talman! Att i detta läge ''oåterkalleligen'' spika\r\nden slutliga kärnkraftsavvecklingen till år 2010 vore\r\ninte bara oklokt, utan direkt dumt. En enorm och\r\nför vår levnadsstandard katastrofal\r\nkapitalförstöring skulle bli följden. Den\r\nersättningskraft som då skulle behöva sättas in blir\r\nantingen importkrävande och miljöfarlig-fossila\r\nbränslen- eller dyr och otillräcklig-inhemsk sådan\r\nav typ vindkraft, vågkraft, torv och biobränslen.</pre><pre>Fru talman! Sist, men inte minst, vad skulle Sverige\r\nvinna i säkerhet på att slå igen tolv reaktorer som\r\nanses vara mycket säkra, när vi runt omkring oss i\r\nEuropa i alla fall har 211 igång varande reaktorer\r\nav sannolikt lägre säkerhetsgrad?</pre><pre>Anf. 114 ANNIKA ÅHNBERG (v) replik:</pre><pre>Fru talman! Jag tycker att ett anmärkningsvärt\r\nförakt för demokratin kommer till uttryck när Lars\r\nDe Geer frågar hur man kan fästa tilltro till\r\nfolkomröstningen för tio år sedan och slänga åt\r\nsidan det som forskare under flera decennier har\r\nkommit fram till. Vi bygger väl ändå detta samhälle\r\nför de människor som lever i det. Och om\r\nmänniskorna tycker att ångesten och oron inför det\r\nsom kan hända med kärnkraften är skäl nog att\r\navveckla den, då tror jag nog att vi politiker gör\r\nklokt i att respektera det.</pre><pre>Sedan är det inte riktigt som Lars De Geer säger,\r\nnämligen att växthuseffekten inte var känd 1980. Vi\r\nhade t.ex. en svensk nobelpristagare i fysik ganska\r\ntidigt på 1900-talet, Svante Arenius, som klart tog\r\nfram detta med växthuseffekten och visade vad de\r\nökade koldioxidutsläppen skulle leda till. Det är\r\ningen nyhet. Växthuseffekten beror inte heller\r\nframför allt på energiproduktionen för värme och\r\nel. Den har i hög grad att göra med t.ex. de\r\ntrafiksystem som vi bygger upp. Det skulle vara\r\nintressant att få veta på vilket sätt Lars De Geer\r\nanser att man skall få bort växthuseffekten när det\r\ngäller trafiksystemen.</pre><pre>Det är också därför som avvecklingspartierna, vi i\r\nvänsterpartiet och de andra linje 3-partierna, alltid\r\nhar förespråkat en stor balans i fråga om\r\nbiobränslen för att ersätta kärnkraften. Det är\r\ningen överrasning för oss att det är på det sättet.</pre><pre>Lars De Geer undviker också hela diskussionen om\r\ndet globala perspektivet. Det talas om det i t.ex.\r\nBrundtlandrapporten. Jag tror att vi någon gång\r\nmåste försöka få till en helhet i våra huvuden. Vi\r\nkan inte tala om de globala problemen i en debatt\r\noch hålla de helt särskilda från energidebatten. De\r\nhänger ihop. Vi i de industrialiserade länderna\r\nmåste åta oss att minska vår energianvändning med\r\n50 % för att ge länderna i tredje världen en\r\nmöjlighet att utvecklas. Hur skall det gå till om vi\r\nskall fortsätta att slösa med energi och ständigt\r\nproducera mer och mer för att konsumera mer och\r\nmer i ett aldrig upphörande ekorrhjul. Hur skall det\r\ngå till? Kärnkraftsavvecklingen är ett steg på vägen\r\natt komma till ett annat samhälle där vi också\r\nproducerar andra kvaliteter.</pre><pre>Sedan kan jag även påpeka t.ex. att man, när man\r\ndiskuterar konsekvenserna av kärnkraften, inte\r\nkan diskutera bara sannolikheten av en olycka utan\r\nockså effekterna om en olycka trots allt inträffar.\r\nJag vill nämna ett exempel. Tjernobylkatastrofen\r\ngjorde lika mycket jordbruksareal som vi har i hela\r\nvårt land obrukbar, för hur länge vet vi inte. Det\r\ntycker jag att Lars De Geer skall tänka på.</pre><pre>Anf. 97 LARS NORBERG (mp) replik:</pre><pre>Fru talman! Som sagt, koldioxideffekten var väl\r\nkänd 1980. Och jag vill erinra om att linje 3 i\r\nfolkomröstningen var den som verkligen drev\r\nfrågan om en ökad användning av inhemska\r\nbränslen, vilka som bekant inte ger de problem som\r\nde fossila bränslena ger. I detta sammanhang har\r\nLars De Geer ingenting att komma med.</pre><pre>Lars De Geer säger också att en avveckling av\r\nkärnkraften år 2010 skulle leda till en oerhörd\r\nstandardsänkning. Det standardbegrepp som Lars\r\nDe Geer håller sig med tror jag inte är något som vi\r\nkan leva vidare med, om standard skall innebära att\r\nman ständigt ökar förbrukningen av råvaror och\r\nenergi. I själva verket finns det, såvitt jag kan\r\nförstå, bara ett hopp för mänskligheten, nämligen\r\natt man hushållar bättre med råvarorna. Jag tycker\r\nalltså att Lars De Geer borde studera\r\nBrundtlandrapporten och ifrågasätta om inte den\r\nhalvering som föreslås där borde vara en\r\nmålsättning. Då skulle det på sikt inte vara någon\r\nsom helst svårighet att avveckla kärnkraften och\r\näven i största utsträckning avveckla de fossila\r\nbränslena i vårt land.</pre><pre>Kärnkraftsutbyggnaden löser inga problem. Det\r\nhar jag sagt tidigare i denna debatt. Det vore helt\r\norimligt att tro att man kan ersätta de fossila\r\nbränslen med kärnkraft. Redan tillgången på\r\nuranenergi är sådan att det är ett omöjligt projekt.</pre><pre>Slutligen vill jag säga att kärnkraften\r\nmarknadsekonomiskt är orimlig. Det har Annika\r\nÅhnberg redan påpekat. Jag föreslår att Lars De\r\nGeer försöker åta sig att bli försäkringsmäklare och\r\nge sig ut och försäkra kärnkraften med fullt och\r\nstrikt ansvar för kärnkraftverken upp till ca 100\r\nmiljarder svenska kronor. Då visar det sig nog att\r\nhan misslyckas med det. Dessa 100 miljarder är å\r\nandra sidan vad som enligt vår uppfattning är en\r\nhögst rimlig ansvarsnivå. Och om vi skall fortsätta\r\nmed kärnkraft borde varje kärnkraftverk vara\r\nförsäkrat upp till det beloppet. Då tror jag att\r\nresultatet blir att kärnkraften avvecklar sig själv.</pre><pre>Anf. 116 ROLAND LARSSON (c) replik:</pre><pre>Fru talman! Lars De Geer frågar om det är rimligt\r\natt man år 2010 radikalt skall behöva sänka sin\r\nlevnadsstandard för att man 1980 tyckte att\r\nkärnkraften skulle avvecklas. För det första är detta\r\nfel. Det finns inget i världen som säger att man skall\r\nbehöva sänka sin levnadsstandard för att man\r\nställer om energisystemet till ett mer uthålligt\r\nsystem. För det andra bygger resonemanget på att\r\nden lagrade energin uran eller fossila bränslen,\r\nskall räcka i all oändlighet, eljest kommer man ju\r\nändå förr eller senare i den situationen att man\r\nmåste ställa om systemet till ett mer uthålligt\r\nbiobaserat system. Jag vill då ställa en fråga till Lars\r\nDe Geer: Är det rimligt att våra framtida\r\ngenerationer skall få sänka sin levnadsstandard\r\nradikalt bara för att vi i dag inte har varit förnuftiga\r\nnog att inse att de fossila bränslena och uranet är\r\nbränslen som kommer att ta slut?</pre><pre>Fru talman! Vi måste ändå inse att vi förr eller\r\nsenare måste satsa på ett uthålligt system. Man kan\r\ndå titta på de ekonomiska konsekvenserna av det.\r\nDå finner man ganska snart att sådana\r\ninvesteringar är investeringar för all framtid,\r\nmedan investeringar som har gjorts i kärnkraften\r\nhar en högst trettioårig livslängd.</pre><pre>Anf. 117 LARS DE GEER (fp) replik:</pre><pre>Fru talman! Jag skall för enkelhetens skull börja\r\nmed att vända mig till Roland Larsson. Han säger\r\natt uranet inte räcker för vår energiförsörjning i\r\nframtiden. Det har han alldeles rätt i. Men att vi\r\nanvänder uran under en 50- eller 100-årsperiod och\r\nunder den tiden utvecklar t.ex. väte eller solkraft\r\ntill användbara, förnyelsebara och rena\r\nenergikällor, det är vad vi behöver kärnkraften till.\r\nLångsiktigt kan vi klara oss utan kärnkraften, men\r\ndå måste vi utveckla just väte och solkraft.</pre><pre>Annika Åhnberg sade usch och fy och att om vi har\r\nhaft en folkomröstning skall vi inte ifrågasätta dess\r\nresultat. Då vill jag påminna Annika Åhnberg om\r\natt vi hade en folkomröstning i fråga om vänster-\r\noch högertrafik och som utmynnade i resultatet att\r\n80 % var för vänstertrafik. Sju och ett halvt år\r\nsenare gick vi i Sverige över till högertrafik. En\r\nfolkomröstning behöver inte vara ofelbar, i\r\nsynnerhet inte om det kommer fram nya fakta\r\nmellan tidpunkten för folkomröstningen och\r\ntidpunkten då frågan skall tas upp på nytt.</pre><pre>Annika Åhnberg frågade mig hur man skall minska\r\nutsläppen från trafiken. Dels har vi redan lagar\r\nangående katalysatoranvändning i personbilar som\r\när nya, dels vill framför allt vi folkpartister öka den\r\npremie som nu är för låg för att få ägare av gamla\r\nbilar att sätta in katalysatorer i sina gamla bilar. Det\r\när bara 1 400 som har gjort det. Vi har begärt att\r\nman skall tredubbla premien. Då kanske det blir\r\n50 000 som gör detta.</pre><pre>Annika Åhnberg talade också om Sveriges ansvar\r\nför koldioxiden. Ja visst har vi ett sådant ansvar.\r\nMen Sverige släpper ut bara 0,3 % av världens\r\nkoldioxider. Ansvaret vilar därför mycket tyngre på\r\nländer som använder kol, brunkol och naturgas och\r\nsom eldar dessa i stor skala, framför allt Amerika.</pre><pre>Sedan kom Annika Åhnberg in på resonemanget\r\nom att vi inte får använda kärnkraften eftersom u-\r\nländerna då skulle kunna skadas. Jag vill säga precis\r\ntvärtom till henne. Vi har kapital och resurser att\r\npå ett säkert sätt använda kärnkraft. U-länderna är\r\ndäremot ofta tvingade att använda fossila bränslen\r\ntrots alla de nackdelar som är förknippade med\r\ndessa bränslen. Vi som har råd att använda\r\nbränslen som inte ger svavel, tungmetaller och aska\r\nbör använda den energiformen, och de som inte har\r\nråd att använda den kanske tvingas använda kol,\r\nved, osv.</pre><pre>Lars Norberg sade att vi inte kommer att behöva\r\nsänka vår standard om vi övergår till andra\r\nenergisystem. Lars Norberg är mycket kunnig på\r\ndetta område, men jag tvivlar på att så är fallet. Jag\r\ntror tvärtom att det med nuvarande\r\nteknikutveckling kommer att kosta oss kolossalt\r\nmycket att byta energisystem och skrota\r\nkärnkraften. 18 öre är för närvarande den rörliga\r\nkostnaden för kärnkraften. 35 öre är den lägsta\r\nkostnad som jag har hört nämnas för nya fossila\r\nkondenskraftverk, och sådana vill vi inte ha.</pre><pre>Lars Norberg säger att vi skall ha absolut riskfrihet.\r\nDet finns, fru talman, inte någon absolut riskfrihet\r\ni den värld som vi lever i. Allting är farligt: kol är\r\nfarligt, olja är farligt och kommer alltid att så förbli.</pre><pre>Anf. 118 ANNIKA ÅHNBERG (v) replik:</pre><pre>Fru talman! Lars De Geer gör verkligen logisk\r\nkullerbytta som förvånar mig. Han säger att vi\r\nbehöver kärnkraften under de närmaste 100 åren\r\nför att utveckla alternativ. Det är ett påstående som\r\ngör mig än mer förvånad när det kommer från en\r\nliberal som hyllar de marknadsekonomiska\r\nprinciperna. Lars De Geer borde inse att man inte\r\nsätter i gång att producera el på ett alternativt sätt\r\nnär man redan har för mycket el producerad med\r\nkärnkraften. Man kan bara jämföra med sig själv.\r\nOm jag har huset fullt med äpplen springer jag inte\r\nut och köper ännu mer äpplen. Man kan också säga\r\nså här: Nöden är uppfinningarnas moder. När vi\r\nbörjar dra ned på kärnkraften, skapar vi det\r\nmarknadsmässigautrymmet för alternativen. Tänk\r\natt jag som socialist skall behöva tala om detta för\r\nen marknadsekonom!</pre><pre>Vad gäller folkomröstningar hölls den om trafiken\r\nföre min tid. Jag är säker på att jag skulle ha röstat\r\npå att vi skall hålla oss till vänster, om jag hade varit\r\nmed. När det gäller trafiken äter tyvärr den ökade\r\ntrafikmängden upp den goda effekten av\r\nkatalysatorerna.</pre><pre>Till sist en kommentar till vad Lars De Geer sade i\r\nsitt första anförande om\r\npappersmassetillverkningen. Det är lyckligtvis så\r\natt man för energiframställning framför allt\r\nanvänder lignin, som man inte har så stor glädje av\r\nnär man framställer papper. Så även med ökat uttag\r\nav papper för pappersmasseproduktion kan vi få ett\r\ntillskott till den del som vi använder för\r\nenergiproduktion.</pre><pre>Anf. 119 ROLAND LARSSON (c) replik:</pre><pre>Fru talman! Att till kommande generationer, till\r\ndem som skall utveckla de nya energikällorna och\r\nalternativen, överlämna att ta ansvar för de rester\r\noch de miljöproblem som vi producerar tycker jag\r\nnästan är ett cyniskt resonemang. Vi i centern kan\r\naldrig acceptera ett resonemang som går ut på att\r\nman lämnar efter sig till kommande generationer\r\nsådant som vi under vår generation inte har klarat\r\nav när det gäller miljöfrågor och ekonomiska frågor\r\nav olika slag. Det är helt och hållet oacceptabelt,\r\nanser vi från vår sida.</pre><pre>Anf. 120 LARS NORBERG (mp) replik:</pre><pre>Fru talman! Folkomröstningen om vänster- eller\r\nhögertrafik är ett tragiskt exempel på hur riksdagen\r\nkör över ett av folket fattat beslut. Det har säkert\r\nbåde bidragit till politikerförakt och skadat\r\ndemokratin. Har man fattat ett beslut i en\r\nfolkomröstning och skall upphäva detta beslut\r\nkrävs enligt min mening en ny folkomröstning.</pre><pre>När det gäller bilismen tröstar sig Lars De Geer\r\nmed att vi har katalysatorer. Dessa har en något\r\nosäker effekt. Deras effekt är förmodligen\r\növerskattad. När de är i bruk och åldras försämras\r\nde. Dessutom löser de icke koldioxidproblemet.\r\nNär det gäller koldioxid kan vi bara konstatera att\r\nSverige släpper ut per invånare tre gånger så\r\nmycket från fossila bränslen som världsmedborgare\r\ni genomsnitt. Vi lever i lyx och överflöd på denna\r\npunkt och skadar alltså den globala miljön tre\r\ngånger mer än människor i genomsnitt på vår jord.\r\nVi behöver alltså anpassa vårt levnadssätt.Vår\r\nlevnadsstandard är enligt miljöpartiets uppfattning\r\nen levnadsstandard som grundar sig på att föröda\r\njordens resurser, de oundgängliga resurserna. Det\r\nblir följden av alltför stor energianvändning. Det är\r\nett starkt argument för att följa\r\nBrundtlandkommissionens rekommendationer.</pre><pre></pre><pre>\r\nAnf. 121 GÖRAN MAGNUSSON (s) replik:</pre><pre>Fru talman! En kort replik till Lars De Geer dels\r\nbeträffande folkomröstningen, dels beträffande\r\ntekniken. När det gäller folkomröstningen 1980 i\r\njämförelse med folkomröstningen om\r\nvänster/högertrafik är det viktigt att slå fast att man\r\nskall ha respekt för folkomröstningsresultatet,\r\nsärskilt för det 1980 där de politiska partierna\r\nförband sig att följa folkomröstningens resultat.\r\nAnnars är folkomröstningsinstitutet bara\r\nrådgivande, och det slutgiltiga beslutet fattas av\r\nriksdagen. Men just 1980 förband sig alltså\r\npartierna att följa resultatet. Därför måste man ha\r\nstor respekt för det folkomröstningsresultat som\r\nkom fram efter en mycket omfattande debatt.</pre><pre>Sedan kan jag inte underlåta att göra en reflexion\r\nnär Lars De Geer bekänner sig till tron på\r\nvetenskapen och tekniken, framför allt när det\r\ngäller kärnkraftens möjligheter och något litet\r\nbortom kärnkraften. Han bortser alldeles från eller\r\ntilltror inte vetenskapen och tekniken att kunna\r\nutveckla andra typer av alternativa energikällor.\r\nJag tänker på bränslen i olika pannor, sol, vind. Där\r\ntycker jag att samma tekniktilltro borde han kunna\r\nvisa till dessa olika energiformer.</pre><pre>Anf. 122 LARS DE GEER (fp) replik:</pre><pre>Fru talman! Jag vill för Göran Magnusson påpeka\r\natt jag absolut delar uppfattningen att vi har\r\nkolossalt mycket forskningsarbete framför oss i\r\nfråga om nya energikällor. Däremot vill jag\r\nkritisera vår regering därför att den successivt\r\nminskat anslagen för utveckling av nya energikällor\r\nflera år i rad. Där har regeringen ett ansvar.</pre><pre>Till Annika Åhnberg vill jag säga att jag talade\r\nganska mycket om att vi i framtiden måste få fram\r\ndirekt solkraft eller väte som nya energikällor men\r\nsade att det ligger 20, 30, 40 eller 50 år bort i tiden\r\ninnan man kan få fram dessa till ekonomiskt\r\nförsvarbara priser.</pre><pre>Roland Larsson och Annika Åhnberg kritiserade\r\nbåda min vårdslöshet när det gäller\r\nkärnkraftsavfallet och sade att vi lämnar till\r\nkommande generationer avfall som är radioaktivt.\r\nDå vill jag säga att om den politik som ni bägge vill\r\nföra resulterar i att vi tvingas använda kolkondens,\r\nfår vi de bekanta konsekvenser som finns ute på\r\nkontinenten med stora berg av aska och kvicksilver\r\ni jorden, svavelsyrlighet i vattendragen som gör att\r\nalla statyfigurer i södra Polen tappar näsa och öron.\r\nOm alternativet är kolkondenskraft då är det inte\r\nmycket att hänga i julgranen.</pre><pre>Ligninet talade Annika Åhnberg om. Det är en bra\r\nkälla till framtida energi och måste användas.</pre><pre>Under detta anförande övertog andra vice\r\ntalmanne ledningen av kammarens förhandlingar.</pre><pre>Anf. 123 KRISTER SKÅNBERG (mp):</pre><pre>Herr talman! Sverige behöver en långsiktig\r\ntrovärdig energipolitik som förbättrar miljön och\r\nbygger på effektivare energianvändning och\r\nförnybara energikällor. Både företag och industrier\r\nav olika slag, hushåll och den offentliga sektorn har\r\nrätt att få besked om hur en sådan energipolitik ser\r\nut för att kunna välja rätt i sina beslut om fortsatta\r\nsatsningar och fortsatta investeringar. Det skall\r\nvara besked som inte ändras med kort varsel.</pre><pre>Miljöpartiet menar att vi gemensamt i riksdagen\r\nmåste verka för att kraftproducenter, distributörer\r\noch slutanvändare skall tjäna på att använda\r\nenergin effektivare, att investera i energieffektivare\r\nteknik och utrustning i hushåll, företag och\r\noffentlig sektor. Vi menar att vi måste fatta beslut\r\nom miljöavgifter och energiskatt redan under våren\r\n1991 och konstruera dem så att förnyelsebara\r\nenergikällor omedelbart blir konkurrenskraftiga.</pre><pre>Kraftvärmeproduktion, fjärrvärme och\r\nmiljövänliga energisystem måste göras lönsamma.\r\nDessutom vill vi, som Lars Norberg har påpekat,\r\nbeskatta energiråvarorna och därmed gynna en\r\neffektiv elgenerering. Vidare behövs det\r\nåtgärdsprogram för att stegvis minska utsläppen av\r\nkoldioxid, kväveoxider, lustgas, metan och andra\r\nväxthusgaser -- åtgärdsprogram som omfattar\r\nenergiproduktionen, trafiken, jordbruket och\r\nindustrin. Dessutom skall nämnda åtgärdsprogram\r\nomfatta en effektivare energianvändning, för det\r\nskulle leda till minskade utsläpp inom alla sektorer.</pre><pre>Sedan krävs det planer när det gäller att strukturera\r\nom transportapparaten och att åstadkomma en\r\nomläggning, så att vi får mer av sjöfart och\r\nspårbunden trafik. Dessutom gäller det att vi\r\nanvänder oss mera av elektroniska\r\nkommunikationer. I de här avseendena har\r\nmiljöpartiet och vänsterpartiet samma uppfattning.</pre><pre>Herr talman! Det finns någonting som kallas\r\nelanvändningsrådet som representeras av\r\ngeneraldirektörerna för statens energiverk,\r\nstyrelsen för teknisk utveckling, statens\r\nindustriverk, byggforskningsrådet, boverket och\r\nkonsumentverket. Dessa personer har till uppgift\r\natt följa elmarknadens utveckling inom de sektorer\r\nsom de representerar. Dessutom skall man vara\r\npådrivande när det gäller\r\nelhushållningsprogrammet. Om detta kan man läsa\r\ni ''Kontrollstation 90 elanvändningsrådets rapport''.\r\nPå baksidan av den rapporten skriver man:</pre><pre>''Styrmedel för att minska elnotan</pre><pre>Märk eldrivna produkter t ex kylskåp och\r\ndiskmaskiner så att kunden ser vilken som är bäst.\r\nRedovisa marknadens främsta varje år och sprid\r\ndet till allmänheten via energitjänstföretagen. Låt\r\nstat, kommun och landsting demonstrera ny teknik\r\nför belysning, ventilation, värme m m i sina lokaler\r\nså att de blir förebilder för andra.''</pre><pre>Vidare talas det om att fastighetsägarna måste\r\nanvända sig av elsnåla lösningar vid alla nybyggen i\r\noffentlig regi. Antalet energirådgivare vill man öka\r\npå olika sätt. Dessutom vill man göra det möjligt att\r\nanvända investeringsfonder till eleffektivisering --\r\nfonder som innehåller över 20 miljarder kronor.</pre><pre>Man föreslår rabatter för vissa produkter, t.ex. på\r\nbelysningsområdet, och för varvtalsreglering av\r\nelmotorer. Genom sådana rabatter blir det lättare\r\noch lönsammare för användarna att investera\r\nenergi effektivt.</pre><pre>Men det finns fler förslag. Hans Rode,\r\ngeneraldirektören i statens energiverk, har nyligen\r\ni en debattartikel föreslagit inrättandet av en\r\nelbörs. På det sättet skulle man friare och\r\neffektivare kunna sälja och köpa el. Det skulle\r\ndirekt göra det lönsamt för eldistributörerna och\r\nderas kunder att använda elen effektivare och att\r\nsälja sparad el. Det här skulle alltså vara ett ganska\r\nstort steg mot en effektivare energianvändning.\r\nDet är således en av nycklarna beträffande början\r\npå avvecklingen av kärnkraften. Det gäller att\r\nbörja nu.</pre><pre>Vi behöver kanske inte tvista om själva tidplanen\r\nhär. Det finns anledning att tro att de svenska\r\nkärnkraftverken själva svarar för den saken. Det\r\nfinns uppgifter om att flera verk är i ett sådant skick\r\natt de i varje fall kommer att behöva tas ur bruk\r\nunder 90-talet. Vi får bara hoppas att man inte\r\ntövar för länge -- då skulle vi verkligen få reda på\r\nvad som menas med kapitalförstöring.</pre><pre>Herr talman! Jag har försökt framhålla några\r\ngånger här i talarstolen att svensk industri har\r\nväldigt mycket att vinna på tidigaste möjliga\r\nomställning och på en övergång till en effektivare\r\nenergianvändning. Därmed skulle man öka sin\r\nkonkurrenskraft. Ännu så länge ligger utlandet\r\nföre. Det vore synd om vi skulle tappa ännu mera\r\nterräng än vi redan har förlorat. Man har alltså\r\nmycket att vinna på att vi här i riksdagen driver på\r\nutvecklingen. Det gäller ju att satsa på en långsiktig\r\nenergipolitik.</pre><pre>\r\nJämställdhet</pre><pre>Anf. 124 MONA SAINT CYR (m):</pre><pre>Herr talman! Jag har vuxit upp i en familj där man\r\naldrig talade om jämställdhet. Man tillämpade\r\nden -- i hemmets sysslor lika väl som i studier,\r\nutbildning och yrkesval. Det var helt naturligt, helt\r\nsjälvklart.</pre><pre>Men i dag skall det här talas om jämställdhet.\r\nJämställdhetsministern vill det, liksom de\r\nsocialdemokratiska kvinnornas nya ordförande,\r\nMargareta Winberg. Ord får alltför ofta ersätta\r\naktiv handling på alltför många områden i\r\npolitiken. Margareta Winbergs smekmånad som ny\r\nordförande i det socialdemokratiska\r\nkvinnoförbundet var inte ens en hägring, då hon\r\nförlorade sin sextimmarsarbetsdag för\r\nsmåbarnsföräldrar på partikongressen. Vinnare var\r\nföreträdarna för fackets aptit på mera pengar\r\ngenom höjda fackavdrag och -avgifter. Det var ett\r\nbeslut om prioritering.</pre><pre>Margot Wallström, som går i spetsen för åtskilliga\r\njämställdhetsdiskussioner, tycks däremot inte vara\r\nbenägen att lägga på ett definitivt extra kol för\r\njämställdheten genom att förmå regeringen i övrigt\r\natt äntligen släppa jobben fria åt kvinnorna ur de\r\ncementerade samhällsmonopolen, att frigöra\r\njobben åt kvinnors företagsamhet och idérikedom.</pre><pre>I stället väljer man en extra jämställdhetsdebatt,\r\ntrots att arbetsmarknadsutskottet kommer att ha en\r\nsådan om knappt 14 dagar. I går ägde också en\r\nkvinnodebatt rum under Europaparaplyet. Och\r\npropositionen om en reviderad jämställdhetslag\r\ndröjer i motsvarande mån. Men kanske får vi i dag\r\nta del av några nya okonventionella idéer på\r\nområdet. Jag ser förhoppningsfullt fram emot\r\ndetta.</pre><pre>Givetvis skall jag därför utnyttja min tilldelade tid\r\ntill att ta upp ett par spörsmål. Har ni funderat över\r\nhur jämställdheten och speciellt kvinnors\r\nsituation -- det är ju mestadels den senare som\r\ndebatten alltjämt uppmärksammar -- drabbas och\r\nförvärras när den ekonomiska tillväxten avstannar,\r\nnär ett orubbligt skattetryck kväver alla impulser\r\ntill initiativ och när bensinskatterna kramar ur\r\nlands- och glesbygden det tålamod som återstår?</pre><pre>Där har kvinnorna inte mycket att välja på redan\r\nfrån begynnelsen. Och valfriheten tunnas ut. Man\r\nfinner dessa kvinnor i omsorgsyrket bland gamla,\r\nsjuka och barn. Men kvinnorna måste ha bilen i och\r\ntill jobbet. De måste ha bil för att kunna ta sig till\r\ndaghemmet, om de mot förmodan har en\r\nbarnomsorgsplats. De måste ha bil om de vågat\r\ntrotsa den politiska motvinden för småföretagare\r\noch egenföretagare, ty de allmänna\r\nkommunikationerna letar sig inte fram på deras\r\nsmå, krokiga avsides vägar.</pre><pre>Alla politiska frågor, och främst de övergripande\r\nekonomiska frågorna, är viktiga för förverkligandet\r\nav jämställdheten. De måste ge positiva reaktioner,\r\ninnan vi kan förvänta oss ett genomslag för\r\nförändrade attityder.</pre><pre>När ämnar ni alltså ta det steg som främjar just ert\r\nansvarsområde? När skall till sist verkligheten\r\növertyga er om att öppna monopol -- på\r\nsjukvårdsområdet och på äldre- och\r\nbarnomsorgsområdet? När skall ni släppa in också\r\nandra aktörer än de offentliga -- politikernas egen\r\nstora skyddade verkstad?</pre><pre>Det är ju här som de anställda kvinnorna finns,\r\nväntande på bättre arbetsförhållanden, bättre\r\narbetstider och bättre löner. I primärkommunerna\r\nbetalas de med fyra femtedelar av männens löner\r\noch i landstingen med knappt tre fjärdedelar.\r\nKvinnorna kräver, och kommer att kräva mera\r\nhögljutt, en vidare yrkesmarknad samt en mer\r\nmångfasetterad och stimulerande marknad, där de\r\nkan påverka och utvecklas.</pre><pre>Ni båda har den privilegierade positionen att ni kan\r\nprioritera detta framför er ideologiska låsning --\r\nmakten över samhället och människorna har ju\r\nhittills betytt mera. Det är hög tid att avveckla\r\nmonopolen -- av flera skäl, men i detta\r\nsammanhang just för möjligheterna att förverkliga\r\njämställdheten.</pre><pre>Herr talman! På kvinnors arbetsmarknad i dag\r\nfinns det ett praktiskt problem som är särskilt\r\nframträdande för barnfamiljerna -- bortsett från\r\nden rådande orättvisan på barnomsorgsområdet,\r\nsom tidigare ventilerats. Jag tänker på arbetstiden\r\noch dess förläggning.</pre><pre>Många kvinnor önskar faktiskt deltid -- oavsett vad\r\npolitikerna anser och vid sidan av problemet med\r\noönskade deltider. De önskar det när barnen är\r\nsmå. Det ger dem möjlighet att upprätthålla en\r\nviktig kontakt med arbetslivet, parallellt med det\r\nvårdnadsansvar som kvinnor vill ta.</pre><pre>Den flexibla arbetstiden, där arbetstidsuttaget\r\nvarierar under en livscykel, borde därför ägnas mer\r\nintresse. Det skulle underlätta för många\r\nsmåbarnsföräldrar, om de själva kunde påverka sin\r\nsituation. Det förutsätter samtidigt en\r\nuppvärdering av det frivilligt valda deltidsarbetet.\r\nDeltidstjänster inom traditionellt mansdominerade\r\nyrken skulle också behöva ökad uppmärksamhet,\r\ninte bara för männens och familjernas skull. En\r\nsådan möjlighet skulle samtidigt visa vägen till nya\r\nyrkesområden för kvinnor.</pre><pre>Herr talman! Jag ser fram emot statsrådet Margot\r\nWallströms och Margareta Winbergs svar på\r\nfrågeställningarna inom de två moderata områden\r\nsom jag har valt att koncentrera mig till under\r\ndebattens stipulerade sex minuter; de offentliga\r\nmonopolen och den i livsperspektiv flexibla\r\narbetstiden.</pre><pre>Anf. 125 CHARLOTTE BRANTING (fp):</pre><pre>Herr talman! Som f.d. förbundsordförande i\r\nfolkpartiets kvinnoförbund vill jag allra först hälsa\r\nMargareta Winberg välkommen i\r\njämställdhetsdebatten som ordförande i\r\nsocialdemokratiska kvinnoförbundet. Det är ett\r\nviktigt, roligt och ansvarsfullt arbete som du har\r\nfått, och vi ser fram emot att i den egenskapen se\r\ndig kämpa för jämställdheten.</pre><pre>Behövs det verkligen 1990 någon kamp för\r\njämställdhet? Jag tror att vi som är samlade här,\r\näven om vi inte är många, är överens om det, även\r\nom vi har olika uppfattningar om hur frågan skall\r\ndrivas. Men de allra största hoten ser jag bland dem\r\nsom är likgiltiga och, ännu värre, bland dem som\r\ntror att vi har nått vårt mål. För dem har vi alla ett\r\ngemensamt ansvar att driva en aktiv och intensiv\r\ninformations- och upplysningskampanj. Jag tror\r\nallvarligt talat att det annars finns risk för att vi\r\nförlorar delar av de segrar som våra företrädare\r\nvunnit i trägen seg kamp. Men här i dag vill jag ta\r\nupp några frågor som jag ser att vi har litet olika\r\nuppfattningar om i den här kammaren, nämligen\r\nbarnomsorgen, de offentliga monopolen och\r\nkvinnolönerna.</pre><pre>Att bristen på barnomsorg är ett av de största hoten\r\nmot jämställdhet hoppas jag att vi kan vara överens\r\nom, även om jag allvarligt talat tvekar om vad\r\nmoderaterna egentligen tycker. Med det nya\r\nmoderata förslaget om familjestöd kommer många\r\nsmåbarnsföräldrar, i praktiken småbarnsmammor,\r\natt avstå -- eller, om man så vill, av ekonomiska skäl\r\ntvingas avstå -- från förvärvsarbete. Inser inte\r\nmoderaterna att detta skulle föra med sig enorma\r\nproblem även på arbetsmarknaden, inom t.ex. vård\r\noch omsorg, där många kvinnor i dag arbetar? Det\r\ngår inte heller att blunda för att den som\r\nförvärvsarbetar avstår en stor del av resultatet till\r\nden gemensamma kakan. Därför är det rimligt att\r\nsamhället ger en större subvention till de föräldrar\r\nsom förvärvsarbetar än till dem som tar hand om\r\nsina egna barn. Nu har jag förstått att det här\r\nförslaget har rönt en del motstånd också hos\r\nmoderaterna. Därför tycker jag att det skulle vara\r\nmycket angeläget att höra hur Mona Saint Cyr ser\r\npå den här frågan.</pre><pre>Det tråkiga är att vi inte heller riktigt kan lita på\r\nsocialdemokraterna i barnomsorgsfrågan. Det\r\nberor på att de har misslyckats med att uppfylla sina\r\nfastställda mål och löften. Varför det då? Man\r\nskyller på uppgång i födelsetal och kommunernas\r\nekonomiska situation. Men det är inte hela\r\nsanningen. En mer avgörande orsak är den\r\nbristande förmåga till flexibilitet och nytänkande\r\nsom rått när socialdemokraterna envist och\r\ndogmatiskt har stoppat många alternativa\r\nproducenter av barnomsorg. Inte ens när man har\r\nfått erkänna att man har misslyckats med att uppnå\r\nsitt löfte är man beredd att tänka om helt.</pre><pre>Enligt min uppfattning är det två villkor som man\r\nmåste uppfylla för att nå målet barnomsorg utanför\r\nhemmet till alla som efterfrågar det. Det första är\r\natt alternativen skall tillåtas och uppmuntras. Det\r\nandra är att kommunerna skall bedriva ett radikalt\r\neffektiviseringsarbete.</pre><pre>Tyvärr var inte den utredning som i augusti\r\npresenterade sina förslag beredd att acceptera\r\ndessa villkor. Min fråga är nu om\r\nsocialdemokraternas företrädare här i dag är det.</pre><pre>Men barnomsorgen är inte det enda område där\r\nalternativen stoppas eller försvåras, vilket också\r\nMona Saint Cyr var inne på. När vi i våras tog upp\r\nde här frågorna ansåg socialdemokraternas\r\nföreträdare att de inte hörde hemma i\r\njämställdhetsdebatten. Men det gör de verkligen.\r\nHade vi inte haft de offentliga monopolen inom\r\nomsorg, vård och utbildning, hade många\r\nlågavlönade kvinnor haft en mycket bättre\r\narbetsmarknad. Om det finns konkurrens finns det\r\nmöjligheter till bättre lön, bättre arbetsmiljö och\r\nflexiblare arbetstider. Det finns i dag t.ex. många\r\nsjukgymnaster som hindras att sätta upp egen\r\nverksamhet. I min kommun Växjö håller man nu på\r\natt dra in bidragen till ett privat sjukhem. I Luleå\r\nville fältassistenterna utföra sitt arbete på\r\nentreprenad. Till detta sade socialdemokraterna\r\nnej, trots att det skulle bli 100 000 kr. billigare.\r\nExemplen skulle kunna mångfaldigas men frågan\r\nkvarstår: Varför stoppar socialdemokraterna denna\r\nentusiasm och möjlighet, inte minst för många\r\nkvinnor, att få intressantare, mer välbetalda och\r\nroligare jobb?</pre><pre>I våras sade Margot Wallström -- apropå\r\nlöneskillnaderna och arbetsvärdering -- att man\r\ngenast skulle ta itu med de frågorna. I det\r\nbetänkande angående jämställdhet som vi\r\njusterade i går i arbetsmarknadsutskottet står det\r\natt man har påbörjat ett arbete i civildepartementet\r\nför att öka kunskaperna om löneskillnaderna. Men\r\ndet är faktiskt inte ytterligare kunskaper, Margot\r\nWallström, som vi behöver i första hand. Det är\r\nåtskilliga forskningsrapporter som har visat att\r\nlöneskillnaderna har ökat mellan kvinno- och\r\nmanslönerna. Senast läste jag en doktorsrapport av\r\nTora Friberg i Lund. Det vi behöver är åtgärder.</pre><pre>Propositionen om en förstärkt jämställdhetslag är\r\nförsenad. Det vore intressant att veta när den\r\nkommer, men det vore roligare och ännu\r\nintressantare att få veta om vi kan förvänta oss\r\nnågot förslag som gör att vi kommer närmare målet\r\nom lika lön för likvärdigt arbete.</pre><pre>Herr talman! Bra barnomsorg, bort med de\r\noffentliga monopolen och lika lön för likvärdigt\r\narbete, det är tre viktiga krav från folkpartiet för en\r\nbättre jämställdhet.</pre><pre>Anf. 126 MONA SAINT CYR (m) replik:</pre><pre>Herr talman! Den moderata synen på\r\nbarnomsorgen är att man skall se till barnets och\r\nfamiljens bästa samt till familjens beslut. Vi tycker\r\natt det bidrag som staten ger i dag är orättvist så till\r\nvida att det bara berör en del av Sveriges barn. Alla\r\nbarn kommer inte i fråga, men alla föräldrar får\r\nvara med och betala. Det är fel att en får 0 kr. och\r\nen annan får 70 000 kr. av samhället. Alla barn bör\r\nfå del av detta.</pre><pre>Vårt förslag, som kommer att behandlas på vår\r\npartistämma om några veckor, innebär att\r\nkommunbidraget och statsbidraget skall vara en\r\npott som fördelas på alla barn. Alla skall komma i\r\nfråga. Sedan är det föräldrarnas sak att med den\r\nbarnomsorgspeng de får i handen avgöra var de vill\r\nköpa sin barnomsorg, om de skall köpa den av\r\nkommunen, av någon annan som ger barnomsorg\r\neller själva sköta sin barnomsorg. Vi tycker att det\r\nger största möjliga valfrihet åt föräldrarna och\r\nfamiljerna. Det är till barnens bästa, eftersom alla\r\nbarn är olika och har olika behov av omsorg.</pre><pre>Jag tycker att det är tråkigt om Charlotte Branting\r\nförsöker göra detta till en stridsfråga. Men jag kan\r\nockså konstatera med anledning av den\r\npresskonferens som folkpartiet har haft, att\r\nfolkpartiet har anammat det socialistiska synsättet,\r\natt samhällets intressen går före individernas.</pre><pre>Anf. 127 CHARLOTTE BRANTING (fp)\r\nreplik:</pre><pre>Herr talman! Jag tycker att det är tråkigt att Mona\r\nSaint Cyr tydligen sällat sig till dem i det moderata\r\npartiet som försvarar detta förslag. Folkpartiets\r\nkrav på en god familjepolitik är valfrihet och\r\njämställdhet. Vi kan inte acceptera ett sådant\r\nförslag som moderaterna nu har lagt fram, där det\r\nfaktiskt framgår att en tvåbarnsförälder skulle\r\nbehöva tjäna ungefär 140 000 kr. för att det över\r\nhuvud taget skulle löna sig att förvärvsarbeta. Det\r\när inte i överensstämmelse med folkpartiets syn på\r\njämställdhet.</pre><pre>Vi beklagar att moderaterna går ifrån det förslag\r\nsom vi 1988 hade gemensamt från de tre borgliga\r\npartierna. Det hade vi kunnat vinna stort\r\nförtroende för, om vi hade slagits för det\r\ngemensamt. Jag hoppas att moderaternas stämma\r\nså småningom kommer att ändra sig och gå tillbaka\r\ntill det ursprungliga programmet, som folkpartiet\r\nstår för.</pre><pre>Anf. 128 MONA SAINT CYR (m) replik:</pre><pre>Herr talman! Jag tycker inte att det här är en debatt\r\nsom vi skall föra. Jag tror att vi kan bli överens på\r\nmånga områden, men det är klart att det kräver\r\növerläggningar. Vårdnadsbidraget, som ni håller\r\nkvar, innebär att de som går ut i arbete får alla\r\npositiva möjligheter men inte de som är hemma.\r\nDet är detta vi protesterar mot.</pre><pre>Den sifferexercis som man har fört in i debatten hör\r\ninte hemma här.</pre><pre>Det är föräldrarnas sak att bestämma, som jag sade\r\nförut. Jag tycker att det är sorgligt, om ni har slagit\r\nin på den linjen att ni skall vara med som politiker\r\noch tycka åt människorna. Det är en sak som vi\r\nprotesterat mot jämt, och jag har för mig att ni\r\nockså har gjort det förut.</pre><pre>Det var i januari i år som ni vacklade i fråga om det\r\nförslag som vi förut var ense om och ni då var\r\nberedda att lämna. Sedan har ni tyckt att det passar\r\natt komma tillbaka, och det tycker jag inte är riktigt\r\njuste. Det krävs mycket mer av diskussion och\r\növerläggningar för ett fortsatt samarbete.</pre><pre>Anf. 129 CHARLOTTE BRANTING (fp)\r\nreplik:</pre><pre>Herr talman! Det är alldeles felaktigt att vi skulle\r\nha hoppat av vår linje i januari. Vi hade samma\r\nförslag då som vi hade 1988 vad gäller\r\nvårdnadsbidraget. Det är faktiskt moderaterna som\r\nhar hoppat av det gemensamma förslaget, och det\r\när sorgligt.</pre><pre>Sedan tycker jag att det är viktigt att säga att\r\nfolkpartiet anser visst att det är rimligt och viktigt\r\natt föräldrarna skall bestämma över barnomsorgen.\r\nVårdnadsbidraget skall alls inte bara gå till dem\r\nsom väljer att vara hemma, utan det skall gå till\r\nsamtliga. Men vi vill inte ha ett vårdnadsbidrag av\r\nsådan storlek att det inte skulle löna sig att\r\nförvärvsarbeta.</pre><pre>Vi tycker att det viktigt att i vår familjepolitik slå\r\nfast att vi vill både ha full behovstäckning för dem\r\nsom önskar barnomsorg utanför hemmet och full\r\nvalfrihet för föräldrarna att bestämma och vidare\r\natt det skall vara samma statliga och kommunala\r\nbidrag till all form av barnomsorg.</pre><pre>Andre vice talmannen anmälde att Mona Saint Cyr\r\nanhållit att till protokollet få antecknat att hon inte\r\nägde rätt till ytterligare replik.</pre><pre></pre><pre>Anf. 130 KERSTI JOHANSSON (c):</pre><pre>Herr talman! I centerpartiet har vi i riksdagen vid\r\nåtskilliga tillfällen lyft fram jämställdhetsfrågorna.\r\nVi har föreslagit konkreta åtgärder för att förbättra\r\nkvinnors ställning på arbetsmarknaden. Vi har\r\nbetonat vikten av regional balans och\r\nsamhällsplaneringens betydelse för jämställdhet\r\noch för ökad kvinnosysselsättning och den\r\nbetydelse kvinnors arbete har för\r\nsamhällsekonomin.</pre><pre>Vi har pekat på nödvändigheten av en förändrad\r\ninriktning av utbildningen och föreslagit åtgärder\r\nför ett mindre bundet utbildnings- och yrkesval, på\r\nbehovet av stöd för att stimulera kvinnligt\r\nföretagande, på inflytandefrågor och på betydelsen\r\nav jämställdhet inom familjen -- för att ta några\r\nexempel ur vårt arbete för att uppnå jämställdhet.</pre><pre>Herr talman! Så sent som i går kväll justerade vi i\r\narbetsmarknadsutskottet återigen ett betänkade\r\nom jämställdhet som skall debatteras i kammaren\r\nom fjorton dagar. Även om vi i riksdagen hållit på\r\ni många år i avsikt att föra jämställdhetsarbetet\r\nframåt, återstår mycket att göra. Den\r\nuppfattningen får man också då man ser att antalet\r\nmotioner som tar upp frågor om jämställdhet blir\r\nfler och fler för varje år.</pre><pre>Och det är kanske inte så underligt om antalet\r\nmotioner ökar, då man ser hur verkligheten ser ut.\r\nTa kvinnors löner t.ex.</pre><pre>''Förr ansågs det rätt och riktigt att män hade högre\r\nlön än kvinnor -- och det grundade sig främst på\r\nuppfattningen om mäns större försörjningsbörda\r\noch om deras större behov för egen del.'' Det är ett\r\ncitat ur betänkandet från\r\njämställdhetsutredningen.</pre><pre>Men redan 1925 infördes principen om lika lön för\r\nlika arbete när det gäller statliga tjänster. Denna\r\nprincip konkretiserades ytterligare 1947, och 1960\r\nantogs motsvarade princip inom den privata\r\nsektorn.</pre><pre>Likvärdiga arbetsuppgifter skulle betalas lika för\r\nkvinnor och män. Visst har det skett vissa\r\nförbättringar och utjämningar genom åren. Men\r\nutjämningen stannade upp i mitten av 80-talet, och\r\nunder senare år har det återigen skett en ökning av\r\nlöneskillnaderna. Det är orimligt att det skall vara\r\npå det sättet!</pre><pre>Så har yrkesområden där kvinnor utgör\r\nhuvuddelen av de anställda haft en svagare\r\nlöneutveckling än områden där män utgör det\r\ndominerande antalet anställda. Vi vet att\r\nexempelvis arbeten inom vård- och servicesektorn\r\nvärderas lägre än arbeten inom yrken med teknisk\r\ninriktning.</pre><pre>Det har vi i centerpartiet påpekat år efter år, och\r\nvi har begärt att en parlamentarisk kommitté skall\r\ntillkallas med direktiv att genomföra en\r\narbetsvärdering av olika yrkessektorer för att\r\nkartlägga skillnader och analysera bakgrunden till\r\natt kvinnodominerade yrken oftast värderas lägre\r\nän yrken där män är flest. En sådan kommitté,\r\nmenar vi, skall också lägga förslag om hur rådande\r\nmissförhållanden skall åtgärdas, utan att man från\r\nsamhällets sida inkräktar på det ansvar parterna på\r\narbetsmarknaden har.</pre><pre>Varför, Margot Wallström, skall det vara så\r\nomöjligt att i riksdagen få gehör för ett sådant\r\nförslag?</pre><pre>Troligtvis är det på det sättet att det bär emot att\r\nansluta sig till ett centerförslag. Men också Sture\r\nNordh, ordförande i SKTF --\r\nkommunaltjänstemännen --, konstaterar i en\r\nartikel i Aftonbladet i september bl.a.: ''Lönerna i\r\nkvinnodominerade yrken är lägre,\r\nutvecklingsmöjligheterna sämre och skillnaderna\r\nväxer -- -- -- . Det är nu hög tid att vi alla tar frågan\r\npå allvar och under 90-talet åstadkommer\r\navsevärda förbättringar för landets kvinnor.''</pre><pre>I centerpartiet lägger vi också i våra motioner\r\ntonvikten vid regional balans och\r\nsamhällsplaneringens stora betydelse för\r\njämställdhet och för kvinnors sysselsättning i alla\r\ndelar av landet. Här har väl tagits små steg framåt --\r\nmen hur blir det i fortsättningen?</pre><pre>Vad innebär skattereformen, konstruerad av\r\nsocialdemokraterna och folkpartiet? Vi vet att de\r\nsom kommer att drabbas är de lågavlönade och\r\nbland dem finns många kvinnor. Skattereformen\r\nskall ju finansieras genom mervärdeskatt på\r\nnödvändig konsumtion, och det får den effekten att\r\nmånga människor med låga och normala inkomster\r\ntvingas betala skattesänkningar som främst\r\nkommer höginkomsttagare till del. Är Margot\r\nWallström beredd att genomföra en omläggning av\r\nfinansieringen av skattereformen som innebär\r\nsänkt skatt på t.ex. mat och boende och som gynnar\r\nlåginkomsttagare och därmed många kvinnor?</pre><pre>Hur blir det med kvinnornas arbetstid?\r\nMöjligheten att minska sin arbetstid -- för den som\r\nså önskar -- är begränsad redan i dag, och den\r\nmöjlighet som finns kan omintetgöras. Det kan bli\r\nså att kvinnor känner sig tvingade att förlänga sin\r\narbetstid, helt enkelt för att få inkomsten att räcka\r\ntill. Och det här behöver inte gälla enbart kvinnor --\r\ndet kan även gälla män. Är det så vi vill ha det? I\r\nvarje fall inte vi i centerpartiet.</pre><pre>Jag vill slutligen ta upp en annan fråga -- eller\r\nberöra ett diskussionsinlägg som vi nyligen kunnat\r\nta del av. Det gäller en eventuell sammanslagning\r\nav JämO och diskrimineringsombudsmannen. Jag\r\nvill spontant här säga att jag anser att det ligger en\r\nhel del i de tankegångar som förts fram av JämO.\r\nDet kan vara ett sätt att få myndigheten starkare,\r\noch det tror jag behövs. Vad anser Margot\r\nWallström, regeringens jämställdhetsminister, om\r\ndet diskussionsinlägget?</pre><pre>Anf. 131 BERITH ERIKSSON (v):</pre><pre>Herr talman! Sverige har 4 283 000 kvinnor,\r\nmännen är 107 000 färre. Att kvinnor och män är\r\nnästan lika många -- ja, att kvinnorna t.o.m. är i\r\nmajoritet -- avspeglar sig inte i vårt samhälleliga liv.</pre><pre>Hur ofta ses inte kvinnor, handikappade, barn och\r\ninvandrare som speciella grupper, stående utanför\r\nen stor normal grupp, gruppen av män? Det man\r\ndå inte tar hänsyn till är för det första att så kallade\r\nsärgrupper alltid består av både kvinnor och män,\r\nför det andra att kvinnor behandlas som en\r\nminoritet trots sin majoritetsställning.</pre><pre>Dessa synsätt har som resultat att män och manliga\r\nvärderingar blir normen i samhället, och kvinnor\r\noch kvinnors livsvillkor blir undantag från den\r\nnormen. Ofta har kvinnor också en känsla av skuld\r\nför de ojämlika förhållandena. ''Det är vår egen\r\nskuld -- vi har oss själva att skylla.'' I den\r\nverkligheten är det inte förvånande att motståndet\r\nmot att ge kvinnor och män lika villkor har varit\r\nstarkt.</pre><pre>Idéer om lika rättigheter för kvinnor och män har\r\nfunnits sedan årtusenden. Men för att idéer skall\r\nkunna slå rot och bli verklighet krävs att marken är\r\nberedd. Samhällsutvecklingen, behovet av\r\nförändringar, måste stämma överens med idéerna.\r\nFörst då kan idéerna motivera och t.o.m. vara\r\ndrivkraften för politiska beslut.</pre><pre>I vårt land och i våra dagar är det inte längre god\r\nton att gå emot lika rättigheter för båda könen.\r\nDäremot finns betydande motstånd mot att ge\r\nsärskilda rättigheter till kvinnor utifrån kvinnors\r\nspeciella behov eller för att kompensera en\r\nunderordnad ställning.</pre><pre>Den utveckling som skett på olika\r\nrättighetsområden för kvinnor är inte enbart\r\nfrukten av kvinnors kamp. Reformer har varit\r\nmöjliga därför att de även har gynnat männen och\r\ngynnat den samhällsomvandling som just då var\r\nnödvändig. Jag skulle kunna ta många olika\r\nexempel men tänker inte göra det i dag. Att leta\r\nefter olika motiv som legat bakom reformerna kan\r\nge oss en mer sammansatt och sannare bild av\r\nmaktförhållanden och drivkrafter i samhället. Att\r\nleta efter motiv kan även ge idéer till strategi för det\r\nfortsatta arbetet för jämställdhet.</pre><pre>De områden där vi kanske upplever skillnader och\r\norättvisor störst i dag är utbildning och\r\narbetsmarknad.</pre><pre>På utbildningssidan har olika forskningsrapporter\r\nvisat att pojkar tar mer lärartid i anspråk än flickor.\r\nPojkarna väljer de dyraste utbildningslinjerna,\r\neller kanske vi gör dem dyrare -- prioriterar dem\r\nekonomiskt -- just därför att det är pojkar som finns\r\ndär.</pre><pre>Könsuppdelningen på olika gymnasielinjer är\r\nfortfarande mycket stor, trots att detta\r\nuppmärksammats och vissa åtgärder från tid till\r\nannan vidtagits.</pre><pre>Att bryta mönstret för val efter kön ger ofta\r\nproblem för flickorna. Förutom problemen under\r\nutbildningstiden blir mottagandet på\r\narbetsmarknaden helt annorlunda än för pojkarna.\r\nFlickor som exempelvis gått teknisk-industriell\r\nlinje har mycket svårare att få arbete som direkt\r\nknyter an till deras utbildning, medan pojkar som\r\ngått vårdlinjen tas emot med öppna armar och\r\navancerar mycket snabbt inom det område de\r\nutbildat sig för.</pre><pre>Dagens skola bidrar inte till att öka flickors\r\nvalmöjligheter på arbetsmarknaden. Jag vill ställa\r\nfrågan till Margot Wallström: Vilka idéer har\r\nsocialdemokraterna för att ändra på detta? I\r\ngymnasieskolan är 50 % av linjerna uppdelade på\r\npojk- eller flicklinjer. Detta gynnar inte inträde på\r\narbetsmarknaden.</pre><pre>För förvärvsarbetande kvinnor skiljer sig löner och\r\ninkomster i övrigt från männens.Kvinnor i\r\nindustriarbete har bara 90 % av manslönen osv.\r\nDenna skillnad kan inte förklaras fullt ut med att de\r\nfinns inom andra yrken och andra och lägre\r\navlönade tjänster.</pre><pre>Det är också en skillnad som sedan har verkningar\r\nför pensioner, sjukförsäkring, ATP etc.</pre><pre>Vänsterpartiet anser att vi under 1990-talet måste\r\nvi lägga samhällsekonomiska aspekter på bristerna\r\ni jämställdheten. Det är dags att studera de\r\nsamhällsekonomiska aspekterna, och vi tycker att\r\ndet bör utses en grupp att se över detta och komma\r\ntillbaka till riksdagen med förslag till åtgärder.</pre><pre>2 § Ajournering för middagsuppehåll</pre><pre>Kammaren beslöt kl. 17.56 att ajournera\r\nförhandlingarna till kl.19.00 för middagsuppehåll.</pre><pre>3 § Återupptagna förhandlingar</pre><pre>Förhandlingarna återupptogs kl. 19.00 under\r\nledning av förste vice talmannen.</pre><pre>4 § Allmänpolitisk debatt (forts.)</pre><pre>Jämställdhet (forts.)</pre><pre>Anf. 132 ANNA HORN AF RANTZIEN\r\n(mp):</pre><pre>Fru talman! Frihet, broderskap och jämlikhet!\r\nVilka omöjliga krav! Frihet till något eller från\r\nnågot? Den frihet som lär finnas t.o.m. i en\r\nfängelsecell eller frihet från manipulerande\r\nreklam? Broderskap -- jo, jag tackar jag, drygt\r\nhalva mänskligheten bortglömd! Och jämlikhet --\r\nen absurditet i en art, där varje människa är ett\r\nunikum.</pre><pre>Ibland talar man t.o.m. om jämlikhet mellan könen\r\nutan att ens ta hänsyn till den ofrånkomliga\r\ngenetiska skillnaden mellan kvinnans två hela x-\r\nkromosomer och mannens enda hela plus den lilla\r\nkonstiga y-kromosomen, där så mycket saknas. Det\r\nsom saknas måste vara några modererande gener\r\nsom gör att de flesta män ligger till höger eller\r\nvänster på samtliga skalor medan kvinnorna håller\r\nsig mer i mitten. Fler män finns i brottsstatistiken\r\nsåväl som i nobelpriskatalogen, fler män finns i\r\nGuinness rekordbok såväl som i dagstidningarnas\r\nfödelsedagsannonser. Nävrätt får gå före\r\nmänniskovärdighet. Om detta sägs inte mycket i\r\nbiologiböckerna, eftersom de flesta är skrivna av\r\nmän. I en finns det med, för där har jag medverkat.\r\nMen -- för rättvisans skull -- visst finns det\r\nbalanserade män också, modererade av sociala\r\nfaktorer eller klokskapsfaktorer.</pre><pre>Om jämställdhet är det viktigt att tala, om männens\r\nmöjlighet att få del av s.k. kvinnliga värden och om\r\nkvinnors möjlighet att få del av s.k. manliga\r\nlivsvärden. JämO behandlar frågor som gäller\r\nojämställdhet i arbetslivet. Varför skulle hon inte få\r\nmer resurser för att också ta hand om\r\nojämställdheten i hemmen och i samhällslivet?</pre><pre>Jämställdhet är inte bara en fråga om förhållanden\r\nmellan könen, men andra ojämlika\r\njämställdhetsfrågor har hänvisats till\r\ndiskrimineringsombudsmannen. Kanske borde alla\r\ndessa frågor läggas under en hatt.</pre><pre>Svårigheter med jämställdhetsfrågorna är att de\r\nofta är mycket diffusa. De måste ofta ställas i\r\nrelation till seder och bruk i olika länder, i olika\r\nsocialgrupper m.m.</pre><pre>Jag frågade nu på morgonen vår grekiska städerska\r\nom hon kände sig jämställd i arbetet och med\r\nmännen. Jo, det gjorde hon -- men fick ju erkänna\r\natt det inte fanns några städande män. Varför finns\r\ndet för resten inga män på dagens talarlista? Men i\r\njämförelse med förhållandena i Grekland var vi\r\nväldigt jämställda, tyckte vår städerska.</pre><pre>Och på ett annat plan -- från EG-debatten i går:\r\n''Jag blir så trött, så utmattad och så rasande över\r\ndessa män i höga positioner, som så självsäkert\r\nyttrar sig å allas våra vägnar om hur absolut\r\nnödvändigt, livsviktigt och ofrånkomligt ett svenskt\r\nmedlemskap i EG är! I en värld, där fortfarande ca\r\n40 000 barn dör av svält och sjukdomar varje dag,\r\noch där ca 1 miljard människor lever i absolut\r\nfattigdom, där 40 % inte har tillgång till rent vatten\r\neller hälsovård, där vi i den rika världen roffar åt\r\noss tre fjärdedelar av alla naturresurser. I denna\r\nvärld har ett antal herrar bestämt sig för att den\r\nviktigaste och noblaste utmaningen är kampen om\r\nherraväldet över världshandeln.''</pre><pre>I en norsk utredning ''Om kvinnor og EF'' av Else\r\nSkjönsberg konstateras att EG favoriserar de redan\r\nstarka i samhället, och det är inte EGs kvinnor. I\r\nrapporten sägs att medan männens arbetslöshet\r\ninte har stigit som helhet i EG sedan 1984 så ökar\r\nkvinnornas arbetslöshet som ett resultat av de\r\nlångsiktiga strukturförändringarna, och då särskilt i\r\ntjänstesektorn och i den offentliga sektorn. Det\r\nvisar sig också betydligt svårare att i EG-\r\nkommissionen få igenom föreslagna\r\njämställdshetslagar än att få igenom lagar och\r\nbestämmelser om de fyra friheterna varor, tjänster,\r\nkapital och arbetskraft.</pre><pre>Fru talman! I miljöpartiet de gröna arbetar vi nu\r\nmed ett jämställdhetsprogram, som jag får flera\r\ntillfällen att återkomma till, först när motionerna\r\nom jämställdhet snart kommer upp i kammaren och\r\nsedan när propositionen kommer i vår. I vårt\r\nprogram påpekar vi bl.a. att ingen jämställdhetslag\r\nkan åstadkomma rättvisa på arbetsmarknaden och\r\natt ett samhälle blir jämställt först då vi\r\nåstadkommit ekonomisk jämställdhet. Den\r\npolitiska uppgiften är att åstadkomma de\r\nekonomiskt jämlika villkoren.</pre><pre>Ett villkor för vårt samhälles välfärd och\r\növerlevnad är att vi åstadkommer en jämnare\r\nansvarsfördelning mellan kvinnor och män.\r\nDärmed kan männen få ökat utrymme för hem och\r\nfamilj i sitt liv, medan kvinnorna får bättre\r\nmöjligheter att göra sig gällande på arbetsmarknad\r\noch i samhälle.</pre><pre>Också tiden är en viktig faktor för jämställdheten\r\noch ansvarsfördelningen. I ett första steg till\r\narbetstidsförkortning anser vi att föräldrar med\r\nbarn upp till tolv år skall ha rätt att minska sin\r\narbetstid. Vissa yrkesgrupper med fysiskt och\r\npsykikst ansträngande arbete skall också ges förtur\r\ni genomförandet. En generell förkortning kan\r\nbörja med 35 timmars arbetsvecka. Man skall ha\r\nrätt att inom ramen för en årlig normalarbetstid\r\nförlägga sitt arbete så att det passar barnomsorg och\r\nhemarbete.</pre><pre>Vi i miljöpartiet de gröna har genom vårt inträde i\r\nriksdagen, som det första nya partiet på 70 år, fått\r\nen unik möjlighet att omsätta våra, i den nya tiden\r\nväl förankrade idéer om jämställdhet i praktiken.\r\nDet måste vara svårare i de gamla partierna. Den\r\npraktiska jämställdheten visar vi genom att ha både\r\nett språkrör och en gruppledare av vardera könet\r\noch genom att jämlikt fördela uppdrag av olika\r\nslag. Men vi får nog också inom vårt parti vänta\r\nännu en eller två generationer på att få män och\r\nkvinnor att ta för sig lika mycket av talartid och att\r\ntala lika högt och myndigt. Men vi ger inte upp\r\nkampen!</pre><pre>Anf. 133 Statsrådet MARGOT\r\nWALLSTRÖM:</pre><pre>Fru talman! Jämställdhet är 90-talets viktigaste\r\nrättvisefråga. Sett både i ett historiskt och i ett\r\ninternationellt perspektiv har vi kommit en bra bit\r\npå väg i Sverige. Nästan lika många kvinnor som\r\nmän finns på arbetsmarknaden. Rätten till arbete\r\nomfattar både kvinnor och män.</pre><pre>Men vi nöjer oss inte med det. Nu handlar det om\r\nrätten till det goda arbetet. Rätten till ett arbete där\r\nman kan få utvecklas, trivas och känna trygghet i\r\nstället för att riskera liv och hälsa. Rätten att kunna\r\npåverka sin egen arbetstid och sin egen\r\narbetssituation. För i arbetslivet finns fortfarande\r\norättvisorna, både klasskillnader och skillnader\r\nmellan kvinnors och mäns villkor. Granskar vi\r\narbetslivet utifrån både klass- och könsperspektiv\r\nså ser vi att kvinnorna drar det kortaste strået.</pre><pre>Längst ned på trappan finns LOs kvinnor som har\r\ntunga och monotona jobb, som har det minsta\r\ninflytandet över sin egen arbetssituation och\r\narbetstid och de lägsta lönerna. Klasstrappan finns\r\ndär inbyggd redan när ungdomarna kommer ut i\r\narbetslivet. De unga arbetarkvinnorna hamnar\r\nlängst ned.</pre><pre>Men det finns också en otålighet hos de unga\r\nkvinnorna, som kan bli en stark drivkraft för\r\nförändringar.</pre><pre>De unga kvinnorna betonar mest av alla att facket\r\nbör ha mer att säga till om på arbetsplatsen, och de\r\nvill också att facket hårdare skall driva frågor som\r\nutbildning i arbetet och inflytande över\r\narbetssituationen.</pre><pre>Det är viktigt att ha det här perspektivet på\r\njämställdhetsarbetet. Att jämlikhet och\r\njämställdhet måste gå hand i hand, för att vi skall\r\nkunna nå ökad rättvisa.</pre><pre>Makt förknippas ofta med den offentliga, politiska\r\nmakten, vars beslut och utövare granskas noga.\r\nMaktutredningen har gett en betydligt bredare bild\r\nav makten, gett kunskap också om kapitalets och\r\nopinionsbildningens makt.</pre><pre>Om vi ser till hur makt och inflytande fördelas\r\nmellan kvinnor och män, kan vi ändå konstatera att\r\nkvinnor har gjort klara framsteg när det gäller den\r\npolitiska makten, som den kan avläsas i resultaten\r\nav de allmänna valen. Drygt en tredjedel av\r\nuppdragen i riksdag, landsting och\r\nkommunfullmäktige innehas nu av kvinnor.\r\nOffentligheten kring de allmänna valen har säkert\r\nbidragit till framgången.</pre><pre>Det är sämre i de indirekta valen. Men även här har\r\ndet gått framåt, från 15 till 22 % i de regionala\r\nstyrelserna och till 29 % i de centrala styrelserna\r\nefter senaste valet. Utredningen om\r\nkvinnorepresentation hjälpte till att synliggöra den\r\nlåga andelen kvinnor, och det skapade debatt, som\r\nledde till förändring.</pre><pre>Kvinnorna är däremot nästan helt utestängda från\r\ndet privata näringslivets styrelserum. För ett år\r\nsedan var endast 1,6 % av styrelseposterna i 239\r\nbörsnoterade företag anförtrodda kvinnor, dvs. 26\r\nkvinnor på 1 646 styrelseuppdrag. Vad gör\r\nnäringslivet för att ge kvinnorna mer inflytande?\r\nVarför reagerar inte massmedia på de uppgifterna?\r\nOch när hörde ni senast någon borgerlig debattör ta\r\nupp den frågan?</pre><pre>Makt över besluten handlar ändå om mycket mer\r\nän den matematiska fördelning som vi kan räkna\r\nfram. Det är för det första en fråga om demokrati,\r\nom rättvisa, eftersom kvinnor är hälften och några\r\ntill. Att dela makten har alltså ett värde i sig. Det\r\när för det andra en fråga om resurser, om att ta till\r\nvara allas kunskaper och erfarenheter och om att vi\r\ntror att besluten faktiskt blir bättre om olika\r\nerfarenheter finns med. Det är för det tredje en\r\nintressefråga. Frågor som kvinnor kan tycka är\r\nsärskilt viktiga skall också komma upp på\r\ndagordningen och finnas med när resurserna skall\r\nfördelas.</pre><pre>Att låta kvinnor ta hand om konsumentfrågor,\r\nkultur, utbildning och sociala frågor medan männen\r\nbestämmer över planering, byggande och trafik\r\nsamt fördelar pengar mellan olika verksamheter\r\nkan se bra ut på papperet, men det innebär\r\nfortfarande en ojämn maktfördelning. Kvinnor och\r\nmän borde dela uppdragen på alla områden.</pre><pre>För att jämställdhet skall nås krävs insatser av vitt\r\nskilda slag och förändringar på många olika\r\nområden, som så riktigt har påpekats här redan.\r\nDet är för mig inte möjligt att här gå in på alla dessa\r\nfrågor, utan jag väljer att koncentrera mig till en\r\nfråga som blir alltmer aktuell, nämligen\r\nlöneskillnaderna mellan män och kvinnor.</pre><pre>Jag möter den frågan ständigt när jag träffar\r\nkvinnor runt om i landet. Jag möter också den\r\nvrede som kvinnor känner inför orättvisa löner. De\r\naccepterar inte att deras arbete värderas lägre. De\r\nnöjer sig inte med att lämna över åt andra att se till\r\natt de får en rättvis lön. Många kvinnor vill inte\r\nlängre välja mellan att ta hand om och bry sig om\r\nmänniskor å ena sidan och att bevaka sin lön å den\r\nandra. De vill både--och.</pre><pre>Varför har då kvinnor lägre lön? Drygt 40 %\r\narbetar deltid, men även när man jämför\r\nheltidsarbetande är löneskillnaderna betydande.\r\nKvinnor som arbetar heltid har nu i genomsnitt\r\nmellan 75 och 90 % av männens löner, beroende på\r\navtalsområde. Under 1960- och 1970-talen\r\nminskade skillnaderna, genom låglönesatsningar.\r\nDen solidariska lönepolitiken och samordnade\r\nförhandlingar har betytt mycket för att utjämna\r\nlöneskillnaderna mellan kvinnor och män.</pre><pre>Från mitten av 1980-talet ökar nu skillnaderna på\r\nnytt. Den utvecklingen måste vändas. Minskade\r\nlöneskillnader är ett viktigt jämställdhetsmål.</pre><pre>Förhandlingar och avtal om löner är och skall vara\r\nett ansvar för parterna på arbetsmarknaden. Ja\r\nvisst! Därför vill jag också diskutera frågan med\r\nparterna. För en vecka sedan hade vi ett mycket bra\r\nseminarium om Arbetets värde, där vi tillsammans\r\ndiskuterade bl.a. behovet av\r\narbetsvärderingssystem och av mer kunskaper.</pre><pre>Statsmakternas uppgift är att genom lagstiftning\r\nsätta ramar för vad som är tillåtet och inte.\r\nJämställdhetslagen förbjuder t.ex.\r\nkönsdiskriminering i fråga om anställning och\r\nanställningsvillkor. Samma lön skall, oavsett kön,\r\nbetalas för vad som enligt praxis och avtal är att\r\nbetrakta som lika arbete. Samma lön skall också,\r\noavsett kön, betalas för arbete som är likvärdigt\r\nenligt överenskommen arbetsvärdering.</pre><pre>Jämställdhetslagen har nu utvärderats, och\r\nbetänkandet Tio år med jämställdhetslagen har\r\nnyss remissbehandlats. Skärpningar av lagen\r\nföreslås bl.a. när det gäller tillämpningen av\r\nförbudet mot lönediskriminering. Förslagen\r\ninnebär också en anpassning till EG-direktivet i\r\nfråga om lika lön. Regeringens förslag kommer i\r\nden jämställdhetsproposition som planeras till\r\nfebruari. Jag vill bestämt påstå att den inte alls är\r\nförsenad. Vi har haft en rekordkort remisstid, och\r\nvi arbetar nu på med förslaget.</pre><pre>Vi behöver mer kunskap om löneskillnaderna och\r\nderas orsaker. Detta påpekades inte minst på\r\nseminariet. En av de tre nya professurerna i kvinno-\r\noch jämställdhetsforskning, som ingick i den\r\nsenaste forskningspropositionen, avser därför\r\nekonomisk forskning med inriktning på kvinnors\r\noch mäns inkomster och löner.</pre><pre>Samtidigt måste vi redan nu våga diskutera lönerna\r\noch de värderingar av olika arbeten som de bygger\r\npå. Det är riktigt, och det väntar sig också stora\r\nkvinnogrupper. De som är otåliga nu vill inte vänta\r\npå forskning, även om den är viktig på lång sikt. Att\r\njämföra värdet av kvinnors och mäns arbete är svårt\r\noch mycket kontroversiellt -- t.o.m. omöjligt,\r\nhävdar en del. Självfallet ligger det redan nu\r\nvärderingar bakom hur olika jobb avlönas. Men det\r\när osynliga värderingar, som man inte kan ta på,\r\ndiskutera eller förhandla om. För att ge underlag\r\ntill fortsatt diskussion tog vi till seminariet i förra\r\nveckan fram ett faktablad om arbetsvärdering. Jag\r\nutgår från att också riksdagsledamöterna känner till\r\ndet.</pre><pre>Kommer inte kvinnorna -- nu igen -- vid alldeles fel\r\ntillfälle, nu när det inte finns utrymme för att höja\r\nlönerna? Nej, jag tror att det är nu vi skall stanna\r\nupp och tänka om, ta en ordentlig diskussion om\r\nhur vi värderar olika arbeten, gemensamt\r\nbestämma oss för att männen nog får stå tillbaka för\r\natt kvinnorna skall få mer betalt.</pre><pre>Det finns de som påstår att jämställdhet som\r\npolitisk fråga är ute, som vill förringa hela\r\njämställdhetsarbetet. Jag tror att de gör en grov\r\nfelbedömning. Rättvisan är inte alls omodern. Den\r\nhar många förespråkare, och det finns en stor\r\nuppslutning bakom tanken att minska\r\nlöneskillnaderna mellan kvinnor och män.</pre><pre>''Det duger inte att sätta sig ner och konstatera att\r\nallt är bedrövligt, man får försöka göra något åt\r\ndet.'' Det säger Anna, 72 år, som intervjuas i LO-\r\nrapporten Klass och kön. Det leder mina tankar\r\nbåde till jämställdhetsarbetet och till ett helt annat\r\nperspektiv. Ibland måste vi nog lyfta blicken och\r\nfundera över våra levnadsvillkor i stort. Det var\r\nockså detta som Anna Horn af Rantzien försökte\r\ngöra.</pre><pre>Som så många andra såg jag i söndags på TV-\r\nreportaget från barnhemmen i Rumänien och de\r\nomänskliga och ovärdiga villkor som dessa barn\r\nlevde med. Jag tror att alla ställer sig frågan: Vad\r\nkan vi göra? Vad kan jag göra? Rumäniens barn\r\nangår oss alla. Ändå känns det i särskilt hög grad\r\nsom en kvinnofråga. Rumänien har varit ett hårt\r\nland för kvinnor. Vi har enligt min mening ett\r\nsärskilt ansvar för att stödja också kvinnorna. Vad\r\nkan de politiska kvinnoförbunden och andra\r\nkvinnoorganisationer göra för att stödja rumänska\r\nkvinnor att bygga upp en bättre tillvaro? Vad som\r\nbehövs är alltså solidaritet i förhållandet mellan\r\nman och kvinna men också mellan kvinna och\r\nkvinna; inte bara ord, utan också handling.</pre><pre>Anf. 134 FÖRSTE VICE TALMANNEN:</pre><pre>Jag får erinra om de debattregler som gäller.</pre><pre>Anf. 135 BERITH ERIKSSON (v) replik:</pre><pre>Fru talman! Det är inte lätt att kämpa emot\r\norättvisor som kräver raffinerade statistiska\r\nberäkningar för att synliggöras. Och det är ju också\r\nvad som är fallet när det gäller kvinnolönerna.\r\nDärför behövs det naturligtvis bra forskning.</pre><pre>Ett annat område där man också behöver se över,\r\nforska om och synliggöra hur ojämlikheten slår, är\r\nkvinnorätten i juridisk mening. Det behöver\r\nklargöras hur den manliga dominansen i vårt\r\nsamhälle avspeglar sig i rättsordningen och hur\r\nrättsreglerna och rättstillämpningen förstärker eller\r\nmildrar mansdominansen eller i vilken utsträckning\r\noch på vilket sätt lagstiftningen är ett uttryck för\r\nmäns intresse. Vad behövs för att kvinnors\r\nintressen och förhållanden skall förbättras?</pre><pre>För att förstå sådana här rättsregler och hur de\r\nverkar måste man veta hurdana förhållandena är\r\noch hur de skiljer sig mellan män och kvinnor. Det\r\nfinns alltså många områden att ta upp, men framför\r\ntror jag att allt frågor om arbetsmarknaden och\r\nkvinnors rätt i juridisk mening hör ihop.</pre><pre>Jag tog i mitt inlägg också upp skolan och hur\r\ngymnasieskolan fungerar i dag. Jag skulle bli glad\r\nom jag fick svar på frågan om det finns några\r\nfunderingar om hur man kommer till rätta med den\r\nkönssegregering som finns redan i gymnasieskolan.</pre><pre>Anf. 136 MONA SAINT CYR (m) replik:</pre><pre>Fru talman! Statsrådet sade att jämställdheten är\r\n90-talets viktigaste rättvisefråga. Den borde nog ha\r\nvarit 80-talets viktigaste, och från detta borde man\r\nbygga vidare. De ambitionerna borde man ha haft\r\nfrån början. Men vi är en bit på väg.</pre><pre>Statsrådet nämnde i sitt anförande att kvinnor inom\r\nLO-kollektivet i det här sammanhanget har det\r\nlägsta inflytandet. Statsrådet sade att oppositionen\r\nborde vetat svaret på frågorna när det gällde\r\nnäringslivet. Vi representerar ju inte alls\r\nnäringslivet. Jag tror att regeringen har många fler\r\nsammanträffanden med näringslivet än vad vi har.</pre><pre>Jag tycker att regeringen också borde se på den\r\nmycket stora arbetsgivare som den offentliga\r\nsektorn utgör. I mitt inledningsanförande ställde\r\njag en direkt fråga till statsrådet om att upplösa den\r\noffentliga sektorn och de offentliga monopolen.\r\nMen på den frågan fick jag inget som helst svar. Vad\r\ngör den offentliga sektorn?</pre><pre>Jag nämnde också de siffror som finns på\r\nlöneskillnader på kvinnor och män inom\r\nkommuner och landsting vilka är nog så\r\noroväckande. Jag tycker att man inte bara skall ta\r\nen del av samhällslivet utan se till samtliga som är\r\narbetsgivare åt kvinnor. Då är den offentliga\r\nsektorn den största arbetsgivaren.</pre><pre>Man gör kvinnorna och jämställdheten en\r\nbjörntjänst om man fokuserar sig på näringslivet\r\noch helt och hållet sätter på skygglapparna när det\r\ngäller den offentliga sektorn. Jag väntar på ett svar\r\npå min fråga.</pre><pre>Anf. 137 CHARLOTTE BRANTING (fp)\r\nreplik:</pre><pre>Fru talman! Det finns mycket i det Margot\r\nWallström sade som jag vill instämma i. Inte minst\r\ngäller det det sista hon sade om en gemensam kamp\r\nför Rumäniens folk och kvinnorna i Rumänien. Om\r\nvi kunde göra något gemensamt där skulle det vara\r\nutomordentligt bra.</pre><pre>När det gäller representationen inom näringslivet\r\nundrade Margot Wallström när man sist hörde\r\nnågon borgerlig företrädare tala om detta. Det står\r\nfaktiskt i folkpartiets jämställdhetsmotion om\r\nvikten av att öka representationen också inom\r\nnäringslivet. Men tyvärr är det väldigt litet som vi\r\npolitiskt kan göra åt detta. Här behövs en\r\ngemensam opinion- och upplysningskampanj, och\r\nden kan vi väl också vara överens om att vi skall\r\nbedriva.</pre><pre>Margot Wallström talade sedan mycket om rätten\r\ntill det goda arbetet. Det var också mycket bra.\r\nMen varför inte, Margot Wallström, se till att fler\r\nkvinnor verkligen kan få en bättre arbetsmarknad\r\ngenom att slopa de offentliga monopolen?</pre><pre>Anf. 138 KERSTI JOHANSSON (c) replik:</pre><pre>Fru talman! Vi är ingalunda färdiga med\r\njämställdhetsarbetet. Det visar det för varje år\r\nökande antal motioner med olika krav på just\r\njämställdhetsområdet.</pre><pre>Jag fäste mig också vid det Margot Wallström sade\r\nom näringslivet och vad det gör för att öka\r\nkvinnorepresentationen och att hon efterlyste\r\nborgerliga debattörer. Jag vill i det här\r\nsammanhanget erinra om att det kanske inte endast\r\när näringslivet som är boven i dramat. Inom den\r\nkommunala sektorn, som domineras av kvinnor, är\r\nendast 11 % av förvaltningscheferna kvinnor, och\r\ninom den sociala sektorn, där över 75 % av de\r\nanställda är kvinnor, är bara 14 % av socialcheferna\r\nkvinnor. Jag menar nog att man här verkligen\r\nbehöver arbeta för chefsrekrytering av kvinnor.</pre><pre>Vi arbetar mycket med olika projekt, och det gör\r\ninte minst socialdemokraterna och regeringen.\r\nMan är mycket för projekt. Jag har berört den här\r\nfrågan tidigare. Kanske skulle man i stället gå över\r\ntill någon form av kampanjer? Varför inte starta en\r\nkampanj som syftar till att både stimulera och\r\ninformera och bygga upp kvinnors självförtroende\r\natt söka chefstjänster?</pre><pre>I detta arbete är det också viktigt att ta till vara\r\nkvinnoorganisationerna. Vi i centerpartiet har\r\nhävdat att om kvinnoorganisationerna hade litet\r\nmer pengar skulle de kunna göra ännu mer arbete\r\npå det här området. Nu arbetar man mest ideellt.</pre><pre>Margot Wallström nämde också\r\narbetsvärderingssystemet. Det är något som också\r\njag har tagit upp. Det är inte säkert att det system\r\nsom vi i centerpartiet har föreslagit är det som vi\r\nkan komma framåt med, men vi i centerpartiet är\r\nmycket angelägna få till stånd en undersökning om\r\narbetsvärdering så att vi kan analysera bakgrunden\r\ntill att kvinnodominerade yrken värderas lägre och\r\nkartlägga dessa skillnader och också få förslag till\r\nhur vi skall kunna åtgärda detta.</pre><pre></pre><pre>Anf. 139 Statsrådet MARGOT WALLSTRÖM\r\nreplik:</pre><pre>Fru talman! Jag börjar undra om jag trampade på\r\nnågra ömma tår när jag tog upp frågan om det\r\nprivata näringslivet.</pre><pre>Jag skall ägna mig åt att kommentera detta med den\r\noffentliga sektorn. Jag skall göra det i fem punkter.</pre><pre>För det första kan vi väl ändå konstatera att det är\r\ntack vare en väl utbyggd offentlig sektor som vi har\r\nså många kvinnor i förvärsarbete i dag. Det har\r\nvarit möjligt att kvinnor betalda jobb.</pre><pre>För det andra är den offentliga sektorn inte någon\r\nskyddad sektor. Ni måste ha missat någonting när\r\nni säger så. Den offentliga sektorn är demokratiskt\r\nstyrd och utsatt för insyn och ett mycket hårt yttre\r\ntryck. Det ni själva säger här är belysande. Det går\r\ninte att göra så mycket åt det privata näringslivet,\r\nmen det går att göra någonting åt den offentliga\r\nsektorn. Ja därför att den är demokratiskt styrd och\r\nvi där har möjlighet att påverka. Förändringarna är\r\nju enorma.</pre><pre>Jag undrar dessutom var dessa monopol finns.\r\nEfter vad jag kan se tillåter vi privata alternativ,\r\nläkare och tandläkare, inom vård och omsorg på\r\npraktiskt taget alla områden. Den här förändringen\r\ngår mycket snabbt. Det görs ansträngningar att\r\nfinna nya former som ändå kan förena det\r\ndemokratiska inflytandet och styrningen.</pre><pre>För det tredje är den offentliga sektorn ett sätt att\r\norganisera och möta de behov av vård och omsorg\r\nsom vi kan se i vårt samhälle. Frågan om vilket sätt\r\nsom är effektivast är det som vi många gånger har\r\nolika synpunkter på. Men det är väl inte alltid som\r\nprivatisering också är lika med effektivisering? Det\r\ntror i alla fall inte jag. Frågan är just hur vi\r\neffektivast och på mänskligaste vis skall tillgodose\r\nbehoven av vård och omsorg.</pre><pre>För det fjärde hävdas det ofta när det gäller frågan\r\nom lika lön att det är kvinnornas koncentration till\r\nden offentliga sektorn som ligger bakom låga löner.\r\nJag kan konstatera att löneskillnaderna mellan\r\nkvinnor och män rent allmänt är minst lika stora på\r\nden privata sidan som på den offentliga. Se på det\r\nallra största kvinnoyrket, sekreteraryrket. Där är\r\nlöneskillnaderna mycket stora, och det är inte till\r\nden privata sektorns fördel. Jag anser inte att man\r\nskall acceptera detta påstående, och det är en av de\r\nsaker som vi behöver reda ut.</pre><pre>För det femte vill jag påstå att det sker väldigt\r\nmycket i form av förändringar inom den offentliga\r\nsektorn. Vi har en rad projekt som just syftar till att\r\nutveckla kvinnornas inflytande och ställning. Men\r\ndet är mycket dåligt i det privata näringslivet. Det\r\nvar detta jag ville påtala, och vi behöver alla hjälpas\r\nåt för att se hela spektrumet. Jag glömmer inte bort\r\nnågon del, det kan ni vara säkra på.</pre><pre>Anf. 140 MONA SAINT CYR (m) replik:</pre><pre>Fru talman! Statsrådet sade: Tack vare den\r\noffentliga sektorn. Jag har inte ifrågasatt den\r\noffentliga sektorn, möjligen dess storlek och dess\r\nfortsatta tillväxt.</pre><pre>De betalda jobben är inte alltid välbetalda, det var\r\ndetta jag antydde för en stund sedan. Det\r\navgörande är att de inte är utsatta för konkurrens,\r\ndet trodde jag att statsrådet hade förstått.</pre><pre>Var finns monopolen, frågar statsrådet. Det är väl\r\nsjälvklart, och det trodde jag att statsrådet också\r\nkände till. De finns inom barnomsorg, äldreomsorg\r\noch sjukvård. Man behandlas inte på lika villkor,\r\noch det är det vi efterlyser. Vi moderater vill\r\ntillvarata samhällets totala samlade resurser för att\r\nde skall komma människorna till godo. Vi skall inte\r\nuppställa förbud för vissa utan alla som kan ge\r\nnågot av det människorna efterfrågar skall kunna\r\nfungera.</pre><pre>De mänskliga behoven förutsätter att alla resurser\r\nskall tas till vara på alla områden när det gäller\r\nbarnomsorgen, äldreomsorgen och utbildningen.\r\nFörbjud inte vissa, och diskriminera inte vissa. Det\r\när det som sker i dag. Man ger statsbidrag till dem\r\nsom man vill uppmuntra, och man ger ingenting till\r\nandra. På så vis blir det ojämlika villkor i samhället.</pre><pre>Det mänskliga som statsrådet nämnde skulle vara\r\natt politikerna bestämmer, politikerna dirigerar och\r\nde vet bäst vad människorna vill göra i familjerna\r\noch på yrkesområdet. Över huvud taget går man in\r\ni den offentliga sektorn och dirigerar. Varför är ni\r\nså rädda för att släppa loss? Det kommer alla till\r\ngodo, och det ger valfrihet.</pre><pre>Vidare har vi de projekt som nämndes nyss. Jag vet\r\natt statsrådet Åsbrink talade i dag om särintressen\r\noch stora ekonomiska resurser som satsas. Han\r\nnämnde kvinnorna som ett särintresse på slutet.\r\nDet tycker jag är ett mycket märkligt uttalande, och\r\njag tycker att statsrådet skall fråga sin kollega vad\r\nhan menade med det.</pre><pre>Anf. 141 CHARLOTTE BRANTING (fp)\r\nreplik:</pre><pre>Fru talman! Självfallet behöver vi även i framtiden\r\nen stor offentlig sektor. Men det är märkvärdigt att\r\nvi från den borgerliga sidan hela tiden måste skjuta\r\nsocialdemokraterna framför oss när vi vill ha\r\nalternativ.</pre><pre>Nu har man accepterat föräldra- och\r\npersonalkooperativ inom barnomsorgen. Varför,\r\nMargot Wallström, går man inte hela vägen? Vad är\r\ndet för skillnad mellan att ha ett handelsbolag eller\r\nett aktiebolag?</pre><pre>Vi får ofta höra att man inte skall få göra en vinst\r\npå barnomsorgen. Jag tycker att det är sällsynt\r\nfånigt. Det är väl självklart att ingen vill ha sina\r\nbarn i en barnomsorg som inte fungerar bra. Men\r\nalla som arbetar inom barnomsorgen måste ha rätt\r\ntill att få en vettig inkomst och kunna få en vinst.\r\nGår det att få en bra vinst tyder det på att man har\r\nen bra kostnadseffektivitet. På tal om barnomsorg\r\ni aktiebolagsform för att man skall få god vinst vill\r\njag säga att det måste finnas en hel del andra saker\r\nsom det går att få större vinst på.</pre><pre>Släpp loss! Då skall man se att det går att få ökad\r\nvalfrihet för kvinnorna. Det blir en\r\nkvalitetsutveckling, och det blir bättre utnyttjande\r\nav de resurser som finns. Det blir en starkare\r\nposition för personalen och större möjlighet för\r\npersonalen att utvecklas. Säkert går det att utnyttja\r\nfler kvinnor. Personalflykten blir mindre och nya\r\nkrafter kommer till.</pre><pre>Det här handlar inte bara om barnomsorgen. Jag\r\ntog i mitt anförande upp exempel på fältassistenter\r\nsom vill arbeta på entreprenad och om\r\nsjukgymnaster som vill arbeta i privat regi. Varför\r\nsäger ni nej?</pre><pre>Anf. 142 BERITH ERIKSSON (v) replik:</pre><pre>Fru talman! Det är inte försvarbart med stora\r\nlöneskillnader inom den offentliga sektorn. Jag tror\r\ninte att löneskillnaderna skulle bli mindre om ett\r\nprivat ägande kom in.</pre><pre>Jag hade inte tänkt att tala om barnomsorg i dag,\r\neftersom vi har så många andra tillfällen till att\r\ndebattera barnomsorg. Men det går inte att\r\nundvika ämnet.</pre><pre>Nu har det blivit möjligt för de två förskollärarna\r\natt starta barnomsorg. Det återstår att se hur många\r\nsådana kooperativ som skapas. Förskollärarna är\r\nutbildade till pedagoger och inte till\r\negenföretagare.</pre><pre>Jag tycker också att det är vilseledande med\r\nuttrycket privat barnomsorg. Den är ju inte privat\r\ni egentlig mening. Den är i stället en blandning av\r\noffentliga pengar och privat administration. Privat\r\nbarnomsorg är alltså beroende av offentliga pengar.\r\nRisken finns att vi om statsbidraget minskar får se\r\natt daghem läggs ned. Då kan man tänka sig vad\r\nsom kan hända i en glesbygd där det inte finns något\r\nannat alternativ. Föräldrarna i den kommunen kan\r\nalltså behöva betala mycket höga\r\nbarnomsorgsavgifter för att kunna få tillgång till\r\nbarnomsorg.</pre><pre>Det är inte heller svårt att räkna ut vilka som\r\nkommer att välja billigare alternativ inom en\r\nprivatiserad barnomsorg. Det blir naturligvis de\r\nföräldrar som har mycket dålig ekonomi.</pre><pre>När det är de stora gruppernas tur att få del av\r\nbarnomsorgen, skall det finnas privata alternativ\r\ndär de som har tillräckligt med pengar kan köpa\r\nbättre pedagogik, medan låglönegrupperna får\r\nhålla till godo med sämre. Jag hoppas att vi inte\r\nskall behöva ta fler steg i den riktningen mot\r\nprivatisering i barnomsorgen.</pre><pre>Anf. 143 Statsrådet MARGOT\r\nWALLSTRÖM:</pre><pre>Fru talman! Jag får lust att ställa den fråga som jag\r\nibland gör när jag är på gymnasieskolorna och det\r\nkommer fram politikerförakt eller det moderata\r\nbudskapet om att så många politiker som möjligt\r\nborde avskaffas och likaså den politiska styrningen.\r\nVem är det då som bestämmer? Är det den som har\r\ntjock plånbok, den som skriker högst eller den som\r\nkommer först? Hur vill vi att samhället skall\r\nformas? Hur vill vi att demokratin skall utövas? I\r\ngrunden är detta en demokratifråga.</pre><pre>Vi är överens om att det behövs stora förändringar\r\ninom den offentliga sektorn. Vi är överens om att\r\ndetta har en betydelse för kvinnorna. Jag anser att\r\ndet är just för demokratin och möjligheterna att få\r\nvara med och påverka sin arbetsorganisation och\r\natt få behoven av vård och omsorg tillgodosedda.\r\nMen vi måste också se till de andra delarna.</pre><pre>Jag skulle vilja kommentera några av de frågor som\r\nhar riktats till mig. När det gäller likalönefrågan var\r\ndet någon som sade att det inte är mer kunskaper\r\nsom behövs utan konkreta åtgärder. Jag kan hålla\r\nmed om att det också är fråga om mer konkreta\r\nåtgärder. Men vi behöver avgjort mera kunskaper.\r\nDet visade seminariet tydligt.</pre><pre>På det statliga området har vi bestämt att det skall\r\ntas fram ett system för arbetsvärdering. På ett sätt\r\nskall man vara pionjär för att försöka hitta vägar att\r\nrättvisare värdera mäns resp. kvinnors arbete. Jag\r\ngillar faktiskt Kersti Johanssons och centerns\r\nförslag. Vi är inte alls negativa när det gäller att\r\ndriva frågor om arbetsvärdering vidare. Vi arbetar\r\nvidare med den frågan.</pre><pre>Jag tror också, precis som Berith Eriksson sade, att\r\nutbildningsområdet är mycket viktigt. Jag vill påstå\r\natt en reformerad gymnasieskola är kanske en av de\r\nviktigaste jämställdhetsreformerna framöver. Vi\r\nkommer då förhoppningsvis ifrån det mycket\r\nkönsuppdelade linjeval som har förekommit\r\nhittills. Vi får också komma ihåg att man nu går\r\növer till ett kommunalt ansvar, och där behövs det\r\nmycket arbete för att bevaka jämställdhetsfrågorna\r\ni utbildningen.</pre><pre>Förste vice talmannen anmälde att Mona Saint Cyr\r\nanhållit att till protokollet få antecknat att hon inte\r\nägde rätt till ytterligare replik.</pre><pre>Anf. 144 MARGARETA WINBERG (s):</pre><pre>Fru talman! Först vill jag kommentera några av de\r\nsaker som Mona Saint Cyr sade. Hon tyckte\r\ntydligen att denna debatt var onödig och hon kände\r\nsig tvingad att delta i den. Det beklagar jag. Jag tror\r\natt det är oerhört viktigt att vi har dessa debatter\r\noch att man den vägen försöker förändra\r\nverkligheten.</pre><pre>För det första påstår Mona Saint Cyr att min\r\nsmekmånad är över och att vi har förlorat slaget om\r\nsextimmarsdag för småbarnsföräldrar. Ibland är det\r\nsvårt att förstå vad som händer när man inte själv\r\ndeltar i en kongress. Socialdemokratiska\r\nkvinnoförbundet har aldrig drivit frågan om\r\nsextimmarsdag för småbarnsföräldrar. Vi förlorade\r\nalltså inte frågan om sextimmarsdag, utan\r\nkongressen uttalade en princip för sextimmarsdag\r\nsom ett första steg på 90-talet under förutsättning\r\natt det sker en tillväxt.</pre><pre>För det andra hävdar Mona Saint Cyr att den\r\noffentliga sektorn är politikernas stora skyddade\r\nverkstad. Jag tycker att det är ett hån mot\r\ndemokratin och dem som arbetar för den. Jag\r\nskulle gärna vilja veta vad Mona Saint Cyr menar\r\nmed det.</pre><pre>För det tredje säger Mona Saint Cyr att många\r\nönskar arbeta deltid. Det är precis tvärtom. Det är\r\nalldeles för många deltidare i dag. Många kvinnor\r\nönskar gå upp i tid, men på grund av organisationen\r\ni vissa typer av arbeten är det omöjligt.</pre><pre>Fru talman! Vad betyder det egna arbetet med en\r\nlön som man kan försörja sig på? Det betyder egna\r\npengar i fickan, det vet vi. Det betyder att man är\r\nmed och delar på de utgifter som en familj har för\r\natt existera. Det borde också betyda att hemarbete\r\noch fostran av barnen delas lika mellan kvinnor och\r\nmän. För människan betyder den egna lönen\r\nsjälvständighet och oberoende. Man väljer själv sin\r\nlivsform. Vill man bo ihop med någon så gör man\r\ndet, vill man inte så låter man bli.</pre><pre>Den egna försörjningen betyder emellertid också\r\nnågot i vidare mening. All historisk forskning visar\r\natt kvinnors ställning i samhället har en direkt\r\nkoppling till kvinnors ställning i förvärvslivet. Man\r\nkan uttrycka det så att i länder där den kvinnliga\r\nförvärvsfrekvensen är hög är också andelen\r\nkvinnliga politiker stor. Det är Sverige ett talande\r\nexempel på. I utvecklingen som ekonomiskt\r\noberoende följer alltså en förändrad kvinnoroll och\r\ni förlängningen förhoppningsvis också en ny\r\nmansroll.</pre><pre>Det är därför vi socialdemokratiska kvinnor så hårt\r\nhävdar att grunden för jämställdhet är den egna\r\nlönen, och det är därför som rätten till arbete, även\r\nför kvinnor, är vår viktigaste fråga att driva som\r\npolitisk kvinnoorganisation.</pre><pre>För att jämställdhet skall vara möjlig krävs mera än\r\nförvärvsarbete. Det krävs t.ex. barnomsorg. Men\r\ndet är viktigt att påpeka att tillsynsmotivet bara är\r\nen del av barnomsorgen. De sociala och\r\npedagogiska bitarna väger lika tungt. Barnomsorg\r\ntill alla barn är en viktig jämlikhetsfråga.</pre><pre>En väl fungerande barnomsorg är väl en absolut\r\nförutsättning för att kvinnor och män skall kunna\r\nförena föräldraskap och förvärvsarbete. I dag kan\r\n375 000 barn erbjudas plats i daghem eller\r\nfamiljedaghem. Det är 127 000 fler än 1982. Bara i\r\når tillkommer 30 000 nya platser.</pre><pre>Fru talman! I somras kom\r\narbetsmiljökommissionens rapport. Den är en del i\r\nvårt vallöfte att åtgärda de 400 000 farligaste\r\njobben. Den påvisar bl.a. att många kvinnor\r\nkommer in friska och åker ut sjuka. De blir sjuka\r\noch skadade av monotona arbeten, ensidiga\r\nrörelser och pressande arbetssituationer.\r\nKommissionens rapport visade också på en annan,\r\nmycket intressant faktor som inte förekommit i\r\ndebatten om dåliga arbetsmiljöer, nämligen det\r\ndubbelarbete som kvinnor tvingas till och som gör\r\ndem sjuka.</pre><pre>Vi har ju inte lyckats med konsten att få männen att\r\nta sin del och sitt ansvar för det obetalda arbetet.\r\nMännens ansvar och del i hem och barn påverkas\r\ninte av kvinnans arbetstid. Det är enbart männens\r\negen arbetstid som ger utslag härvidlag. Det är\r\ndärför viktigt med en generell sänkning av\r\narbetstiden både för jämställdheten och för\r\nkvinnors hälsa och arbetsmiljö.</pre><pre>Den fysiska arbetsmiljön måste också förbättras.\r\nHär har vi en stor chans när arbetslivsfonderna skall\r\nbörja fungera med de 15 miljarder som för\r\nnärvarande finns i de olika arbetslivsfonderna.\r\nFrån det socialdemokratiska kvinnoförbundet\r\nkommer vi att försöka förmå styrelserna för\r\narbetslivsfonderna att prioritera kvinnor och\r\nkvinnors arbeten högst.</pre><pre>Fru talman! Det skall löna sig att arbeta. Man skall\r\nkunna leva på sin lön. Det är uttryck som ofta hörs,\r\nsärskilt från moderat håll. Jag läste för någon\r\nmånad sedan en artikel av Anne Wibble i tidningen\r\nNu. Den har litet grand berörts här i dag.</pre><pre>Anne Wibble angrep moderaterna och i viss mån\r\ncenterpartiet för att ha sprungit ifrån den tidigare\r\nuppgörelsen om vårdnadsbidraget och nu lagt fram\r\nförslag som ger helt felaktiga signaler till kvinnor.\r\nEnligt hennes beräkningar i den här artikeln måste\r\nen kvinna i moderaternas förslag tjäna drygt 70 000\r\nom hon har ett förskolebarn för att över huvud\r\ntaget få en krona över. Om hon har två barn måste\r\nhon tjäna 135 000, och har hon tre barn måste hon\r\ntjäna över 200 000, annars lönar det sig inte att\r\narbeta. Jag undrar om det är riktigt och rimligt.</pre><pre>Enligt centerns förslag måste en förälder med två\r\nbarn tjäna 90 000 för att ett förvärvsarbete skall\r\nlöna sig. Jag vet inte om det här är rätt, men det är\r\nen artikel som Anne Wibble har skrivit. Jag måste\r\nfråga både moderaterna och centern om det är rätt.\r\nEftersom det är kvinnor som företräder sina partier\r\nvill jag höra om ni, om detta är riktigt, ställer upp\r\npå detta. Är inte detta i så fall en stor kvinnofälla?\r\nÄr det inte mycket mycket ojämställt?</pre><pre></pre><pre>Anf. 145 MONA SAINT CYR (m) replik:</pre><pre>Fru talman! Till Margareta Winberg vill jag säga\r\natt jag precis kommer från MKFs 70-årsjubileum,\r\nsom ägde rum under det timslånga uppehållet.\r\nÖvriga kvinnoförbundsordförande var närvarande\r\noch gratulerade, men Margareta Winberg lyste\r\nmed sin frånvaro. En av dem som gratulerade sade\r\natt vi samverkar i kvinnofrågor även med dem på\r\nandra sidan. Jag funderade litet över vad det kunde\r\nvara sakralt sett. Men sedan kom jag på att hon\r\nmåste mena socialdemokraterna, och det gjorde\r\nhon.</pre><pre>Det har fastslagits i många betänkanden i riksdagen\r\natt vi kvinnor har ett gemensamt mål när vi\r\ndiskuterar dessa frågor, men vi har litet olika\r\nuppfattningar om medlen. Därför tycker jag att vi\r\nskall koncentrera oss på dem när vi diskuterar\r\ndetta.</pre><pre>Det frågades i sammanhanget vem som skall\r\nbestämma. Jag har tidigare sagt att det skall vara de\r\nmänniskor som berörs. När det gäller\r\nbarnomsorgen skall föräldrarna, i det här fallet\r\ntalar vi om kvinnorna, bestämma hur de vill ha den\r\nordnad. Kvinnorna måste komma fram till hur de\r\nskall ordna sitt yrkesliv tillsammans med sin man\r\nför att ordna det på bästa möjliga sätt för barnen.\r\nDet har jag sagt tidigare här i dag.</pre><pre>Jag förstår inte att socialdemokraterna vid det här\r\nlaget inte har lärt sig vad vi menar med monopol.\r\nInom barnomsorgen, som ligger närmast till hands\r\nnär det gäller förvärvsarbete för kvinnor, vore det\r\nvettigt att använda samtliga resurser för att ta hand\r\nom barnen, så att barnen får just den omsorg som\r\nderas föräldrar tycker är bäst för dem.</pre><pre>Många kvinnor förvärvsarbetar inom de olika\r\nmonopolen inom sjukvård, äldreomsorg och\r\nbarnomsorg. Jag är själv kommunanställd, och jag\r\nvet hur folk resonerar. De vill göra väldigt mycket\r\nsom de inte får göra i dag. De är instängda i\r\nmonopolen. De kan inte välja arbetsgivare. Jag vet\r\natt statsrådet i en tidigare debatt med Margareta\r\nWinberg har sagt att det finns ett antal kommuner\r\natt välja på som olika arbetsgivare. Vi skall väl inte\r\nbehöva bli nomadiserade som kvinnor. Vi måste\r\nkunna ha en arbetsgivare i den kommun där vi bor.\r\nVi måste kunna starta eget eller bli anställda av\r\nnågon annan som vill starta eget och ta det ansvar\r\nsom det innebär att bli arbetsgivare.</pre><pre>Jag vet att det finns idéer, intresse, kunskap och\r\nambition hos kvinnorna att få göra detta. Med det\r\nregelsystem som socialdemokraterna har lagt fast\r\nsom en järnhand över Sverige får de inte göra detta.\r\nDe kan inte göra detta, eftersom de måste jobba på\r\nsamma villkor som andra, kommunerna och\r\nmonopolen.</pre><pre>Anf. 146 CHARLOTTE BRANTING (fp)\r\nreplik:</pre><pre>Fru talman! Margareta Winberg talade om vikten\r\nav en ny mansroll. Det kan jag verkligen instämma\r\ni. Det är särskilt viktigt att männen tar ett större\r\nansvar för barnen när de är små. Jag vill fråga\r\nMargareta Winberg om ni är beredda att stödja\r\nfolkpartiets krav att det skall bli en utökning av\r\nledigheten vid födsel av barn så att pappans tid\r\nförlängs. Den är tio dagar i dag. Jag tror att det är\r\noerhört viktigt att papporna är hemma och delar\r\nansvaret med mammorna under den allra första\r\ntiden när barnet har fötts.</pre><pre>Är man också beredd att möta litet okonventionella\r\nkrav för att få fler män att ta ut mer av\r\nföräldraledigheten? Det kan t.ex. ske i någon form\r\nav extra stimulans, t.ex. en extra semesterdag. Vi\r\nhar haft sådana tankar från folkpartiets sida,\r\neftersom vi anser att detta är mycket väsentligt.</pre><pre>Margareta Winberg talade om hur bra det har varit\r\nmed utbyggnad av barnomsorgen. Det tycker jag\r\nockså, men det räcker inte. Fortfarande står\r\ntiotusentals människor i kö. Min fråga till\r\nMargareta Winberg är fortfarande: Är ni nu\r\nberedda, för att så snabbt som möjligt nå målet om\r\nfull behovstäckning för alla dem som vill ha\r\nbarnomsorg utanför hemmet, att ta alla möjligheter\r\ntill alternativ i anspråk? Det gäller t.ex. att slopa\r\nLex Pysslingen och låta svenska kyrkan m.fl. driva\r\ndaghem.</pre><pre>Anf. 147 BERITH ERIKSSON (v) replik:</pre><pre>Fru talman! Jag måste verkligen hålla med\r\nMargareta Winberg om att vi har alldeles för många\r\ndeltidsarbeten. I dag finns det 800 000 personer som\r\nhar deltid, men vill ha heltid. Jag hoppas också på\r\noch ser fram emot alla de bra och konkreta förslag\r\nsom måste komma fram utifrån målsättningen om\r\ndet goda arbetet. Det gäller t.ex. förslag när det\r\ngäller att komma till rätta med obekväma\r\narbetstider, förslag när det gäller att komma till\r\nrätta med arbetsorganisation som missgynnar\r\nkvinnor i dag, förslag när det gäller sex timmars\r\narbetsdag och förslag som innebär att graviditet\r\ninte betraktas som en privatsak, dvs. att det i\r\narbetsmiljön tas hänsyn till vad ett foster tål. Om\r\noch när sådana konkreta förslag läggs fram kanske\r\nvi, liksom 1946 års riksdagskvinnor, kan enas om en\r\nmotion. Den gången gällde det lika lön för lika\r\narbete inom staten. Resultatet av den motionen\r\nblev principbeslutet om lika lön och tillsättandet av\r\nlikalönskommittén. Men ännu i dag har kvinnorna\r\ninte lika lön som männen de statligt anställda. De\r\nhar bara 91 % av manslönerna. Men det gäller ju att\r\nvi inte tappar sugen utan verkligen sätter upp mål\r\noch att vi försöker nå dem.</pre><pre>Anf. 148 KERSTI JOHANSSON (c) replik:</pre><pre>Fru talman! När Margareta Winberg säger att\r\nmånga önskar arbeta deltid och samtidigt\r\nkonstaterar att det är fel med deltid, är jag inte så\r\nsäker på det som Margareta Winberg tycks vara.\r\nFrån centerpartiet har vi vid upprepade tillfällen\r\nunderstrukit att både flexibel arbetstid och\r\nförkortad arbetstid är angelägna för många\r\nmänniskor. Och det är faktiskt väldigt många som\r\nväljer att arbeta deltid. Vi i centerpartiet menar att\r\nman måste lägga stor vikt vid personliga\r\nvalmöjligheter så att arbetstiderna kan anpassas till\r\nolika familjers och individers behov och önskemål.\r\nDetta gäller inte minst med tanke på barnen.</pre><pre>Vad Anne Wibble har skrivit har jag inte läst. Men\r\nså länge centern inte har presenterat något annat\r\nförslag så gäller det förslag om familjepolitik som vi\r\nlade fram i riksdagen i våras. Vår familjepolitik är i\r\nförsta hand inriktad på att det skall skapas valfrihet\r\nför småbarnsföräldrar. Vi menar att varje\r\nbarnfamilj skall få möjlighet att ordna sin\r\nbarnomsorg på det sätt som den själv vill. Det är ju\r\ndet som skapar trygghet. Därför anser vi i\r\ncenterpartiet att en större del av de resurser som\r\nställs till förfogande för barnomsorg skall\r\ndisponeras av föräldrarna själva.</pre><pre>Anf. 149 MARGARETA WINBERG (s)\r\nreplik:</pre><pre>Fru talman! Jag konstaterar att Mona Saint Cyr\r\ninte vill svara på den fråga som jag ställde, om de\r\nsiffror som står i denna artikel kan stämma.</pre><pre>Jag undrar vad grunden för jämställdhet är för\r\nmoderaterna? Är den inte att varje människa skall\r\nha egna pengar och vara oberoende, fri och\r\nsjälvständig? Hur går det då om man utformar ett\r\nsådant system som ni tydligen är på väg att utforma\r\noch som innebär att man måste tjäna så mycket för\r\natt inte behöva betala för att få arbeta?</pre><pre>Både Mona Saint Cyr och Charlotte Branting\r\nåterkommer till monopolen. Men kan ni tala om på\r\nvilka områden som det är monopol? Vad är det som\r\nkvinnor inte får göra? Kvinnor får starta eget,\r\njobba inom sjukvård, inom barnomsorg, osv. Tala\r\nom vad kvinnor inte tillåts göra!</pre><pre>Jag måste säga att jag är litet förvånad. Vi brukar\r\nju säga att omsorg inom olika områden inte skall\r\ndrivas med vinst. Men nu kanske ni ändå vill tillåta\r\ndet. Jag vet inte. Men vi socialdemokrater har sagt\r\natt gränsen går där för oss. Man skall inte tjäna\r\npengar på barn. Då svarar jag också på frågan från\r\nCharlotte Branting, nämligen att vi inte vill ha lex\r\nPysslingen och andra aktiebolag i den formen. Vad\r\nvi säger när det gäller barnomsorgen är att det skall\r\nvara kvalitetpå den. Vi anser att det skall finnas\r\nklara pedagogiska mål för barnomsorgen och att vi\r\nskall ha utbildad personal. Det är för oss det\r\nviktiga. Barnomsorgen är nämligen till för barnen\r\noch inte för att några kvinnor skall få jobb. Man\r\nkan ta privata tandläkare och deras tandsköterskor\r\nsom exempel. Har de bättre betalt inom den privata\r\nverksamheten än inom folktandvården? Jag kan\r\nockså nämna de städerskor som fick gå från\r\noffentlig verksamhet till ASAB och allt vad\r\nstädbolagen heter. Hur gick det för dem? Fick de\r\nmer betalt? Fick de bättre arbetsmiljö? Nej, de fick\r\nstörre beting och samma lön.</pre><pre>Charlotte Branting ställde en fråga om\r\nföräldraledigheten. Hon undrade om vi var\r\nberedda att se till att papporna kan vara hemma\r\nlängre. Vi har från vårt kvinnoförbund sagt, men\r\ndet är ingen partiståndpunkt, att vi vill att tre\r\nmånader av de ytterligare månader som vi hade\r\nhoppats att föräldraförsäkringen skulle utökas med\r\nföre nästa val skall kvoteras. Jag kan bara beklaga\r\natt folkpartiet ställde sådana krav i uppgörelsen om\r\nden ekonomiska politiken att vi inte kunde fortsätta\r\natt bygga ut föräldraförsäkringen. Det var\r\nfolkpartiet som stoppade den. Men vi är mycket\r\nvilliga, åtminstone från kvinnornas sida, att se till\r\natt man kvoterar föräldraledigheten så att männen\r\nfår sina rättigheter. I övrigt bedrivs det ju en stor\r\nupplysningskampanj i frågan.</pre><pre>Alla alternativ inom barnomsorgen kan naturligtvis\r\nvara bra, men är de bra för kvinnorna och\r\njämställdheten? Jag tycker inte att dessa saker har\r\nriktigt med varandra att göra.</pre><pre>Det gläder mig att Kersti Johansson tydligen tar\r\navstånd från det som har diskuterats om centerns\r\nnya familjepolitik när hon säger att centern håller\r\nfast vid det förslag som lades fram i våras.</pre><pre>Anf. 150 MONA SAINT CYR (m) replik:</pre><pre>Fru talman! Låt mig först göra en kommentar som\r\njag inte hann med tidigare. Jag berörde i mitt\r\ninledningsanförande verkligen den flexibla\r\ndeltiden, som innebär att kvinnorna själva i avtal\r\nmed arbetsgivaren kan komma överens om den\r\narbetstid som de vill ställa upp med under den tid\r\ndå de har små barn och vill vara hemma och träffa\r\ndem. Sedan kan de förlänga denna arbetstid när de\r\ninte är lika beroende av att vara hemma med\r\nbarnen. Hela ansvaret är helt enkelt lagt i den\r\nenskildes händer efter den enskildes behov. Det\r\ntycker vi är riktigt. Det utgår från människan och\r\nindividen, barnens, föräldrarnas och familjernas\r\nbehov.</pre><pre>När det gäller ideologin i barnomsorgen har det\r\ntidigare i dag diskuterats var skiljelinjen går, om\r\nden går mellan handelsbolag och aktiebolag. Då\r\nkan jag i detta sammanhang fråga Margareta\r\nWinberg var gränsen går i ideologin när det gäller\r\ndeltiden?</pre><pre>Margareta Winberg frågade om moderaternas syn\r\npå jämställdhet. Vi anser att alla individer har\r\nsamma värde, man som kvinna. Vi gör ingen\r\nskillnad i fråga om detta. Det innebär att\r\nmänniskorna själva skall ha rätt att avgöra sådana\r\nfaktorer som påverkar deras egna liv och\r\nförutsättningar. Det är mycket viktigt. Och jag sade\r\ntidigare i dag att det inte är politikerna som skall\r\ntycka åt människorna, utan människorna skall få\r\ntycka och fatta beslut själva om närliggande\r\nområden. Då säger socialdemokraterna och\r\nMargareta Winberg alltid: vinst, kommersialism,\r\ntjäna pengar. Men anklagar ni även kyrkan för att\r\nvara ute i kommersiellt syfte när det gäller\r\nbarnomsorgen? Vi vill att kyrkan som andra skall\r\nfå anordna barnomsorg. Alla ideella organisationer\r\nskall få anordna barnomsorg. Vad säger ni t.ex. om\r\nföräldrarna som skall ta hand om sina egna barn?\r\nTjänar de också pengar? Är de kommersialister om\r\nde vill ta hand om sina barn, Margareta Winberg?</pre><pre>Anf. 151 CHARLOTTE BRANTING (fp)\r\nreplik:</pre><pre>Fru talman! Skyll inte på folkpartiet, Margareta\r\nWinberg för att ni socialdemokrater inte fick\r\nigenom kravet på en utbyggnad av\r\nföräldraförsäkringen! Socialdemokraterna hade\r\ninte pengar att finansiera den reformen nu. De\r\nprioriterade i stället en förlängning av semestern.</pre><pre>Margareta Winberg sade att de privata tandläkarna\r\ninte var bättre. Det är möjligt att de är sämre i vissa\r\nfall. Men vad jag med bestämdhet vet är att de är\r\nbilligare. De är 30 % billigare än tandläkarna inom\r\ndet offentliga systemet. Dessutom har många\r\nprivata tandläkare vittnat om att de har större\r\nmöjligheter att själva påverka sina arbetstider och\r\natt de har en bättre arbetsmiljö, osv. De olika\r\nalternativ som vi förfäktar skall finnas inom alla\r\nområden utgör ett bra komplement.</pre><pre>Jag vill ställa en fråga: Vad är det egentligen som\r\nsäger att det skulle vara bättre kvalitet på\r\nbarnomsorg som drivs inom ett handelsbolag än\r\nbarnomsorg som drivs inom ett aktiebolag?</pre><pre>Till sist vill jag passa på tillfället att ställa en fråga\r\ntill Margareta Winberg. Eftersom ni tog upp en så\r\noerhört stark och stor debatt på er stämma\r\nangående affärstiderna, undrar jag vad det är som\r\nsäger att vi får en bättre situation för kvinnor och\r\njämställdhet om vi får en ny affärstidslag. Nog är\r\ndet litet löjligt om man skulle få en lag som säger\r\natt vi får lov att handla damstrumpor på en söndag\r\nmen inte herrstrumpor, att vi får handla bullar men\r\ninte barnmat, socker men inte salt. Det hjälper\r\nverkligen inte kvinnor och inte heller män. Låt oss\r\nbehålla våra affärstider som de är i dag.</pre><pre>Anf. 152 MARGARETA WINBERG (s)\r\nreplik:</pre><pre>Fru talman! Jag konstaterar igen att Mona Saint\r\nCyr inte vill svara på den fråga som jag ställde och\r\nsom handlar om de belopp som jag redovisade. Jag\r\nvet alltså inte om de stämmer. Jag är mycket\r\nintresserad av att få veta det, eftersom det är en\r\nfolkpartistisk kvinna som har skrivit artikeln och\r\njag inte har kunnat kontrollera siffrorna. Är det så\r\natt man måste tjäna dessa summor för att inte\r\nbehöva betala för att förvärvsarbeta?</pre><pre>När vi då diskuterar deltid säger Mona Saint Cyr\r\nhela tiden att det är ''hon'' som skall ha deltid.\r\nDetta är en riktig beskrivning av verkligheten. För\r\ndet är i de allra flesta fall en hon som har deltid,\r\ndärför att hon skall hinna med det andra arbetet\r\nockså och mannen arbetar heltid eller övertid. Det\r\nhar vi socialdemokratiska kvinnor vänt oss emot,\r\ninte deltiden som sådan men mot att det fungerar\r\npå det sättet att kvinnor blir dubbelarbetande och\r\nsliter ut sig, så som jag beskrev i mitt första\r\nanförande. Att man kan avtala om arbetstiderna är\r\nväl väldigt bra, men risken är bara att de anställda\r\nkommer i underläge och att arbetsgivaren har\r\növertaget och dikterar villkoren.</pre><pre>En annan sak som jag tycker att det finns skäl att ta\r\nupp är talet om att familjen själv skall bestämma.\r\nNaturligtvis skall familjen själv bestämma över\r\nviktiga saker. Vad ni moderater och andra många\r\ngånger glömmer bort när ni talar om att familjen\r\nsjälv skall bestämma är att det också i familjen finns\r\nen maktstruktur. Det har visat sig att den\r\nmaktstrukturen går ut på att mannen väljer först.\r\nSedan kommer barnens behov, och kvinnan får ta\r\ndet som blir över. Detta har arbetarklassens\r\nkvinnor alltid vetat och därför alltid fått arbeta på\r\nden tid som blir över -- baka på nätterna, bära ut\r\ntidningar på morgnarna och skura trappor på\r\nkvällarna.</pre><pre>Sedan till frågan vem som får driva dagis. Det\r\nmöter inget hinder att kyrkan har daghem och\r\nbedriver barnomsorg. Kyrkan har rätt till egen\r\nbeskattning och kan mycket väl taxera ut pengar\r\nom den så önskar för att driva dagis.</pre><pre>Förste vice talmannen anmälde att Kersti\r\nJohansson och Mona Saint Cyr anhållita att till\r\nprotokollet få antecknat att de inte ägde rätt till\r\nytterligare repliker.</pre><pre>\r\nRegionala frågor</pre><pre>Anf. 153 ULLA PETTERSSON (s):</pre><pre>Fru talman! Mitt anförande skall bli kort, för mitt\r\närende är lika enkelt som angeläget: det är för dyrt\r\natt resa med Gotlandsfärjorna! Ni har hört det\r\nförut, och jag lovar att jag så länge orättvisan består\r\noch jag är ledamot av Sveriges riksdag fortsätter att\r\npåtala det faktum att det är dyrare för en enskild\r\neller en familj att resa till Gotland än till andra\r\norter.</pre><pre>Jag har tidigare här i kammaren, för att göra det\r\ntydligare, gjort jämförelsen med en godtyckligt\r\nvald ort på ungefär samma avstånd från Stockholm,\r\nnämligen Borlänge. Jag har följt upp detta i dag och\r\nkan konstatera att en tvåbarnsfamilj som väljer\r\nGotland framför Dalarna förlorar minst 270 kr. i\r\npengar och 6 1/2 timme i tid. Det, fru talman, skall\r\nvi slåss emot när vi skall hävda turistnäringen som\r\nen av våra basnäringar i Gotlands län.</pre><pre>Vår landsväg består inte av grus, betong eller asfalt.\r\nDen består av fartyg och hamnar. Kostnaden för vår\r\nlandsväg beräknas inte på samma sätt som\r\nkostnaden för andra länsvägar. Därför är det dyrare\r\natt resa till Gotland. Vi ser framför oss ännu högre\r\nkostnader nästa säsong. Vi behöver en ny\r\nkonstruktion av Gotlandstrafikens finansiering.</pre><pre>Det är inte rimligt att människor skall välja andra\r\nresmål än Gotland på grund av kostnaden.</pre><pre>Det är inte rimligt att utflyttade gotlänningar skall\r\nha högre kostnader än andra för att besöka sin\r\nhemort.</pre><pre>Det är inte rimligt att resekostnaden skall få företag\r\noch enskilda att tveka inför en flyttning till\r\nGotland.</pre><pre>Man kan, fru talman, diskutera avgångstider,\r\nturtäthet, restidens längd och mycket annat i\r\nGotlandstrafiken. Jag har medvetet valt att\r\nkoncentrera mitt inlägg på kostnaden. Det är dags\r\natt Sveriges riksdag erkänner -- och tar det\r\nekonomiska ansvaret för -- Gotlands landsväg till\r\nfastlandet.</pre><pre>Anf. 154 GUNHILD BOLANDER (c):</pre><pre>Fru talman! Under vårsessionens slutskede fattade\r\nriksdagens majoritet ett antal beslut som för\r\nGotland kommer att få näst intill förödande\r\neffekter.</pre><pre>Det gäller stödområdesindelningen, där Gotland\r\ninte längre fick tillhöra stödområde.</pre><pre>Det gäller beslutet om århundradets skattereform,\r\ndär speciellt turismen har blivit drabbad av den\r\nförhöjda mervärdeskatten.</pre><pre>Det gäller framtiden för jordbruksnäringen, som\r\nfortfarande är den dominerande näringen på\r\nGotland.</pre><pre>Inför alla dessa beslut har jag i motioner och\r\ndebattinlägg försökt påtala konsekvenserna för det\r\ngotländska näringslivet, men utan nämnvärt\r\nresultat. Varför vill man i regeringen inte lyssna,\r\nvarför är man inte beredd att se till helheten? Det\r\nhar funnits många anledningar under mina år i\r\ndenna kammare att konstatera att den ena handen\r\ni regeringen inte vet vad den andra gör. Gång efter\r\nannan upprepas detta.</pre><pre>Hela Sverige skall leva -- det har vi snart hört till\r\nleda. Jag måste då ställa frågan: Vilka\r\nförutsättningar ger regeringen för ett liv i\r\nglesbygdslänet Gotland?</pre><pre>Den höjda turistmomsen blev ett dråpslag för oss\r\nmed 50 000 färre turister den gångna sommaren,\r\nungefär en tiondel färre besökare på ön. Mina\r\nuttalade farhågor i juni har dess värre besannats.\r\nDet gick några veckor efter riksdagsbeslutet, och\r\nden 5 juli hade statens industriverk fått i uppdrag\r\natt studera momsförslagets effekter på vissa\r\nturistregioner i Sverige, däribland Gotland. Om det\r\nefter några år visar sig att det blir ''orimliga\r\neffekter'', kan staten möjligen tänka sig en\r\nstödinsats. Men då är ju skadan redan skedd, det\r\när den i dag. Och hur kommer ''orimlig effekt'' att\r\ndefinieras?</pre><pre>Från centerpartiets sida har vi aktivt motarbetat\r\nhöjningen av turistmomsen. Vi kommer att\r\nfortsätta med det, därför att vi inser vilka\r\nkonsekvenser denna har för den enskilde\r\nföretagaren inom denna bransch.</pre><pre>Som ytterligare lök på laxen kommer från årsskiftet\r\ninförandet av persontrafikmoms. Mitt krav från\r\njuni på att färjetrafiken till och från Gotland måste\r\nundantas ställer jag på nytt här i dag till de båda\r\npartier som genomdrivit skatteomläggningen,\r\nnämligen socialdemokrater och folkpartister. Det\r\när otillständigt att en familj med två vuxna och två\r\nbarn plus bil, som i dag betalar ca 2 000 kr. för ett\r\nGotlandsbesök, nästa år skall betala ytterligare 500\r\nkr. i mervärdeskatt för persontrafik.</pre><pre>Dessutom aviserar nu Gotlandslinjen en\r\nbiljettprishöjning utöver momsen med uppemot\r\n10 %.</pre><pre>Jag kan sälla mig till övriga frågeställare när det\r\ngäller trafiken: Vilken trafikant i Sverige betalar ett\r\nsådant kilometerpris över länsgränsen som vi\r\ngotlänningar och alla som tar sig till och från\r\nGotlandfår göra? Här har staten tidigare gått in\r\nmed SIND-pengar i ett projekt ''Avstamp\r\nGotland'', som bl.a. skulle resultera i ökat stöd till\r\nturism och jordbruk. Detta ingav förväntningar\r\ninom turistnäringen, förhoppningar som i dag\r\nligger grusade av denna eländiga mervärdeskatt.\r\nDet är varken mer eller mindre är en paradox att\r\nregeringen nu slår undan benen på projekt som\r\ntidigare initierats av samma regering. Återigen --\r\nvar finns helhetssynen?</pre><pre>Under den gångna veckan har bensinpriserna\r\ndiskuterats främst från glesbygdslänen i norra\r\nSverige men också från annat håll. Regeringen har\r\nsvarat med höjda avdrag för arbetsresor. Och det är\r\nväl bra så långt. Men för Gotland, som faktiskt är\r\nlandets mesta glesbygdslän så till vida att Gotland\r\nprocentuellt har mest invånare boende utanför\r\ntätort, hade en total sänkning av bensinpriset/-\r\nskatten varit mera rättvis. Det finns ett antal\r\nnödvändiga resor som inte är arbetsresor. Med\r\ncenterns förslag till energibeskattning skulle\r\nbensinpriset vara mer än en krona lägre.</pre><pre>När det gäller den förändrade jordbrukspolitiken\r\nkommer en omställning att få större inverkan på\r\narbetsmarknaden på Gotland än i något annat län i\r\nlandet. Bortsett från sockerproduktionen finns det\r\ninget som helst hänsynstagande till Gotlands\r\nspeciella läge och beroende av\r\njordbruksproduktionen. Från riksdagsmajoritetens\r\nsida saknas det både förståelse och vilja när det\r\ngäller att rättvist möjliggöra en positiv utveckling\r\npå ön.</pre><pre>Fru talman! Det finns anledning att återkomma i\r\ndenna talarstol vid ett senare tillfälle såväl till dessa\r\nfrågor som till villkoren för våra kommunikationer\r\nmed fastlandet. Vad jag ville redovisa i denna\r\ndebatt var den oro som vi gotlänningar känner inför\r\nframtiden när det gäller de här frågorna.</pre><pre>Anf. 155 LISBETH STAAF-IGELSTRÖM\r\n(s):</pre><pre>Fru talman! ''Värmland det är mitt liv, det se''.\r\n''Där vill jag leva, ja, där vill jag dö'' står det ju i\r\nVärmlandsvisan.</pre><pre>Egentligen skulle jag kanske ha sjungit den\r\nsistnämnda. Men när jag tänkte efter insåg jag att\r\ndet nog var bäst att bespara fru talmannen samt\r\növriga åhörare det.</pre><pre>Ja, hur är det då att leva i Värmland 1990? Bilden\r\när inte helt ljus. Mörka moln börjar torna upp sig\r\nvid horisonten, och fortfarande råder en regional\r\nobalans. Den längsta högkonjunkturen under\r\nefterkrigstiden börjar nu mattas av. Men denna\r\nlånga och intensiva högkonjunktur har naturligtvis\r\nunder tiden påverkat Värmland mycket positivt.\r\nUtgångsläget inför den väntade lågkonjunkturen är\r\ndärför bättre än vad det normalt brukar vara inför\r\nbistrare tider.</pre><pre>Antalet arbetslösa i nuläget visar inte på någon\r\nstörre ökning. Däremot har oroande varsel lagts,\r\noch orderingången till vissa företag har minskat.\r\nTendensen visar därmed att arbetslösheten i det\r\nkorta perspektivet inte förväntas öka drastiskt.\r\nMen utvecklingen i det längre perspektivet inger\r\nviss oro och måste därför nogsamt följas.</pre><pre>I Karlskoga har t.ex. sedan mitten av 70-talet ca\r\n4 000 arbetstillfällen försvunnit. Degerfors och\r\nStorfors har förlorat ca 1 000 arbetstillfällen\r\nvardera. I år har Kristinehamn drabbats av en\r\nminskning av antalet arbetstillfällen med ca 500.\r\nVidare har Saab-Scania varslat om nedläggning,\r\nvilket innebär att ett stort antal arbetstillfällen\r\nkommer att försvinna.</pre><pre>I den berörda regionen finns det ett\r\nhögteknologiskt kunnande. Där finns arbetskraft\r\nmed mycket kvalificerat verkstadskunnande. Där\r\nfinns också den modernaste industriella utrustning\r\nsom står att få.</pre><pre>Staten måste här känna ett särskilt ansvar för de\r\nstrukturförändringar som följer av att\r\nförsvarsindustrin får andra förutsättningar.</pre><pre>I västra Värmland har TVAB, som tillverkar kablar\r\nfrämst till bilindustrin, beslutat att flytta\r\ntillverkningen till Portugal. Om det sker kommer\r\nett hundratal anställda att förlora sina jobb, och\r\nTöcksfors kommer att drabbas mycket hårt. Även\r\nde enheter som TVAB har i Säffle, Koppom,\r\nMalung och Vansbro kommer att beröras.</pre><pre>Riksdagen har ju fattat beslut om att ge stöd till\r\nteknisk utveckling beträffande bilindustrins\r\nunderleverantörer. Jag förutsätter att det stödet\r\nkommer att utgå till de berörda.</pre><pre>I Säffle har vi Billeruds bruk, som tillverkar\r\nfettavstötande papper. I dag råder det osäkerhet\r\nangående brukets framtid på grund av att ägarna\r\nvill sälja koncernen, i vilken bruket ingår. Här\r\nmåste man mycket noga följa utvecklingen ur\r\nregionalpolitisk synpunkt.</pre><pre>I norra delen av Värmland har vi länets högsta\r\narbetslöshet. I dessa delar är det fråga om långa\r\navstånd samt dåliga vägar, vilket gör att det är svårt\r\nmed arbetspendling till andra orter. Det beslut som\r\nhar fattats om nedläggning av NKLJ-banan i\r\nHagfors gör inte situationen i denna del av\r\nVärmland bättre.</pre><pre>Kvinnoarbetslösheten i den här delen av länet är\r\nockså mycket hög.</pre><pre>Fru talman! Vad behöver man då göra för att kunna\r\nkomma till rätta med den regionala obalansen?</pre><pre>Först och främst vill jag lyfta fram utbildningen.\r\nUtbildningen är ett medel när det gäller att komma\r\ntill rätta med den regionala obalansen. Därför är\r\ndet mycket viktigt att det från statens sida sker en\r\nsatsning på framtida ökade samt fasta\r\nforskningsresurser vid högskolan i Karlstad.</pre><pre>Vidare råder det som bekant fortfarande en\r\növerhettning i storstadsområdena. Därför anser jag\r\natt statsmakterna bör ta initiativ till en starkt ökad\r\nutlokalisering av verksamheter och statliga verk\r\noch myndigheter till de regioner där ökad\r\nsysselsättning är ett måste för regionens överlevnad\r\noch utveckling.</pre><pre>Ett konkret exempel i nuläget i det sammanhanget\r\när postgirohanteringen, som tas upp i post- och\r\nteleutredningen. Denna verksamhet skulle med\r\nfördel kunna utlokaliseras. Vi värmlänningar säger\r\natt postgirot är hjärtligt välkommet till Hagfors.\r\nDär finns det bra arbetskraft och lämpliga lokaler.\r\nÄr det så att det måste vara en större ort, är man\r\nhjärtligt välkommen till Kristinehamn eller\r\nKarlstad.</pre><pre>Vidare hälsar vi värmlänningar den eventuellt\r\nkommande nya TV-kanalen mycket mycket\r\nvälkommen.</pre><pre>Bra kommunikationer är ju en mycket viktig\r\nförutsättning för att länet skall utvecklas. Därför\r\nmåste vi se till att det blir en ny länsflygplats i\r\nVärmland.</pre><pre>Järnvägsförbindelserna måste också utvecklas.</pre><pre>Inte heller vägstandarden är bra. Det gör att vi\r\nockså kräver höjda statliga väganslag.</pre><pre>Slutligen protesterar samtliga riksdagsledamöter\r\nfrån Värmland mot förslaget om en ny\r\ntullorganisation. Vi vill inte förlora ytterligare 24,5\r\ntjänster, som väl kommer att försvinna i Karlstad,\r\nKristinehamn och Charlottenberg.</pre><pre>Fru talman! Värmland är ett bra län att leva i. Jag\r\nvill att det skall vara så även i fortsättningen.\r\nDärför kommer vi socialdemokrater att fortsätta\r\nvår kamp för en positiv utveckling i Värmland.</pre><pre>Anf. 156 KJELL ERICSSON (c):</pre><pre>Fru talman! Värmland är ett bra landskap att bo\r\noch leva i. Man kan inte göra annat än instämma i\r\ndet. Från Värmlands sida arbetar vi alla för att det\r\nskall vara så även i fortsättningen.</pre><pre>Jag har här i talarstolen många gånger talat om\r\nvärmländska förhållanden. I dag skall jag ha ett\r\nlitet annorlunda och mera omfattande anförande\r\nsom också gäller andra län.</pre><pre>För att hela vårt land skall kunna utvecklas fordras\r\ndet många olika åtgärder inom olika områden. Det\r\ngäller tillgången till arbetstillfällen, bostäder,\r\nkommunikationer m.m. Jag skall i den här debatten\r\nnågot beröra dessa frågor.</pre><pre>Under en osedvanligt lång period har det varit\r\nhögkonjunktur i vårt land. Det har gjort att hjulen\r\nhar snurrat för fullt inom nästan alla områden. De\r\nbrister som har funnits har därför inte kommit i\r\ndagen. Nu kan vi däremot skönja en försvagning av\r\nkonjunkturen. Orsakerna är flera. En orsak är den\r\nekonomiska situationen, vilken berörts av flera\r\ntalare tidigare i dagens debatt.</pre><pre>Både skogsindustrin och bilindustrin, men även\r\nunderleverantörerna till bilindustrin, har fått ett\r\nkraftigt försämrat läge. När det gäller de här två\r\nindustrigrenarna har man ofta verksamhet i\r\nområden som regionalpolitiskt är mycket känsliga.</pre><pre>Beträffande bilindustrin kan vi dagligen både se\r\noch höra att omstruktureringar är på gång. Såväl\r\nSAAB som Volvo har genomfört\r\npersonalminskningar, och nya varsel om ytterligare\r\nneddragningar har aviserats.</pre><pre>Båda dessa företag har en stor del av sin\r\ntillverkning förlagd till det som i dag kallas för\r\nstödområdet. Nu riskerar många arbetstillfällen att\r\nförsvinna. Detsamma gäller olika\r\nunderleverantörer till bilindustrin som kommer att\r\nfå vidkännas samma neddragningar.</pre><pre>En av orsakerna till det försämrade läget är att våra\r\nsvensktillverkade varor blir för dyra och därför har\r\nsvårt att konkurrera på den internationella\r\nmarknaden. Våra underleverantörer inom t.ex.\r\nbilindustrin har därför fått vidkännas kraftigt\r\nsänkta priser på sina produkter. Detta har lett till\r\natt en del av tillverkningen har förlagts utomlands.\r\nYtterligare produktion kommer att flyttas ut till\r\nlåglöneländer.</pre><pre>För att vi även i framtiden skall kunna vara med\r\nsom en ledande tillverkare av bilar och\r\nkomponenter till bilindustrin krävs det, utöver det\r\nsom tidigare har angivits av flera talare under\r\nrubriken ekonomisk politik, en skyndsam insats för\r\natt utveckla både produkter och metoder, så att vi\r\nkan konkurrera om framtidens komponenter på de\r\nnationella och internationella marknaderna. Det\r\ngäller t.ex. TVAB, som Lisbeth Staaf-Igelström\r\nnämnde. Men det gäller också sådana företag som\r\nFundo i Charlottenberg, VME i Arvika osv. I den\r\nnäringspolitiska propositionen, som riksdagen\r\nantog i våras, anslås 150 miljoner för utveckling av\r\njust underleverantörer till bilindustrin. Det var ett\r\nbra initiativ av industriministern. Men dessa medel\r\nkan bli alltför små med tanke på vad som har skett\r\noch vad som kan komma att ske inom branschen.\r\nVi måste ha en hög beredskap.</pre><pre>En annan näring som nu börjar känna av en\r\nförsämrad konjunktur är massaindustrin, med\r\nåtföljande neddragningar i produktionen. Det är\r\nnågonting som bör följas med uppmärksamhet med\r\ntanke på varsel om personalminskningar, som kan\r\nbli aktuella.</pre><pre>Än så länge har sågverksnäringen gått bra. Men på\r\ngrund av svårigheter att bli av med spån och flis har\r\nflera sågverk fått stoppa produktionen under en\r\nviss tid. Det är något som är helt oacceptabelt. Går\r\ndet inte att bli av med spån och flis till\r\nmassafabrikerna och till plattfabrikerna måste det\r\nvara ypperligt att använda de produkterna för\r\nenergiändamål. Tyvärr har vi i dag en lag,\r\nträfiberlagen, som förhindrar ett fritt utnyttjande\r\nav dessa produkter. Jag och flera med mig har\r\nmotionerat om att denna lag omedelbart bör\r\navskaffas. Jag hoppas därför att vi inom en inte\r\nalltför avlägsen framtid skall kunna få bort denna\r\nhämsko på utnyttjandet av träråvaror. Det är också\r\nur regionalpolitisk synvinkel viktigt att våra\r\nsågverk, som finns på många platser i vårt land, kan\r\nhålla i gång sin produktion på ett rationellt sätt.</pre><pre>En annan fråga som har en mycket stor\r\nregionalpolitisk betydelse är tillgången till goda\r\nkommunikationer. Tyvärr är det si och så med den\r\nsaken ute i våra glesbygdslän. Där saknas oftast\r\ntillfredsställande allmänna kommunikationsmedel.\r\nDet som står till buds är i regel bilen. Men på grund\r\nav det höga bensinpriset har resekostnaderna i\r\nglesbygden blivit orimligt höga. En del beror på\r\noroligheterna vid Persiska viken, men den största\r\ndelen är självförvållad, genom den höga skatt som\r\nvi har på bensin här i Sverige.</pre><pre>Jag har hela tiden bestridit att skattereformen skall\r\nfinansieras genom den höga beskattningen av\r\nglesbygdsbefolkningen. Det blir en orättvis\r\nbeskattning som slår mycket hårt mot utsatta\r\ngrupper. Sedan har oroligheterna vid Persiska\r\nviken lagt ytterligare lök på laxen. Därför borde\r\nregeringen omedelbart sänka bensinskatten. Vill vi\r\nha kvar människor på landsbygden får inte\r\nstatsmakterna slå undan fötterna på dem. I dag är\r\ndet så dyrt för många att köra till och från arbetet\r\natt man ifrågasätter om det verkligen är värt att\r\narbeta. Därtill måste man på landsbygden använda\r\nbilen för att komma till service av olika slag och\r\näven till barnens aktiviteter. Det nu höga\r\nbensinpriset gör det orimligt dyrt att klara av alla\r\nnödvändiga resor. Därför vädjar jag till regeringen:\r\nSänk omedelbart bensinskatten!</pre><pre>Jag är tacksam för att finansministern i går föreslog\r\nen höjning av reseavdraget, men det är inte\r\ntillräckligt och det täcker inte på långt när de höjda\r\nkostnaderna för att ha bil. Det gäller inte endast\r\narbetsresor. Som jag tidigare sade måste man köra\r\nlånga sträckor för att komma både till service och\r\nandra aktiviteter på landsbygden. Om vi inte vidtar\r\nåtgärder som lättar den tunga bördan för\r\nlandsbygdens folk kommer allt tal om en levande\r\nlandsbygd bara att vara tomma ord.</pre><pre>Fru talman! Till sist skulle jag vilja ställa en fråga\r\ntill Lisbeth Staaf-Igelström. Hon har tidigare själv\r\narbetat hårt för att bensinskatten skulle sänkas. Är\r\nLisbeth Staaf-Igelström nöjd med finansministerns\r\nställningstagande att höja reseavdraget eller\r\nkommer hon att fortsätta att arbeta för sänkt\r\nbensinskatt?</pre><pre>Anf. 157 LISBETH STAAF-IGELSTRÖM (s)\r\nreplik:</pre><pre>Fru talman! Skattereformen som vi\r\nsocialdemokrater och folkpartiet har beslutat om är\r\nen mycket bra reform. Den är något som kommer\r\natt gynna alla i Sveriges land. I år har vi mest fått\r\nkänna av kostnaderna. Nästa år kommer faktiskt\r\nockså lättnaderna. LO och TCO har gjort en\r\nutvärdering av skattereformen. Den pekar på att\r\nreformen är neutral mellan glesbygd och storstäder.</pre><pre>Nu har, som Kjell Ericsson nämnde, den olyckliga\r\ninvasionen inträffat vid Persiska viken, vilket har\r\ndrivit upp bensinpriset. Jag är mycket medveten om\r\natt det höga bensinpriset är något som främst\r\ndrabbar glesbygden. Därför har jag jobbat för att få\r\nen lösning på frågan. Den lösningen kom vi\r\nsocialdemokrater och folkpartiet överens om och\r\nlade fram i går. Resor till och från jobbet skall ha\r\nett högre avdrag än tidigare.</pre><pre>Detta förslag innebär att den som kör tio mil om\r\ndagen till och från jobbet kommer att få en\r\nminskning med 1:08 kr. per liter bensin. Det finner\r\njag i nuläget acceptabelt. Men jag hoppas verkligen\r\natt krisen vid Persiska viken löser sig, naturligtvis\r\nförst och främst för de människor som bor där och\r\natt vi får fred i vår värld, men även för att vi skall få\r\nett lägre bensinpris här i Sverige.</pre><pre>Anf. 158 KJELL ERICSSON (c) replik:</pre><pre>Fru talman! Visst beror det höga bensinpriset till\r\nen del på krisen vid Persiska viken, men den största\r\ndelen utgörs av bensinskatten. När jag läste\r\nExpressen i går såg jag vad Lisbeth Staaf-Igelström\r\nskrev där, att det måste komma till en lösning, en\r\nsänkning av något slag. Det rekordhöga\r\nbensinpriset drabbar glesbygdsbefolkningen hårt i\r\nhela länet. Det är inte bara resorna till arbetet som\r\nkostar mer nu. I glesbygden har man också långt till\r\naffärer, bensinmackar och skolor. Jag tycker att det\r\nLisbeth Staaf-Igelström skrev i Expressen var bra.\r\nJag hoppas att hon skall arbeta med frågan i\r\nfortsättningen också.</pre><pre>Tittar man på vad som har skett med bensinpriset\r\nunder året ser man att det i början av året gällde en\r\nkostnad på 5:17 kr. per liter. Den 1 juni var det 6:50\r\nkr. och i dag är det 7:57 kr. Alltså har priset stigit\r\nmed 2:40 kr. på den här tiden. Regeringens förslag\r\när att man i 1991 års deklaration skall få göra avdrag\r\nför 11 kr. per mil oavsett körsträcka.</pre><pre>Om man t.ex. kör 3 000 mil per år innebär det att\r\nman får ett avdrag på 7 400 kr. Med 50 %\r\nmarginalskatt ger det 3 700 kr. i förtjänst. Vid 30 %\r\nmarginalskatt, som många kommer att ha efter\r\nnyår, ger det 2 220 kr. Det skall jämföras med den\r\nmerkostnad på ungefär 7 200 kr. som man får vid\r\n3 000 mils körning. Alltså täcker det knappt hälften\r\nav vad merkostnaden handlar om. Jag funderar på\r\nvad Lisbeth Staaf-Igelström egentligen säger till\r\nexempelvis ett vårdbiträde i Gillberga som arbetar\r\ninne i Säffle. Hon har fått kraftigt höjda\r\nbensinkostnader och får inte ens kompensation för\r\ndet i sitt avdrag. Därtill kommer alla andra\r\nkostnader för resor. Hon får inte heller speciellt\r\nstor kompensation i skattereformen. Det skall bli\r\nroligt att höra vad Lisbeth Staaf-Igelström säger om\r\ndetta.</pre><pre>Under detta anförande övertog andre vice\r\ntalmannen ledningen av kammarens förhandlingar.</pre><pre>Anf. 159 LISBETH STAAF-IGELSTRÖM (s)\r\nreplik:</pre><pre>Herr talman! Sjukvårdsbiträdet i Gillberga, som\r\nKjell Ericsson tog som exempel, kommer\r\nnaturligtvis att få ta del av ökningen av avdraget för\r\nresor till och från arbetet. Kjell Ericsson sade själv\r\natt bensinen kostade 5:17 i början av året. Nu är\r\nden uppe i 7:57 kr. Studerar vi effekterna av\r\nbensinprishöjningen vet vi att den mesta höjningen\r\nkom i samband med invasionen i Kuwait. Enligt\r\nskattereformen hade bensinpriset legat kvar på den\r\nnivå som det hade 1982, om icke invasionen i\r\nKuwait hade ägt rum.</pre><pre>Anf. 160 KJELL ERICSSON (c) replik:</pre><pre>Herr talman! Jag håller inte riktigt med Lisbeth\r\nStaaf-Igelström om att den största höjningen har\r\nkommit med krisen. Mellan den 1 januari och den\r\n1 juni höjdes priset med nästan 1:50 kr. Efter den 1\r\njuni har det höjts med ungefär 1 kr. Det mesta\r\nligger på skatten.</pre><pre>En lågavlönad som måste köra lång väg till jobbet\r\nhar stora utgifter för bensin men blir kompenserad\r\nknappt till hälften genom reseavdragen. Det tycker\r\njag är otillständigt.</pre><pre>Anf. 161 SIGGE GODIN (fp):</pre><pre>Herr talman! Utan Västernorrland dör Sverige.\r\nDen svenska skogsindustrin svarar för 54 miljarder\r\nav Sveriges nettoexportintäkter. Av dessa kan 35\r\nmiljarder hänföras till norra Sverige och ca 25\r\nmiljarder av dessa kommer från Västernorrland.</pre><pre>I jämförelse med svensk bilindustri är\r\nnettoexportintäkterna från Västernorrland dubbelt\r\nså stora som från hela den svenska bilindustrin.\r\nDessutom exporterar Västernorrland 4,3 TWh el\r\ntill övriga Sverige.</pre><pre>Västernorrland bidrar med avgörande\r\nnettoinkomster till Sverige i jämförelse med\r\nexempelvis Stockholm, som är en tärande del av\r\nlandet. Stockholm lever av Västernorrlands och\r\nandra läns förmåga att producera och exportera\r\nskogsråvaror som gör att Stockholm och övriga\r\nSverige kan överleva.</pre><pre>Är då Västernorrland nödvändigt för landet eller\r\nkan vi avveckla skogsindustrin i ''mittlän'' till\r\nförmån för etableringar inom EG? Svaret är\r\nsjälvklart. Skogsindustrin är avgörande för Sveriges\r\nframtid.</pre><pre>Herr talman! Jag har många gånger från denna\r\ntalarstol redovisat situationen i Västernorrland.\r\nBefolkningsutvecklingen har dramatiskt förändrats\r\nsedan 50-talet. Då bodde i länet 281 000, och i dag\r\när vi nere i 260 000, en minskning i runda tal med\r\n21 000 personer, och det är då huvudsakligen\r\nungdomar som har flyttat söderut. Det är alltså ''en\r\nhel kommun'' som har försvunnit.</pre><pre>Västernorrland är ett län som regeringen har rest\r\nförbi. Intresset har saknats från den\r\nsocialdemokratiska regeringen att analysera och\r\nutvärdera de rapporter som kommit från ''mittlän''.</pre><pre>Trots att den regionalpolitiska utredningen föreslog\r\nbetydande insatser i länet slog regeringen dövörat\r\ntill. Man tycker att en statlig utredning borde vara\r\nmer trovärdig än det klagande som vi politiker\r\nibland framfört från länet. Men så var tydligen inte\r\nfallet.</pre><pre>I dag är vi på nytt inne i en betydande kris. Av de\r\nvarsel som lagts i landet kommer en tredjedel från\r\nVästernorrland. Jag skall ta några exempel:</pre><pre>Kema Nobel lägger ner kiselfabriken i Ljungaverk\r\ni Ånge.</pre><pre>Kabi i Matfors, Sundsvalls kommun, flyttar\r\ntillverkningen till Norge.</pre><pre>Hagraf lägger ner tillverkningen i Härnösand.</pre><pre>Saab avvecklar i Kramfors.</pre><pre>T 3 i Sollefteå läggs ner.</pre><pre>Hägglunds i Örnsköldsvik avvecklar en del av den\r\nspårbundna tillverkningen och Husum i\r\nÖrnsköldsvik avskedar inom pappersindustrin.</pre><pre>Herr talman! Jag vill påstå att regeringen inte\r\nmedverkar till att tvinga fram en lösning i\r\nLjungaverk. Bofors borde ta sitt ansvar i denna\r\nglesbygd. Regeringen gör heller inget för att\r\npåverka Kabi att lösa krisen i Matfors.</pre><pre>I Härnösand har de statliga verksamheterna dragits\r\nner med flera hundra personer. Därför ställs\r\nsärskilda krav på ersättningsindustrier när nu\r\nHagraf lägger ner i Härnösand.</pre><pre>Saabs etablering i Malmö tvingar delvis fram\r\navvecklingen i Kramfors. Därför har regeringen ett\r\nsärskilt ansvar för nya jobb i Kramfors. Hittills har\r\ndet gått trögt med ny verksamhet.</pre><pre>T 3 i Sollefteå skall enligt försvarsutskottet ersättas\r\nmed annan verksamhet. Ingen reaktion från\r\nregeringen.</pre><pre>Utredningar har gjorts i Örnsköldsvik om tänkbara\r\nkunder och arbetstillfällen inom tjänstesektorn.\r\nRegeringen sade nej till stöd för byggandet av\r\ntjänstecentrum Arken. Tala om statlig kluvenhet! I\r\ndet ena fallet initierar man verksamhet och i det\r\nandra fallet vägrar man att ställa upp. Sammantaget\r\nhandlar det om över 1 000 industrijobb som hotas,\r\n700--800 jobb inom tjänstesektorn och 200--300\r\njobb inom grossistindustrin. Allt detta i ett län som\r\nhar tappat över 20 000 människor under åren.</pre><pre>''Mittlän'' har trots den dystra bild jag målar upp\r\nenorma möjligheter till utveckling. Det ligger mitt\r\ni Norden. Det skulle kunna bli en centralpunkt för\r\nsamverkan i Mittnorden.</pre><pre>Det är 40 minuters resväg från Stockholm.</pre><pre>Det har överskott på el, som är till glädje för övriga\r\ndelar av landet.</pre><pre>Vi har en blomstrande högskola med goda\r\nförutsättningar att utvecklas till ett\r\nmittnordenuniversitet, en högskola utan problem\r\nmed bostäder för de studerande, landets vackraste\r\nkårhus, närhet och gemenskap i Sveriges vackraste\r\nlän.</pre><pre>Den socialdemokratiska regeringen har ''mittlän'' i\r\nsin hand. Skall den strypa Sveriges ekonomi och\r\ndärmed också Stockholms överlevnad? Eller\r\nkommer regeringen att lösa energifrågorna för\r\nskogsindustrin, metallindustrin och den kemiska\r\nindustrin? Blir elpriser sådant att Gränges\r\nAluminium kan överleva? Blir elpriset sådant att\r\ninte skogsindustrin tvingas utomlands? Blir elpriset\r\nsådant att ökad förädling kan ske i våra\r\nbasnäringar?</pre><pre>Jag vill ge några förslag till insatser som kan vara\r\nbra.</pre><pre>Det är då en satsning på vägarna. Av 300 mil\r\nbelagda vägar är det 200 mil som skall åtgärdas.\r\nVad händer med resten? Vi skall ha klart för oss att\r\n60 % av vägarna i Västernorrlands län är belagda,\r\nmedan 100 % är belagda i övriga Sverige.</pre><pre>Vi behöver forskning och utveckling vid högskolan.\r\nDå menar jag att kollektivforskningen inom massa\r\noch papper skall flyttas från Stockholm till\r\nVästernorrland.</pre><pre>Vi vill ha en satsning på snabbtågsutveckling, så att\r\nvi slipper åka mjölktåg norr om Gävle, och vi\r\ntycker att Botniabanan måste byggas, för annars\r\nklarar man inte skogstransporterna.</pre><pre>Vi menar också att man måste etablera det nya\r\nskolverket i Härnösand som en kompensation för\r\nproblemen vid Hagraf.</pre><pre>Anf. 162 KARL HAGSTRÖM (s):</pre><pre>Herr talman! Repris, repris, repris -- det brukar\r\nmina barn säga när man upprepar en sak för många\r\ngånger. Men jag tar risken. Jag tänker prata om\r\narbetslöshetssituationen i Gävleborgs län.</pre><pre>Här i riksdagen pratar vi en del hel om\r\nsysselsättning och arbetslöshet. Den allmänna\r\nuppfattningen är att arbetslöshet är ett\r\nresursslöseri, åtminstone i tider när\r\nhögkonjunkturen gör att marknaden efterfrågar\r\nmer arbetskraft än vad som finns tillgänglig inom\r\nregioner eller branscher.</pre><pre>Vid månadsskiftet maj-juni var 2 388 personer\r\nheltidsarbetslösa i Gävleborgs län. I augusti hade\r\nsiffran stigit till 3 900. Vid en jämförelse med hur\r\ndet var för två år sedan står vi på ungefär samma\r\nnivå.</pre><pre>Herr talman! Den långvariga högkonjunkturen\r\nbörjar nu att vika. Samtliga sektorer i samhället\r\nkommer att vara ytterst restriktiva med expansion\r\noch nyanställningar. Det sker nu varsel och\r\ndriftsinskränkningar inom delar av industrin och\r\nneddragningar inom den offentliga sektorn.</pre><pre>Det är från en extrem högkonjunktur nedgången\r\nsker. Emellertid har nedgången kommit snabbt\r\nunder de senaste två månaderna, och signalerna\r\nindikerar att det bara är början på en våg av\r\ninskränkningar som kommer framöver inom\r\nsamtliga områden i samhället.</pre><pre>Kostnadsläget, med ökade produktionskostnader,\r\nsamtidigt med den fallande dollarkursen medför\r\nkärvare konkurrensläge för den svenska industrin\r\npå exportmarknaden. Det ger en komplex\r\nproblembild för just Gävleborgs län.</pre><pre>Stora basindustrier rationaliserar, med minskat\r\npersonalbehov som följd. Byggsektorn, jord- och\r\nskogsbruk samt den offentliga sektorn har stor\r\nbetydelse för sysselsättningen. Inom samtliga dessa\r\nsektorer kommer färre människor att sysselsättas\r\nframöver.</pre><pre>Länets höga deltidsarbetslöshet är ett problem som\r\ninte underlättas av en vikande konjunktur med\r\nfärre fasta heltidsjobb att erbjuda. 3 000 personer\r\när deltidsarbetslösa i Gävleborgs län. Det är ett\r\nfaktum att deltidsarbetslösheten oftast drabbar\r\nkvinnorna.</pre><pre>Vilka åtgärder behövs? Gävleborgs län har den näst\r\nhögsta arbetslösheten i riket, den högsta\r\ndeltidsarbetslösheten, den högsta\r\nförtidspensioneringen och en av de lägsta\r\nutbildningsnivåerna.</pre><pre>Länets näringslivsstruktur, med stor andel av\r\nsysselsättningen koncentrerad till de områden som\r\nnu drabbats hårdast.</pre><pre>Länet har en av de lägsta utbildningsnivåerna i\r\nriket. Detta, samt den vikande konjunkturen, gör\r\ndet angeläget att ökade utbildningssatsningar\r\nmöjliggörs.</pre><pre>Exempel på åtgärder:</pre><pre>Utbildningssatsningar med påbyggnad inom t.ex.,\r\nekonomi, data, arbetsmiljöområdet.</pre><pre>Utbildningssatsningar mot yrken som fortfarande\r\nhar brist på arbetskraft -- NC-operatörer, svetsare,\r\nyrkeslärare med naturvetenskaplig och ekonomisk\r\ninriktning, socialsekreterare och hälso- och\r\nmiljöskyddsinspektörer.</pre><pre>Inte ens vid en eventuell ny högkonjunktur om 3--\r\n4 år kan man räkna med att yrken inom\r\nadministration och kontor kommer att öka.</pre><pre>Arbetsmarknadsutbildningar, med inriktning på\r\nkontor och administration, har för länge sedan\r\ndragits ner till ett minimum. Däremot fortsätter\r\ngymnasieskolan att utbilda alltför många med\r\ninriktning på handel och kontor.</pre><pre>Därför är ökad samverkan mellan olika instanser i\r\nsamhället av yttersta vikt för att man över huvud\r\ntaget skall ha en chans att komma till rätta med\r\ndenna obalans.</pre><pre>Ökade utbildningssatsningar i länet är därför\r\nnödvändiga.</pre><pre>Här behövs också en intensifierad information i\r\nskolorna för att förhindra inflöde till yrken som\r\nförsvinner eller ytterligare reduceras.</pre><pre>Flyktingar och invandrare är en viktig framtida\r\narbetskraftsresurs. När lågkonjunkturen vänder\r\nhar vi inte längre några stora arbetskraftstillskott i\r\nform av kvinnor eller ungdomar att ta till. Trots\r\nrationaliseringar inom många branscher och\r\nsektorer i samhället kommer vi då att behöva det\r\narbetskraftstillskott som invandrarna utgör. Det är\r\ndärför viktigt att under lågkonjunktur förbereda\r\ndetta.</pre><pre>Anf. 163 EIVOR HUSING (s):</pre><pre>Herr talman! När jag förra veckan lyssnade på\r\npartiledardebatten så hade jag svårt att känna igen\r\nmig när allt elände presenterades av främst de\r\nborgerliga partiledarna. Samtidigt är det fastlagt att\r\nbarnen i Sverige har det bäst av alla världens barn.\r\nDet är väl ett bra betyg för vår välfärd. Det var nog\r\nriktigt som en ung pappa sade i våras när vi\r\ntvingades skjuta upp den utbyggda\r\nföräldraförsäkringen: ''Jag känner inte igen mig i\r\nden bild som media skildrar av oss\r\nsmåbarnsföräldrar.''</pre><pre>Låt oss fortsätta att bygga vidare på vår\r\nfamiljepolitik, som på sikt ger en god återbäring\r\nmed trygga barn. Men visst finns det många än som\r\nsaknar barnomsorg -- inte minst i storstäderna.\r\nDärför vill jag gärna förmedla hur bra\r\nbarnomsorgen kan fungera ute i en\r\nglesbygdskommun som Lycksele och även ute i\r\nsmåbyarna.</pre><pre>Jag har nyligen besökt ett minidagis som vi kallar\r\nalternativt dagis. I ett litet Folkets hus hyr\r\nkommunen lokaler för dagis Kattfoten, i byn\r\nKattisavan, och pensionärsföreningen upplåter sina\r\nhobbylokaler för vävning och träslöjd.\r\nÄldreomsorgen är införlivad i dagisverksamheten\r\ngenom att pensionärerna äter lunch där, med\r\nbarnen vid samma bord.</pre><pre>Här känner sig personalen inte instängd i ett\r\nmonopol, som någon uttryckte det här tidigare i\r\ndebatten.</pre><pre>Här har man hittat lösningar för att överbrygga\r\ngenerationsklyftorna. Barnstugan har blivit en\r\ncentral punkt i byn, precis vad som sades i\r\nbarnstugeutredningen. Och här är det ingen som\r\nefterfrågar vårdnadsbidrag, kvinnorna ja, även\r\nmän, vill ha arbete och därför är barnomsorgen ute\r\ni glesbygden en stor regionalpolitisk fråga. Annars\r\nstannar inte kvinnorna kvar -- vi har ändå\r\nunderskott på kvinnor under 40 år i alla de sju\r\nskogslänen.</pre><pre>Regionalpolitik för 90-talet -- som antogs i våras har\r\nredan börjat sätta spår. Att det mesta av stödet går\r\ntill det inre stödområdet gör att de små\r\nkommunerna vågar hysa en viss framtidstro, trots\r\natt de aldrig riktigt fått ta del av den högkonjunktur\r\nsom gällt under den senaste tiden. Dock har de fått\r\nuppleva en viss brist på arbetskraft. Nu behövs\r\nåtgärderna -- inte minst för utbildning -- när\r\narbetslöshetssiffrorna tenderar att stiga.</pre><pre>Det finns många idéer om de 200 miljoner som går\r\ntill de tre nordligaste länen för särskilda\r\ninfrastrukturåtgärder i de inre stödområdena. Här\r\nhar länsstyrelserna en stor uppgift att fastlägga bra\r\nförslag. Idéerna de finns. Inte minst när det gäller\r\nkompetensutveckling -- och speciellt för kvinnor.\r\nVi upplever faktiskt nu att kvinnorna börjar räknas\r\nsom en resurs även i glesbygden, och det är\r\nglädjande.</pre><pre>Kulturen nämns också, och här vill jag säga att\r\nkultur och småföretagsamhet i glesbygden måste gå\r\nhand i hand. Sänkningen av den allmänna\r\nlöneavgiften om 10 % i det inre stödområdet får vi\r\nhoppas leder till nya investeringar och därmed ökad\r\nsysselsättning. Här finns också utrymme för att\r\nförverkliga ''det goda arbetet'' med tanke på\r\narbetsmiljön, delaktighet och utbildning för de\r\nanställda.</pre><pre>Men visst finns det klagomål också. Bensinpriset\r\nupplevs som högt och människorna har inte pratat\r\nom något annat den sista tiden. Det är glädjande att\r\nförändringar är på gång.</pre><pre>I gruvorna är det neddragningar.</pre><pre>Många påstår att hotell- och restaurangmomsen\r\nslår hårt mot turismen. Det finns säkert många\r\nandra orsaker. En kan vara att demokratiseringen i\r\nÖsteuropa har medfört att många valt att åka till\r\ndessa länder. Vi bör nog invänta de studier som\r\nSIND gör av hur turistnäringen utvecklas och vilka\r\neffekter skattereformen har på densamma.</pre><pre>Att turistnäringen ska kunna ta del av samma\r\nregionalpolitiska stöd eller utvecklingsbidrag som\r\nall annan näringsverksamhet betyder mycket för\r\nvår landsända.</pre><pre>Avslutningsvis vill jag säga att vi hälsar\r\nglesbygdsdelegationen varmt välkommen till\r\nÖstersund med Marianne Stålberg som chef.</pre><pre></pre><pre>Anf. 164 SIGGE GODIN (fp) replik:</pre><pre>Herr talman! Det är intressant att höra Eivor\r\nHusing tala om kvinnorna i glesbygden och vad\r\nsänkta socialavgifter kan betyda. Detta innebär att\r\nsocialdemokraterna på allvar anammat folkpartiets\r\nförslag att sänka socialavgifterna i de mest utsatta\r\nområdena i landet. Vi har fått kämpa i många år för\r\natt detta skulle bli verklighet. Det är bra om ni nu\r\ninsett behovet.</pre><pre>Men jag skulle vilja fråga Eivor Husing: Varför\r\ngäller detta inte kvinnorna? Avgifterna sänks ju\r\ninte för typiska företag som kvinnor bedriver -- på\r\ndet ville ni inte vara med.</pre><pre>Eivor Husing tycker att det är viktigt att kvinnorna\r\nkan få förvärvsarbeta även i inlandet. Det är vi\r\növerens om. Men skall de då inte ha samma\r\nförmåner och samma möjligheter att bedriva\r\nföretagsamhet i form av egen verksamhet och få\r\nsamma möjligheter som männen har? Kvinnor\r\nbedriver inte tekniska företag och industriell\r\nverksamhet, utan de är mera inom servicenäringen,\r\noch där gäller inte denna nedsättning. Varför gör ni\r\nskillnad mellan män och kvinnor i det\r\nsammanhanget?</pre><pre>Sedan tror jag att Eivor Husing inte har besökt\r\ntillräckligt många kvinnor i inlandet för att studera\r\nbarnomsorgen och möjligheten att få välja den\r\nformen. Fråga samtliga så kanske det blir ett annat\r\nresultat. De kvinnor jag har träffat i inlandet vet\r\nverkligen vad de vill, och de vill bestämma själva\r\nvilken form av t.ex. barnomsorg de skall ha. De vill\r\ndessutom själva bestämma inom vilka branscher de\r\nskall arbeta.</pre><pre>Anf. 165 EIVOR HUSING (s) replik:</pre><pre>Herr talman! Sigge Godin går förbi vad jag sa när\r\njag tog upp sänkta löneavgifter. Jag hoppades att\r\nden sänkta avgiften skulle leda till nya investeringar\r\noch därmed även sysselsättning som kvinnor kan ta\r\ndel av.</pre><pre>Jag har varit ute mycket i glesbygden och sett vad\r\nkvinnor arbetar med. Jag har även sett annan\r\nverksamhet inom dagisverksamheten än den jag nu\r\nskildrade. Jag skulle kunna berätta mycket.</pre><pre>Det finns många kvinnor som startar eget. Flera\r\nprojekt är på förslag i kommunerna i Västerbotten.\r\nJag tror emellertid att folkpartiet helt har bitit sig\r\nfast vid att människor skall starta eget inom\r\nverksamhet som knyter an till den offentliga\r\nsektorn, främst när det gäller sjukvård. Kvinnor\r\nkan mycket mer än vård och omsorg!</pre><pre>Anf. 166 SIGGE GODIN (fp) replik:</pre><pre>Herr talman! Vad jag försöker säga till Eivor\r\nHusing är att kvinnor inte har möjlighet att välja,\r\neftersom de inte blir behandlade på samma sätt som\r\nmän. Enligt Eivor Husings modell måste kvinnor\r\nalltid ägna sig åt industriell verksamhet. Service och\r\ntjänsteproduktion, vilket jag nu tänkte mig, är ju\r\ndet viktigaste som kvinnor brukar ägna sig åt och\r\nhar erfarenhet och utbildning för.</pre><pre>Ska kvinnorna inte ha samma förutsättningar som\r\nmännen? De har de ju faktiskt inte i dag. Det är det\r\nsom jag opponerar mig mot. Jag har inte sagt att de\r\nenbart ska ägna sig åt vård och omsorg. Det skall\r\nde kvinnor och män göra som är intressade och har\r\nutbildning och fallenhet för det. De andra skall fritt\r\nfå välja att forma en förvärvsverksamhet som de\r\ntycker är bra.</pre><pre>Jag tycker att det här är lite beklämmande att ni\r\nsocialdemokrater inte inser detta. Människor måste\r\nha möjligheter att fritt välja och skapa sig en\r\nframtid, och dessutom skapa en framtid för den\r\nregion och ort där de arbetar. Det är viktigt framför\r\nallt om vi ska få inlandet att kunna leva vidare, och\r\ndessutom kunna intressera kvinnor för att stanna\r\nkvar -- många kvinnor flyttar tillbaka. Det behövs\r\nkvinnor med kompetens, välutbildade kvinnor,\r\nsom verkligen satsar på inlandet. Det finns några\r\nexempel, men med socialdemokratisk politik får de\r\ninte samma förutsättningar som männen.</pre><pre>Anf. 167 EIVOR HUSING (s) replik:</pre><pre>Herr talman! Visst får kvinnor välja! Det är väl då\r\ndet här med omsorg kommer in i bilden, eftersom\r\nSigge Godin tror att alla vill starta eget. Jag träffar\r\nmånga kvinnor -- senast här i lördags när jag var ute\r\ni Nordsjö, där jag träffade kvinnor i åldern 21 till 61\r\når. Där fanns det ingen som pratade om att de hade\r\nönskemål om att starta egen verksamhet inom\r\nsjukvården eller äldreomsorgen. Det fanns heller\r\ningen som pratade om vårdnadsbidrag. I stället vill\r\nkvinnorna ha bra barnomsorg, och då är det dagis\r\nman vill ha. Det är inte ens dagbarnvårdare som\r\nefterfrågas.</pre><pre>Det har kommit fram många förslag nu vad gäller\r\nkompetensutveckling för kvinnor. Vi kommer\r\nsäkert att starta upp något. Det är bara att komma\r\nfram till vad som blir det bästa när det gäller\r\nkompetensutveckling för kvinnor.</pre><pre>Andre vice talmannen anmälde att Sigge Godin\r\nanhållit att till protokollet få antecknat att han inte\r\nägde rätt till ytterligare replik.</pre><pre>Anf. 168 ÅKE SELBERG (s):</pre><pre>Herr talman! Norrbotten har på många\r\nbetydelsefulla områden haft en positiv utveckling\r\nunder praktiskt taget hela 80-talet. Grunden till\r\ndetta lades med den socialdemokratiska\r\nregeringens proposition ''Utveckling i Norrbotten''.\r\nGenom de åtgärderna och insatserna skapades en\r\nbättre situation för länets basindustrier, vilket\r\nockså medfört att dessa kunnat hålla en hygglig\r\ninvesteringsnivå. Det har i sin tur lett till att de små\r\nföretagen kunnat utvecklas bl.a. som\r\nunderleverantörer. Det har också startats många\r\nnya företag. Aldrig har vi haft så hög\r\nsysselsättningsgrad som vi har för närvarande i vårt\r\nlän.</pre><pre>Den beskrivning som jag nu gett kan kanske få den\r\noinvigde att tro att allting är bra i vårt län, men det\r\nfinns många problem. Faktum kvarstår att länet har\r\nden största arbetslösheten i landet. Det finns också\r\nstora regionala skillnader inom länet mellan\r\narbetslösheten i kustregionen och inlandsregionen.</pre><pre>Dessutom finns nu tendenser till en vikande\r\nkonjunktur. Det är ju så att reaktionen vid\r\nlågkonjunktur kommer i regel först till Norrbotten,\r\noch därför gäller det att vara lyhörd och bromsa\r\narbetslösheten så tidigt som möjligt för att inte\r\nförsämra de positiva effekter som nåtts i vårt län.</pre><pre>Skogsbruken i Norrbotten är en väldigt viktig\r\nnäring. Skogen, skogsarbetet har av tradition varit\r\nen av de stabilaste näringarna i länet med hög\r\nsysselsättningsgrad till gagn för framför allt lands-\r\noch glesbygd.</pre><pre>Nu friställs skogsarbetarna på löpande band, främst\r\nfrån domänverket och de stora bolagen. Om detta\r\nfår fortsätta kommer landsbygden att ytterligare\r\ntunnas ut, och ett helt kunnande kommer att\r\nförsvinna. Här borde i första hand de stora bolagen,\r\nsom domänverket, känna ett större ansvar för\r\nframtiden.</pre><pre>Jordbruket är en annan näring, som har mycket stor\r\nbetydelse för vår landsbygd. I våras togs ett stort\r\noch historiskt beslut när riksdagen beslutade att\r\navreglering av jordbruket skulle inledas och\r\ngenomföras. Dessutom skedde detta med mycket\r\nstor majoritet i kammaren.</pre><pre>Man var också överens om att slå vakt om det\r\nnorrländska jordbruket och att lönsamheten och\r\nproduktiviteten i stort skulle bibehållas. Allt detta\r\när bra. Men, när det gäller Norrbottens län är nu\r\nutvecklingen mycket negativ.</pre><pre>På grund av att mjölkproducenterna fortfarande får\r\nbidra till överskottsproduktionen, fast man inte\r\nbidragit till överskotten, viker lönsamheten\r\ndrastiskt. Om detta får fortsätta hotas både\r\nnäringen och förädlingsindustrin. Det är därför nu\r\nnödvändigt att det beslut som vi fattade i våras\r\nomsätts i praktiken för att man skall komma bort\r\nfrån överskottsavgifterna och att den nya\r\nberäkningen av Norrlandsstödet omedelbart\r\nfullföljs. Om inte detta sker, riskerar vi att\r\njordbruksnäringen utarmas totalt i dessa områden.</pre><pre>Jag vill samtidigt uppmana de lantbrukare som går\r\ni tankar att lägga ned: Invänta resultatet av det\r\nbeslut vi fattade i våras innan ni avvecklar!</pre><pre>Herr talman! Under senare tid har debatten om\r\nbensinskatt och höjningarna av bensinpriset i\r\nsamband med krisen i Mellanöstern gått varm.\r\nDärför är det naturligtvis tillfredsställande att\r\nfinansministern nu gått in för en höjning av\r\nreseavdragen på arbetsresor. Om den unga,\r\narbetsföra befolkningen inte anser sig ha råd att bo\r\nute på lands- och glesbygd skulle det ju få\r\nförödande konsekvenser för framför allt äldre\r\nmänniskors service och omvårdnad. Men mycket\r\nåterstår att lösa för att inte de höga bränslepriserna\r\nskall slå enormt orättvist.</pre><pre>I förra veckan besökte jag Muodoslompolo, längst\r\nupp i Pajala kommun. Där finns i stort sett ingen\r\nkollektivtrafik, ingen läkare, ingen tandläkare och\r\ni stort sett inget, eller väldigt litet, kultur- eller\r\nfritidsutbud. All denna service som människorna\r\noch kanske framför allt barnen är i behov av finns\r\npå elva mils avstånd, enkel väg. Liknande exempel\r\nskulle kunna tas från andra kommuner och\r\nområden i vårt land. Det finns alltså ett annat\r\nbehov, nämligen den sociala servicen och\r\nkontakten människor emellan, som är så viktig för\r\nmänniskors utveckling.</pre><pre>Vad tjänar det till att vi genomför kampanjer som\r\nLandsbygd -90 och Hela Sverige skall leva samt\r\ntillsätter glesbygdsdelegationer, om vi inte följer\r\nupp och ser till att människorna också har råd att\r\narbeta och bo och åtminstone får den\r\nnödvändigaste servicen? Därför måste\r\nresekostnaderna för glesbygden ses över. Men låt\r\noss också dra lärdom av krisen i Persiska viken, så\r\natt vi skyndar på utbyggnaden och förbättringen av\r\nkollektivtrafiken på såväl landsväg som järnväg.\r\nDå kan mycket av de negativa effekterna mildras.</pre><pre>Anf. 169 MAUD BJÖRNEMALM (s):</pre><pre>Herr talman! Jag hade från början tänkt tala om\r\nBergslagens positiva utveckling, men den senaste\r\ntidens händelser med besked om\r\nföretagsnedläggningar, varsel på grund av\r\nminskade orderingångar m.m. gör att den optimism\r\nsom man känt har dämpats en aning.</pre><pre>Bergslagen har i stort sett haft en positiv utveckling\r\nunder de senaste åren, och de regionalpolitiska\r\ninsatser som gjorts har gett resultat.</pre><pre>Högkonjunkturen har naturligtvis haft sin del i den\r\npositiva utvecklingen, och en del rationaliseringar\r\nhar därför skjutits på framtiden.</pre><pre>Nu är vi på väg in i en lågkonjunktur och nu börjar\r\ndet komma, det som vi fruktat: rationaliseringar,\r\nvarsel, nedläggningar och arbetslöshet. Men det\r\nfinns en skillnad i dag jämfört med förra gången\r\nsom Bergslagen drabbades av en lågkonjunktur. Vi\r\nkänner problemen och har lärt oss vilka insatser\r\nsom behövs. Vi kräver också att få dem, och det\r\nsnarast.</pre><pre>Bergslagskommunerna har vid uppvaktningar på\r\ndepartementen kommit med olika förslag och idéer,\r\nsom ofta bemötts positivt därför att det var väl\r\nunderbyggda och realistiska förslag.</pre><pre>Departementen säger att de skall titta vidare på\r\nförslagen, men sedan händer ingenting. Inget\r\nbesked ges. Vi undrar varför?</pre><pre>Bergslagen är fortfarande i behov av\r\nregionalpolitiska insatser för att klara de hot som\r\nfinns mot en fortsatt positiv utveckling. Hoten är\r\nframför allt det ensidiga näringslivet, som det tar tid\r\natt förändra, samt infrastrukturen, avsaknad av\r\nhögre utbildning och utflyttningen framför allt av\r\nunga kvinnor.</pre><pre>Det finns alltför stora skillnader när det gäller\r\narbetsmarknaden för kvinnor. De större orterna,\r\ndvs. länscentra, har en relativt sett bra\r\narbetsmarknad, medan småorterna har en\r\nbristfällig, för att inte säga mycket bristfällig\r\narbetsmarknad ur kvinnosynpunkt. De kvinnor\r\nsom inte vill ägna sig åt vård- och omsorgsyrken har\r\ninte mycket att välja på. Det här har lett till att\r\nkvinnorna har flyttat.</pre><pre>Men en differentiering av arbetsmarknaden kräver\r\nnaturligtvis utbildning och möjligheter till\r\nutbildning. Det behövs och kommer att behövas\r\nsatsningar på alla nivåer, inte minst när det gäller\r\nvuxenutbildningen.</pre><pre>Vi tycker att den satsning som gjorts på Bergslagens\r\ntekniska högskola är bra och av stor betydelse, och\r\nden måste få fortsätta.</pre><pre>Helt klart har Bergslagens tekniska högskola varit\r\nframgångsrik. Tyvärr finns det förespråkare som\r\nvill upplösa nuvarande organisation och som också\r\nanser att de medel som är öronmärkta för\r\nBergslagens tekniska högskola skall fördelas\r\nmellan berörda högskoleenheter.</pre><pre>Det här motsätter sig Bergslagskommunerna och\r\nmenar att utbildningen i stället borde vidgas till att\r\nomfatta fler områden. Det har t.ex. visat sig att\r\nframför allt småföretagare har behov av\r\nkvalificerad fort- och vidareutbildning, men de har\r\nofta svårt att kunna delta i utbildning på annan ort.\r\nDe har ingen som under tiden sköter företaget.\r\nDärför måste utbildningen ske på hemorten och på\r\ntidpunkter som passar för arbetets gång.\r\nUtbildningen skall helt enkelt vara vad man kallar\r\nkundanpassad.</pre><pre>Det finns i Bergslagen egentligen ingen tradition\r\nnär det gäller högre studier, och därför är det bra\r\nnär kvalificerad utbildning kan ges på hemmaplan.</pre><pre>Ett alldeles utmärkt exempel på hur man kan\r\nutnyttja tekniken och högskolan för\r\ndistansutbildning får vi i slutet av oktober i\r\nLjusnarsberg. Via en TV-skärm följer\r\nkursdeltagarna hemma i Ljusnarsberg\r\nundervisningen vid högskolan i Örebro. Precis som\r\nstudenterna i föreläsningssalen kan de ställa frågor\r\ndirekt till läraren. Detta kan ske tack vare en\r\ntvåvägs bild- och ljudkommunikation. Tekniken\r\nöppnar verkligen nya utbildningsvägar, men detta\r\nunder förutsättning att telenätet är tillräckligt\r\nutbyggt. Trots att Bergslagen geografiskt sett ligger\r\ncentralt i landet är telenätet otillräckligt utbyggt\r\noch behöver med det snaraste förbättras. Bra och\r\ntillförlitliga datakommunikationer är av betydelse\r\nför regionens utveckling.</pre><pre>Teleavgifterna kommer också att spela en\r\navgörande roll. Kommer en eventuell\r\naktiebolagsbildning och privatisering att göra det\r\ndyrare för företag att existera i glesbygden? Vilka\r\nregionalpolitiska hänsyn kommer att tas? Blir det\r\nsamma regionalpolitiska hänsyn som SJ tar, då är\r\nrisken stor att våra företag i Bergslagen går en svår\r\nframtid till mötes.</pre><pre>Bra kommunikationer när det gäller såväl\r\ntelekommunikationer som vägar och järnvägar är\r\nett livsvillkor för Bergslagen.</pre><pre>Det samarbete mellan kommunerna som\r\nBergslagsdelegationen inledde och som nu\r\nkommunerna själva fortsätter med efter\r\ndelegationens nedläggning bygger på en vision för\r\nsamverkan och samarbete, som jag gärna vill\r\nförmedla: Ett Bergslagen där det är bra att leva, bo,\r\narbeta och driva verksamheter, ett Bergslagen där\r\nmänniskor kan identifiera sig med och känna\r\nstolthet över sin bygd.</pre><pre>Anf. 170 INES UUSMANN (s):</pre><pre>Herr talman! Regionalpolitiken omfattar inte bara\r\nglesbygden utan också storstaden. Vi är ganska\r\nmånga, vi som bor och jobbar här i\r\nStockholmsområdet. Tillsammans är vi, kvinnor\r\noch män, barn och ungdomar, gamla tanter och\r\nfarbröder, ungefär en femtedel av Sveriges\r\nbefolkning. Många av oss har vuxit upp på annat\r\nhåll: i Västerbotten, Halland, Chile eller Iran. Men\r\nnu är Stockholmsregionen vår hembygd, som vi\r\nuppskattar och t.o.m. älskar.</pre><pre>Vi vet att i dåliga tider får vi en nettoinflyttning till\r\nStockholmsregionen från andra delar av Sverige,\r\nmedan vi i goda tider har en utflyttning till det\r\növriga Sverige. Därför är det för oss särskilt\r\nangeläget med en god tillväxt och en fast\r\nekonomisk politik, genomförd av en\r\nsocialdemokratisk regering.</pre><pre>Jag åker ofta tunnelbanelinje 23 mellan Danderyd\r\noch Hallunda i Botkyrka. Man kan jämföra den\r\nlinjen med spårvagnslinje 5 i Göteborg.</pre><pre>På ungefär tre mils färdsträcka eller 45 minuters\r\nrestid åker jag igenom ett tvärsnitt av Sverige. När\r\njag kliver på i Mörby centrum träffar jag människor\r\nsom är de mest välsituerade, välformulerade och\r\nvälutbildade i världen. Jag passerar universitetet,\r\noch efter en kvart skulle jag kunna kliva av och ta\r\nen sväng kring de tusentals affärer som ligger runt\r\nDrottninggatan, gå på bio eller besöka någon av\r\nalla de teatrar som finns i innerstaden. Men jag\r\nfortsätter. Mellan Gamla stan och Slussen ser jag en\r\nflik av vår fantastiska skärgård, som vi också har i\r\nstorstaden. Men sedan kommer jag till den del av\r\nStorstockholm dit det sällan kommer några\r\nyuppisar eller limousinebilar. I Skärholmen och\r\nnorra Botkyrka bor Sveriges fattigaste människor i\r\nhyreslägenheter i ganska stereotypa miljöer. Ofta\r\när det ensamstående mödrar, som har ett tungt\r\nknog med att få pengarna att räcka till, att pussla\r\nmed tider så att både jobb och ungar får sitt. Och\r\ninte hinner de åka in till det glittriga city mer än\r\nkanske ett par gånger om året.</pre><pre>Det som gör mig glad i Botkyrka, det är mötena\r\nmellan olika människor, mellan språken och\r\nkulturerna. Det kan skapa möjligheter, vitalitet och\r\ntolerans och vilja att hitta lösningar på problem.</pre><pre>Det är detta som är vår region, ett rikt utbud av\r\nvaror och tjänster, en god arbetsmarknad, ett rikt\r\nkulturutbud, möjlighet till utbildning och fin natur\r\nmed en levande skärgård.</pre><pre>Men här finns också bilismen i sin extremaste form\r\nmed buller och avgaser. Här finns trängsel och\r\nkonkurrens om de knappa markresurserna. Här\r\nfinns ensamhet, alkoholism och\r\nnarkotikamissbruk. Här finns en utslagning från\r\narbetsmarknaden som är större än någon\r\nannanstans.</pre><pre>Utvecklingen under de senaste åren har gått fort, vi\r\ni Stockholms län har blivit en del av en s.k. K-\r\nregion. K står för kunskap och kreativitet bl.a.\r\nMycket har varit positivt, men vi har också fått en\r\nhel del negativa effekter på köpet.</pre><pre>Vi som representerar socialdemokraterna i\r\nStockholms län i den här församlingen menar, att\r\ndet är ett antal problem som vi måste lösa\r\ntillsammans rikspolitiskt och regionalt i landstinget\r\noch kommunerna i vårt län.</pre><pre>Det finns många exempel. T.ex.\r\ntrafikinvesteringarna har blivit eftersatta.</pre><pre>Kollektivtrafiksystemet måste moderniseras och\r\nrustas upp. Samtidigt behöver den spårbundna\r\ntrafiken byggas ut. Även vägsystemet behöver\r\nrustas upp och byggas ut för att klara vår regions\r\ntransportbehov, men också för att lösa problem\r\nmed avgaser, buller och framkomlighet.</pre><pre>Vi måste få en bättre inomregional balans. Det\r\ngäller t.ex. att sprida arbetstillfällena ut i regionen.</pre><pre>Genom en konkret samverkan mellan riksdagen\r\noch Stockholms läns landsting har man, genom den\r\ninomregionala skatteutjämningen, just i dagarna\r\nkunnat fatta beslut om att föra över ungefär en halv\r\nmiljard kronor från de rikaste till de fattigaste\r\nkommunerna i länet. Det är en sådan samverkan\r\nmellan riksdag och landsting som vi behöver mer av\r\ni fortsättningen.</pre><pre>Men det är också nödvändigt att vi får till stånd en\r\nomfördelning i länet som gör att vi kan bygga ut den\r\nhögre statliga utbildningen och forskningen i de\r\nsödra länsdelarna. Här behövs en starkare och mer\r\nmedveten strategi för de statliga investeringarna.</pre><pre>Bostadsbristen är ett akut problem. Nu kommer\r\ndet under året i gång ett byggande på inte mindre\r\nän 10 000 lägenheter i regionen och det är bra. Men\r\nhyrorna får inte bli så astronomiska att folk inte har\r\nnågon praktisk möjlighet att flytta in i en nybyggd\r\nlägenhet. Samtidigt måste vi få ekonomiska\r\nresurser som gör det möjligt att förnya och rusta\r\nupp de halvgamla bostadsområdena från slutet av\r\n60-talet och början av 70-talet.</pre><pre>Det borde vara rimligt, anser vi socialdemokrater i\r\nStockholms län, att vi får använda de övervinster\r\nsom på grund av samhällets insatser har skapats i\r\nföretagen i vår region till att lösa våra problem.</pre><pre>Vi tycker också att det är rimligt att vi får använda\r\nde specialskatter som tas in från\r\nStockholmsregionen för att kunna förnya vårt\r\ntrafiksystem och våra bostadsområden.</pre><pre>Vi menar till slut att det också är befogat att vi får\r\nanvända den andel av investeringsmedlen för vägar\r\noch kollektivtrafik som motsvarar vår andel av det\r\ns.k. trafikarbetet. Detta är sannerligen inte för\r\nmycket begärt.</pre><pre>\r\nÖvriga frågor</pre><pre>Anf. 171 BERTIL DANIELSSON (m):</pre><pre>Herr talman! Verkligheten hinner till slut alltid upp\r\nsocialdemokraterna. Så har skett beträffande den\r\nekonomiska politiken, så har skett i\r\nenergipolitiken, så har skett inom vård- och\r\nomsorgspolitiken, och så har nu också skett inom\r\nbostadspolitiken.</pre><pre>Men som så många gånger förr reagerar\r\nsocialdemokraterna helt irrationellt. Den gamla\r\npolitiken sitter djupt rotad, och nytänkande vad\r\ngäller nya lösningar och förslag lyser med sin\r\nfrånvaro.</pre><pre>Det räcker inte med att konstatera att ''så här kan\r\ndet inte få fortsätta'', som finansministern beskriver\r\nden förda politiken, det gäller dessutom att finna ut\r\nen annan politik. Och en politik som är bättre än\r\nden gamla.</pre><pre>Detta borde i de flesta fall inte vara särskilt svårt,\r\nmen tyvärr blir ofta den ena villan värre än den\r\nandra, när socialdemokraterna skall lösa problem\r\nsom de själva skapat. Inom bostadspolitiken är\r\ndetta förhållande särskilt påfallande.</pre><pre>För oss moderater har det sedan länge stått klart att\r\nbostadspolitiken måste läggas om. Den har alltför\r\nlänge kännetecknats av tvång, brist på valfrihet,\r\ngynnade av vissa grupper och byggherrar,\r\nbyråkratiskt krångel, kostnadsdrivande regler,\r\nonödiga skatter och för höga kostnader. Statens\r\nutgifter för denna sektor har, inte oväntat, skjutit i\r\nhöjden.</pre><pre>Herr talman! Felet i hela detta system är att\r\npolitiken har förts av socialdemokraterna. Det är\r\nderas egen politik. Styrningen är för stor och\r\nskatterna och avgifterna för höga, för att nämna\r\nnågra exempel.</pre><pre>De mycket kraftiga hyreshöjningar som nu aviseras\r\när ett resultat av socialdemokratisk politik.\r\nRegeringen har själv skapat den kris som\r\nbostadsmarknaden uppvisar. När nu äntligen\r\nregeringen skall göra något åt detta elände hoppar\r\nden ur askan i elden.</pre><pre>Förslaget om ett nytt bostadsfinansieringssystem\r\nmed räntelån som i dag lämnats till riksdagen,\r\nkommer att innebära att småhusbyggande på\r\nlandsbygden och i glesbygden helt kommer att\r\nupphöra. På en osäker arbetsmarknad och med små\r\nmöjligheter att få ett nytt jobb om den enda\r\narbetsplatsen på orten i fråga upphör, finns det\r\ningen som är så äventyrligt lagd att han bygger ett\r\nhus för en miljon kronor och med perspektivet att\r\ndetta hus belastas med en skuld på kanske två\r\nmiljoner kronor efter ett antal år. Vem köper ett\r\nhus i en glesbygd utan jobb? Även om det går att\r\nsälja, inte finns det någon som betalar två miljoner.</pre><pre>Nu menar regeringen att staten i vissa fall skall ge\r\nekonomiskt stöd till dem som drabbas av stora\r\nförluster. Här öppnar sig möjligheter för godtycke.\r\nInte heller kan det vara särskilt roligt för en\r\nvillaägare att veta att går det riktigt illa, så kommer\r\nfarbror staten -- kanske -- och ger en liten peng så\r\natt han kan leva vidare.</pre><pre>Denna statliga kreditgaranti som nu kommer att\r\ninföras kan leda till två reflexioner.</pre><pre>För det första utgår regeringen uppenbarligen från\r\natt det nya systemet kommer att leda till att många\r\nenskilda villaägare gör stora förluster vid sina\r\nhusförsäljningar. Detta visar på ett av förslagets\r\nsvagheter.</pre><pre>För det andra byggs byråkratin ut ytterligare genom\r\natt en särskild kreditgarantinämnd tillsätts. Var det\r\ninte meningen att vi skulle få enklare regler och\r\nmindre byråkrati?</pre><pre>Regeringens förslag om räntelån med en\r\nskulduppskrivning i 18 till 20 år innebär ett dråpslag\r\nmot allt villaboende, och då särskilt på\r\nlandsbygden. Hur går det för dem som nyligen\r\nbyggt ett hus med de då gällande reglerna, när de\r\ntvingas in i ett nytt och förödande system? Det\r\nkommer att gå illa!</pre><pre>Man kan fråga sig om detta system har som syfte\r\natt avskaffa det egna villaboendet och villaägandet.\r\nSocialdemokraterna har hunnit ganska långt på\r\nvägen att avskaffa äganderätten inom\r\nbostadssektorn. Nu kommer det avgörande slaget\r\npå detta område.</pre><pre>Herr talman! Detta säger vi moderater självfallet\r\nnej till. Att äga sin bostad har ett stort värde. Det\r\nmåste vi slå vakt om även framöver.</pre><pre>En nödvändig förändring av bostadspolitiken och\r\nbostadsfinansieringen måste ske, men det måste\r\nske planerat och gradvis. Vi har sedan många år\r\ntillbaka anvisat vägar för hur detta skall gå till.</pre><pre>Ett nytt lånesystem baserat på ett enhetslån,\r\nmindre byråkrati och krångel, reformering av\r\nSvensk Byggnorm samt en gradvis nedtrappning av\r\nstatens subventioner till boendet i kombination\r\nmed skattesänkningar är huvuddragen i den politik\r\nvi vill föra på detta område.</pre><pre>Om våra förslag hade bifallits tidigare hade dagens\r\nkris på bostadsmarknaden inte uppstått, och\r\nregeringens panikförslag, som nu kommer, hade\r\nvarit ännu mer obehövligt.</pre><pre>Anf. 172 AGNE HANSSON (c):</pre><pre>Herr talman! Det är helt uppenbart att den\r\nbostadspolitik som vi har haft och där\r\nsocialdemokraterna har haft ansvaret, har lett till\r\nden kris som vi nu befinner oss i. Jag kan praktiskt\r\ntaget instämma i allt vad Bertil Danielsson här sade\r\ni sitt anförande och i sin analys av situationen, och\r\njag skall inte uppta kammarens tid med att\r\nytterligare analysera läget genom att ta upp\r\nexempel för att belysa krisen.</pre><pre>Jag skulle vid detta sista avsnitt av den långa\r\ndebatten vilja inleda med ett citat, som lyder så här:</pre><pre>''Sedan skattereformen presenterades har de mest\r\norimliga påståenden om dess effekter på boendet\r\ngjorts. Påståenden om att kostnaderna i vanliga\r\nhyreslägenheter skulle stiga med ända upp till 1 000\r\nkr. i månaden. Så är det naturligtvis inte.</pre><pre>För 1991 gäller att kostnaden för den\r\ngenomsnittliga hyreslägenheten, som en följd av\r\nskattereformen, stiger med ungefär 10 % eller 275\r\nkr. i månaden. Naturligtvis kan det i de enskilda\r\nfallen bli något mer eller något mindre.''</pre><pre>Vem kan ha sagt detta? Jo, det sade\r\nbostadsminister Ulf Lönnqvist den 29 januari i år.\r\nNu har det gått en tid sedan dess, och vi börjar än\r\ntydligare se effekterna av skattereformen för 1991.\r\nNu har vi sett vilka krav som finns på\r\nhyreshöjningar, och ingenstans kan man se att\r\nkostnadsökningen blir 10 %. I alla krav för bara\r\nden sista av de tre etapperna som boendet har\r\ndrabbats av genom skattereformen ligger\r\nkostnadshöjningarna på mellan 30 och 40 %. I den\r\nsista etappen ligger i stort sett alla krav på\r\nhyreshöjningar runt 1 000 kr. eller däröver.</pre><pre>Nu börjar oron att stiga. Man upptäcker allt\r\ntydligare att skattesänkningen äts upp av de ökade\r\nboendekostnaderna, av dyrare mat och resor samt\r\nav andra indirekta skatter.</pre><pre>Ann-Charlotte Molander hyr en femrumslägenhet\r\npå Södermalm här i Stockholm. Hon är\r\nensamstående med tre barn. Hon får en\r\nhyreshöjning på 1 315 kr. i månaden nästa år, om\r\nman inte kan förhandla ner det kravet. Hon är\r\nvårdare och har en lön efter skatt på 7 000 kr. Hon\r\nfår en hyra på 6 273 kr., och hon har då 700 kr. kvar\r\natt leva av. Det går alltså ungefär jämnt ut med\r\nnettolönen och hyran. Det hon skall klara sig på i\r\nfortsättningen blir alltså barnbidragen och\r\nbostadsbidraget. Hon kommer i stort sett att bli helt\r\nbidragsberoende.</pre><pre>Var det verkligen den effekten vi ville åstadkomma\r\ngenom skattereformen? Är det verkligen en rimlig\r\neffekt av en riktig bostadspolitik? Om det inte är\r\ndet, måste man ställa sig frågan vad vi skall göra åt\r\ndet. Jag vill ställa de frågorna till bostadsministern.</pre><pre>\r\nSkattereformen och skatteomläggningen innebär\r\natt det blir ungefär 50 000 fler hushåll i landet som\r\nfår leva på bidrag. Denna bidragsmodell ger också\r\nen rad andra effekter. Den tar t.ex. inte bort\r\nmarginaleffekten, utan den flyttar över den från\r\nfattiga till rika. Den ökar kostnaderna för\r\nkommunerna, vilket gör att de boende kan drabbas\r\npå andra sätt, t.ex. genom försämrad service.\r\nSammanlagt räknar man med att kommunerna\r\nkommer att få 2,4 miljarder i ökade kostnader. Till\r\ndetta kommer ökade kostnader för KBT. Det har\r\nsagts att regeringen kommer att kompensera\r\nkommunerna för detta. Gör man inte det, innebär\r\ndet ytterligare ökade kostnader på de boende från\r\nandra håll.</pre><pre>Detta är en orimlig väg. Kostnadskrisen är\r\nförlamande för utvecklingen av en fortsatt sund\r\nbostadspolitik. Det kunde vara intressant att få\r\nhöra vad bostadsministern vill göra åt\r\nkostnadskrisen för de boende.</pre><pre>Anf. 173 Bostadsminister ULF\r\nLÖNNQVIST:</pre><pre>Herr talman! I dag har proposition lämnats till\r\nriksdagen om ett nytt bostadsfinansieringssystem.\r\nJag skall återkomma till detta, men först några ord\r\nom situationen på dagens bostadsmarknad.</pre><pre>Vi har i dag ett högt bostadsbyggande. Under 1989\r\npåbörjades nästan 60 000 nya lägenheter i vårt\r\nland. Årets siffra blir ungefär densamma. Det är de\r\nhögsta igångsättningstalen sedan 1974. För de\r\nnärmaste åren framöver har vi behov av en\r\nbostadsproduktion på ungefär 50 000 lägenheter.\r\nDetta är vad som behövs för att klara den\r\nbristsituation som råder på bostadsområdet på en\r\nhel del håll i landet.</pre><pre>Ett problem i sammanhanget är de höga\r\nbyggkostnaderna. De beror främst på den kraftiga\r\nhögkonjunktur som rått på byggområdet under\r\nnågra år. När efterfrågan på byggkapacitet --\r\narbetskraft och material -- överstiger tillgången,\r\nökar priserna.</pre><pre>Byggsektorn består av tre storheter: nyproduktion\r\nav bostäder, ombyggnad av bostäder samt\r\nbyggande för näringsliv och samhälle. I ett läge där\r\ndet är nödvändigt att hålla en hög nyproduktion av\r\nbostäder samtidigt som det är angeläget att dämpa\r\nden totala efterfrågan för att på det sättet komma\r\nåt prisspiralen är det nödvändigt med åtgärder som\r\ndrar ner byggandet på de andra båda områdena.\r\nDärför har regeringen genomfört begränsande\r\nåtgärder när det gäller näringslivsbyggandet och\r\nombyggnader av bostäder. Vidare har en särskild\r\ninvesteringsskatt på 30 % på annat byggande än\r\nbostäder införts i Stockholmsområdet. För att öka\r\ntillgången på byggmaterial har beslut fattats om att\r\nbyggmaterial godkänt i ett nordiskt land utan nytt\r\ngodkännande skall få användas i Sverige.</pre><pre>De insatta åtgärderna har dämpat\r\nkostnadsutvecklingen. Under åren 1986--1988\r\nökade kostnaderna för bostadsbyggande tre gånger\r\nsnabbare än inflationen. Under 1989 halverades\r\nökningstakten. Under det första halvåret i år har\r\nbyggkostnader och inflation stigit ungefär lika\r\nmycket.</pre><pre>Men detta räcker inte. Det måste också göras klart\r\natt det är en uppgift för beställare och producenter\r\natt medverka till att dämpa kostnadsutvecklingen.\r\nDet är trots allt byggherrar och producenter som\r\nbeställer och producerar de hus som byggs. De gör\r\ndet lätt för sig genom att skylla på någon annan.\r\nOfta skyller man på finansieringssystemet. Det är\r\nnu nödvändigt att de drar sitt strå till stacken och\r\ngör sitt för att dämpa kostnadsutvecklingen. Det\r\nansvaret har vi rätt att kräva.</pre><pre>Herr talman! I dagarna har kraven på\r\nhyreshöjningar lämnats från de allmännyttiga\r\nbostadsföretagen. Det är rekordhöga krav som\r\nredovisats. En del av de framförda kraven har\r\nanknytning till den finansiering av skattereformen\r\nsom riksdagen fattat beslut om. Dessa krav ligger\r\nenligt redovisningen i massmedia betydligt högre\r\nän de genomsnittsvärden för skattereformens\r\neffekter som såväl SABO som\r\nbostadsdepartementet räknat fram. Till detta\r\nkommer krav på höga påslag också i övrigt.</pre><pre>Effekterna av skattereformen måste redovisas för\r\nsig. Jag utgår ifrån att den redovisningen bara tar\r\nmed de kostnadsökningar i boendet som har med\r\nskattereformen att göra, varken mer eller mindre.</pre><pre>Jag vill för kammaren redovisa att jag inhämtat att\r\ninom ramen för den särskilda utvärdering av\r\nskattereformen som genomförs kommer statens\r\npris- och konkurrensverk att granska\r\nskattereformens påverkan på boendekostnaderna\r\nbåde i början av detta år och i början av 1991.\r\nHyresgäströrelsen har nu en viktig uppgift framför\r\nsig. Som vanligt kommer hyresgäströrelsen nu att\r\ngranska kalkylerna och göra sina bedömningar.\r\nNormalt brukar den granskningen leda till att\r\nursprungskraven prutas ned. De beräkningar vi\r\nutfört när det gäller skattereformens effekter på\r\nboendet pekar mot att de uppgår till ungefär 60 kr.\r\nper m2. Det skall då sättas i relation till de\r\nskattesänkningar som kommer nästa år.</pre><pre>Låt mig ta ett exempel. En familj med två barn som\r\nbor i en 90 m2 stor fyrarumslägenhet i\r\nallmännyttan, och där den ene inkomsttagaren\r\ntjänar 11 000 kr. i månaden och den andra 8 000 kr.\r\ni månaden, får följande effekter av skattereformen.\r\nSkattesänkningen på deras inkomster blir\r\nsammantaget ca 14 500 kr. Barnbidraget för de två\r\nbarnen ökar med tillsammans 4 600 kr. Totalt ökar\r\nden disponibla inkomsten med ungefär 19 000 kr.\r\nDe höjda boendekostnaderna uppgår till ca 5 400\r\nkr., vilket innebär att den disponibla inkomsten\r\nökar med ca 14 000 kr. under 1991 för denna familj.\r\nHyresgäströrelsen har i en lång rad exempel\r\nredovisat sin syn på detta, och den redovisningen\r\nvisar att de boende i vanliga lägenheter med vanliga\r\ninkomster är vinnare på skattereformen.</pre><pre>Så till finansieringssystemet. Dagens\r\nfinansieringssystem har spelat en viktig roll när det\r\ngällt att genomföra en social bostadspolitik i vårt\r\nland. Det infördes vid ett ränteläge på ungefär 7 %\r\noch en garanterad ränta på 3,9 %. Utvecklingen\r\nsedan dess har gjort att systemets kraft när det gällt\r\natt åstadkomma de olika mål man vill uppnå har\r\navtagit. Den granskning som genomförts visar att\r\nneutraliteten i systemet försvagats, att pariteten\r\ninte kunnat uppnås och att den fördelningspolitiska\r\nträffsäkerheten minskat.</pre><pre>Av dessa skäl bedömde regeringen det som\r\nnödvändigt att söka genomföra ett nytt\r\nfinansieringssystem. Den s.k.\r\nboendekostnadsutredningens tillsattes. Dess\r\nförslag redovisades och remissbehandlades. De\r\nolika organ som har med bostadsbyggandet att göra\r\nvar i stort sett ense om att det var ett bra system.\r\nVissa kritiska synpunkter anfördes framför allt när\r\ndet gällde kapitalförsörjningen.</pre><pre>Inom bostadsdepartementet har dessa frågor\r\nbearbetats. Ett förslag som i allt väsentligt bygger\r\npå boendekostnadsutredningens principer där\r\nproblemen med neutraliteten, pariteten och\r\nfördelningspolitiken rättats till, där låntagarnas\r\ntrygghet förbättrats jämfört med utredningens\r\nförslag och där kreditmarknadsfrågorna fått en\r\ntillfredsställande lösning på grundval av\r\nremissinstansernas kritiska synpunkter, lämnas nu\r\ntill riksdagen.</pre><pre>Det är ett stabilt system som skall kunna klara den\r\nbostadsförsörjning som vi behöver för 1990-talet\r\noch som innebär ett fullföljande av den sociala\r\nbostadspolitiken. Systemet förutsätts träda i kraft\r\nför nyproduktionen den 1 juli 1992 och för\r\nbeståndet i övrigt den 1 januari 1993.</pre><pre>Hela lånefinansieringen sker på den allmänna\r\nlånemarknaden genom olika bostadslåneinstitut.\r\nStatens bostadsfinansieringsaktiebolag -- SBAB --\r\njämställs med övriga kreditinstitut.</pre><pre>I det nya finansieringssystemet får alla 30 %\r\nsubvention på sina räntekostnader.\r\nEgnahemsägare får en skatteminskning med detta\r\nbelopp av sin ränteutgift, och till de boende i hyres-\r\neller bostadsrätt lämnas motsvarande bidrag.\r\nDärmed har neutralitetskraven uppfyllts. Övriga\r\nränteutgifter täcks i princip med räntelån och egna\r\nbetalningar.</pre><pre>Den del som faller på egna betalningar kommer för\r\ndet första året då det nya systemet införts att vara\r\n3,75 % av ursprungsskulden, lika för alla\r\nupplåtelseformer. Denna nivå höjs sedan i tre steg\r\nså att den för hus som byggs 1995 eller senare\r\nkommer att vara 4 %. Återstoden av\r\nränteutgifterna kan sedan täckas genom statligt\r\ngaranterade räntelån. Dessa påverkar inte de egna\r\nbetalningarna så länge lånen fortfarande byggs\r\nupp, dvs. under de första 15--20 åren av lånetiden.\r\nEn del av systemets stabilitet är just att\r\nskulduppbyggnadsperioden inte får överstiga 20 år.</pre><pre>Om realräntan -- marknadsräntan minus\r\ninflationen -- är högre än 4--5 % lämnas ett\r\nrealräntebidrag, lika för alla, för att skydda\r\nlåntagarna mot alltför stor skulduppbyggnad och\r\nför lång lånetid.</pre><pre>Hushållens utgifter hålls kvar på i princip den nivå\r\nde har inom dagens räntebidragssystem vid den\r\ntidpunkt då omläggningen genomförs.</pre><pre>Omläggningen gäller även de hus som den 31\r\ndecember 1992 finns kvar i det nuvarande\r\nräntebidragssystemet. Också dessa kommer att\r\nerbjudas skattekompenserande räntebidrag,\r\nrealräntebidrag och kreditgarantier för räntelån.\r\nFör nyinvesteringar och varaktiga\r\nunderhållsåtgärder med en livslängd på 30 år ges\r\nfrån den 1 juli 1992 i huvudsak samma villkor som\r\nför nybyggnad.</pre><pre>Den 1 januari 1991 införs ett investeringsbidrag\r\nsom kompensation för den höjning av byggmomsen\r\nsom tidigare beslutats. Detta gäller för\r\npermanentbostäder. För att klara övergången till\r\nett nytt system på ett smidigt sätt kommer den övre\r\ndelen av den s.k. räntebidragstrappan att tas bort\r\nden 1 januari 1991. Detta kommer att gälla alla hus\r\nför vilka lånen utbetalas efter den 1 januari 1991.\r\nDet sänker kostnaden i främst allmännyttans\r\nnyproduktion.</pre><pre>Herr talman! Det nya finansieringssystemet är en\r\nviktig del av genomförandet av en bra\r\nbostadspolitik för 1990-talet. Vid de överläggningar\r\nsom förts inför propositionens överlämnande har\r\növerenskommelse nåtts med vänsterpartiet om stöd\r\ntill det förslag som tas upp i propositionen. Jag\r\nhoppas att det skall vara möjligt att nå en än\r\nbredare uppslutning bakom de förslag som nu\r\növerlämnats till riksdagen när frågan nu diskuteras\r\ni riksdagens bostadsutskott.</pre><pre></pre><pre>Anf. 174 AGNE HANSSON (c) replik:</pre><pre>Herr talman! Det är bra att vi äntligen har fått en\r\nhög bostadsproduktion i landet. Men det kan också\r\nvara intressant att höra vad bostadsministern tror\r\nom prognoserna framöver. Med den kostnadskris\r\nsom nu hotar är det uppenbart att just den här\r\nviktiga höga nivån kommer att brytas. Om man inte\r\nkan strypa kostnaderna hjälper det inte med\r\nåtgärder för att förhindra t.ex. kontorsbyggnation\r\nhär i Stockholm.</pre><pre>När det sedan gäller effekterna av skattereformen\r\npå boendet är det uppenbart att man inte enbart\r\nkan räkna på de direkta effekterna. Man måste\r\nockså räkna på den allmänna effekten på ekonomin\r\nsom skattereformen åstadkommer.</pre><pre>Den inflation vi nu fått, det höga ränteläge som vi\r\nhar och de indirekta skatterna i flera led gör att\r\neffekten blir så mycket större. Det är naturligtvis\r\nden som nu avläses i dessa höga krav på ökade\r\nhyror. Det är detta som man räknar in. Till detta\r\nkommer vad som har hänt i Mellersta Östern.</pre><pre>Det finns minst fyra starka skäl som nu pekar på att\r\nman borde ompröva den hårda belastning på\r\nbostadssektorn som skattereformen innebär. Inte\r\nens jag och vi från centern som har kritiserat\r\nförslaget vågade ens gissa att man i dag, när\r\nreformen genomförs, skulle ha en kostnadsökning\r\npå boendet på över 40 % i förhållande till den dag\r\ndå utredningsarbetet startade.</pre><pre>Sedan en kommentar till det exempel som\r\nbostadsministern tog. Man kommer inte alls att få\r\nnågra 19 000 kr. över eller bara en\r\nboendekostnadsökning på 5 400 kr. Den kommer\r\natt bli mer än dubbelt så stor med det\r\nkvadratmeterpris i ökning på hyran som man nu har\r\nbegärt. Med det kvadratmeterpris i genomsnitt som\r\nSABO har begärt skulle det alltså bli 6 000 kr. netto\r\nkvar i det exempel som bostadsministern har visat\r\nför en tvåbarnsfamilj där två arbetar, för att klara\r\nalla andra kostnadsfördyringar som skattereformen\r\nåstadkommer på mat, kläder, resor osv. Jag tycker\r\natt det är belysande nog att vi har hamnat helt snett\r\nur boendets synvinkel.</pre><pre>När det gäller bostadsfinansieringssystemet\r\növervältrar man ännu mer kostnader på de\r\nboende. . .</pre><pre>Anf. 175 BERTIL DANIELSSON (m)\r\nreplik:</pre><pre>Herr talman! Bostadsministern berömmer sig för\r\natt kostnadsutvecklingen inom byggsektorn har\r\ndämpats. Det är till att ha ganska låga ambitioner.\r\nNu är inflationen 10--11 %, och byggkostnaderna\r\nför bostäder ökar inte mer än inflationen. Är det\r\nnågot att slå sig för bröstet för och säga att nu ökar\r\nbara byggkostnaderna med 10--11 %? Det tycker\r\njag är en låg målsättning. Bättre måste vi väl ha det\r\npå det området.</pre><pre>När det gäller systemet med räntelån utgår man i\r\npropositionen från en rad antaganden som är\r\nganska förgyllda. Jag nämnde nyss inflationen, som\r\när tvåsiffrig på årsbasis. I propositionen utgår man\r\nfrån att den skall vara 6 %. Skulduppskrivningarna\r\nfår en helt annan profil om man utgår från den\r\nränte- och inflationsutveckling som vi just nu\r\nupplever. Det finns inget tecken som tyder på att\r\nden kommer att dämpas, snarare tvärtom. Det är\r\nmöjligt att bostadsministern antar att det skall bli\r\nen borgerlig regering och att räntan och inflationen\r\ndärmed skall dämpas, men det var kanske inte\r\nriktigt så tänkt.</pre><pre>Det vore skräp annars om inte bostadsministern är\r\nbelåten med sitt eget förslag. Jag har hört dessa\r\ntongångar förr, nämligen att det förslag som\r\nregeringen har lagt fram är det avgörande och det\r\nsom skall vara vägledande en lång tid framöver.\r\nROT-programmet försvann ganska snart, för att\r\ninte tala om hela den berömmelse som man ägnade\r\nsig åt när det gäller den tredje vägens ekonomiska\r\npolitik -- den är man nu tyst om.</pre><pre>År 1988 sade man i valrörelsen att den ekonomiska\r\nkrisen är avklarad. Vad upplever vi i dag? Jag måste\r\nvara försiktig om jag skall bedöma detta förslags\r\nvaraktighet och de effekter som kommer att bli av\r\ndet. Det kommer att bli ökade kostnader, framför\r\nallt för dem som bor i villa.</pre><pre>Slutligen har vi de hyreskrav som har rests.\r\nBostadsministern nämnde 60 kr. kvadratmetern.\r\nDet var väl att vara utomordentligt blygsam. De\r\nsiffror som har nämnts ligger mycket högre, på\r\ntiodubbelt högre nivå. Det kommer att bli\r\nutomordenligt kännbart för det stora flertalet. Det\r\när regeringen som har ansvaret för det.</pre><pre>Anf. 176 Bostadsminister ULF LÖNNQVIST\r\nreplik:</pre><pre>Herr talman! Bertil Danielsson har levererat en\r\nvåldsam skrämselpropaganda i dagens debatt. Han\r\nförsöker skrämma boende i glesbygden med det\r\nnya finansieringssystemet. Men, Bertil Danielsson,\r\ni systemet är inbyggt en sådan säkerhet att man\r\nskall inte behöva komma i den situationen att\r\nnågon skuldfälla ramlar ner. Tanken är att om\r\nvärdeutvecklingen på huset är lägre av olika skäl än\r\nden skuld man drar på sig skall de bedömningar\r\ngöras som vi har sagt att kreditgarantinämnden\r\nskall utgöra. Det är för att kunna klara ett\r\nbostadsbyggande även i glesbygden. Det är\r\nnaturligtvis viktigt att man åstadkommer\r\nmöjligheter för ett byggande över hela landet. Men\r\njag tror att det är bättre, Bertil Danielsson, att vara\r\nberedd att beskriva detta på det sätt som framgår\r\nav propositionen i stället för att försöka gå ut med\r\nskrämselpropaganda av olika slag.</pre><pre>Bertil Danielsson ägnade en stor del av sitt inlägg\r\ntill att tala om hur illa det nuvarande\r\nbostadsfinansieringssystemet är och hur många fina\r\nförslag moderaterna har haft för att försöka\r\nåstadkomma en bättre tingens ordning. Låt mig\r\nstillsamt erinra om att ni moderater fanns med på\r\nolika sätt under sex års tid och att ni hade möjlighet\r\natt påverka denna politik. Jag märkte inte så värst\r\nmycket av era glänsande förslag i de\r\nsammanhangen.</pre><pre>Nu har vi presenterat ett förslag som skall göra det\r\nmöjligt att ha ett stabilt\r\nbostadsfinansieringssystem. Det är naturligtvis inte\r\nså, Bertil Danielsson, att det systemet endast skulle\r\nfungera vid en inflation på 6 %. Systemet har en\r\nsådan stabilitet att det har förutsättningar att klara\r\nde ekonomiska situationer som vi kan möta på olika\r\nsätt. Det är naturligtvis en förutsättning att det är\r\nett stabilt system som vi har anledning att\r\npresentera, dvs. ett system som skall kunna bidra\r\ntill att klara en bra bostadsförsörjning under 1990-\r\ntalet.</pre><pre>Agne Hansson frågade om prognoserna framöver.\r\nBostadsfinansieringssystemet kommer att ge\r\nförutsättningar för att bygga de bostäder som vi har\r\nbehov av. Sedan är det upp till kommunernas\r\nplanering att göra bedömningarna av hur många\r\nbostäder som behövs i skilda sammanhang. Jag har\r\nangett att vi har ett behov av bostadsbyggande de\r\nnärmaste åren på i storleksordningen 50 000\r\nbostäder. Långtidsutredningen säger att mera\r\nlångsiktigt kan det röra sig om ca 40 000 bostäder.\r\nDetta finansieringssystem ger förutsättningarna för\r\natt klara detta.</pre><pre>Jag blev något förbryllad när Agne Hansson ville\r\nföra in även de hyreshöjningar som drabbat\r\nsvenska folket under årens gång, oavsett om det har\r\nskett förändringar av något skattesystem eller ej,\r\noch lägga dem till skattereformens påverkan på\r\nboendekostnaderna. Så kan man alltså inte göra.\r\nMan skall renodla de kostnader som har med\r\nskattereformen att göra. Det är också det som\r\nSABO har räknat fram i sina grundläggande\r\nprognoser, och det är det vi har räknat fram. Det är\r\ndetta, Agne Hansson, som ligger bakom den stora\r\nundersökning som hyresgäströrelsen har genomfört\r\noch där man nogsamt har granskat skattereformens\r\neffekter för de boende.</pre><pre>Om inte Agne Hansson och Bertil Danielsson vill\r\ntro på mina siffror och uppgifter, tag till er den\r\nundersökning hyresgäströrelsen har gjort! Där\r\nkommer ni att kunna utläsa att vinnare på\r\nskattereformen står att finna bland vanliga\r\nmänniskor i områden med flerfamiljshus.</pre><pre>Jag vill gärna betona att det som nu har\r\npresenterats är de krav som olika bostadsföretag\r\nhar på hyreshöjningar. Det är med utgångspunkt i\r\ndetta man skall diskutera och förhandla. Det är\r\nviktigt att understryka att de kostnadsökningar som\r\när en följd av skattereformen skall man självfallet\r\nredovisa som en följd av denna, varken mer eller\r\nmindre. Jag är övertygad om att de skrämselord\r\nsom uttalas om skattereformens ohemula effekter\r\nkommer att avta. Skattereformens påverkan på\r\nboendet kommer att vara sådant att de allra flesta\r\ninkomsttagarna får en kraftigt ökad disponibel\r\ninkomst sedan skattereformens påverkan på\r\nboendekostnaderna har tagits i beaktande.</pre><pre>Anf. 177 BERTIL DANIELSSON (m)\r\nreplik:</pre><pre>Herr talman! Bostadsministern tycker att jag ägnar\r\nmig åt skrämselpropaganda när jag beskriver hur vi\r\nser på frågan om skulduppskrivningen för villor på\r\nlandsbygden. Jag tror tyvärr att det är en realitet.\r\nDet kommer att mötas av utomordentligt stor\r\nmisstro och misstänksamhet av dem som skall\r\nbygga och bo på landsbygden, eftersom de vet att\r\nskulden kommer att öka under 20 år. Att\r\növerbrygga detta tror jag är en pedagogisk uppgift\r\nsom överstiger även bostadsministerns förmåga, tro\r\nmig.</pre><pre>Den garanti som då skall kunna utlösas är inte\r\ngratis. Det blir 0,5 % till på räntan. En särskild\r\nnämnd skall nagelfara varje enskilt fall. Det kan\r\ninte vara särskilt muntert att veta att man möjligen\r\nkan få litet hjälp om det skulle gå riktigt illa.</pre><pre>Jag vill göra en liten kommentar till frågan om\r\nökningen av hyreskostnaderna, som kan bli en följd\r\ndels av regeringens allmänna politik, dels av\r\nskatteomläggningen. Det hjälper inte om man bara\r\nredovisar vad reformen ger i hyresökning. Den\r\ntotala politiken påverkar hela samhället och\r\nnaturligtvis även hyreshöjningarna. Oavsett hur\r\nman redovisar det, tror jag inte att man hjälper dem\r\nsom får sin hyra höjd med flera hundra kronor i\r\nmånaden. Det hänger inte på\r\nredovisningssystemet, utan den faktiska höjningen.</pre><pre>När vi från vårt parti under årens lopp har försökt\r\natt försiktigt trappa ned räntebidragen för att på så\r\nsätt något minska statens utgifter, har det mötts av\r\nmycket stark kritik från socialdemokraterna. I våra\r\nförslag har vi haft mycket måttliga höjningar\r\nkombinerat med skattesänkningar. Det har då hetat\r\natt det är omöjligt med en hyreshöjning på 75 kr.\r\nper kvadratmeter och år. Nu är det tydligen\r\nopportunt att acceptera detta.</pre><pre>Slutligen vill jag säga ytterligare några ord om\r\nglesbygds- och landsbygdsfrågor. Det kommer nog\r\natt bli två marknader när det gäller hus på\r\nlandsbygden. Den ena marknaden består av de hus\r\nsom inte har räntelån. De kommer att kunna köpas\r\nbetydligt billigare än de som har räntelån. Ingen\r\nvågar eller kan dra på sig de stora kostnader som\r\ndet blir fråga om. Det kommer således att uppstå\r\ntvå marknader om det över huvud taget kommer att\r\nfinnas någon marknad. Jag misstänker att luften\r\ntotalt går ur den marknaden och vi får en ytterligare\r\ninlåsning och minskad rörlighet när det gäller vår\r\nbostadspolitik. Det är olyckligt.</pre><pre>Anf. 178 AGNE HANSSON (c) replik:</pre><pre>Herr talman! Bostadsministern, det är självklart\r\natt dessa kostnadsökningar även är orsakade av de\r\nindirekta effekter som skattereformen har gett.\r\nSkattereformens förmåga att bidra till stabil\r\ninflationsutveckling och ett stabilt ränteläge är i\r\nmycket hög grad avgörande för hur\r\nfördelningsprofilen är lagd i skatteomläggningen\r\noch hur mycket kompensatoriska krav de väcker\r\noch inte väcker. Ingen kan väl ha undgått att de\r\nväcker en rad kompensatoriska effekter. Varifrån\r\ntar SABO sin bas för sina krav om det inte har\r\nupptäckt den indirekta effekten? SABO är inget\r\nföretag som skall drivas med vinstintresse.</pre><pre>Är det nya bostadsfinansieringssystemet verkligen\r\nen garanti för att vi skall kunna klara 40 000\r\nlägenheter? Jag delar Bertil Danielssons oro när\r\ndet gäller glesbygden. Jag tror att det finns en djup\r\novilja hos en bred allmänhet att ge sig in i en sådan\r\nhär skulduppbyggnad. Det är ganska uppenbart\r\natt regeringen och bostadsministern nu har lagt\r\nfram ett förslag som visar att han inte vill vinna\r\nnästa val. Nu släpper han fram en\r\nsubventioneringsbrasa som kommer att bli\r\nförödande för statsfinanserna i detta land om två år.\r\nVad är det för konsekvens, bostadsministern, i att\r\nsom i år ha en begränsad och skärpt räntetrappa\r\noch begränsade RBF-stöd och nu släppa alla slussar\r\nfria, ta bort räntetrappan och införa lån och\r\nsubventioner för ombyggnader av hus som inte är\r\nmer än tio år? Vad kommer det att kosta staten om\r\ntvå år? Vad kommer det att få för följder för de\r\nboende när statens finanser inte kan klara de stora\r\nbelastningarna på statsbudgeten? Den sociala\r\nbostadspolitiken kommer att bli ännu mer urholkad\r\nän vad den är nu. I dag har många inte råd att bo\r\noch det finns inte heller bostäder att bo i</pre><pre>Jag tror att följande tre mål är mycket viktiga att\r\narbeta för när det gäller 90-talets bostadspolitik.\r\nDet gäller för det första billigare bostäder, för det\r\nandra bättre boendemiljö och för det tredje ett mer\r\nresursbevarande byggande.</pre><pre>Anf. 179 Bostadsminister ULF LÖNNQVIST\r\nreplik:</pre><pre>Herr talman! Bertil Danielsson säger att förslaget\r\nkommer att möta misstro och misstänksamhet. Det\r\nkommer naturligtvis att möta misstro och\r\nmisstänksamhet i den tappning som Bertil\r\nDanielsson försöker ge det. Det förslag han söker\r\nbeskriva när det gäller byggandet på glesbygden är\r\ni alla fall inte det förslag som vi har överlämnat till\r\nriksdagen i dag. Det är något helt annat, och jag vet\r\ninte varifrån Bertil Danielsson har fått det.</pre><pre>Bertil Danielsson säger också att det inte är\r\nmuntert att veta att man får hjälp om det går illa.\r\nDet måste väl vara en trygghet att veta att om det\r\nskulle bli fråga om industrinedläggning eller annat\r\nien bygd så att det hus man har byggt inte längre får\r\nden värdetillväxt man har väntat sig, finns det en\r\nsäkerhet för den enskilde så att han inte behöver\r\nhamna i en skuldfälla. Det måste vara den trygghet\r\nsom gör att den bild som Bertil Danielsson försöker\r\nskapa av systemet inte hör hemma i verkligheten.</pre><pre>Vidare säger Bertil Danielsson att moderaterna har\r\nmötts av motstånd när de har försökt trappa ned\r\nräntebidragen. Det möts naturligtvis med motstånd\r\nom man inte försöker sätta in något annat i stället.\r\nEtt nytt finansieringssystem måste därför innehålla\r\nandra ingredienser om det skall vara möjligt att\r\ntrappa ned en del av de direkta bidragen.</pre><pre>Det finansieringssystem som vi nu har lagt fram och\r\nsom i allt väsentligt bygger på de principer som\r\nboendekostnadsutredningen presenterade har de\r\ninslagen. Därför ställde sig hela Boendesverige\r\npositivt till utredningsförslaget, alltifrån\r\nproducenter, beställare av hus, byggherrar och\r\nförvaltare till hyresgäströrelsen.\r\nSmåhusorganisationerna ställde sig också bakom\r\nde principer som redovisades i kommitténs förslag.\r\nDet fanns en kompakt samstämmighet från\r\nBoendesverige bakom detta. Det borde kunna få\r\näven Bertil Danielsson och hans parti att inse att\r\ndet nu presenterade systemet är bra.</pre><pre>Agne Hansson resonerade kring skattereformen\r\noch dess effekter på boendekostnaderna. Man kan\r\nnaturligtvis inte ta upp andra effekter än de som har\r\nmed skattereformen att göra. Ökade\r\nboendekostnader som de olika företagen tar ut på\r\nannat sätt kommer att finnas oavsett om\r\nskattereformer genomförs eller ej. De brukar också\r\nstå i överensstämmelse med att folk har fått ökade\r\ninkomster under året.</pre><pre>Agne Hansson uttalade också sin oro när det gäller\r\nglesbygden och finansieringssystemet. Jag vill bara\r\nhänvisa till det som jag nyss har sagt med anledning\r\nav Bertil Danielssons farhågor.</pre><pre>När det gäller att göra en överbryggning mellan ett\r\nnu pågående finansieringssystem och det nya\r\nsystemet har det varit nödvändigt att göra vissa\r\nförändringar för att klara bl.a. nyproduktionen\r\nunder 1991. Då handlar det om att man skall ta bort\r\nden övre delen av räntebidragstrappan. Det är\r\nalltså en kostnad i storleksordningen 30 miljoner.\r\nDet är en åtgärd som främst är tillkommen för att\r\nman skall skapa den utjämning och jämlikhet som\r\nkrävs om allmännyttiga bostadsföretag skall kunna\r\nfortsätta med sin bostadsproduktion. För dem som\r\nhar haft möjlighet att låna upp till det som legat\r\növer trappans 125 % har det inte varit något\r\nproblem tidigare heller.</pre><pre>De ombyggnadsregler som är viktiga och\r\nnödvändiga samt tioårsunderhållet är en fråga för\r\nnyproduktionen år 1991 och åren därefter. Agne\r\nHansson, om det är fråga om tioårsunderhåll så\r\nhandlar det om kostnader som uppstår först tio år\r\nframåt i tiden. Det är egentligen inte något\r\nkonstigt. Inom ramen för ett nytt\r\nfinansieringssystem ges alltså de som bor i hyreshus\r\nsamma möjlighet som de som bor i småhus redan\r\nhar, nämligen att de kan låna till kostnaderna för\r\nunderhållet. Sedan får den som äger sitt hus göra\r\navdraget på räntan, medan den som bor på annat\r\nsätt får ett motsvarande bidrag. Det är alltså ett led\r\ni strävan att skapa en fullständig neutralitet mellan\r\nsystemen.</pre><pre>Jag hoppas som sagt att det, när Agne Hansson och\r\nBertil Danielsson har haft möjlighet att i detalj\r\nstudera det nya förslaget, skall finnas\r\nförutsättningar för att fortsätta diskussionen i en\r\nmer konstruktiv anda än den som har redovisats här\r\ni dag.</pre><pre>Andre vice talmannen anmälde att Bertil\r\nDanielsson och Agne Hansson anhållit att till\r\nprotokollet få antecknat att de inte ägde rätt till\r\nytterligare repliker.</pre><pre>Anf. 180 STIG BERTILSSON (m):</pre><pre>Herr talman! Tack så mycket för det. Det är ingen\r\növerdrift att påstå att svenskt föreningsliv och i\r\nförsta hand idrottsröreslen i dag skakas av den\r\nskatteomläggning som socialdemokraterna och\r\nfolkpartiet har genomfört. Runt om i våra\r\nföreningar börjar man i dag inse att det är\r\nidrottsrörelsen som är en av de stora förlorarna i\r\nuppgörelsen om skatterna, detta av den enkla\r\nanledningen att föreningar i allmänhet inte kan\r\nkompensera sig för skattehöjningarna genom att\r\ndra nytta av sänkta inkomstskatter.</pre><pre>I stället får svenskt föreningsliv bara vara med och\r\nbetala notan. Vad vi just nu ser är hur en gigantisk\r\nkostnadsövervältring på föreningslivet håller på att\r\ngenomföras.</pre><pre>Det blir, herr talman, full moms på i stort sett alla\r\nvaror och tjänster för vilka föreningar saknar\r\navdragsrätt -- de är ju i allmänhet inte\r\nmomsregistrerade och har ingen momsredovisning.\r\nPå exempelvis hotell- och restaurangkostnader är\r\nfull moms redan införd. Detta gäller också för\r\nbensin, vilket i kombination med höjning av\r\nbensinskatten och höjda marknadspriser på bensin\r\ndrabbar idrotten hårt.</pre><pre>Vidare blir det, för att ta några ytterligare exempel,\r\nfull moms på persontrafik med buss och på\r\ntelefonkostnader. Dessutom fördyras\r\nfastighetsskötsel på grund av moms på sotning,\r\nsophämtning, el, vatten och avlopp.</pre><pre>Skatteomläggningen som drabbar föreningarna\r\ninnebär vidare att idrottspriser till ett värde av 300\r\nkr. beskattas. Dessutom skall föreningar betala\r\navgifter på ersättningar -- t.ex. på domararvoden --\r\nsom uppgår till 1 000 kr. per år. Det kan jämföras\r\nmed att gränsen i dag är 14 850 kr., dvs. ett halvt\r\nbasbelopp.</pre><pre>Utöver de här mycket stora merkostnaderna\r\nkommer den administrativa bördan för\r\nföreningarna att växa dramatiskt genom de ökade\r\nkraven på föreningarna att lämna\r\nkontrolluppgifter, arbetsgivaravgifter och\r\nredovisning av sociala avgifter.</pre><pre>Herr talman! När ungdomsledare och andra i\r\nföreningarna borde få ägna sig åt sitt ledarskap och\r\ninte åt byråkrati så lägger samhället de här\r\nbördorna på svenskt föreningsliv.</pre><pre>Dessutom skapas det en onödig och meningslös\r\nadministration hos skattemyndigheterna. I tider\r\nsom borde användas till att effektivisera och minska\r\nden offentliga byråkratin så känns det frustrerande\r\natt konstatera att det är till administration man vill\r\nstyra pengarna i stället för till föreningslivets egen\r\nverksamhet.</pre><pre>Det har gjorts beräkningar som visar att summan av\r\nalla de pålagor som svensk idrottsrörelse nu råkar\r\nutför uppgår till åtmninstone 500 milj. kr. per år.\r\nDet som kan synas som små oansenliga bäckar blir,\r\nnär de flyter ihop, en gigantisk fors, en fors som\r\nhotar att dränka de krafter som så väl behövs inom\r\nsvensk idrottsrörelse och i svenskt föreningsliv.</pre><pre>Inför allt detta står skatteomläggningens ingenjörer\r\nuppenbarligen helt kallsinniga. Någon full\r\nkompensation för kostnaderna har inte utlovats.\r\nJag är glad över att idrottsministern lyssnar på detta\r\ninlägg, även om han kanske inte var förberedd på\r\ndet. Jag vill också ställa en fråga till honom. Är det\r\nmeningen att ideell frivilligverksamhet inom\r\nföreningslivet skall bära en del av\r\nskatteomläggningens kostnader?</pre><pre>Någon form av åtgärder har aviserats till\r\nbudgetpropositionen i januari. Jag vågar påstå att\r\nsvensk idrottsrörelse med noggrannhet kommer att\r\nnagelfara och värdera de förslag till lindringar som\r\nregeringen säger sig avse att då lägga fram.</pre><pre>Herr talman! Skatteomläggningens effekter har\r\nredan till vissa delar slagit igenom. Åtgärder måste\r\ndärför, menar vi moderater, vidtagas nu. Till att\r\nbörja med är det orimligt att idrotten ensidigt skall\r\ndrabbas av momskostnader. Därför anser vi, vilket\r\njag gärna vill skicka med idrottsministern, att man\r\nomgående bör utreda möjligheten att registrera\r\nideella och allmännyttiga föreningar i\r\nmomsregistret och därmed ge dem avdragsrätt för\r\nall erlagd moms på varor och tjänster. En utredning\r\nskullle snabbt kunna visa om detta är en\r\nframkomlig väg för att motverka en del av\r\nskatteomläggningens negativa effekter för\r\nföreningslivet.</pre><pre>Jag har, herr talman, förhoppningar om att\r\nregeringen skall kunna medverka till att en sådan\r\nutredning snabbt genomförs, eftersom en\r\nmomsregistrering av föreningslivet till sin natur\r\nförmodligen inte strider mot de intentioner som\r\nregeringen har haft med skatteomläggningen.</pre><pre>Jämförd med de byråkratiska pålagor som\r\nskatteomläggningen medför för föreningarna skulle\r\nen årlig momsredovisning inte skapa några stora\r\nproblem i föreningslivet. Däremot skulle en\r\navdragsrätt för erlagd moms innebära betydande\r\nbesparingar och till en del kunna motverka\r\nskattereformens dråpslag mot idrotten.</pre><pre>Vi moderater vill, herr talman, snarast möjligt se\r\ntill så att skatteuppgörelsens effekter inte drabbar\r\nidrottsrörelsen. En snabbutredning av\r\nmomsregistrering är, menar jag därför, ett\r\nkonstruktivt förslag som om det visar sig\r\ngenomförbart kommer att få betydande positiva\r\neffekter för idrottsföreningarna.</pre><pre>Samtidigt vill jag herr talman, understryka att en\r\nmomsregistrering, om den visar sig genomförbar,\r\ninte kompenserar fullt ut för föreningarnas nya\r\navgifter och skatter. Regeringen måste därför\r\nsnarast visa vad den ytterligare vill göra för att\r\nidrotten inte skall behöva bli en strykpojke i\r\nskatteomläggningens spår.</pre><pre>Anf. 181 Bostadsminister ULF\r\nLÖNNQVIST:</pre><pre>Herr talman! Jag vill säga ett par saker med\r\nanledning av detta inlägg.</pre><pre>Först vill jag beträffande idrottspriser säga att det\r\nganska länge har rått en missuppfattning i debatten\r\nom att det skulle innebära en försämring för\r\nidrottsrörelsen när idrottspriser över 300 kr. nu\r\nskall beskattas. Om man i dagsläget under ett år får\r\npriser som uppgår till ett värde som överstiger 600\r\nkr. är man skyldig att skatta för dessa pengar. Nu\r\nblir det fråga om 300 kr. per tillfälle. Och eftersom\r\ndet kan handla om många tävlingstillfällen är detta\r\nen påtaglig förbättring ur idrottsrörelsens\r\nsynpunkt.</pre><pre>När det gäller kontrolluppgifter blir det ingen\r\nskillnad jämfört med dagsläget. Man är inom\r\nidrottsrörelsen även i dagsläget skyldig att lämna\r\nkontrolluppgifter för de inkomster som olika\r\nutövre eller ledare får.</pre><pre>Så till den summa som nämndes, 500 miljoner. Det\r\när riktigt att den summan har redovisats av\r\nRiksidrottsförbundet på ett ganska tidigt stadium.\r\nVi har bett om en precisering och bett om ett\r\nunderlag som riksidrottsstyrelsen skall kunna anse\r\nmera säkert än det som lämnats. Vi har ännu inte\r\nfått det. Jag vill då hänvisa till att i anslutning till\r\nskattepropositionen redovisades för denna riksdag\r\natt om det skulle visa sig att skattereformen får\r\nsådana negativa effekter för folkrörelserna, bl.a.\r\nidrottsrörelsen, som idrottsrörelsen påpekat, skulle\r\nregeringen återkomma senast i anslutning till\r\nbudgetpropositionen med olika förslag på området.</pre><pre>När det sedan gäller frågan om att registrera ideella\r\nföreningar för moms vill jag understryka att\r\nidrottsrörelsen såg det som en oerhört stor lättnad\r\nnär man för några år sedan tog bort\r\nmomsredovisningsskyldigheten för ideella\r\nföreningar för sådan verksamhet som inte är\r\nskattepliktig. Ideella föreningar är som bekant\r\nbefriade från skatt, med vissa undantag. Man\r\ntyckte att det var utomordentligt värdefullt när det\r\ngällde att minska på byråkratin. Om det nu skulle\r\nvara så att vissa föreningar önskar få tillbaka\r\nmomsredovisningsskyldighet för att kunna göra\r\nolika avdrag medan man har inkomster att göra\r\ndessa på, finns naturligtvis den möjligheten genom\r\natt föreningar kan registrera den del av sin\r\nverksamhet som man vill ha införd i\r\nmomsredovisningssystemet som ekonomisk\r\nförening eller bolag. Vissa större föreningar vill\r\nmåhända överväga detta, men för andra föreningar\r\när det fortfarande inte någon större vinst med ett\r\nsådant system, eftersom man som sagt saknar\r\ninkomster som man skulle kunna dra av momsen\r\nmot. Detta är väl en sak som föreningslivet i första\r\nhand måste avgöra. Det är naturligtvis i det\r\nsammanhanget som man får se vilka avväganden de\r\nsjälva är beredda att göra.</pre><pre>Herr talman! Jag hade som sagt inte tänkt gå in i\r\ndenna debatt, men eftersom det ställdes en rad\r\nfrågor till mig ville jag ändå göra det. Jag kommer\r\ndäremot inte att ytterligare delta i debatten.</pre><pre>Anf. 182 STIG BERTILSSON (m) replik:</pre><pre>Herr talman! Jag vill tacka idrottsministern för\r\ndessa besked. Det var positivt att höra att\r\nidrottsministern i varje fall inte är negativ till\r\nmomsavdrag för idrottsföreningar. Jag tycker att\r\nman kan tolka svaret så. Jag förstår mycket väl att\r\nidrottsföreningarna tidigare inte ville ha\r\nmomsregistering. Men då hade man inte den\r\nbyråkrati som har uppstått under senare år, inte\r\nminst med tanke på effekten av\r\nskatteomläggningen. Situationen är en helt annan i\r\ndag. Jag ser det idrottsministern nyss sade som en\r\nmöjlighet att väsentligt förbättra\r\nidrottsföreningarnas ekonomi, för det skulle\r\nresultatet i dag bli av möjligheten till momsavdrag.</pre><pre>Sedan helt kort om de 500 miljonerna. Det är, som\r\nidrottsministern helt rätt sade, en ganska osäker\r\nsiffra. Just nu görs en enkät bland 25 % av landets\r\nidrottsföreningar. Det föreligger inga resultat ännu.\r\nDet är också korrekt. Ingenting i dag talar\r\nemellertid för att siffran blir lägre än 500 miljoner.\r\nMan skall inte bli överraskad om den blir betydligt\r\nhögre.</pre><pre>När det gäller kontrolluppgifterna på småbelopp\r\nnämnde jag förut inte det värsta av allt, nämligen\r\natt idrottsföreningarna i fortsättningen skall skicka\r\nin kontrolluppgifter om de betalar startavgifter för\r\nsina medlemmar deltar fär i tävlingar, förutsatt att\r\navgifterna överstiger 100 kr. under ett år. Det\r\nkommer att skapa oändlig byråkrati. Jag vet\r\nidrottsföreningar där man i dag förutser att man får\r\nhundratals, kanske tusentals, kontrolluppgifter att\r\nsysselsätta sig med.</pre><pre>Som helhet: Tack idrottsministern, för svaren på\r\nfrågorna.</pre><pre></pre><pre>Anf. 183 JERRY MARTINGER (m):</pre><pre>Herr talman! Antalet polisanmälda brott i Sverige\r\nuppgick under år 1989 till inte mindre än 1 144 800.\r\nDet är en ökning med 58 589 brott, eller 5,4 % från\r\når 1988.</pre><pre>Vissa brott har ökat ännu mer. Det kan exempelvis\r\nnämnas att antalet rån har ökat med 24,7 %,\r\nnarkotikabrott med 15,9 %, biltillgrepp med\r\n14,2 % och våldtäkt med 9,7 %.</pre><pre>Regeringens kriminalpolitik har otvivelaktigt banat\r\nväg för den här utvecklingen. Nedrustningen av\r\npolisen, den flitiga användningen av institutet\r\nåtalsunderlåtelse, halvtidsfrigivningen, oviljan att\r\nsätta in kraftfulla åtgärder mot\r\nungdomsbrottsligheten och den släpphänta\r\nnarkotikapolitiken är några av de faktorer som\r\nvarit brottsbefrämjande.</pre><pre>Den socialdemokratiska politiken med färre poliser\r\npå gatorna och på sina håll nästan tomma\r\nkriminalavdelningar har lett till att upptäcktsrisken\r\nminskat. Det finns ett stort mörkertal i\r\nbrottsstatistiken.</pre><pre>Den s.k. uppklaringsprocenten ligger nu på en\r\nmycket låg nivå. År 1989 klarades i genomsnitt\r\nendast 32 % av alla brott upp. När det gäller vissa\r\ntyper av brott var uppklaringsprocenten ännu\r\nlägre. För t.ex. rån var den 18 %, för biltillgrepp\r\n14 %, för bostadsinbrott 8 %, för stöld från\r\nmotorfordon 4 % och för cykelstöld 2 %.</pre><pre>En förstärkning av polisens resurser skulle öka\r\nupptäcktsrisken och därmed också\r\nbestraffningsrisken, vilket i sin tur skulle få en\r\nbrottsavhållande effekt. Förutsättningen för detta\r\när förstås att de upptäckta brotten verkligen\r\nresulterar i en reaktion från samhällets sida. Men\r\ndet är dåligt bevänt med den saken i dag.</pre><pre>De många åtalsunderlåtelserna innebär att en stor\r\nmängd brott i vårt land inte resulterar i någon\r\nsärskild påföljd för de skyldiga. Det är naturligtvis\r\nolyckligt, eftersom respekten för lag och rätt då\r\nminskar.</pre><pre>När det gäller frågan om den s.k\r\nhalvtidsfrigivningen har regeringen ännu inte lagt\r\nfram någon proposition, trots att frågan stötts och\r\nblötts i justitiedepartementet ända sedan 1986, då\r\nden s.k. fängelsestraffkommittén kom med sitt\r\nbetänkande.</pre><pre>Justitieministern har förklarat sig beredd att\r\navskaffa den obligatoriska halvtidsfrigivningen,\r\nmen bara under förutsättning att detta inte leder till\r\nnågra generella ökningar av de faktiska\r\nanstaltstiderna. Vad det kan bli fråga om är alltså\r\nendast en kosmetisk förändring utan verklig effekt\r\npå strafftiderna.</pre><pre>Vi moderater har år efter år krävt att\r\nhalvtidsfrigivningen skall avskaffas. Men i motsats\r\ntill regeringen anser vi att avskaffandet av\r\nhalvtidsfrigivningen med nödvändighet måste leda\r\ntill längre fängelsetider för de dömda.</pre><pre>Nuvarande regler är rena rama bedrägeriet mot\r\nsvenska folket. Människor läser i tidningarna att en\r\nbrottsling dömts till fängelse i t.ex. två år. Men i\r\nverkligheten är brottslingen ute i samhället redan\r\nefter ett år. Det är ingen bra bild medborgarna får\r\nav rättssamhället när de upptäcker detta. I utlandet\r\nskrattar man åt oss på den här punkten.</pre><pre>''Hälften kvar'' -- det är vad man skall ha när man\r\nhar suttit inne den första halvan av straffet! Vi\r\nmoderater anser att villkorlig frigivning inte skall\r\nvara obligatorisk, utan en belöning för gott\r\nuppförande som inte bör komma i fråga förrän\r\nstörre delen av straffet avtjänats.</pre><pre>Jag sade inledningsvis att regeringen visat ovilja att\r\nsätta in kraftfulla åtgärder mot\r\nungdomsbrottsligheten. Med detta menar jag att\r\nsocialdemokraterna gång på gång röstat ned\r\nmoderata förslag på det här området.</pre><pre>Vi har t.ex. föreslagit att polisen skall ges tillstånd\r\natt registrera lagöverträdare under 15 år. Polisen\r\nhar inte laglig möjlighet till detta i dag. När\r\npersoner under 15 år begår upprepade brott saknas\r\ndärför oftast uppgifter om deras tidigare brott,\r\nbrottskamrater, förhörsledare, föräldrar och\r\nkontaktmän. Detta försvårar polisens arbete och\r\nminskar möjligheterna till effektiv\r\nbrottsbekämpning.</pre><pre>Herr talman! En stor del av brottsligheten kan\r\nhärledas till missbruk av narkotika. Många\r\nmissbrukare begår brott för att kunna finansiera\r\nsina narkotikainköp. Inom det här området har\r\nregeringens släpphänta kriminalpolitik varit\r\nsärskilt förödande. Jag vill påstå att 80-talet blev ett\r\nförlorat decennium i kampen mot narkotikan. Det\r\nhade inte behövt bli så, om regeringen hade lyssnat\r\npå dem som tidigt varnade för t.ex. kokainet. Men\r\nnu är kokainet här, i full skala. Och i dess spår följer\r\nen mängd nya, syntetiskt framställda,\r\ncentralstimulerande preparat.</pre><pre>Som det nu ser ut står vi sannolikt inför en\r\nnarkotikaboom utan like i svensk historia. Det är\r\ndärför hög tid att förklara krig mot narkotikan på\r\nalla fronter. Narkotikastrafflagen måste ändras, så\r\natt den kan användas fullt ut -- alltså även mot\r\nmissbrukarna. Det är ju de som trots allt är\r\nmarknadens yttersta förutsättning och i praktiken\r\nden enda oersättliga länken i hela kedjan av aktörer\r\ninom narkotikahanteringen.</pre><pre>Tiden medger inte att jag redogör för alla åtgärder\r\nsom skulle behövas i det här kriget. Men det står\r\nklart att det bl.a. krävs lagändringar även när det\r\ngäller straffskalorna. Exempelvis måste\r\nlivstidsstraff kunna utdömas vid den här typen av\r\nbrott.</pre><pre>Herr talman! Taletiden är slut. Jag vill bara\r\nunderstryka att vi moderater har ett mycket\r\nomfattande program när det gäller att få ned\r\nbrottsligheten. Jag har här bara tagit upp ett fåtal\r\ninslag i det programmet.</pre><pre>Anf. 184 PAUL CISZUK (mp):</pre><pre>Herr talman! Försvarspolitiken bör finnas med i en\r\nallmänpolitisk debatt. De politiska och militära\r\nförändringarna i vår omvärld har gett oss en unik\r\nmöjlighet att grundligt ompröva vår\r\nförsvarsorganisation. Vi kan göra det utan att\r\nriskera att blottställa oss inför någon potentiell\r\nangripare.</pre><pre>Hoten mot det svenska samhällets fortbestånd har\r\nsuccessivt förändrats. Andra hot än de militära har\r\nblivit dominerande.</pre><pre>Miljöförstöringen hotar grundvalen för vår\r\nexistens. Vad skall vi leva av när markförsurningen\r\nstoppar tillväxten i skogen och förgiftar livsmedel\r\noch vatten med tungmetaller och aluminium eller\r\nnär Östersjön och Kattegatt producerar sumpgas i\r\nstället för fisk och skaldjur? Men vi blir ju färre när\r\nozonskiktet försvinner och hudcancern breder ut\r\nsig.</pre><pre>Sverige satsar i dag 2,5 % av den s.k.\r\nbruttonationalprodukten på militärt försvar,\r\nmedan våra samlade satsningar på miljöåtgärder\r\nligger på 0,64 % enligt tyska beräkningar. Det finns\r\nsannerligen anledning att omprioritera.</pre><pre>Vårt militära försvar drar lika stora kostnader som\r\nhela vår sjukvård. Behoven inom sjukvården\r\nkommer att öka dramatiskt, även om\r\nmiljöförstöringen hejdas, på grund av att antalet\r\näldre ökar. Dessutom klarar vi inte uppsatta mål\r\nnär det gäller barnomsorgen.</pre><pre>Det kan anses tarvligt att jämföra och att ställa\r\nolika nödvändiga samhällsfunktioner mot\r\nvarandra. Jag gör det inte därför att jag vill\r\nförsämra vårt försvar utan därför att jag vill\r\nförbättra det och därför att jag tror att det går att\r\nkomma fram till en försvarsorganisation som kan ge\r\noss både nödvändig militär beredskap och kraft\r\ngentemot miljöhot och vårdkris. I en\r\nmiljöpartistisk motion kallar vi den här modellen\r\nallmän värntjänst, som motsvarar vad vi tidigare\r\nkallade samhällstjänst.</pre><pre>I korthet går förslaget ut på att ge alla ungdomar,\r\nalltså både pojkar och flickor, en grundläggande\r\nförsvarsutbildning när de är i 18--20-årsåldern.\r\nUtbildningen bör vara i minst sju månader. Därtill\r\nkommer repetitionsutbildning. Vissa kortare\r\nmoment, som grundläggande sjukvård och\r\növerlevnadskunskap, skall vara gemensamma för\r\nalla. Men sedan specialiserar man sig på några olika\r\nområden. Huvudområden bör vara militärtjänst,\r\nräddningstjänst, miljövärn, humanvärn, ekotjänst\r\noch internationellt bistånd.</pre><pre>Militärtjänsten får, liksom nu, vara inriktad på\r\nolika specialiteter men skall enligt vad vi föreslagit\r\ni andra motioner mera vara inriktad på\r\ndecentraliserat territorialförsvar och lättrörliga\r\njägarbataljoner. Det skall vara en god beväpning\r\noch modern utrustning, men mycket litet av\r\ndyrbara stridsfarkoster som pansarfordon och JAS-\r\nplan.</pre><pre>Räddningstjänsten innebär utbildning för förband\r\nsom kan assistera den ordinarie räddningstjänsten\r\nvid stora olyckor både i Sverige och utomlands.\r\nBara som ett exempel vill jag nämna de bränder\r\nsom vi har upplevt i både Uppsala och Stockholm\r\noch som mycket väl utrustade brandkårer inte har\r\nklarat av helt enkelt därför att man haft för litet\r\npersonal. Det finns alltså ett behov av att ha\r\nmöjligheter att mobilisera extra styrkor.</pre><pre>Miljövärnet bör bestå av dels fältarbetsförband\r\nsom restaurerar sjöar, anlägger våtmarker och\r\nsköter naturreservat, dels av arbetslag som arbetar\r\nmed provtagning och kartläggning av\r\nmiljösituationen.</pre><pre>Humanvärnet utbildar vårdlag som kan tjänstgöra\r\ninom vården av barn, äldre och sjuka dels vid olika\r\nfredstida arbetstoppar, dels vid kriser och i krig.</pre><pre>Ekotjänsten utbildar arbetslag som kan rycka in vid\r\nutbyggnad av ekologiskt lantbruk, ekologisk\r\nenergiteknik och avfallshantering.</pre><pre>Den internationella biståndstjänsten bör syfta till\r\nberedskapsstyrkor för flyktingmottagande,\r\ninternationella räddningsstyrkor, lantbruksbistånd\r\noch bistånd i ekologisk teknik.</pre><pre>Denna allmänna värntjänst är en utveckling av den\r\ns.k. allmänna värnplikten, som vi nu har för män.\r\nNuvarande system befinner sig i kris. Även om en\r\nriksdagsmajoritet fortfarande säger att värnplikten\r\nhar en grundläggande betydelse och att den skall\r\nbibehållas, blir det en urholkning genom att man\r\nförkortar och differentierar utbildningstiden,\r\nlägger ned de bästa utbildningsförbanden och\r\nförvärrar lärarbristen. Stödet för\r\nvärnpliktsutbildningen är verbalt men kommer till\r\nkorta när JAS och pansarfordon skall betalas.</pre><pre>Ett företag eller system i kris måste antingen\r\navvecklas eller också utvecklas. Varför inte välja\r\nutveckling och marknadsanpassning, som ju blivit\r\nså gångbart även inom den offentliga sektorn?\r\nHotbildsmarknaden ser inte ut som den gjorde\r\n1901. Oberoende av om man är pacifist, militarist\r\neller ekologist borde man kunna se det ekonomiskt\r\nrationella med att ha en försvarsorganisation som\r\nkan göra något nyttigt även i fredstid.</pre><pre>En försvarsvän bör kunna se fördelarna med att få\r\nen stor och flexibel försvarsorganisation. En sådan\r\ninnebär möjligheter att hålla en militär beredskap\r\nsom är lätt att anpassa till en växlande militär\r\nhotbild. Fältarbetsförband med olika civila\r\nhuvuduppgifter kan få viss militär grundutbildning.\r\nOm militära hot visar sig besvärligare, kan man\r\nsätta in kompletterande utbildning och vapen --\r\nnaturligtvis inte JAS-plan och pansarfordon men\r\nolika typer av svensktillverkade eller lagerhållna\r\nrobotar, minor, granatgevär, handeldvapen osv.</pre><pre>Herr talman! Ett försvar av här skisserat slag ger\r\nden bästa folkliga förankringen och innebär, tror\r\njag, den bästa anpassningen till våra naturliga\r\nförutsättningar -- ett litet folk med stort\r\nterritorium. Det handlar inte om en efterapning av\r\nstormakternas militärmakt men heller inte av\r\nVietnams eller Afghanistans gerillakrig. Det jag\r\nföreslår är något som bör vara militärt\r\navskräckande för en stormakt genom sin\r\noberäknelighet och sin folkliga förankring.\r\nSamtidigt ger det kraft att möta de stora hoten mot\r\nvår miljö och vår inre solidaritet.</pre><pre>Överläggningen var härmed avslutad.</pre><pre>5 § Hänvisning av ärenden till utskott</pre><pre>Föredrogs och hänvisades</pre><pre>Propositionerna</pre><pre>1990/91:10 till konstitutionsutskottet</pre><pre>1990/91:11 till justitieutskottet</pre><pre>1990/91:17 till näringsutskottet</pre><pre>1990/91:23 till justitieutskottet</pre><pre>1990/91:28 till jordbruksutskottet</pre><pre>1990/91:30 till näringsutskottet</pre><pre>1990/91:31 till jordbruksutskottet</pre><pre>1990/91:32 till justitieutskottet</pre><pre>1990/91:36 till jordbruksutskottet</pre><pre>1990/91:38 till socialutskottet</pre><pre>6 § Bordläggning</pre><pre>Anmäldes och bordlades</pre><pre>Propositionerna</pre><pre>1990/91:9 Höjning av Sveriges kvot i\r\nInternationella valutafonden, m.m.</pre><pre>1990/91:13 Godkännande av 1989 års\r\ninternationella avtal om jute och juteprodukter</pre><pre>1990/91:14 Ansvaret för service och vård till äldre\r\noch handikappade m.m.</pre><pre>1990/91:18 Ansvaret för skolan</pre><pre>1990/91:26 Ändring i lagen (1980:1102) om\r\nhandelsbolag och enkla bolag</pre><pre>1990/91:33 Ändring i lagen (1984:351) om\r\ntotalisatorskatt</pre><pre>1990/91:34 Ny bostadsfinansiering, m.m.</pre><pre>1990/91:37 Vägtrafikskatten för utländska fordon,\r\nn.m.</pre><pre>1990/91:44 Ytterligare försöksverksamhet för\r\nförnyelse av den offentliga sektorn</pre><pre>1990/91:45 Ändringar i allemanssparandet</pre><pre>Skrivelse</pre><pre>1990/91:20 1990 års redogörelse för de statliga\r\nföretagen</pre><pre>Motion</pre><pre>1990/91:Sk3 av Inger Schörling m.fl. (mp) om\r\nskattepolitiska åtgärder till följd av Irakkrisen\r\n(väckt med anledning av händelse av större vikt)</pre><pre>7 § Anmälan om interpellationer</pre><pre>Anmäldes att följande interpellationer framställts</pre><pre>den 11 oktober</pre><pre>1990/91:41 av Viola Claesson (v) till\r\nutrikesministern om Chile:</pre><pre>I samband med försöken att återinföra censur och\r\nsjälvcensur i Chile pågår fortfarande trakasserier\r\noch förföljelser riktade mot massmedia och\r\njournalisterna. De anklagas av bl.a. Pinochet för\r\natt bedriva en kampanj mot armén. För närvarande\r\npågår processer mot ett trettiotal journalister. Fyra\r\njournalister har fängslats efter den 11 mars 1990.\r\nMilitärdomstolarnas åklagare har enbart under\r\nseptember månad kallat anställda från fem olika\r\nmassmedia till förhör.</pre><pre>Den 26 september greps för sjunde gången Juan\r\nPablo Cardenas, direktör för tidskriften ''Analises'',\r\ni Santiago de Chile. Cardenas anklagas nu enligt\r\nuppgift för ett samhällskritiskt debattinlägg som en\r\nav tidskriftens läsare fått publicerat.\r\nMilitäråklagarna har förklarat Cardenas skyldig till\r\ndet ''brott'' han anklagats för.</pre><pre>Den chilenska regeringens flathet har hittills\r\nomöjliggjort ett genomslag för demokratiska fri-\r\noch rättigheter i Chile. Därför har yttrandefriheten\r\nsatts på undantag. Utan fortsatt internationell\r\nuppmärksamhet och stöd åt bl.a. de massmedia och\r\njournalister som nu drabbats riskerar den utlovade\r\ndemokratin och friheten i Chile att kvävas.</pre><pre>Jag vill därför fråga utrikesministern:</pre><pre>1.  Hur ser regeringen på utvecklingen i Chile mot\r\nbakgrund av militärdomstolarnas fortsatta\r\nförföljelser av massmedia och dess journalister?</pre><pre>2.  Tänker regeringen agera internationellt för att\r\nstödja de chilenska journalisternas kamp för\r\nyttrande- och pressfrihet?</pre><pre>1990/91:42 av Karl-Erik Persson (v) till\r\nmiljöministern om glasbruket i Hammar:</pre><pre>PLM har nyligen beslutat att lägga ned glasbruket i\r\nHammar. Därmed upphör produktionen av\r\nreturglas i Hammar. Det är numera oomtvistat att\r\nreturglas är den ur miljö- och energisynpunkt bästa\r\ndryckesförpackningen.</pre><pre>Det är också en av riksdagen uttalad målsättning att\r\nminska mängden avfall som måste deponeras,\r\nvilket entydigt talar för att returflaskan måste få en\r\nökad marknadsandel.</pre><pre>I Hammar finns också Svensk återglasvinning, det\r\nenda företag i Sverige som sysslar med\r\nåteranvändning av krossglas. Deras verksamhet\r\nkan knappast ses som oavhängig till\r\nglasproduktionen i Hammar.</pre><pre>Mot bakgrund av ovanstående vill jag fråga\r\nmiljöministern:</pre><pre>1.  Hur ser miljöministern på att returflaskans\r\nmarknadsandel stadigt sjunker till förmån för de\r\nmiljöolämpliga aluminiumburkarna och PET-\r\nflaskorna?</pre><pre>2.  Avser regeringen att komma med konkreta\r\nförslag som kan leda till att avfallsmängden från\r\ndryckesförpackningar minskas?</pre><pre>3.  Avser regeringen att vidta åtgärder som kan\r\ngarantera fortsatt återvinning av krossglas?</pre><pre>8 § Anmälan om frågor</pre><pre>Anmäldes att följande frågor framställts</pre><pre>den 10 oktober</pre><pre>1990/91:81 av Martin Olsson (c) till statsrådet Erik\r\nÅsbrink om hobbybiodling:</pre><pre>Biodlingen har mycket stort samhällsekonomiskt\r\nvärde främst genom det pollineringsarbete som\r\nbina utför men även genom honungsproduktionen.\r\nDet är viktigt att skatteregler och andra regler inte\r\nmotverkar en omfattande biodling.</pre><pre>Hittills har från beskattning undantagits biodlare\r\nmed högst 15 bisamhällen, men skattereformen\r\nleder av allt att döma till att även dessa små\r\nbiodlare drabbas av beskattning som hobby.\r\nReglerna för hobbybeskattning passar dock inte\r\nbiodlarna eftersom de stora initialkostnaderna då\r\ninte kan kvittas mot framtida överskott på\r\nverksamheten.</pre><pre>Kostnaderna för att starta med t.ex. sex\r\nbisamhällen uppskattas till minst 30 000 kr.\r\nförutom lokalkostnader. Att skatta för framtida\r\ninkomster utan att få dra av initialkostnaderna ger\r\nså negativa resultat att många biodlare torde\r\navveckla och nya ej vilja starta. Jag tog upp dessa\r\nfrågor i våras i motionen 1989/90:Sk63, vilken dock\r\navvisades av majoriteten utan särskild motivering.</pre><pre>Eftersom det är viktigt att biodlingen stimuleras i\r\nstället för att motverkas vill jag fråga statsrådet\r\nErik Åsbrink:</pre><pre>Vilka initiativ avser regeringen att ta för att\r\nskattereformen inte skall omöjliggöra\r\nhobbybiodlingen?</pre><pre>\r\nden 11 oktober</pre><pre>1990/91:82 av Rune Backlund (c) till statsrådet Erik\r\nÅsbrink om avräkningsskatten:</pre><pre>Riksdagen beslutade i våras om en särskild\r\navräkningsskatt som skall tas ut av kommunerna\r\nför att neutralisera de vinster som kommunerna\r\nannars skulle göra på skatteomläggningen.</pre><pre>Det visar sig nu att avräkningsskatten för 1991 i\r\nvissa kommuner inte bara neutraliserar\r\nskatteomläggningen, utan i själva verket blir en\r\nextra straffbeskattning av kommunen. I t.ex.\r\nJönköpings kommun beräknas utfallet bli att\r\nkommunen betalar drygt 24 miljoner mer i\r\navräkningsskatt än vad man vinner på\r\nskatteomläggningen.</pre><pre>Vilka åtgärder avser statsrådet vidta för 1991 så att\r\navräkningsskatten inte blir en extra\r\nstraffbeskattning av vissa kommuner?</pre><pre>1991/91:83 av Viola Claesson (v) till statsrådet Maj-\r\nLis Lööw om invandrarverkets och\r\narbetsmarknadsdepartementets administrativa\r\nrutiner:</pre><pre>De sju chilenska syskonen Monte Sotos fleråriga\r\nkamp för att få hit sina åldrade föräldrar har nu,\r\nefter ett tredje försök, fått ett positivt gensvar hos\r\nstatens invandrarverk. Modern, som är svårt märkt\r\nav cancer, kan äntligen få komma till Marks\r\nkommun i Sverige tillsammans med sin make för att\r\nåterförenas med sju av sina barn och deras familjer.\r\nAlla utom den yngsta dottern, 21-åriga Marcela,\r\nhar bildat familj, arbetar och har uppehållstillstånd\r\ni Sverige.</pre><pre>Det anmärkningsvärda har inträffat att medan\r\nföräldrarna förbereder sig för att återse sina sju\r\nbarn i Sverige så har invandrarverket beslutat att\r\nverkställa utvisning till Chile av den yngsta dottern\r\nMarcela. Om utvisningen fullföljs kommer av allt\r\natt döma mor och dotter aldrig mer att återse\r\nvarandra. Av någon anledning tycks det som om\r\nMarcela Monte Sotos fall bedömts helt fristående\r\nfrån familjesituationen.</pre><pre>Jag vill därför fråga Maj-Lis Lööw:</pre><pre>Vilka förändringar i de administrativa rutinerna\r\nhos invandrarverket och\r\narbetsmarknadsdepartementet anser regeringen\r\nerfordras för att undvika liknande fall i framtiden?</pre><pre>1990/91:84 av Annika Åhnberg (v) till\r\nstatsministern om åsiktsregistrering:</pre><pre>Riksdagen har beslutat att åsiktsregistrering ej skall\r\nförekomma. Likväl har enligt tidningsuppgifter en\r\nrepresentant för SAP i säpos styrelse diskuterat\r\nstrejkerna på Scania i våras, som ett hot mot\r\nsäkerheten. Detta är djupt upprörande.</pre><pre>Rätten att agera för rimliga löner och arbetsvillkor\r\nmåste vara självklar i ett demokratiskt samhälle.\r\nDet är ett hot mot demokratin att stora ekonomiskt\r\nbetydelsefulla företag som Scania i Södertälje\r\ntvingar ut sina anställda i stridsåtgärder genom att\r\nvägra förhandla.</pre><pre>Det borde vara arbetarrörelsens uppgift att värna\r\noch utveckla möjligheterna till fackligt inflytande. I\r\nstället har man i detta fall och kanske fler, slagit in\r\npå en motsatt väg. Hur kan det över huvud taget\r\nvara möjligt att ens närma sig tanken att använda\r\nsäpo för registrering av strejkande arbetare? Detta\r\när en skam för hela vårt samhälle!</pre><pre>Jag vill därför fråga statsministern:</pre><pre>Vilka åtgärder avser regeringen vidta med\r\nanledning av vad som förevarit i säpos styrelse\r\nangående registrering av strejkande arbetare?</pre><pre>9 § Kammaren åtskildes kl. 22.29</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}