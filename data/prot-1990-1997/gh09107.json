{"dokumentstatus":{"dokument":{"hangar_id":"2349372","dok_id":"GH09107","rm":"1993/94","beteckning":"107","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"107","slutnummer":"0","datum":"1994-05-19 00:00:00","systemdatum":"2005-10-27 13:42:52","publicerad":"1994-05-19 00:00:00","titel":"Riksdagens snabbprotokoll 1993/94:107 Torsdagen den 19 maj","subtitel":null,"status":null,"htmlformat":null,"relaterat_id":null,"source":"webbnav","sourceid":"{103B89BF-D061-406A-A98E-CA622C75F128}","dokument_url_text":"http://data.riksdagen.se/dokument/GH09107/text","dokument_url_html":"http://data.riksdagen.se/dokument/GH09107","dokumentstatus_url_xml":"http://data.riksdagen.se/dokumentstatus/GH09107","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1993/94:107</div>\r\n<div class=\"sidhuvud_datum\">Torsdagen den 19 maj</div>\r\n<div class=\"sidhuvud_klockslag\">Kl. 12.00</div>\r\n<hr class=\"sidhuvud_linje\">\r\n<pre>1 §  Hänvisning av ärenden till utskott</pre><pre>Föredrogs och hänvisades</pre><pre>Motionerna</pre><pre>1993/94:Sf52 -- Sf58 till socialförsäkringsutskottet</pre><pre>2 §  Beslut rörande utskottsbetänkanden som\r\nslutdebatterats den 18  maj</pre><pre>KU44 Valperiodens längd och vissa andra\r\ngrundlagsfrågor (förnyad behandling)</pre><pre>Mom. 3 (övergång till republik)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>281 för utskottet</pre><pre>19 för men.</pre><pre>6 avstod</pre><pre>43 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>112 s, 73 m, 27 fp, 26 c, 22 kds, 20 nyd, 1 -</pre><pre>För men.:</pre><pre>5 s, 12 v, 2 -</pre><pre>Avstod:</pre><pre>5 s, 1 fp</pre><pre>Frånvarande:</pre><pre>16 s, 7 m, 5 fp, 5 c, 4 kds, 3 nyd, 2 v, 1 -</pre><pre>Mom. 8 (sambandet mellan mandat och parti)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>290 för utskottet</pre><pre>21 för res. 2</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 73 m, 28 fp, 26 c, 23 kds, 12 v, 3 -</pre><pre>För res. 2:</pre><pre>1 m, 20 nyd</pre><pre>Frånvarande:</pre><pre>13 s, 6 m, 5 fp, 5 c, 3 kds, 3 nyd, 2 v, 1 -</pre><pre>Mom. 13 (folkomröstningsinstitutet)</pre><pre>1. utskottet</pre><pre>2. res. 3 (s)</pre><pre>Votering:</pre><pre>189 för utskottet</pre><pre>124 för res. 3</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 75 m, 30 fp, 26 c, 23 kds, 20 nyd, 11 v, 3 -</pre><pre>För res. 3:</pre><pre>124 s</pre><pre>Frånvarande:</pre><pre>13 s, 5 m, 3 fp, 5 c, 3 kds, 3 nyd, 3 v, 1 -</pre><pre>Mom. 15 (politiska resurser m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>301 för utskottet</pre><pre>13 för men.</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 75 m, 30 fp, 26 c, 23 kds, 20 nyd, 2 -</pre><pre>För men.:</pre><pre>12 v, 1 -</pre><pre>Frånvarande:</pre><pre>13 s, 5 m, 3 fp, 5 c, 3 kds, 3 nyd, 2 v, 1 -</pre><pre>Mom. 19 (Utrikesnämnden)</pre><pre>1. utskottet</pre><pre>2. res. 5 (nyd)</pre><pre>Votering:</pre><pre>284 för utskottet</pre><pre>29 för res. 5</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 75 m, 30 fp, 26 c, 23 kds, 2 nyd, 3 -</pre><pre>För res. 5:</pre><pre>17 nyd, 12 v</pre><pre>Frånvarande:</pre><pre>13 s, 5 m, 3 fp, 5 c, 3 kds, 4 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>SkU32 Ändrad deklarationstidpunkt m.m.</pre><pre>Kammaren biföll utskottets hemställan.</pre><pre>SkU41 Ändring av konventionen om förenkling av\r\nformaliteterna vid handel med varor</pre><pre>Kammaren biföll utskottets hemställan.</pre><pre>JuU22 Tilläggsbudget</pre><pre>Kammaren biföll utskottets hemställan.</pre><pre>JuU24 Instansordningen m.m. i de allmänna\r\nförvaltningsdomstolarna</pre><pre>Kammaren biföll utskottets hemställan.</pre><pre>JuU25 En brottsofferfond, m.m.</pre><pre>Mom. 2 (en brottsofferfond m.m.)</pre><pre>1. utskottet</pre><pre>2. res. 1 (s)</pre><pre>Votering:</pre><pre>176 för utskottet</pre><pre>138 för res. 1</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 26 c, 23 kds, 20 nyd, 2 -</pre><pre>För res. 1:</pre><pre>125 s, 12 v, 1 -</pre><pre>Frånvarande:</pre><pre>13 s, 5 m, 3 fp, 5 c, 3 kds, 3 nyd, 2 v, 1 -</pre><pre>Mom. 6 (Brottsoffermyndigheten m.m.)</pre><pre>1. utskottet</pre><pre>2. res. 3 (s)</pre><pre>Votering:</pre><pre>173 för utskottet</pre><pre>139 för res. 3</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 75 m, 28 fp, 26 c, 22 kds, 20 nyd, 1 -</pre><pre>För res. 3:</pre><pre>124 s, 1 fp, 12 v, 2 -</pre><pre>Frånvarande:</pre><pre>13 s, 5 m, 4 fp, 5 c, 4 kds, 3 nyd, 2 v, 1 -</pre><pre>Mom. 13 (utvärdering av lagen om\r\nmålsägandebiträde)</pre><pre>1. utskottet</pre><pre>2. res. 7 (s)</pre><pre>Kammaren biföll utskottets hemställan med\r\nacklamation.</pre><pre>Mom. 14 (anonymitet för målsägande och vittnen,\r\nm.m.)</pre><pre>1. utskottet</pre><pre>2. res. 8 (nyd)</pre><pre>Votering:</pre><pre>292 för utskottet</pre><pre>20 för res. 8</pre><pre>1 avstod</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 75 m, 30 fp, 26 c, 22 kds, 1 nyd, 12 v, 3 -</pre><pre>För res. 8:</pre><pre>1 s, 19 nyd</pre><pre>Avstod:</pre><pre>1 kds</pre><pre>Frånvarande:</pre><pre>14 s, 5 m, 3 fp, 5 c, 3 kds, 3 nyd, 2 v, 1 -</pre><pre>Mom. 27 (myndigheternas handläggningsrutiner\r\nm.m.)</pre><pre>1. utskottet</pre><pre>2. res. 10 (s)</pre><pre>Votering:</pre><pre>175 för utskottet</pre><pre>139 för res. 10</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 26 c, 23 kds, 20 nyd, 1 -</pre><pre>För res. 10:</pre><pre>125 s, 12 v, 2 -</pre><pre>Frånvarande:</pre><pre>13 s, 5 m, 3 fp, 5 c, 3 kds, 3 nyd, 2 v, 1 -</pre><pre>Mom. 28 (förtursfrågor m.m.)</pre><pre>1. utskottet</pre><pre>2. res. 11 (nyd)</pre><pre>Votering:</pre><pre>290 för utskottet</pre><pre>22 för res. 11</pre><pre>37 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 75 m, 30 fp, 25 c, 23 kds, 12 v, 3 -</pre><pre>För res. 11:</pre><pre>1 s, 1 c, 20 nyd</pre><pre>Frånvarande:</pre><pre>15 s, 5 m, 3 fp, 5 c, 3 kds, 3 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>JuU27 Ansvarsfrihetsgrunder m.m.</pre><pre>Kammaren biföll utskottets hemställan.</pre><pre>JuU28 Elektronisk övervakning</pre><pre>Mom. 2 (avgift från den dömde)</pre><pre>1. utskottet</pre><pre>2. res. (s)</pre><pre>Votering:</pre><pre>174 för utskottet</pre><pre>129 för res.</pre><pre>5 avstod</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>1 s, 75 m, 28 fp, 26 c, 23 kds, 19 nyd, 2 -</pre><pre>För res.:</pre><pre>122 s, 6 v, 1 -</pre><pre>Avstod:</pre><pre>5 v</pre><pre>Frånvarande:</pre><pre>15 s, 5 m, 5 fp, 5 c, 3 kds, 4 nyd, 3 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>FöU11 Tilläggsbudget inom\r\nFörsvarsdepartementets område</pre><pre>Kammaren biföll utskottets hemställan.</pre><pre>KrU34 Ytterligare anslag på tilläggsbudget till\r\nstatsbudgeten för budgetåret 1993/94, m.m.</pre><pre>Kammaren biföll utskottets hemställan.</pre><pre>TU31 Avveckling av Handelsflottans\r\npensionsanstalt</pre><pre>Kammaren biföll utskottets hemställan.</pre><pre>JoU26 Vissa jordbrukspolitiska frågor</pre><pre>Mom. 2 (Stöd till jordbruket och\r\nlivsmedelsindustrin i norra Sverige)</pre><pre>1. utskottet</pre><pre>2. res. (s)</pre><pre>Votering:</pre><pre>174 för utskottet</pre><pre>140 för res.</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 30 fp, 26 c, 23 kds, 19 nyd, 1 -</pre><pre>För res.:</pre><pre>125 s, 1 nyd, 12 v, 2 -</pre><pre>Frånvarande:</pre><pre>13 s, 5 m, 3 fp, 5 c, 3 kds, 3 nyd, 2 v, 1 -</pre><pre>Mom. 4 (vissa övriga frågor om\r\nNorrlandsjordbruket)</pre><pre>1. utskottet</pre><pre>2. res. (s)</pre><pre>Votering:</pre><pre>173 för utskottet</pre><pre>139 för res.</pre><pre>1 avstod</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 30 fp, 26 c, 23 kds, 19 nyd, 1 -</pre><pre>För res.:</pre><pre>125 s, 12 v, 2 -</pre><pre>Avstod:</pre><pre>1 nyd</pre><pre>Frånvarande:</pre><pre>13 s, 6 m, 3 fp, 5 c, 3 kds, 3 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>NU18 Bank- och försäkringsfrågor</pre><pre>Mom. 1 (konkurrensförhållandena på\r\nbankmarknaden)</pre><pre>1. utskottet</pre><pre>2. res. 1 (m, fp, c, kds)</pre><pre>Votering:</pre><pre>158 för utskottet</pre><pre>156 för res. 1</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 1 fp, 20 nyd, 10 v, 2 -</pre><pre>För res. 1:</pre><pre>75 m, 29 fp, 26 c, 23 kds, 2 v, 1 -</pre><pre>Frånvarande:</pre><pre>13 s, 5 m, 3 fp, 5 c, 3 kds, 3 nyd, 2 v, 1 -</pre><pre>Mom. 2 (försäljning av Nordbanken)</pre><pre>1. utskottet</pre><pre>2. res. 2 (nyd)</pre><pre>Votering:</pre><pre>290 för utskottet</pre><pre>19 för res. 2</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 74 m, 30 fp, 25 c, 23 kds, 1 nyd, 12 v, 3 -</pre><pre>För res. 2:</pre><pre>19 nyd</pre><pre>Frånvarande:</pre><pre>16 s, 6 m, 3 fp, 6 c, 3 kds, 3 nyd, 2 v, 1 -</pre><pre>Mom. 14 (försäkringsvillkor och jämställdhet)</pre><pre>1. utskottet</pre><pre>2. men. (v)</pre><pre>Votering:</pre><pre>293 för utskottet</pre><pre>17 för men.</pre><pre>4 avstod</pre><pre>35 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>123 s, 75 m, 27 fp, 26 c, 21 kds, 20 nyd, 1 -</pre><pre>För men.:</pre><pre>1 s, 2 fp, 12 v, 2 -</pre><pre>Avstod:</pre><pre>1 s, 1 fp, 2 kds</pre><pre>Frånvarande:</pre><pre>13 s, 5 m, 3 fp, 5 c, 3 kds, 3 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>NU21 Provning och kontroll</pre><pre>Mom. 1 (riktlinjer för marknadskontrollen)</pre><pre>1. utskottet</pre><pre>2. res. 1 (s)</pre><pre>Votering:</pre><pre>172 för utskottet</pre><pre>139 för res. 1</pre><pre>38 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 29 fp, 26 c, 22 kds, 20 nyd, 1 -</pre><pre>För res. 1:</pre><pre>125 s, 12 v, 2 -</pre><pre>Frånvarande:</pre><pre>13 s, 6 m, 4 fp, 5 c, 4 kds, 3 nyd, 2 v, 1 -</pre><pre>Mom. 5 (Elsäkerhetsverket)</pre><pre>1. utskottet</pre><pre>2. res. 2 (s)</pre><pre>Votering:</pre><pre>174 för utskottet</pre><pre>139 för res. 2</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 30 fp, 26 c, 23 kds, 20 nyd, 1 -</pre><pre>För res. 2:</pre><pre>125 s, 12 v, 2 -</pre><pre>Frånvarande:</pre><pre>13 s, 6 m, 3 fp, 5 c, 3 kds, 3 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>NU24 Handräckning inom ramen för EES-avtalets\r\nkonkurrensregler</pre><pre>Kammaren biföll utskottets hemställan.</pre><pre>AU24 Lag om arbetsförmedlingsregister</pre><pre>Mom. 3 (registrering av uppgifter hos\r\nlänsarbetsnämndernas centrala kanslier)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>297 för utskottet</pre><pre>14 för men.</pre><pre>2 avstod</pre><pre>36 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>125 s, 75 m, 28 fp, 25 c, 23 kds, 20 nyd, 1 -</pre><pre>För men.:</pre><pre>12 v, 2 -</pre><pre>Avstod:</pre><pre>2 fp</pre><pre>Frånvarande:</pre><pre>13 s, 5 m, 3 fp, 6 c, 3 kds, 3 nyd, 2 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>AU25 Riksdagens revisorers förslag angående\r\narbetsmarknadspolitiken</pre><pre>Kammaren biföll utskottets hemställan.</pre><pre>BoU23 Tilläggsbudget till statsbudgeten för\r\nbudgetåret 1993/94 i vad avser byggforskning</pre><pre>Kammaren biföll utskottets hemställan.</pre><pre>BoU24 Tilläggsbudget till statsbudgeten för\r\nbudgetåret 1993/94 i vad avser\r\nfastighetsdataverksamheten</pre><pre>Kammaren biföll utskottets hemställan.</pre><pre>BoU25 Placering av medel som deponerats hos\r\nmyndighet</pre><pre>Kammaren biföll utskottets hemställan.</pre><pre>Meddelande om samlad votering</pre><pre>Talmannen meddelade att skatteutskottets\r\nbetänkande SkU31 och utrikesutskottets\r\nbetänkande UU26 skulle avgöras i ett sammanhang\r\nefter avslutad debatt.</pre><pre>3 §  Rättssäkerhet vid beskattningen</pre><pre>Föredrogs</pre><pre>skatteutskottets betänkande</pre><pre>1993/94:SkU31 Rättssäkerhet vid beskattningen\r\n(prop. 1993/94:151).</pre><pre>Anf. 1  LARS HEDFORS (s):</pre><pre>Fru talman! Kravet på rättssäkerhet vid\r\nbeskattningen är varken särskilt nytt eller\r\nkontroversiellt -- tvärtom.\r\nRättssäkerhetsaspekterna har alltid haft en\r\nframträdande plats vid utformningen såväl av\r\nmateriella skatteregler och\r\ndeklarationsförfaranden som vid uppbörd och\r\nkontroll. Skatteförvaltningen bedriver också sedan\r\nlänge sin verksamhet med tillbörlig respekt för den\r\nenskildes integritet och rättigheter.</pre><pre>Det finns i dag inte heller någon allvarlig kritik mot\r\nskatteförvaltningens arbetssätt eller befogenheter.\r\nI de allra flesta fall löper kontrollarbetet\r\nfriktionsfritt i samverkan mellan revisorn och den\r\nreviderade.</pre><pre>Den kritik som förekommer på detta område\r\nhandlar om någonting helt annat och riktar sig\r\nfrämst mot regeringens handfallenhet inför det\r\ntilltagande skattefusket och den växande och allt\r\ngrövre ekonomiska brottsligheten. Riksdagens\r\nrevisorer påpekade t.ex. i en rapport om den\r\nekonomiska brottsligheten att dagens lagstiftning\r\nger dåligt stöd åt myndigheternas kontrollarbete.\r\nDe förslag som regeringen nu lägger fram kommer\r\natt ytterligare försvåra detta kontrollarbete.</pre><pre>Vi socialdemokrater har naturligtvis inget emot att\r\nförbättra rättssäkerheten för den enskilde\r\nmedborgaren. För oss har det alltid varit självklart\r\natt statsorganen skall följa gällande regler. Lika\r\nsjälvklart är det att det skall finnas skydd för den\r\nenskilde mot missbruk från statsmaktens sida och\r\nmot oberättigade anspråk från den offentliga\r\nmaktens sida.</pre><pre>Men för oss socialdemokrater finns det ytterligare\r\nen viktig aspekt på rättssäkerheten. Vi menar, att\r\ni rätssäkerheten också ligger att den enskilde skall\r\nskyddas mot skador till följd av brottslighet eller\r\notillbörligt utnyttjande av enskild makt. Det\r\nhandlar helt enkelt om att den enskilde\r\nskattebetalaren skall ha garantier för att\r\nskattebördan fördelas enligt gällande rätt och att\r\növriga skattebetalare fullgör sina skyldigheter. Den\r\nenskilde näringsidkaren skall t.ex. garanteras\r\nkonkurrens på lika villkor och att åtgärder vidtas\r\nför att övriga näringsidkare fullgör sina\r\nskyldigheter.</pre><pre>Denna aspekt på rättssäkerheten har fått en\r\nunderordnad ställning i regeringens proposition.\r\nDäremot tog riksdagens revisorer upp den i sin\r\nrapport. De konstaterade att samhällets\r\nmisslyckanden i kampen mot den ekonomiska\r\nbrottsligheten har inneburit att allmänhetens tillit\r\ntill rättssamhället har urholkats och att företagen i\r\nmånga branscher inte längre konkurrerar på lika\r\nvillkor.</pre><pre>En annan viktig aspekt på rättssäkerheten är att de\r\nenskilda skall kunna förutse de rättsliga följderna\r\nav sitt handlande.</pre><pre>De problem som finns på detta område hänger i\r\nstor utsträckning samman med brister i\r\nskattelagstiftningens materiella utformning. Även\r\nhär har riksdagens revisorer framfört kritik. I sin\r\nrapport påpekade man t.ex. att skattelagarna ofta\r\när krångliga och att det finns betämmelser som är så\r\nsvåra att tillämpa att det krävs flera domar i högsta\r\ninstans för att rättsläget skall klarna.</pre><pre>Vi socialdemokrater anser, att regeringen inte\r\nförmått leva upp till detta krav på ett rättssamhälle.\r\nSedan den första januari i år råder det t.ex. mycket\r\nstor osäkerhet om vilka rättsregler som gäller på\r\nföretagsbeskattningens område. I slutet av förra\r\nåret gjorde riksdagens borgerliga majoritet på\r\nregeringens förslag omfattande förändringar i\r\nföretagsbeskattningen. Redan efter en vecka insåg\r\nregeringen att man gått för långt och annonserade\r\ni en skrivelse förändringar i förändringarna. När\r\nsedan propositionen långt om länge kom så visade\r\ndet sig att den viktigaste av de annonserade\r\nförändringarna inte kunde genomföras.</pre><pre>Ett annat exempel är regeringens famösa\r\nhandläggning av problemen med den s.k. gröna\r\ndieseln. Här har skatteministern på kortare tid än\r\nett år avgivit inte mindre än tre propositioner med\r\nförslag, förändringar och förändringar i\r\nförändringarna. Det här är ju rena parodin på\r\nlagstiftning och egentligen skulle man kanske\r\nkunna skratta åt eländet om det inte vore för de\r\nallvarliga konsekvenserna för bl.a. rättssäkerheten\r\ngenom att förutsebarheten blir i det allra närmaste\r\nobefintlig.</pre><pre>Det här är ett av de stora problem som de\r\nrättsvårdande myndigheterna i dag ställs inför. Ett\r\nannat och mycket större är den snabba\r\nutvecklingen av den ekonomiska brottsligheten.</pre><pre>Forskare vid Brottsförebygggande rådet har\r\nuppskattat den svarta ekonomin till ca 100\r\nmiljarder kronor. Jurist- och\r\nsamhällsvetarförbundet framhåller i sitt\r\nremissyttrande att det nu närmast råder\r\n''inbördeskrig'' mellan brottsbekämpare och\r\nekobrottslingar, och riksdagens revisorer\r\nkonstaterade i sin rapport att de ekonomiska\r\nbrotten inte bara blivit fler utan också grövre.</pre><pre>Denna destruktiva och snabba utveckling ställer\r\nökade krav på kompetens, kapacitet och förmåga\r\ntill snabbt handlande hos skatteförvaltningen. Det\r\nhandlar inte bara om att kontrollera att\r\nbokföringen är korrekt eller att lämnade uppgifter\r\när fullständiga. Det handlar allt oftare om att\r\nförhindra att bokföring och annat bevismaterial\r\nförstörs eller om att skattemedel försvinner\r\nutomlands. Här gäller det för skattemyndigheterna\r\natt kunna handla snabbt och rationellt.</pre><pre>Förslagen i regeringens proposition motverkar\r\nmyndigheternas möjligheter på detta område. De\r\nförsvårar kampen mot den ekonomiska\r\nbrottsligheten, och de ger en fullständigt felaktig\r\nsignal till både allmänheten och brottslingarna.</pre><pre>Jag vet inte hur många av kammarens ärade\r\nledamöter som läst Dagens Nyheters debattsida i\r\ndag. Där framförs en fullständigt nedgörande och\r\nförkrossande kritik av regeringens förslag på detta\r\nområde. Här står: Regeringens nya förslag gör det\r\ni princip omöjligt för skattemyndigheten att\r\nkomma åt skattefusk. Förslaget är det sämsta och\r\nminst genomtänkta som regeringen presenterat\r\nunder sin tid vid makten.</pre><pre>Det är inte vem som helst som skrivit detta. Det är\r\nordföranden i Civilekonomernas riksförbund Jan-\r\nEskil Jörby. Han är representant för dem som har\r\natt handskas med dessa frågor vid den s.k. fronten.\r\nDet borde stämma till eftertanke hos den\r\nborgerliga regeringen.</pre><pre>Förslagen innebär att skatteförvaltningens\r\nbefogenheter när det gäller att vidta\r\nkontrollåtgärder mot den skattskyldiges vilja dels\r\nbegränsas, dels i stor utsträckning överförs till\r\nlänsrätten. Det säger sig självt att detta skulle\r\nminska möjligheterna till en effektiv\r\nskattekontroll. Kontrollverksamheten kommer att\r\nbli tyngre, ta mer tid och mer resurser.</pre><pre>Särskilt allvarliga är begränsningarna i\r\nmöjligheterna att bedriva revisionsverksamhet.\r\nRegeringen föreslår t.ex. att den s.k.\r\ntredjemansrevisionen skall avskaffas och ersättas\r\nmed ett system med kontrolluppgifter. Man måste\r\nfråga sig hur regeringens bild av verkligheten ser ut.\r\nÄr man t.ex. medveten om att näringsstrukturen i\r\nSverige i dag i stor utsträckning kännetecknas av\r\nnätverk med mycket samverkan och stor\r\nintressegemenskap mellan företagen?</pre><pre>Är man medveten om att dagens ekonomiska\r\nbrottslighet till stor del består av momsbedrägerier\r\noch falska fakturor? Mervärdesskatten är, som alla\r\nvet, en skatt i flera led, och myndigheterna måste\r\nsnabbt kunna stämma av uppgifterna från det\r\nreviderade företaget mot uppgifter i andra företag.</pre><pre>Nu föreslår man visserligen att tredje man i stället\r\nskall kunna avkrävas en kontrolluppgift. Men det\r\när ju ett mycket trubbigt instrument. Risken är stor\r\nför att oriktiga uppgifter lämnas och att\r\ngrundnoteringar om transaktionernas rätta innehåll\r\nförstörs eller undanskaffas.</pre><pre>För landets alla seriösa företagare -- det finns\r\nfaktiskt många sådana -- är en effektiv\r\nrevisionsverksamhet inget som helst problem. Den\r\när snarare ett stöd. Det är de oseriösa företagen\r\nsom har anledning att känna obehag inför tanken\r\npå en revision. Det är just precis vad de skall göra.\r\nJag kan inte förstå vad regeringen har för anledning\r\natt minska övervakningen av dessa företag, i all\r\nsynnerhet som denna övervakning är till en klar\r\nfördel för de seriösa företagen. Det ger dem\r\nmöjlighet att konkurrera på lika villkor.</pre><pre>Regeringen föreslår också att möjligheterna till\r\nrevision av fysiska personer tas bort. Vi\r\nsocialdemokrater tycker att det ligger en del i det\r\nförslaget. Vi menar dock, att det först behövs\r\nytterligare tankearbete för att reda ut hur vi skall\r\nklara av kontrollen av de enskilda personer som\r\nbedriver en omfattande handel med värdepapper\r\nutan att vara näringsidkare.</pre><pre>Att detta är ett gigantiskt problem fick vi klart för\r\noss av ett antal tidningsartiklar för någon månad\r\nsedan. Här framgick det med all önskvärd tydlighet\r\natt kontrollen av reavinster på aktier hos enskilda\r\npersoner i stort sett är obefintlig. Och det är inte\r\nsmåpengar som det handlar om. Bara under 1993\r\nomsattes det aktier för 286 miljarder kronor på\r\nStockholmsbörsen. Kurserna steg med 54 %.\r\nMånga gjorde sig en rejäl hacka. Min fråga till\r\nmajoritetens talesman blir därför: Vilka åtgärder\r\ntänker ni vidta för att lösa detta enorma\r\nkontrollproblem, när ni nu utan vidare tar bort\r\nmöjligheterna att revidera enskilda personer?</pre><pre>Vi socialdemokrater motsätter oss också föreslaget\r\nom att avskaffa bevissäkringslagen. Det är ett\r\nviktigt vapen mot skattefusk och fiffel. Det vapnet\r\nvrider nu regeringen ur händerna på\r\nskattemyndigheterna. I dess ställe sätter man något\r\nsom man kallar tvångsåtgärdslagen.</pre><pre>Vår principiella uppfattning är att skatterevisioner\r\noch andra kontrollåtgärder så långt möjligt skall\r\ngenomföras i samverkan med den skattskyldige. Vi\r\nanser dock, att skattemyndigheterna bör ha\r\nmöjligheter att utan större dröjsmål fullfölja en\r\npåbörjad skattekontroll, även om den skattskyldige\r\nskulle vägra att medverka.</pre><pre>Dessa möjligheter beskärs starkt i den nya\r\ntvångsåtgärdslagen. Risken är mycket stor att\r\ndenna lag endast kommer att gynna de oseriösa\r\nföretagen. Dessa företag får nu möjligheter att\r\nförhala skatteutredningar genom att varken tillåta\r\nrevision i företagets lokaler eller genast ställa\r\nräkenskaper och andra handlingar som behövs för\r\nrevisionen till skattemyndigheternas förfogande.</pre><pre>Den oseriöse företagaren vinner på detta vis tid för\r\natt kunna förstöra eller undanskaffa relevant\r\ninformation. Det drabbar alltså återigen den\r\nseriöse företagaren i form av sämre\r\nkonkurrensvillkor. Man kan fråga sig om det\r\nverkligen är detta som regeringen vill åstadkomma.</pre><pre>Fru talman! Jag tänker inte gå igenom alla\r\nregeringens förslag och våra motförslag. Det skulle\r\nta för lång tid. Jag har försökt peka på hur\r\nregeringens förslag försvårar kampen mot den\r\nekonomiska brottsligheten och hur den faktiskt\r\nockså urholkar rättssäkerheten.</pre><pre>Jag skall sluta mitt anförande med en fråga till\r\nmajoritetens talesman. Regeringens förslag i\r\npropositionen motiveras, åtminstone, med\r\nomsorgen om rättssäkerheten. Man begränsar\r\nskattemyndigheternas möjligheter att vidta\r\nkontrollåtgärder mot den skattskyldiges vilja. Man\r\növerför beslutanderätten om sådana åtgärder till\r\nlänsrätten. Allt detta görs -- säger man -- av hänsyn\r\ntill den enskildes integritet och rättssäkerhet. Hur\r\nkan det då mot den bakgrunden komma sig att\r\nregeringen bara för en månad sedan lade fram en\r\nannan proposition som går stick i stäv med dessa\r\nambitioner? Jag tänker på propositionen som skall\r\nreglera EFTA:s övervakningsmyndighets\r\nmöjligheter att genomföra undersökningar av\r\nsvenska företag i konkurrensärenden. Enligt det\r\nförslaget skall övervakningsmyndigheten kunna\r\ngenomföra sådana undersökningar trots att\r\nföretagen motsätter sig det, och man skall kunna\r\ndyka på vilket företag som helst utan föregående\r\nvarning.</pre><pre>Det som svenska företagare nu har att se fram emot\r\när de beryktade s.k. dawn-raids, dvs. oanmälda\r\nbesök vid kontorstidens början, utan föregående\r\ndomstolsbeslut och med mycket små möjligheter\r\natt skydda särskilda utrymmen eller att undanta\r\nkänsliga handlingar. Här har regeringen inga\r\ninvändningar, tvärtom. Man tillstyrker förslagen\r\nvarmt.</pre><pre>Hur kommer det sig, Knut Wachtmeister, att\r\naktiviteter som i det ena ögonblicket är höjden av\r\nrättsosäkerhet i nästa ögonblick accepteras fullt ut\r\nav den borgerliga regeringen? Vadan denna\r\ndubbelmoral? Kan det vara så att anslutningen till\r\nEU går före närmast heliga moderata principer om\r\nrättssäkerhet för den enskilde, så att ändamålet\r\nhelgar medlen?</pre><pre>Fru talman! Jag yrkar bifall till reservation nr 1, 4\r\noch 13. Vi socialdemokrater vidhåller självfallet\r\nvåra ståndpunkter i våra övriga reservationer, men\r\njag avstår för tids vinnande från att yrka bifall till\r\ndem.</pre><pre>I detta anförande instämde Bruno Poromaa.</pre><pre>Anf. 2  PETER KLING (nyd):</pre><pre>Fru talman! Skatteutskottets betänkande SkU31\r\nbehandlar rättssäkerhet vid beskattningen.</pre><pre>Vi nydemokrater tycker att regeringens proposition\r\ni detta ärende är ett steg i rätt riktning. Men den är\r\nlångt ifrån tillräcklig. Det är därför vi har sex\r\nreservationer till betänkandet. Jag tänker inte\r\ndiskutera dessa reservationer så mycket i detalj. Jag\r\nskall mer gå in på lagstiftningsområdet.</pre><pre>Från Ny demokratis sida anser vi att man bör sätta\r\nindividen i främsta rummet, inte någon myndighet.\r\nVi anser därför att rättssäkerheten för den enskilde\r\nmåste vara hundraprocentig när det gäller\r\nskattefrågor; det måste den för övrigt vara på alla\r\nområden.</pre><pre>Vi har ett samhälle i vilket medborgarna tyvärr har\r\nåsidosatt rättssäkerheten. Det gör de genom att\r\nprotestera, tyst. Det bevisas klart och tydligt när\r\nman tittar på samhällsstruktureringen och hur den\r\nfungerar. Vi har en svart sektor som troligtvis\r\nomfattar närmare 150 miljarder kronor. Det är,\r\nmina damer och herrar i denna kammare, 10--12 %\r\nav BNP.</pre><pre>Jag talade i förra veckan med engelska polisen som\r\nbekämpar ekonomisk brottslighet, och jag talade\r\nmed skattemyndigheterna i London. Den svarta\r\nsektorn uppskattas i England till ca 4 %. Man\r\ntyckte i och för sig att det var litet för högt.\r\nEngelska polisen frågade mig om Sveriges svarta\r\nsektor. Och jag svarade att den utgjorde 10--12 %.</pre><pre>Varför blir det då på detta sätt? Det beror på att\r\nmedborgarna i det svenska samhället inte har\r\nnågon tilltro till oss i denna kammare, lagstiftarna.\r\nVi stiftar lagar som inte är trovärdiga. Då -- ursäkta\r\nutrycket -- bryr sig inte medborgarna i samhället om\r\nlagarna. Det är bara så enkelt.</pre><pre>Jag skall ta upp några exempel. Det är visserligen\r\nkänsligt att göra så i denna kammare, fru talman.\r\nMen jag skall tala om den kostnadsersättning som\r\nriksdagsledamöterna får. Det är alltså ett arvode\r\nsom vi riksdagsledamöter får. Vi har dels en viss\r\nlön, dels en viss kostnadsersättning därutöver.\r\nDenna kostnadsersättning skall täcka våra utgifter\r\nför telefon, tidningar, data, eventuella hotellrum\r\nosv. Hör och häpna! Denna kostnadsersättning\r\nbeskattas olika för oss riksdagsledamöter. Det är\r\nalltså ingen likvärdig behandling ens när det gäller\r\ndenna kostnadsersättning. Skattemyndigheterna\r\nute i landet tolkar vår kostnadsersättning på olika\r\nsätt. En del riksdagsledamöter får på\r\nkostnadsersättningen avdrag för tidningar; det går\r\nalltså igenom. I andra län får vissa\r\nriksdagsledamöter inte godkänt för kostnaden av\r\ntidningar. En del får sin representation godkänd\r\nosv. Jag skulle kunna dra fram olika exempel i ett\r\npar tre timmar, men ni förstår säkert vad jag menar.</pre><pre>Inte ens vi riksdagsledamöter är likvärdiga inför\r\nskattelagarna. Hur skall vi då i denna kammare\r\nkunna begära att vanliga, snälla, hederliga\r\nmänniskor på gatan skall följa lagstiftningen? Det\r\när något som jag inte begriper. Hur skall vi kunna\r\nåstadkomma någon trovärdighet? Vi talar om\r\npolitikerförakt, men vi i denna kammare får banne\r\nmig skylla oss själva. Det är bara så. Om vi inte kan\r\nstifta klarare lagar och inrätta klarare regler, så att\r\nskattemyndigheterna kan tolka vår lagstiftning på\r\nett korrekt sätt och så att skattebetalarna kan\r\nbehandlas likvärdigt blir vi aldrig trovärdiga. Det\r\nlovar jag. Då kanske vår svarta sektor om ett år\r\neller två ligger på 200 miljarder kronor.</pre><pre>Jag tänker ta upp ett typiskt ärende som vi i\r\nskatteutskottet talade om för någon månad sedan.\r\nVi talade om taxiägare. Vi anser att när en taxi\r\nrullar mer än 8 000 mil per år skall taxiägaren inte\r\nbeskattas för något förmånsvärde för bilen om han\r\näger bilen själv. Utskottet var enigt om detta. Hör\r\noch häpna vad utskottet skriver om lagstiftningen:\r\n''Regeln om skattefrihet vid ringa användning\r\nprivat torde'' -- hörde ni, torde! -- ''också leda till\r\natt en taxiägare i allmän inte bör beskattas för något\r\nförmånsvärde för en bil som gått i taxitrafik mer än\r\n8 000 mil per år, om han dessutom har en annan bil\r\nför privatbruk. Dessutom bör vid körning över\r\n6 000 mil förmånsvärdet jämkas till ett halvt\r\nbasbelopp ---- ---- ----.'' Detta skickar vi ut till\r\nRiksskatteverket. Riksskatteverket skickar sedan\r\nut direktiv till sina skattemyndigheter ute i landet\r\nom att en bil som gått mer än 8 000 mil per år inte\r\nbör förmånsbeskattas.</pre><pre>Låt oss ta ett exempel från min kommun. Där finns\r\nen taxiägare vars bil rullar 8 001 mil per år. I det\r\nfallet anser skattemyndigheterna att denne person\r\ninte bör förmånsbeskattas. Hans bil värderas alltså\r\ninte ens till ett halvt basbelopp. I Skövde finns det\r\nen taxiägare som har en bil som rullar 14 000 mil per\r\når. Denne taxiägare bor bredvid en skattemas.\r\nSkattemasen har sett taxiägaren privat åka och\r\nköpa korv eller ett paket cigaretter en gång. Denne\r\ntaxiägare blir förmånsbeskattad med 35 000 kr.\r\nDärefter träffas de två taxiägarna och diskuterar\r\ndetta. Den ene säger att hans bil rullar 14 000 mil\r\noch att han förmånsbeskattas, och den andre säger\r\natt hans bil rullar ca 8 000 mil, men att han inte blir\r\nbeskattad på det sättet. Tror ni att de får något\r\nförtroende för denna kammare? Det måste ju stå\r\n''skall'' i lagtexten, så att alla taxiägare behandlas\r\npå lika villkor. Så enkelt är det. Annars får vi ingen\r\ntrovärdighet för rättssäkerheten. Jag garanterar er\r\ndetta.</pre><pre>Till sist, fru talman, vill jag ironisera litet grand\r\növer det här. Jag har hört vissa riksdagsledamöter i\r\nkammaren säga att ''bör'' bör tolkas som ''skall''.\r\nJag har ringt till ett tjugotal skattemyndigheter och\r\nfrågat hur de tolkar ''bör''. De har sagt att de tolkar\r\n''bör'' som ''bör'', inte som ''skall''.</pre><pre>Därför skulle jag vilja lägga till ett PS i\r\nlagstiftningen, där det skall stå: ''Bör'' bör tolkas\r\nsom ''skall'', och därför bör ''bör'' vara ''skall''. Det\r\när ganska bra. Ta med det i lagstiftningen, så\r\nskattemyndigheterna förstår vad vi i riksdagen\r\nmenar!</pre><pre>Fru talman! Jag nämnde att vi har sex\r\nreservationer, men jag yrkar bifall till endast\r\nreservationerna 6 och 12, för att spara tid i\r\nkammaren.</pre><pre>Anf. 3  LARS BÄCKSTRÖM (v):</pre><pre>Fru talman! I kammarens debatter är tanken att vi\r\nlyssnar och att vi redovisar egna ståndpunkter. Vi i\r\nVänsterpartiet har redovisat våra ståndpunkter i en\r\nmeningsyttring till betänkandet, och jag behöver\r\ninte återge den.</pre><pre>Jag har lyssnat på de två föregående talarna, och\r\njag kan säga att jag är överens med Lars Hedfors\r\nfrån Socialdemokraterna på alla väsentliga\r\npunkter. Jag är också till stora delar överens med\r\nPeter Kling från Ny demokrati när det gäller att\r\nskildra problemen med den svarta ekonomin.</pre><pre>Det är bara det att Ny demokratis talesman inte är\r\nriktigt överens med sig själv. Om han hade varit\r\ndet, hade han varit överens med Hedfors och\r\nBäckström om att man behöver förstärka\r\ninsatserna mot den ekonomiska brottsligheten och\r\ninte luckra upp de instrument som samhället har för\r\natt beivra denna svarta sektor.</pre><pre>Det är alltså synd att Peter Kling inte kan vara\r\növerens med sig själv och med Hedfors och\r\nBäckström -- då hade vi kunnat bilda en majoritet\r\nför att behålla kraftfulla instrument mot den\r\nekonomiska brottsligheten.</pre><pre>Vi vet nu att det finns en majoritet i kammaren som\r\ninte kommer att rubbas, och det är synd. Det gör\r\natt vi får pröva de här frågorna till hösten igen, när\r\ndet finns en annan majoritet i kammaren. Det är\r\nsynd att behöva diskutera lagstiftning i sådana här\r\ngrundläggande rättsvårdande frågor flera gånger.\r\nDet vore värdefullt att ha ett stort mått av samsyn.\r\nJag tror att det är möjligt att skapa en sådan. Vi har\r\nju sett att företrädare för regeringspartier har gjort\r\nett gott arbete inom Riksdagens revisorers\r\nverksamhet för att ta upp frågan om den\r\nekonomiska brottsligheten. Det finns alltså\r\nmöjligheter.</pre><pre>Men det finns också andra krafter inom de\r\nborgerliga partierna som är ideologiskt bestämda.\r\nMan har utgått från synen att det finns ett stort\r\nproblemområde här. Man har hört detta under\r\nmånga år i opposition. Man har suttit på\r\nRotaryluncher, man har träffat företagare som har\r\nklagat bitterligen, och man har läst\r\nSkattebetalarnas förenings tidning Sunt förnuft,\r\nsom har tagit upp en rad fall där skattskyldiga har\r\nutsatts för en dålig behandling. Det är fallet\r\nHjortberg och fallet Alvgard, som är allvarliga fall.</pre><pre>Men vad man har glömt är att de här problemen är\r\nåtgärdade. Det har hänt mycket på\r\nlagstiftningsområdet sedan de här frågorna var\r\naktuella. Vi har fått F-skattebevis. Vi har redan\r\ngjort en rad uppstramningar inom den här sektorn.</pre><pre>Här är ett klassiskt problem i politiken: en bro för\r\nmycket. Man fortsätter av egen kraft att rulla\r\nfrågan vidare, fast de akuta problemen inte längre\r\nfinns.</pre><pre>Detta syns mycket tydligt i\r\nremissammanställningen, där olika typer av\r\ndomstolar säger att det är bra att de får en klarare\r\nlagstiftning. Ja, det är nog riktigt att domstolarnas\r\narbete kan underlättas. Men domstolarna har ju\r\nicke till syfte att vara ekopoliser. Domstolarna har\r\nett intresse av att döma efter de lagar som finns, och\r\nde är naturligtvis intresserade av att ha en enkel\r\nlagstiftning.</pre><pre>Det finns också ett annat intresse i de här frågorna,\r\nsom är en enkelhet i sig. Det finns ett intresse av att\r\nfå in de skatteintäkter som samhället behöver och\r\nav att se till att företagare kan konkurrera på lika\r\nvillkor.</pre><pre>Fru talman! I ett av remissvaren från\r\ncivilekonomerna tog man ett mycket pedagogiskt\r\nexempel, med två småföretagare som säljer för\r\n10 000 kr om dagen. Det räcker med att den ene\r\nföretagaren tar undan bara 1 000 kr av sina intäkter\r\nom dagen och sätter in i en svart del av sin ekonomi,\r\nför att denne skall kunna sänka sina priser med\r\n20 %. Om denna möjlighet finns, är risken påtaglig\r\natt några kommer att utnyttja den. Då kommer alla\r\nseriösa företagare -- huvuddelen, den stora,\r\nförkrossande majoriteten, är ju hederliga\r\nföretagare -- att drabbas i ett oerhört svårt\r\nkonkurrensläge.</pre><pre>Jag talar alltså för alla de företagare som har rätt att\r\nställa krav på rättvisa och rimliga\r\nkonkurrensvillkor.</pre><pre>Om vi lämnar civilekonomernas remissvar och\r\ntittar på vad en instans som Riksrevisionsverket har\r\nsagt, finner vi att man i sitt remissvar påtalar\r\nföljande:</pre><pre>Det grundläggande motivet för utredningen och\r\ndirektiven var att redan vidtagna åtgärder inte är\r\ntillräckliga. Enligt vår mening borde behovet av\r\nförändringar ha analyserats utifrån empiriskt\r\nunderlag, där uppgifter om bl.a. antalet\r\nskattskyldiga som berörs och en närmare\r\ngenomgång av konsekvenserna för enskilda ingår.</pre><pre>Ja, just det! När jag gick i skolan höll vi på med\r\nmatematik, och vi fick ibland skriva VSB, dvs.\r\nvilket skulle bevisas. Det är det man har glömt i den\r\nhär frågan. Man har inte bevisat behovet. Man har\r\nbara antagit att det finns stora problem, att många\r\nskattskyldiga drabbas orättmätigt. Men det vet vi\r\ninte.</pre><pre>Det kan sägas vara ett problem om det bara är ett\r\nfåtal som drabbas. Ja, det är ett problem, men man\r\nhar inte bevisfört att det ens är ett fåtal som\r\ndrabbas, utan man säger att någon möjligen, rent\r\nteoretiskt, skulle kunna tänkas drabbas av denna\r\nrättsregel som nu gäller. Men man har inte ens\r\nbevisfört enskildheterna, att man behöver komma\r\ntill rätta med det. Det är det som är felet.</pre><pre>Jag tror inte att skatteutskottets ordförande kan\r\ntala om hur många aktuella rättsfall från den\r\naktuella perioden som man egentligen skall ta upp\r\noch undanröja. Jag tror inte att vi kommer att få\r\nnågot svar i dagens debatt. Man angriper ett fiktivt\r\nproblem, men man skapar reella möjligheter. Man\r\nkan angripa ett fiktivt, teoretiskt problem, men\r\nman skapar konkreta, verkliga möjligheter för ett\r\navancerat skatteundandragande och ren\r\nbrottslighet i vissa fall. Det är dåligt och illa avvägt.</pre><pre>Fru talman! Därför har vi i Vänsterpartiet sagt att\r\ndet finns inslag i det här som vi kan överväga. Men\r\nvi vill ha en samlad lösning ihop med de\r\nåtgärdsprogram som förväntas från\r\nRiksdagsrevisorerna, med åtgärder mot ekonomisk\r\nbrottslighet för att kunna lösa detta i en helhet.\r\nDetta var vår begäran. Men man säger nej. Man vill\r\nutnyttja den majoritet som man är säker på att man\r\nhar denna vår, för att inte riskera att behöva\r\ndiskutera detta tillsammans med andra politiska\r\nkrafter till hösten. Därför tar man inte erbjudandet\r\npå allvar.</pre><pre>Detta säger också litet grand om varför man har så\r\nbråttom. Man är fast i ett teoretiskt tänkande i\r\nskattefrågorna, inte i en praktisk syn för att försöka\r\ngarantera rättsskyddet men också rättvisa\r\nkonkurrensvillkor och intresset av att få in medel\r\ntill det allmänna.</pre><pre>Fru talman! Jag vill yrka bifall till Vänsterpartiets\r\nmeningsyttring under mom. 1.</pre><pre>När det gäller enskildheterna har vi haft en rad\r\nsynpunkter. Jag har redan sagt att jag till stor del\r\ninstämmer i vad Lars Hedfors tidigare sade. Det\r\ngäller bl.a. frågorna om revision, som är den\r\nallvarligaste bristen i beslutsunderlaget i det här\r\nbetänkandet. Det är aningslöst, fru talman, att tro\r\natt tredje man kommer att samarbeta lojalt vid\r\nskriftliga förelägganden, på samma sätt som när det\r\ngäller obligatoriska kontrolluppgifter.</pre><pre></pre><pre>De här udda betalningarna kan avsiktligt eller\r\noavsiktligt komma att utelämnas i svaren.\r\nEmpiriska erfarenheter tyder på att företagen har\r\nen större lojalitet mot sina kunder och leverantörer\r\nän mot skattesystemet. Det är inte underligt i sig att\r\ndet är så. Många skattefall visar att det är så.\r\nUndersökningar från BRÅ visar att det är oerhört\r\nviktigt att ha de här formerna för\r\nrevisionsverksamhet. Det är viktigt att kunna\r\ninhämta selekterad information om räkenskaper.\r\nDetta är allvarligt.</pre><pre>Fru talman! Den tid jag begärde är nästan slut. Jag\r\nvill påpeka vad Hedfors sade och som vi har tagit\r\nupp i vår motion. Det är märkligt vad man anser\r\nvara rimligt när det gäller att kontrollera att\r\nkonkurrensvillkoren är lika för att anpassa Sverige\r\ntill EU och när det gäller gryningsraiderna. Men\r\nsamma regler är helt otänkbara när det gäller att se\r\ntill att skattereglerna följs. För att garantera\r\nmarknaden är man villig att gå oerhört långt, men\r\nnär det gäller att se till att vi har likhet inför\r\nbetalningen till det allmänna väger\r\nintegritetsskälen oerhört tungt. Det är en\r\nbedömning som visar en ideologisk position. Det är\r\ninte att se till verkligheten.</pre><pre>Anf. 4  KNUT WACHTMEISTER (m):</pre><pre>Fru talman! I den motion som ligger till grund för\r\nde socialdemokratiska reservationerna sjunger\r\nman inledningsvis rättssäkerhetens lov.\r\nRättssäkerhetsaspekterna har alltid haft en\r\nframträdande plats i skattelagstiftningen, och dess\r\ntillämpning och uppslutning kring rättssamhället är\r\nett av de värden som förenar de demokratiska\r\nkrafterna. Detta låter mycket bra, liksom\r\nkonstaterandet att skatteförvaltningen bedriver sin\r\nverksamhet med respekt för den enskildes\r\nintegritet och rättigheter.</pre><pre>Efter att med instämmande ha läst detta hade man\r\nkunnat förvänta sig att Socialdemokraterna skulle\r\napplådera de ytterligare förstärkningar av den\r\nenskildes rättigheter som förslagen i proposition\r\n151 om rättssäkerheten i beskattningen innebär.</pre><pre>Så är dock ingalunda fallet, och jag har en känsla\r\nav att invändningarna till ganska stor del beror på\r\nönskan att opponera. I regeringsställning begrep\r\nSocialdemokraterna faktiskt att förbättringar för\r\nden enskilde var behövliga. I proposition\r\n1988/89:126 föreslog Kjell-Olof Feldt en möjlighet\r\natt ersätta en skattskyldig för kostnader i mål om\r\nskatt eller tull. I proposition 1989/90:3 signerad\r\nOdd Engström föreslogs bättre garantier mot att\r\nenskilda drabbas av felaktiga beslut om\r\nbetalningssäkring och dessutom talades det om att\r\n''förbättra den enskildes ställning i sådana mål''.</pre><pre>Litet senare samma år ville Laila Freivalds i prop.\r\n42 öka statens och kommunernas\r\nskadeståndsansvar för skador som vållas genom fel\r\neller försummelse vid myndighetsutövning. Varför\r\ndå inte stödja de förbättringar som föreslås och som\r\när erfoderliga för att åstadkomma en verklig\r\nrättssäkerhet i beskattningen? Händelser under\r\nsenare år har visat svagheter som vi nu försöker\r\nrätta till -- jag säger ''vi'' eftersom jag har haft\r\nförmånen att vara moderat representant i den\r\nkommitté vars betänkande ligger till grund för\r\npropositionen.</pre><pre>Lars Bäckström sade nyss att sådana fall som\r\nHalvar Alvgard redan var tillrättade. Det är inte\r\nsant. De förbättringar i betalningssäkring och\r\nbevissäkring som vi nu föreslår är framsprungna ur\r\nbl.a. Halvar Alvgard-fallet. Lars Hedfors påstår att\r\nutredningen har dragit på sig ''ett antal tungt\r\nvägande invändningar'' som senare har listats i ett\r\nmindre antal punkter i hans motion.</pre><pre>Talen om påtalade brister har ingen som helst\r\nförankring i verkligheten. Under mina 21 år i\r\nriksdagen har jag deltagit i kanske ett dussin statliga\r\nutredningar. Jag kan inte erinra mig att någon av\r\ndessa har blivit så positivt bemött som just den om\r\nrättssäkerheten vid beskattningen, både i medier\r\noch i remissvaren.</pre><pre>Lars Hedfors tog upp Jörbys artikel i Dagens\r\nNyheter i dag. Jag har en del synpunkter på detta.\r\nJörby är ordförande för civilekonomerna som\r\nenligt egen utsago representerar de flesta av de\r\nkvalificerade skatterevisorerna. Jörby är själv\r\nskatterevisor, därför kan man spåra den fiskala\r\nbockfoten. Men han satt också med i den\r\nundergrupp inom Riksskatteverket som arbetade\r\nfram Riksskatteverkets remissvar som jag strax\r\nkommer till. När han inte fick gehör för sina åsikter\r\ndär blev han väl förbaskad och skrev\r\nremissutlåtandet för civilekonomernas räkning och\r\nartikeln i Dagens Nyheter. Jag skall inte gå in för\r\nmycket på detta, men det är en grov förlöpning från\r\nhonom att beskylla hedervärda personer för att inte\r\nta hänsyn till erfoderlig kontroll. Det gäller bl.a.\r\nkammarrättslagman Peter Wennerholm,\r\nRiksskatteverkets tidigare kontrollchef Bo\r\nNorrman som numera är länsskattechef,\r\ndepartementsråden Lena Moore i\r\nJustitiedepartementet och Karin Almgren i\r\nFinansdepartementet. Ingen av dessa kan beskyllas\r\nför att vara kontrollfientliga. Jörby borde ta\r\ntillbaka sitt påstående.</pre><pre>Av remissvaren på betänkandet var 31 i huvudsak\r\npositiva och blott 6 negativa. Riksskatteverket, en\r\ntung remissinstans, säger: ''Delar kommitténs\r\ngrundläggande inställning när det gäller betydelsen\r\nav att värna om den enskildes rättssäkerhet.\r\nRiksskatteverket accepterar i allt väsentligt de\r\nframlagda förslagen.''</pre><pre>Ett nytt citat: ''Så långt statskontoret kan bedöma\r\ntillgodoser rättssäkerhetskommitténs förslag kraven\r\npå rättssäkerhet för den skattskyldige utan att\r\ninskränka på möjligheterna till en effektiv\r\nbeskattning.'' Rättssäkerhetskommittén fick alltså\r\nväl godkänt från denna remissinstans.</pre><pre>Det känns också angeläget för mig att redovisa vad\r\nKammarrätten i Stockholm tycker: ''Kommittén har\r\nställts inför den grannlaga uppgiften att stärka den\r\nenskildes rättssäkerhet på skatteområdet utan att\r\ndetta medför att effektiviteten i skatteindrivningen\r\nminskas till en nivå, som inte kan godtas från\r\nfiskalistisk synpunkt och av rättviseskäl.\r\nKammarrätten finner att kommittén har lyckats väl\r\nmed sin uppgift och tillstyrker i allt väsentligt de\r\nförslag som betänkandet innehåller.'' Mycket mer\r\npositivt i remissvaren skulle kunna citeras, men jag\r\nnöjer mig med detta så länge.</pre><pre>Lars Hedfors citerade tre gånger riksdagens\r\nrevisorers uttalande om den ekonomiska\r\nbrottsligheten och rättssamhället. Han glömde ett\r\nganska viktigt citat. Det skall jag nu påminna\r\nhonom om genom att citera följande: ''Mot slutet\r\nav 1980-talet avmattades arbetet mot den\r\nekonomiska brottsligheten. Polisen lyckades inte\r\nfylla vakanserna inom ekorotlarna i tillräcklig\r\nutsträckning. Ärendebalanserna växte och många\r\nbrottsanmälningar blev inte föremål för utredning.\r\nDet blev allt tydligare att myndigheterna inte hade\r\nresurser och kompetens att klara situationen.''</pre><pre>Jag kan också påminna Lars Hedfors om vad som\r\nhar gjorts från regeringens sida sedan dess. Man har\r\ninrättat ett centralt ekobrottskommando, man har\r\nstärkt åklagarnas ställning och man har utbildat 30\r\nnya ekoåklagare. Vid regeringsskiftet för snart tre\r\når sedan sade man från regeringshåll att man\r\neftersträvade 1 000 fler poliser. Det blev inte 1 000\r\nfler poliser, utan det blev 1 500. De 15 600 poliser\r\nsom fanns 1991 är nu 17 100. Det finns en lång rad\r\nandra åtgärder som regeringen har vidtagit som det\r\nkanske skulle föra för långt att redogöra för. Jag\r\ntycker att det här räcker.</pre><pre>I den socialdemokratiska motionen har man listat\r\nvad man kallar påfallande brister i propositionen.\r\nJag skall nu bemöta dessa påståenden. Kommittén\r\nredovisar inte någon utredning om erfarenheterna\r\nav dagens lagstiftning. Detta är kvalificerat\r\nnonsens. I varje avsnitt redogör vi för rådande\r\nlagstiftning och påtalar behovet av förändringar,\r\nmånga gånger baserade på rättsfall ur verkliga livet.\r\nDen repliken gäller också Lars Bäckström, som\r\npåtalar att man inte hade gjort någon sådan\r\nutvärdering.</pre><pre>Vi beskylls också för att inte redovisa\r\nadministrativa och kostnadsmässiga konsekvenser\r\nav förslagen. Inför detta påstående förefaller\r\nSocialdemokraterna inte ha orkat igenom hela\r\nbetänkandet. På s. 227--230 redogörs det nämligen\r\nomsorgsfullt för genomförandet också för de\r\nväntade merkostnaderna -- så och i propositionen,\r\nse s. 151.</pre><pre>För att följa den socialdemokratiska listningen är\r\nnästa kritiska påstående att vi inte redovisar\r\nmöjligheterna till en effektiv och likformig\r\ntillämpning av skattereglerna. Även här hugger\r\nman i sten. Jag vill blott hänvisa till vad jag\r\ninledningsvis sade om Riksskatteverkets\r\naccepterande av utredningsförslaget. Tror för\r\növrigt inte Lars Hedfors att den högt kvalificerade\r\nexpertis som har varit knuten till utredningen hade\r\nprotesterat om så inte hade varit fallet? Så har inte\r\nskett -- inte en reservation så långt ögat når!</pre><pre>Socialdemokraterna gillar inte heller\r\nförändringarna inom tullen. Jag har svårt att förstå\r\nvarför människors möjligheter att exempelvis få\r\nersättning för kostnader i mål om skatt inte också\r\nskall kunna gälla kostnader i mål om tull. Reglerna\r\nom efterkontroll i tullagen bör enligt vår\r\nuppfattning motsvara reglerna i taxeringslagen.</pre><pre>Den socialdemokratiska kritiken har resulterat i\r\ninte mindre än tio reservationer. Det skulle föra för\r\nlångt att gå in på dessa en efter en då det jag tidigare\r\nhär har anfört täcker det mesta av det som återges\r\ni reservationerna.</pre><pre>Vänsterpartiet har i en lång rad s.k.\r\nmeningsyttringar i stort sett följt de\r\nsocialdemokratiska reservationerna men gått\r\nlängre när det gäller kontrollverksamheten, där\r\nden enskildes rätt får stå tillbaka.</pre><pre>Jag tycker att det är märkligt att Vänsterpartiet i\r\nförsta hand yrkar avslag på propositionen i dess\r\nhelhet -- märkligt därför att en enig\r\nkommittéutredning står bakom propositionen.\r\nVarför önskar Lars Bäckström så demonstrera mot\r\nett förslag som blivit så positivt bemött också av\r\nremissinstanserna?</pre><pre>Ny demokrati har fogat sex reservationer till\r\nskatteutskottets betänkande där man\r\ngenomgående vill gå längre än propositionen och\r\nutskottsmajoriteten när det gäller att slå vakt om\r\nden enskildes rätt. Det gäller anstånd med att\r\nbetala in skatt, ersättning för den skattskyldiges\r\nkostnader i skattemål, generösare undantag vid\r\nbetalningssäkring och uppräkning av gränser för\r\nåterbetalning av kvarstående skatt och kortare tid\r\nnär respitränta skall utgå.</pre><pre>Dessutom vill Ny demokrati vidtaga en rad\r\nåtgärder för att ytterligare stärka den enskildes\r\nställning.</pre><pre>Till det sistnämnda kan jag lägga att\r\nRättssäkerhetskommittén har fått nya direktiv att\r\nfortsätta det reformarbete som inte inrymdes i den\r\ntidigare utredningen.</pre><pre>När det gäller de övriga reservationerna från Ny\r\ndemokrati avstyrker utskottet de bakomliggande\r\nmotionerna med motiveringen att avvägningen i\r\npropositionen mellan den enskildes och det\r\nallmännas intressen är väl balanserad.</pre><pre>Jag vill också hänvisa till det uppdrag i en del av\r\ndessa frågor som lämnats till\r\nSkattebetalningsutredningen.</pre><pre>Jag har funderat en hel del över varför det har blivit\r\nså markerade gränser mellan vår och\r\nSocialdemokraternas uppfattning i\r\nrättssäkerhetsfrågorna. Jag tror att jag har funnit\r\nsvaret i Socialdemokraternas definition av\r\nrättssäkerhetsbegreppet. Så här heter det i den\r\nsocialdemokratiska motionen:</pre><pre>''Vi menar att i rättssäkerheten också ligger att den\r\nenskilde skall skyddas mot direkta eller indirekta\r\nskador till följd av brottslighet eller otillbörligt\r\nutnyttjande av enskild makt. I\r\nbeskattningssammanhang handlar det om att den\r\nenskilde skattebetalaren ska garanteras att\r\nskattebördan fördelas enligt gällande rätt, och att\r\nalla rimliga åtgärder vidtas för att säkerställa att\r\növriga skattebetalare fullgör sina skyldigheter.''</pre><pre>Dessa tankar återfinns i reservation nr 1. Lars\r\nHedfors redogjorde också muntligt för dem här för\r\nen stund sedan.</pre><pre>Detta socialdemokratiska tänkesätt\r\növerensstämmer helt med EKO-kommissionens\r\nsyn på rättssäkerheten. Nu är det emellertid värt att\r\nnotera att ett enigt justitieutskott totalt underkände\r\nEKO-kommissionens ''moderna''\r\nrättssäkerhetsbegrepp. Håller nu Lars Hedfors fast\r\nvid denna syn, blir min fråga om han anser att\r\nrättssäkerheten inte får överordnas effektiviteten.</pre><pre>Lars Hedfors hade några frågor. Det gäller dieseln\r\noch två olika propositioner som motsade varandra.\r\nDessa kommer skatteministern att gå in på. Men\r\nbeträffande dieseln kan jag säga att det inte var\r\nförutsägbart att massmedierna skulle hetsa upp en\r\nsådan stämning mot den grönfärgning som\r\nantagligen inte betyder så mycket när det gäller de\r\nbekymmer som har vidrått den oljan, utan det\r\ngäller snarast oljekvaliteten som sådan.</pre><pre>Vi tar inte bort kontrollen av enskilda personer,\r\nLars Hedfors! Vidare blev ju generalklausulen mot\r\nskatteflykt sönderkritiserad. Då är det ett dåligt\r\nargument att först värna om den enskildes\r\nrättssäkerhet, som jag inledningsvis redovisade att\r\nSocialdemokraterna hade stått för, och sedan yrka\r\npå ett återinförande av generalklausulen.</pre><pre>Fru talman! Med det sagda yrkar jag bifall till\r\npropositionen och avslag på motionerna.</pre><pre>Anf. 5  LARS HEDFORS (s) replik:</pre><pre>Fru talman! Jag tar det sista i föregående anförande\r\nförst. Det gäller alltså vår definition av\r\nrättssäkerhetsbegreppet. Här är Knut\r\nWachtmeister förvånad över att vi tar upp frågan\r\nom skyddet för enskilda mot andra enskilda som\r\nbryter mot lagar. Det är väldigt egendomligt. Det\r\nhandlar faktiskt om att se till att seriösa företag får\r\nen riktig konkurrenssituation. Vad ni gör med ert\r\nförslag är att ni undanröjer möjligheterna för\r\nenskilda företag som vill sköta sig och vara\r\nordentliga -- och det gäller de allra flesta\r\nföretagen -- att konkurrera på lika villkor. Man kan\r\nju inte garantera att företag inte utsätts för\r\növergrepp genom att andra företag smiter undan\r\nskatten.</pre><pre>Jag hade nog förväntat mig litet utförligare svar på\r\nmina frågor, t.ex. på min sista fråga -- Lars\r\nBäckström ställde samma fråga. Men svaret\r\nkommer kanske senare. Hur kan det alltså komma\r\nsig att man utan vidare går med på de ingrepp som\r\nEFTA:s kontrollorgan skall få göra i svenska\r\nföretag? Oannonserat, som en blixt från klar\r\nhimmel, skall man kunna dyka upp i företagen och\r\nbegära att få se handlingar. Möjligheterna att få\r\nundan handlingar och att stänga utrymmen är\r\nnästan obefintliga. Det accepterar Knut\r\nWachtmeister. Det hade kanske varit av värde,\r\nKnut Wachtmeister, att litet grand redovisa det\r\nockså!</pre><pre>Sedan måste jag säga att jag protesterar ljudligt när\r\nKnut Wachtmeister avfärdar Jan Eskil Jörbys\r\nartikel i Dagens Nyheter. Han säger att den fiskala\r\nbockfoten dyker fram. Vad är det om inte ett\r\njättelikt angrepp på en hel yrkeskår, nämligen på\r\ndem som är satta att ta in skatter här i Sverige och\r\nsom gör ett jättejobb och ett gediget arbete under\r\nväldigt svåra förhållanden -- den fiskala bockfoten!\r\nSedan säger Knut Wachtmeister: Det är inte\r\nkonstigt att Jörby skriver detta. Han var ju med i\r\nRiksskatteverkets referensgrupp, och där fick han\r\ninte gehör för sina åsikter. Då blev han sur och\r\nledsen. Därför skrev han ett remissyttrande för\r\nCivilekonomernas riksförbund som går stick i stäv\r\nmot Riksskatteverkets yttranden.</pre><pre>Det är en oerhört stor anklagelse mot en hel\r\nyrkeskår, civilekonomerna, att säga att de inte\r\nskulle stå bakom detta yttrande från deras egen\r\nförbundsledning. Möjligen finns det en eller annan\r\ncivilekononom som inte ställer upp på det, men\r\nförbundet gör det.</pre><pre>Det skulle alltså vara fråga om något slags\r\nhämndbegär från Jan Eskil Jörbys sida. Det tycker\r\njag är ett rätt dåligt angrepp, måste jag säga.</pre><pre>Jag får återkomma till de andra frågorna i nästa\r\nreplik.</pre><pre>Anf. 6  KNUT WACHTMEISTER (m)\r\nreplik:</pre><pre>Fru talman! Jag har ingalunda, som Lars Hedfors\r\npåstår, angripit hela den skattekår som Jörby i det\r\nhär fallet företräder. Jag har angripit honom\r\npersonligen därför att han i sin artikel i Dagens\r\nNyheter beskyller ett antal hedervärda experter i\r\nutredningen för att vara kontrollfientliga.\r\nDessutom skriver han om kommittén: ''en\r\nkommitté, vars arbete nu resulterat i -- -- -- de\r\nsämsta och minst genomtänkta förslag regeringen\r\npresenterat under sin regeringstid.''</pre><pre>Hörde inte Lars Hedfors alla de citat från\r\nRiksskatteverket och andra som jag nyss\r\nredogjorde för. Det är en av de allra bäst mottagna\r\nutredningar som jag någonsin har varit med om. Jag\r\nkan återge vad en tidning som på intet sätt brukar\r\nvara regeringsvänlig, nämligen Sydsvenska\r\nDagbladet, skriver: Skattelagstiftningen har länge\r\nvarit i stort behov av en förnyelse i många\r\navseenden. Rättssäkerhetskommitténs förslag\r\nkommer att underlätta inte bara skyddet av den\r\nskattskyldiges rättssäkerhet utan även genom ett\r\nklarare och entydigare regelverk\r\nskattemyndigheternas möjligheter att med rättsligt\r\nacceptabla metoder driva in skatteskulder. Att\r\nutvecklingen går dithän kan vi inte minst tacka\r\nAlvar Alvgard för.</pre><pre>Det var en av många i kören av positiva svar på\r\nRättssäkerhetskommitténs betänkande.</pre><pre>Sedan ville Lars Hedfors ha svar beträffande\r\nmotsättningarna mellan olika propositioner. Men\r\nsom jag sade nyss är skatteministern här, och jag\r\ntänker inte stjäla alla frågorna från honom. Dem\r\nkommer han säkert att redgöra för.</pre><pre>Anf. 7  LARS HEDFORS (s) replik:</pre><pre>Fru talman! Jag tackar så mycket för att jag så\r\nsmåningom får svaret av skatteministern. Det hade\r\ni och för sig varit intressant med en kommentar\r\nockså av skatteutskottets ordförande, inte minst\r\nnär det gäller EFTA:s kontrollorgan, som skall få\r\nlov att göra väldiga ingrepp i den personliga\r\nrättssäkerheten. Det hade varit på sin plats att Knut\r\nWachtmeister hade kommenterat det också.</pre><pre>Uttalandet att detta var den bäst mottagna\r\nutredningen på mycket länge i Sverige är väl en\r\nsanning med oerhört stor modifikation. Det finns\r\nmånga kända och viktiga remissorgan som har\r\navstyrkt förslaget. Vi har nämnt Civilekonomernas\r\nriksförbund. Jag kan nämna att JUSEK, juristernas\r\noch samhällsvetarnas organisation, som också\r\nsysslar med de här frågorna, avstyrker förslaget helt\r\noch hållet. Vi vet att både TCO och\r\nGeneraltullstyrelsen är oerhört negativa till detta.</pre><pre>Nu skall jag lämna detta ämne ett litet tag och\r\növergå till ett helt annat ämne, om fru talmannen\r\ntillåter det. Det är nämligen så att det här\r\nförmodligen är det sista replikskiftet mellan mig\r\noch Knut Wachtmeister. Jag har fått höra att Knut\r\nWachtmeister inte kommer att delta i fler debatter\r\nhär i kammaren. Därför tycker jag att det är på sin\r\nplats att framföra ett varmt tack till Knut\r\nWachtmeister för många intressanta, intensiva och\r\nstimulerande debatter som vi har haft här i\r\nkammaren.</pre><pre>Jag tror också att jag vågar göra mig till talesman\r\nför hela utskottet och tacka för ett mycket gediget\r\narbete som Knut Wachtmeister har utfört som\r\nutskottsordförande. Det har i mycket stor\r\nutsträckning grundat sig på sakkunskap och humor.\r\nDet tackar vi för, och vi vill önska Knut\r\nWachtmeister en skön men aktiv\r\npensionärstillvaro.</pre><pre>(Applåder)</pre><pre>Anf. 8  KNUT WACHTMEISTER (m)\r\nreplik:</pre><pre>Fru talman! Nu hade jag tänkt komma med ett par\r\ndräpande inlägg. Bl.a. tänkte jag citera Claes\r\nLjungh som är länsskattechef i Uppsala och som\r\nhar varit mycket positiv i sitt remissyttrande. Han\r\nvar tidigare en mycket ansedd medarbetare till\r\nKjell-Olof Feldt.</pre><pre>Men efter de vackra orden från Lars Hedfors sida\r\nhar stridslusten gått ur mig. Jag hoppas att ni\r\nursäktar det. För den skull anser jag inte att jag har\r\nmindre på fötterna, för de argument jag har\r\nframfört tycker jag bär så långt att det får räcka.</pre><pre>Jag är angelägen att replikera Lars Hedfors vänliga\r\nord och säga att av de 21 år jag har varit i riksdagen\r\nhar jag tillbringat 15 år i skatteutskottet. Det blev\r\n9 år som vice ordförande, sedan varvade jag ned tre\r\når och var suppleant, men genom valresultatet fick\r\njag varva upp igen. De tre sista åren har jag haft\r\nden stora förmånen att vara ordförande i\r\nskatteutskottet. Det har varit jobbigt, det har varit\r\nintressant och det har varit ytterst angenämt, både\r\ndet samarbete jag har haft med motståndarsidan\r\noch självfallet med mina regeringskolleger. Det har\r\nvarit mycket stimulerande.</pre><pre>Jag har under dessa 15 år tjänstgjort under fyra\r\nkunniga socialdemokratiska ordförande: Erik\r\nWärnberg, Rune Carlstein, Jan Bergqvist och även\r\nLars Hedfors. Jag tackar för det goda samarbete\r\nsom vi har haft och för de raka diskussioner vi har\r\nfört. Det har aldrig varit något svekfullt, aldrig\r\nnågot felaktigt. Vi har haft olika åsikter, men vi har\r\nslagits med blanka vapen.</pre><pre>För att Lars Bäckström inte skall gå för hårt åt mig\r\ni nästa replik, som han har begärt, utsträcker jag\r\nnaturligtvis tacket också till honom och till Peter\r\nKling, som frågade nyss om jag tänke angripa\r\nhonom. Jag sade: Det skall jag inte göra. -- Då går\r\njag, för jag har ett viktigt möte, sade han. Jag\r\ntackar Peter Kling i hans frånvaro.</pre><pre>Tack så hemskt mycket för att jag har fått förmånen\r\natt arbeta i skatteutskottet under dessa år!</pre><pre>(Applåder)</pre><pre>Anf. 9  LARS BÄCKSTRÖM (v) replik:</pre><pre>Fru talman! Eftersom jag tillhör den kategori\r\nmänniskor som älskar och slår ihjäl med samma\r\nvarma själ, vill jag naturligtvis återgälda artigheten.\r\nJag representerar Vänsterpartiet som suppleant i\r\nutskottet, och jag hade sett fram emot att efter det\r\nhär valet få sitta vid samma bord som Knut\r\nWachtmeister i skatteutskottets sessionssal och föra\r\nstrider där. Nu har jag inte möjlighet till det i och\r\nmed att Knut Wachtmeister väljer att lämna\r\nriksdagen, vilket jag därför beklagar.</pre><pre>Men jag ser fram emot skatteutskottets avslutande\r\nmiddag. Då får vi möjlighet att träffas vid bordet.\r\nJag får lyssna på Knut Wachtmeister. Det kommer\r\njag att roas av. Hoppas att jag kan roa också vid det\r\ntillfället. Snart skall jag oroa. Jag får tacka Knut\r\nWachtmeister för den oväld och skicklighet som\r\nhan har lett utskottets arbete med. Det har jag djup\r\nrespekt och beundran för.</pre><pre>Nu till det som kanske oroar. Det är inte middag\r\nännu. Knut Wachtmeister säger att det här är den\r\nbästa proposition som någonsin har lagts fram. Det\r\nmärks bl.a. på det Sydsvenska Dagbladet skriver,\r\nen tidning som knappast kan anses vara\r\nregeringsvänlig. Men, fru talman, det syns ju hur\r\nolika meningar jag och Knut Wachtmeister har, hur\r\nolika bedömningar vi gör. Finns det många fler än\r\nskånska moderater som tycker att Sydsvenska\r\nDagbladet är regeringsovänlig? Alla vi andra här i\r\nSverige ser nog det som en tämligen regeringsvänlig\r\ntidning. Det var ju inte Arbetet det gällde. Där ser\r\nman att man kan göra skilda bedömningar av\r\nverkligheten. I det här fallet, Knut Wachtmeister,\r\ntror jag att jag ligger närmast verkligheten. Jag tror\r\nfaktiskt att det är så även i de andra frågorna.</pre><pre>Knut Wachtmeister säger att remissinstanserna är\r\nnöjda. Ja visst, domstolsväsendet är nöjt, för de får\r\nenklare och klarare skatteregler. Ja vissst. Det har\r\njag respekt för. Men vi har inte skatteregler för att\r\ndet skall vara enkelt att döma i rättssalarna. I så fall\r\nhar vi en helt förändrad syn på lagstiftningen. Vi\r\nhar ju skatteregler också för att tillgodose att rätt\r\nskatt tas ut på rätt sätt, att vi politiker får in det vi\r\nhar tänkt oss.</pre><pre>Vi politiker är inte till för domstolsväsendet. Det är\r\nfaktiskt tvärtom, Knut Wachtmeister. Vi politiker\r\när till för att skydda allmänintresset. Det är den\r\nskillnaden jag gör. Det är därför vi får kritik från\r\nJUSEK, från Riksrevisionsverket, från\r\ncivilingenjörerna, från Generaltullstyrelsen, från\r\nTCO. Det är långt ifrån så att alla är överens.</pre><pre>Men väljer man remissinstanserna på ett speciellt\r\nsätt, tar man in svar från de flesta kammarrätter i\r\nlandet, får man säkert en förkrossande enighet om\r\natt detta underlättar arbetet. Men lagstiftningen är\r\ninte till för kammarrätternas skull.</pre><pre>Och, Knut Wachtmeister, vi har ett stort problem\r\nmed ekonomisk brottslighet. Den här\r\npropositionen underlättar väl inte kampen mot den\r\nekonomiska brottsligheten?</pre><pre>Anf. 10  KNUT WACHTMEISTER (m)\r\nreplik:</pre><pre>Fru talman! Jag vill inte fördärva den goda\r\nstämningen genom att nu inleda en debatt med Lars\r\nBäckström. Jag nöjer mig med vad jag har sagt\r\ntidigare.</pre><pre>Anf. 11  Statsrådet BO LUNDGREN (m):</pre><pre>Fru talman! Låt mig allra först instämma i Lars\r\nHedfors ord till Knut Wachtmeister och fylla på\r\nmed ett personligt tack för de tolv år som vi\r\ngemensamt arbetade i den moderata gruppen. Jag\r\nhade tillfälle att under Knut Wachtmeister\r\nledarskap i utskottsgruppen och i vår\r\nskattekommitté få uppleva dels kunskapen, dels\r\nkamratskapet och det ledarskap som jag\r\nuppskattade väldigt mycket.</pre><pre>Från den vänlighet som nu har präglat debatten till\r\nen kanske tuffare attityd, för det tycker jag att det\r\nfinns anledning till. Låt mig allra först svara på den\r\nicke-närvarande Peter Klings fråga om\r\nbeskattningen av kostnadsersättningar för\r\nriksdagsledamöter. Hur den skall hanteras i\r\nskattemyndigheterna är fullkomligt klar. Man skall\r\nta upp till beskattning beloppet, och man drar av de\r\nkostnader man har haft. I vissa fall kan det\r\nnaturligtvis vara olika förhållanden, och då kan det\r\nockså bli olika utslag. Detta kan då hanteras, om\r\ndet behövs, i olika skattedomstolar.</pre><pre>Knut Wachtmeister citerade vad som Riksdagens\r\nrevisorer skrev i sin rapport om bl.a.\r\nskattekontroll. Jag skall bygga på med ytterligare\r\nett citat som jag tycker är intressant för att visa de\r\nbrister som vi har varit tvungna att hantera efter det\r\natt vi tog över när Socialdemokraterna förlorade\r\nvalet 1991. I en forskningsrapport från\r\nBrottsförebyggande rådet 1988 har docenten i\r\nstraffrätt Hans-Gunnar Axberger gjort en\r\ngenomgång av det lagstiftningsarbete på det här\r\nområdet som bedrevs av den dåvande\r\nsocialdemokratiska regeringen. Författaren\r\nsammanfattar rapporten på följande sätt: ''Min\r\nslutsats efter den slutvärdering som redovisas i\r\ndenna rapport är emellertid att arbetet med\r\nekonomisk brottslighet kom att bedrivas på ett\r\nfelaktigt sätt. Det slarvades med fakta när det\r\ngällde de företeelser som skulle\r\nförebyggas/bekämpas. Det framlades illa beredda\r\nlagförslag under alltför stor tidspress och man hade\r\nen principiellt alltför lättsinnig inställning till\r\nrättssäkerhetsfrågornas betydelse.'' Detta anger\r\njag som ett komplement till det citat som Knut\r\nWachtmeister tidigare läste upp i kammaren.</pre><pre>Det finns en sak som ger utrymme för ekonomisk\r\nbrottslighet men som inte har med själva brottet\r\nsom sådant att göra. Det är uppenbart att ju högre\r\nskattesatser man har, desto mer är människor\r\nintresserade av att undvika skattesatserna och\r\nägnar sig åt någonting som faktiskt är brottsligt.\r\nDet är t.o.m. så att höga skattesatser ändrar\r\nmoraluppfattningar. De höga marginalskatter som\r\nvi hade gjorde att många människor mer eller\r\nmindre har ansett det acceptabelt med svartarbete\r\nutan att känna att det är ett riktigt brott, inte bara\r\nmot staten utan också mot alla skattebetalare.</pre><pre>Det allra viktigaste som kunnat åstadkommas på\r\nsenare tid är ju nerdragningen av skattesatser för\r\natt undvika att fresta till såväl överdriven\r\nskatteplanering som skattefusk och skattebrott.\r\nDet är självklart en oerhört viktig sak.</pre><pre>Lars Hedfors talade mycket brett om ekonomisk\r\nbrottslighet. Men märkligt nog bortsåg han helt\r\nfrån att den finanskris som han själv och hans\r\nregering var med om att skapa medförde en miljö\r\ndär de som sysslade med ekonomiska brott fick\r\ngrogrund. Det var faktiskt socialdemokraterna som\r\nsatt vid makten när spekulationsbubblan blåstes\r\nupp, när miljoner efter miljoner satsades på\r\nfastighetsaffärer där det fanns utrymme för\r\ntvivelaktiga människor att komma in.</pre><pre>Det är min uppgift, har varit min uppgift, att rensa\r\nupp efter Kjell-Olof Feldt, Allan Larsson och andra\r\nsocialdemokrater som släppte fram finanskrisen.\r\nDet var den socialdemokratiska regeringen -- det\r\nparti Lars Hedfors tillhör -- som satt vid makten när\r\nde styrelser utsågs i Nordbanken som har ett stort\r\nansvar för miljardförluster för skattebetalarna.\r\nÄgaren har ju i utgångsläget ansvaret för styrelsen\r\noch dess förvaltning av banken. Inte visste jag att\r\ndet fanns ett socialdemokratiskt statsråd ansvarigt\r\nför bankfrågor som försökte hindra Nordbankens\r\nexpansion, som både skapade problem för banken\r\noch skattebetalarna och var en grogrund för sådant\r\nsom möjligen också innehåller brott -- jag får vara\r\nförsiktig för att undvika att föregripa de\r\nutredningar som finns.</pre><pre>Vem var det som sanktionerade och accepterade\r\nfallskärmsavtalen? Inte är det vi, utan andra,\r\nnämligen den förra regeringen. Det vi har gjort är\r\natt förstärka polisenheter. 1991 lade man inom\r\nPolisen ner 354 000 timmar på utredning av\r\nekonomiska brott, i fjor 435 000 timmar, en ökning\r\nmed 25 % trots problemen med statsfinanserna. Vi\r\nhar fått 30 nya ekoåklagare, fler poliser har\r\nutbildats för att kunna fylla vakanserna och göra\r\nutredningar. Vi har vidtagit åtgärder mot\r\npenningtvätt, kraftiga förstärkningar av\r\nFinansinspektionen kompetensmässigt och\r\nresursmässigt. På skattesidan anvisar vi mer\r\nresurser för skattekontroll. Vi vidtar förändringar\r\nsom innebär att man kan förenkla och förbättra\r\nkontrollen och utnyttja resurserna mer aktivt,\r\nexempelvis genom de regler som jag föredragit för\r\nriksdagen om ökad användning av datorstöd i\r\nkontrollverksamhet.</pre><pre>Ett antal olika åtgärder har alltså vidtagits för att\r\ndels röja upp efter det som ni lät hända och som\r\norsakade problemen, dels råda bot på den brist på\r\nåtgärder som Knut Wachtmeister och jag har pekat\r\npå, åtgärder som skulle ha varit till fyllest för att\r\nhantera problemen. Det fick vi ta över efter er.</pre><pre>I samband med detta arbete får vi hantera\r\nrättssäkerhetsfrågorna. Ni har aldrig varit speciellt\r\nintresserade av balansen mellan den enskilde,\r\nskattemyndigheterna och staten. Det finns en\r\nmängd exempel på hur enskilda människor kommit\r\ni kläm därför att ni är mer bekymrade om den\r\nkollektiva staten än om individen.</pre><pre>För oss är det viktigt nu att se till att exempelvis den\r\nenskilde som vinner ett skattemål får full ersättning\r\nför sina kostnader, självfallet till den del de är\r\nrimliga, och inte bara en symbolisk summa i vissa\r\nfall så som ni tyckte när ni tvingades göra\r\nnågonting. För oss är det viktigt att se till att ha\r\ntillräckliga åtgärder att sätta in när det uppstår\r\nmisstanke om brott eller om skattefusk, men inte\r\natt ha det generellt. Sådana behövs inte mot seriösa\r\nvanliga företagare eller vanliga människor. Det är\r\nskillnaden.</pre><pre>Vi skall inte ha en detaljdebatt, Lars Hedfors. Det\r\nviktigaste av allting är hur det här har beretts. I den\r\ndebattartikel som Lars Hedfors hänvisade till\r\nmenar en person som är verksam inom\r\nskattemyndigheten att det har varit en dålig\r\nutredning. Jag vet inte ens vad det är för en\r\nutredning. Han skrev att det var en kommitté, inte\r\nen utredning. Det är ju samma sak. Jag tillsatte en\r\nkommitté, det är en utredning, inom ramen för\r\nStatens offentliga utredningar. Man borde veta vad\r\nman talar om innan man kritiserar. I denna\r\nutredning fanns en representant för\r\nskatteförvaltningen, Bo Norrman, som till sitt\r\nförfogande hade en arbetsgrupp. Det fanns inget\r\nsärskilt yttrande över huvud taget i utredningen\r\nfrån Bo Norrman. Det fanns ett särskilt yttrande\r\nfrån en socialdemokratisk ledamot som för\r\nsäkerhets skulle ville friskriva sig. Det inser jag, för\r\ndet kan användas i politiskt taktiskt syfte i en\r\nvalrörelse.</pre><pre>Det fanns alltså inget ärskilt yttrande från den\r\nrespresentant för skattemyndigheterna som hade\r\nen arbetsgrupp till sitt förfogande. Detta, Lars\r\nHedfors, är det väsentliga. Är det inte rimligt att\r\nanta, Lars Hedfors, att Bo Norrman i så fall hade\r\nanmärkt på ett eller annat om han hade tyckt att det\r\nvar fel? Nu hade man i utredningen en diskussion\r\nför att komma fram till något som dels stärkte\r\nrättssäkerheten, dels samtidigt gav tillräcklig\r\nkontroll för skattemyndigheterna. Så är det.</pre><pre>Vad sedan gäller detaljfrågorna om diesel och\r\nEFTA hade jag naturligtvis önskat att vi hade haft\r\nannorlunda utformade regler. Men i internationella\r\nsammanhang får man ibland vara beredd att\r\nacceptera saker och ting för det internationella\r\nsamarbetets skull. Men det är ingen ursäkt för att\r\nha dramatiskt sämre möjligheter när det gäller\r\nrättssäkerhet för den enskilde individen på\r\nskatteområdet i Sverige. Det har vi att hantera\r\nsjälva helt och hållet. Där väljer vi att ha en\r\ntillräckligt bra balans, särskilt som\r\nskattemyndigheterna inte hade några invändningar\r\nunder utredningsarbetet.</pre><pre>Vad slutligen gäller diesel och grön olja vill jag säga\r\nföljande. När medierna drev fram en debatt, som\r\njag är ganska övertygad om är starkt överdriven\r\nmen som ändå gjorde människor oroliga, tog jag\r\ninitiativ till att i ett par steg skapa möjlighet för dem\r\nsom ville välja något annat än den grönfärgade\r\noljan att få återbetalning av skatten. Tycker Lars\r\nHedfors att det var felaktigt? Jag är fortfarande\r\növertygad om att den gröna oljan fungerar bra i\r\ngrunden, men människors oro betyder någonting\r\nför mig. Det borde också betyda någonting för Lars\r\nHedfors.</pre><pre>Allra sist: Vi vet att det som en styrelse för ett\r\nfackförbund säger inte alltid står i samklang med\r\nvad alla medlemmar tycker. Det är ganska\r\nsjälvklart. Det går inte att hävda att alla\r\ncivilekonomer tycker på samma sätt, åtminstone\r\ntycker inte jag lika -- jag råkar vara civilekonom,\r\nmen jag tillhör JUSEK och inte Civilekonomernas\r\nriksförbund. Bortsett från detta är ju individer inte\r\ndetsamma som styrelsen i ett fackförbund.</pre><pre>Anf. 12  LARS HEDFORS (s) replik:</pre><pre>Fru talman! Skatteministern väljer att göra det lätt\r\nför sig när det gäller att besvara mina frågor.</pre><pre>Till att börja med talar han om dieseln och bortser\r\nifrån att min viktigaste kritik riktade sig emot\r\nföretagsbeskattningsförslaget. Man drev igenom\r\nett förslag i december månad. En vecka senare kom\r\nman med en skrivelse till riksdagen som innebar\r\nkraftiga förändringar i det ursprungliga förslaget.\r\nNågra månader senare lägger man fram en\r\nproposition som innebär förändringar i\r\nförändringarna.</pre><pre>Jag skall berätta om ett sedelärande exempel för Bo\r\nLundgren som vi i skatteutskottet fick höra i tisdags\r\nfrån Industriförbundets skatteexpert Lodin. Han\r\nberättade om L M Eriksson. L M Eriksson skulle i\r\nfebruari månad fastställa utdelningen till sina\r\naktieägare, vilken bestämdes till 4:50. Det gjorde\r\nman i vetskapen och förvissningen om att det inte\r\nskulle innebära någon beskattning av utdelningen.\r\nSå lades propositionen med helt andra\r\nförutsättningar fram. Den innebar att denna\r\nutdelning till viss del kommer att beskattas. Hur är\r\ndet, Bo Lundgren, med förutsebarheten i era\r\nförslag? Är detta rättssäkert?</pre><pre>Sedan avfärdade Bo Lundgren nästa fråga om\r\nEFTA:s kontroller i Sverige, dvs. att EFTA skall\r\nkunna dyka ner på vilket företag som helst. Ja,\r\nsäger Bo Lundgren litet nonchalant, det får vi väl\r\nrätta oss efter, det får vi väl acceptera. Varför kan\r\nni acceptera det i det ena fallet men inte i det andra\r\nfallet? Den frågan måste Bo Lundgren svara på.\r\nDetta är ju en utpräglad jesuitmoral. Ändamålet\r\nhelgar medlen. Sedan är det inte så noga med\r\ndogmer och ideologier. Huvudsaken är att man\r\nuppnår syftet att samarbeta med EU.</pre><pre>I förbifarten vill jag ta upp detta med\r\nRättssäkerhetskommittén. Bo Lundgren talade om\r\nhur perfekt den har fungerat. Det är ju inte så\r\nmärkligt, eftersom kommittén har en\r\nutomordentligt egendomlig sammansättning. Den\r\när inte parlamentariskt sammansatt, därför att den\r\navspeglar inte sammansättningen i riksdagen. De\r\nborgerliga partierna har fyra ledamöter i kommittén\r\nmedan vi har en ledamot. Är det en demokratiskt\r\noch parlamentariskt rätt sammansatt kommitté?</pre><pre>Bo Lundgren kom sedan in på sitt favorittema, och\r\ndå lät han som vanligt, nämligen att det ju var så illa\r\nunder den socialdemokratiska tiden. Kom då ihåg,\r\nBo Lundgren, att under den socialdemokratiska\r\ntiden lade vi fram ett stort antal -- närmare bestämt\r\n42 stycken -- förslag om att skattekontrollen skulle\r\nförbättras. Bo Lundgren, som då satt i\r\nskatteutskottet, gick emot samtliga av dessa\r\nförslag. Är det underligt om man blir misstänksam\r\noch frågar sig om Moderata samlingspartiet\r\nverkligen vill genomföra en effektivare\r\nskattekontroll som skulle förbättra för enskilda\r\nmänniskor när det gäller konkurrens och liknande\r\nsaker?</pre><pre>Anf. 13  Statsrådet BO LUNDGREN (m):</pre><pre>Fru talman! Det här sista är ju Lars Hedfors\r\nfavorittema. Vi har haft anledning att diskutera det\r\nett tjogtal gånger. Problemet med dessa 42 åtgärder\r\nvar att de inte hjälpte, eftersom ni inte gick till\r\nroten med det onda. Ni försökte krafsa på ytan. Så\r\nfort ni föreslog någon stopplagstiftning poppade\r\ndet upp en skatteplaneringsåtgärd någon\r\nannanstans i systemet. Då försökte ni trycka ner\r\nden igen, men så poppade den upp ungefär som en\r\nväxt som tränger sig igenom asfalten. Det är ju först\r\nnär man har sett till att belastningen blir jämn och\r\nbra, att vi får låga skattesatser, som intresset för\r\nskatteplanering avtar. Det har vi nu fått. De som är\r\nansvariga säger att genom lägre skattesatser har\r\nintresset minskat. Vi har inte längre de extrema\r\nmarginalskatterna som satte fart på\r\nspekulationsekonomin under 70- och 80-talen och\r\nsom var orättvisa i många avseenden. De var dessa\r\nmarginalskatter som ledde till skatteplanering. Vi\r\nhar ju ändrat på detta. Lars Hedfors får nog ta\r\nansvar för att man missade i det fallet.</pre><pre>De citat som jag och Knut Wachtmeister anförde är\r\nhämtade från riksdagens revisorer och från en\r\nfristående straffrättsexpert. Vi övertygar inte Lars\r\nHedfors med dessa citat, men det känns möjligtvis\r\nlitet obehagligt att inte vara riktigt medveten om att\r\ndet finns en kraftig kritik mot det som tidigare\r\nhände -- eller snarare det som inte hände.</pre><pre>I denna utredning sitter fem representanter för fem\r\npartier. Alla har möjlighet att uttrycka sin mening.\r\nDet är kvaliteten och inte kvantiteten som skall\r\ngälla -- jag förutsätter att detta gäller även på den\r\nsocialdemokratiska sidan. En socialdemokratisk\r\nledamot som har kvalitet och kunskaper och som\r\nkan diskutera med andra kan ju föra fram sitt partis\r\nsynpunkter. Det är självklart. Men det intressanta\r\natt klara ut är ändå: Menar Lars Hedfors verkligen\r\natt Bo Norrman -- som representerar\r\nskatteförvaltningen i den arbetsgrupp som har\r\naccepterat denna utredning -- har mindre\r\ntrovärdighet än vad den debattglade\r\ncivilekonomordföranden, som inte ens vet att\r\nkommitté och utredning är detsamma, har?</pre><pre>Anf. 14  LARS HEDFORS (s) replik:</pre><pre>Fru talman! Jag har över huvud taget ingen\r\nanledning att uttala mig om Bo Norrmans\r\ntrovärdighet. Det jag konstaterade var denna\r\nsvidande kritik från en person som representerar\r\ncivilekonomerna i Sverige. Det är en person som\r\nalltså är representaiv för en stor yrkesgrupp som\r\nsysslar just med dessa frågor och kan dem.\r\nEftersom skatteutskottet har rest omkring och\r\nbesökt olika skattemyndigheter vet jag av\r\nerfarenhet att det där finns en kraftig kritik mot\r\ndetta förslag och även mot Bo Norrmans\r\nställningstagande.</pre><pre>När det gäller utredningen i övrigt säger det sig\r\nsjälvt att en parlamentarisk utredning måste\r\navspegla förhållandena i parlamentet. Det är\r\nnaturligtvis viktigt för det stora partiet att man har\r\nmöjlighet att rådgöra med varandra inom en\r\nkommitté, precis som de borgerliga partierna har\r\nkunnat göra. Jag tycker att Bo Lundgren\r\nåsidosätter vanliga normala demokratiska principer\r\nnär han sätter ihop sina kommittéer.</pre><pre>Bo Lundgren återkommer till sitt gamla\r\nfavorittema, nämligen att det var de höga\r\nskattesatserna under den socialdemokratiska\r\nregeringens tid som var orsaken till skattefusk och\r\nfiffel. Nej, Bo Lundgren, så är det inte. Det är\r\nfullständigt klart att det som var problemet på 80-\r\ntalet -- och det har vi aldrig förnekat -- var de stora\r\nskillnaderna i skattesatserna. Vissa typer av\r\ninkomster beskattades med kanske 80 % medan\r\nandra typer av inkomster beskattades med 30 %\r\neller inte med någon procent alls. Det som då\r\nhände var att folk försökte förvandla\r\nhögbeskattade inkomster till lågbeskattade\r\ninkomster. Det var ett problem, och det stack vi\r\naldrig under stol med. Vi tog itu med problemet när\r\nvi genomförde den stora skattereformen.\r\nSkattereformen innebar just en harmonisering, en\r\nlikformighet, av skattesatserna så att inte detta\r\nincitament till skatteplanering skulle uppstå.\r\nSkattemyndigheterna skulle få tid över att syssla\r\nmed andra uppgifter, dvs. kontrollera\r\nskattebrottsligheten osv.</pre><pre>Det som nu händer under den borgerliga\r\nregeringens tid är ju att man återigen hemfaller till\r\nen differentiering av skattesatserna. Under Bo\r\nLundgrens tid som skatteminister har man bara\r\ninom kapitalinkomstbeskattningen tillskapat åtta\r\nolika skattesatser. Det säger sig väl självt att detta\r\när ett incitament till skatteplanering och att det\r\nställer krav på resurser hos skattemyndigheterna,\r\nvilket tar bort resurser från möjligheterna att\r\nkontrollera skattefusk och skattebrottslighet. Det\r\när Bo Lundgrens bidrag till skattekontrollen.</pre><pre>Anf. 15  Statsrådet BO LUNDGREN (m):</pre><pre>Fru talman! Det finns nog många fler bidrag\r\nredovisade från talarstolen. Jag skall inte\r\nåterupprepa dem.</pre><pre>Det senaste resonemanget är egentligen ganska\r\nintressant. Lars Hedfors sade att problemet på 80-\r\ntalet inte var de höga skattesatserna utan den stora\r\nskillnaden. Det är detsamma som att säga att man\r\nlika gärna kunde höja en låg skattesats från 30 %\r\ntill 80 % som sänka den från 80 % till 30 %. Men så\r\nvar det ju inte. Ni tvingades inse att man inte kunde\r\nha så höga skattesatser överallt.</pre><pre>Vad ni gjorde genom marginalskattereformen var\r\natt äntligen -- men tyvärr alldeles för sent --\r\nåstadkomma det som vi och andra partier tidigare\r\nunder så lång tid hade krävt. Ni sänkte\r\nskattesatserna därför att de var för höga. Vad jag\r\nsade var att de höga skattesatserna med de stora\r\nskillnaderna ledde till detta problem. Om alla\r\nskattesatser hade varit höga hade det självfallet\r\nblivit betydligt mer skatteflykt än vid låga\r\nskattesatser. Det tror jag att de flesta, utom\r\nmöjligen Lars Hedfors, inser.</pre><pre>Lars Hedfors sade att vi nu har fått spännvidd. Men\r\nhan menar naturligtvis att vi slopade\r\ndubbelbeskattningen. Äntligen har vi inte längre\r\n51 % skatt på aktieutdelningar men 30 % skatt på\r\nriskfria placeringar, som exempelvis\r\nobligationsavkastning. Vi har lyckats åstadkomma\r\nen enhetlig skatt. Men detta är någonting som\r\nminskar inte minst den allvarligaste\r\nskatteplaneringen av alla och som ni vill\r\nåterinföra -- den skatteplanering som innebär att\r\nmedborgare som vill starta företag inte gör det\r\ndärför att det är svårt att få fram riskkapital, eller\r\natt de medborgare som vill expandera existerande\r\nföretag inte heller kan skaffa fram detta kapital.\r\nSvårigheterna beror på att riskvilligt beskattas\r\nhårdare än det som är riskfritt sparat. Det är detta\r\nsom är problemet. Ni har ju hamnat så snett som\r\ndet tänkas kan vad gäller både skattelagstiftningen\r\noch möjligheterna att skapa nya jobb.</pre><pre>Lars Hedfors valde ut en person som har skrivit en\r\ndebattartikel. Det finns ju alltid personer som\r\ntycker annorlunda i alla frågor. Om en majoritet på\r\n90 % har en uppfattning, finns det ju 10 % som\r\ntycker annorlunda.</pre><pre>I det här fallet får man utgå från att den kunnige\r\nrepresentant för skatteförvaltningen, som fanns\r\nmed i utredningen och som hade en arbetsgrupp till\r\nsitt förfogande, gör en från skattemyndigheternas\r\nutgångspunkt sakligt riktig bedömning av vad man\r\nbör göra i denna balansfråga. Detta måste vara mer\r\nvärt en debattartikel av en enskild person. Det\r\ntycker i alla fall jag.</pre><pre>Jag kan konstatera att den här utredningen som är\r\nparlamentarisk -- den innehåller representanter för\r\nfem partier, och det är ju inte kvantiteten som är\r\navgörande -- leder till en bra utredning. Det finns\r\nett särskilt yttrande från en socialdemokrat som för\r\nsäkerhets skull friskriver sig, vilket jag har all\r\nrespekt för, men det fanns inget yttrande från\r\nrepresentanten för skattemyndigheten.</pre><pre>Anf. 16  LARS BÄCKSTRÖM (v) replik:</pre><pre>Fru talman! Statsrådet anser att det är viktigt att\r\ndiskutera helheten i utredningen. Vi kan då börja\r\nmed helheten. Det sägs att detta är en väldigt bra\r\nutredning, men att det möjligen finns någon enskild\r\nsom nästan är tokstolle och som tycker annorlunda.\r\nMen låt säga att denne enskilde var företrädare för\r\ncivilekonomerna. Då skulle han inte längre vara\r\nenskild.</pre><pre>Att Riksrevisionsverket är en tung instans tror jag\r\när en bedömning som statsrådet delar med mig. Jag\r\nåterger Finansdepartementets sammanställning av\r\nremissvaren: Utredningen och direktiven tar fasta\r\npå kritik som framförts i olika sammanhang.\r\nProblemens omfattning, t.ex. hur många\r\nskattskyldiga som kan vara berörda, behandlas\r\nendast undantagsvis av utredningen, och då helt\r\növersiktligt. I något fall anger utredningen att\r\nnågon studie av hur reglerna tillämpas i praktiken\r\ninte har gjorts, utan att den främst har att bedöma\r\nhuruvida reglernas konstruktion svarar mot de krav\r\nsom kan ställas i rättssäkerhetshänseende.\r\nUtredningen har, såvitt Riksrevisionsverket kan\r\nförstå, härvidlag ansett sig uppbunden av\r\ndirektiven.</pre><pre>Detta är kärnan i det hela. Som man ropar, får man\r\nsvar. Utredningen kommer naturligtvis att uppfylla\r\nde direktiv som statsrådet har gett, och då når man\r\nvissa syften. Bo Lundgren har ju länge som\r\nriksdagsledamot sagt att vi skall kämpa för att\r\nstärka rättssäkerheten för den enskilde. Det är i och\r\nför sig en bra gärning. Men, statsrådet, det har\r\nunder den förra och nuvarande regeringens tid\r\nredan hänt mycket.</pre><pre>Om vi skall se till helheten så är det avgörande\r\nproblemet just nu den stora ekonomiska\r\nbrottsligheten. Den här propositionen minskar inte\r\nmöjligheterna till ekonomisk brottslighet, utan den\r\nökar möjligheterna till ekonomisk brottslighet. Det\r\när helheten, slutsumman och resultatet. Det är\r\ndenna signal som är så dålig.</pre><pre>Statsrådet säger att alla människor vet att höga\r\nskatter ger skattefusk. Ja visst, och alla människor\r\nvet ju att en sak som väger fem kilo faller mycket\r\nsnabbare mot jorden än en sak som väger ett kilo.\r\nDet vet ju alla människor, eller hur? Det som alla\r\nmänniskor vet behöver ju inte alltid vara sant. Så\r\ntrodde man en gång, och man trodde också ute i\r\nvärlden på det som statsrådet säger. Men vi ställde\r\nju frågan gemensamt till OECD:s skatteavdelning\r\nom det fanns något empiriskt samband. OECD:s\r\nskatteavdelning svarade: Nej, vi har inga sådana\r\ndata.</pre><pre>Anf. 17  Statsrådet BO LUNDGREN (m):</pre><pre>Fru talman! Det skulle vara ganska intressant att få\r\nhöra Lars Bäckström leda i bevis att 80 %\r\nskattesats på någonting leder till mindre intresse,\r\neller i vart fall inte större intresse, att undfly skatten\r\nän om man har 30 % skatt. Jag tror att de flesta\r\ntrots allt inser hur det förhåller sig.</pre><pre>När det gäller att skapa förståelse för en rejäl,\r\neffektiv och bra skattekontroll tvekar jag inte att\r\ngripa in. Exempelvis handelsbolagslagstiftningen i\r\nskattereformen innebar ett stort svart hål när det\r\ngällde att gå in med stopplagstiftning mot\r\nskatteplanering, eftersom den förra regeringen\r\nbegick ett misstag i skattereformarbetet. Då skulle\r\nman försöka att stoppa igen det. Det var inte fråga\r\nom att försöka lappa på ett täcke, utan det var fråga\r\nom att hantera ett akut problem som hade uppstått.\r\nDet är därför som vi också ser till att möjliggöra en\r\ndatoranvändning för en effektivare kontroll av det\r\nsom verkligen skall kontrolleras.</pre><pre>Men, Lars Bäckström, om människor upplever att\r\nstaten försöker att vara rättvis, ser till att människor\r\nsom faktiskt gör sitt bästa inte hamnar i sämre\r\nsituation, att vi inte får det som har förevarit --\r\nAlvgard- och Hjortbergfall, Pomperiopossor, på tal\r\nom skattesatser, och Ingmar Bergman-hämtningar\r\netc. -- får vi ett klimat där den seriöse mycket hellre\r\nställer upp frivilligt och hjälper till. Då får vi en\r\nsamarbetsanda. Vi skall inte belasta de människor\r\nsom sköter sig. Men min ambition är att vi, på\r\nsamma sätt som vi har hanterat finanskrisens\r\nverkningar, skall vara strängare, hårdare och\r\ntuffare mot dem som inte sköter sig.</pre><pre>Anf. 18  LARS BÄCKSTRÖM (v) replik:</pre><pre>Fru talman! Om den ambitionen är statsrådet\r\nLundgren och jag helt överens. Om den\r\ninfallsvinkeln kan vi göra ett gemensamt manifest.\r\nMen det är den praktiska tillämpningen som är det\r\nintressanta.</pre><pre>Vi och hela riksdagen förväntar oss ett\r\nåtgärdspaket mot ekobrottsligheten. Vi har velat\r\nha det snabbt under denna vår, men det har\r\nRiksdagens revisorer inte klarat av. Man har sagt\r\natt vi skall få det till hösten. Då har vi sagt: Låt oss\r\ndå ta ett samlat grepp för att skärpa kampen mot\r\nekobrotten och samtidigt strama upp\r\nlagstiftningen.</pre><pre>Men nu gör regeringen tvärtom. Genom denna\r\nproposition öppnas nya möjligheter till\r\nekobrottslighet och avancerat skatteundandrag.\r\nSedan skall man till hösten laga det som man\r\nkanske ställer till med nu på våren. Det är det som\r\när en dålig politik.</pre><pre>När uppstår ekonomisk brottslighet? Det är när det\r\nfinns goda möjligheter till den. Det avgörande är\r\ninte nivån på skattesatserna i sig utan hur\r\nlagstiftningen är utformad. Det bästa sättet att\r\nåtgärda ekobrotten är naturligtvis att ha en enkel\r\noch klar lagstiftning med enhetliga nivåer. Om\r\ndetta är det primära syftet är denna metod den\r\nenklaste.</pre><pre>Att ta bort möjligheten till tredjemansrevisioner\r\nunderlättar ekobrott. Att ta bort möjligheten till\r\nrevision av löpande beskattningsår försvårar de\r\nintegrerade revisionerna. Att ta bort möjligheten\r\ntill revision hos fysisk person försvårar en bra\r\nskattekontroll. Att få större möjlighet att\r\nundanhålla vissa handlingar, som nu förelås i\r\npropositionen, försvårar en bra skattekontroll. Att\r\nta bort förmånsrätten för betalningssäkrade\r\nfordringar gör att det allmänna mister skattemedel.\r\nAtt ta bort möjligheterna till\r\növerraskningsrevisioner försvårar\r\nrevisionsverksamheten.</pre><pre>Statsrådet! Vi i skatteutskottet har åkt runt och\r\nträffat fältarbetarna i skatteförvaltningen. Trots att\r\nvi har haft representanter för Riksskatteverket med\r\ni utredningen hör vi hur man på fältet bitterligen\r\nklagar över att man blir avlövad och mister\r\neffektiva instrument.</pre><pre></pre><pre>Man kan faktiskt klara av fall som Halvar Alvgard\r\noch Hjortbergfallet. Hjortbergfallet har vi redan\r\nklarat med annan lagstiftning. Det går att lösa dessa\r\nproblem utan att det öppnas vida fält för\r\nekobrottslighet och avancerat\r\nskatteundandragande. Den möjligheten har\r\nstatsrådet försuttit.</pre><pre>Anf. 19  Statsrådet BO LUNDGREN (m):</pre><pre>Herr talman! Det öppnas inte några nya\r\nmöjligheter. Möjligheterna att utan egentlig\r\nanledning kontrollera människor som sköter sig\r\nbeskärs. Det finns fullgoda möjligheter att\r\nkontrollera när man har anledning att befara att det\r\nfinns någonting som verkligen måste kontrolleras.\r\nDet finns goda möjligheter till detta.</pre><pre>En person som jobbar på skattemyndigheten kan\r\nlätt tycka att han eller hon i princip borde ha rätt\r\natt göra vad som helst. Det måste vara en instinkt i\r\narbetet att göra det lättare att göra mitt jobb och\r\ntycka att ju mindre rättsliga hinder det finns att\r\ngöra än det ena än det andra desto bättre är det.\r\nDet är en naturlig instinkt.</pre><pre>Min, regeringens och riksdagens uppgift är att\r\navväga mellan myndighetens intresse att förenkla\r\nså mycket som möjligt och individens intresse att ha\r\nintegritet och rättssäkerhet. Den avvägningen\r\nmåste vi göra. Man får även förutsätta att den\r\nperson som sitter som representant i\r\nskatteförvaltningen också kan göra den\r\navvägningen. Människor på fältet kan ibland tycka\r\natt det var mycket enklare förr. Då slapp man göra\r\nden lilla extra kontrollen som är viktig för att klara\r\nrättssäkerheten för individen.</pre><pre>Det är intressant att höra Lars Bäckström säga att\r\nett exempel på att förslaget är dåligt är att man inte\r\ntänkt på att staten skall ha förmånsrätt. Det är\r\nsjälvklart att en Vänsterpartist -- jag höll på att säga\r\nkommunist, men det får man inte säga nu för\r\ntiden -- naturligtvis tycker att det är väsentligt och\r\nbra att så mycket kommer till staten.</pre><pre>Varför skall staten ha förmånsrätt framför andra\r\nfordringsägare? Är det egentligen rimligt att\r\nvanliga människor och företag drabbas därför att\r\nstaten skall ha sitt i första hand?</pre><pre>Ibland när jag lyssnar på Lars Hedfors och Lars\r\nBäckström får jag intryck av att de menar: Varför\r\ninte göra ett enkelt system och låta alla betala in\r\nallting, och sedan portionerar staten ut bidrag till\r\nän det ena och än det andra, och därmed löser vi\r\nkontrollproblemet? Det gör vi inte, eftersom vi\r\nkommer att få en våldsam utflyttning. Det blir\r\nskatteplanering och annat som en följd av detta.</pre><pre>Anf. 20  LARS HEDFORS (s):</pre><pre>Herr talman! Jag begärde ordet ytterligare en gång\r\ndärför att Bo Lundgren är skyldig mig svar på\r\nåtminstone två frågor som jag har fått löfte om att\r\nfå svar på av både Knut Wachtmeister och Bo\r\nLundgren.</pre><pre>Den första frågan handlar just om\r\nföretagsbeskattningen. Är det förenligt med\r\nrättssäkerhetens krav när regeringen fattar ett\r\nbeslut den ena veckan och veckan därpå kommer\r\nmed ett antal ändringsförslag till detta beslut i en\r\nskrivelse till riksdagen? Sedan visar det sig att de\r\nändringsförslagen kommer att behöva ändras i den\r\nproposition som långt om länge blir resultatet.</pre><pre>Jag tog exemplet med LM Ericsson. Tycker Bo\r\nLundgren att det är rättssäkert att man inte kan\r\nförutse vilken skatt man kommer att drabbas av på\r\nen utdelning? Är det i överensstämmelse med Bo\r\nLundgrens krav på rättsäkerhet?</pre><pre>Den andra frågan gällde revision av fysiska\r\npersoner. Vi vet nu genom artiklar i bl.a. Dagens\r\nNyheter hur situationen är. Det står: Staten snuvas\r\npå vinstskatt. Det handlar alltså om miljarder\r\nkronor i vinster som man över huvud taget inte kan\r\nkontrollera. Man hade möjligen kunnat kontrollera\r\ndem om man hade kvar revisionsinstrumentet. Men\r\nnu tar Bo Lundgren bort också det instrumentet.\r\nHur skall man i stället kunna kontrollera?</pre><pre>Herr talman! Jag vill slutligen göra en liten\r\nkommentar om debattartiklar, Bo Lundgren. Bo\r\nLundgren avfärdar Jan-Eskil Jörby som en enskild\r\nperson. Han är faktiskt ordförande i en stor\r\norganisation, och han uttalar sig naturligtvis å den\r\norganisationens vägnar.</pre><pre>Det heter att historien upprepar sig. Jag minns hur\r\ndet var för några månader sedan, Bo Lundgren. Då\r\nutsattes Bo Lundgren för våldsam, svidande kritik\r\nav en person i Företagarförbundet, Carl-Johan\r\nWestholm. Då var det likadant. Han talade som\r\nenskild person, trots att han är den som företräder\r\norganisationen utåt.</pre><pre>Bo Lundgren måste lära sig att acceptera att det\r\nfinns företrädare för organisationer som uppträder\r\nsom talesmän för organisationerna.</pre><pre>Anf. 21  Statsrådet BO LUNDGREN (m):</pre><pre>Herr talman! Om Lars Hedfors vänder sig till\r\nCivilekonomernas riksförbund är jag ganska\r\növertygad om att han får veta att den debattartikel\r\nsom fanns i Dagens Nyheter i dag inte är behandlad\r\nav styrelsen. Jag vet inte, men jag kan inte tänka\r\nmig att det är så. En person som är ordförande i\r\norganisationen skriver artikeln. Men jag är helt\r\növertygad om att den inte är kommunicerad till alla\r\nmedlemmar som finns.</pre><pre>I Lars Hedfors och Socialdemokraternas värld skall\r\nvi bli representerade av någon. När Pensionärernas\r\nriksorganisations ordförande uttalar sig, har\r\npensionärerna uttalat sig. Om SKTF uttalar sig har\r\nalla anställda kommunala tjänstemän uttalat sig.\r\nOm någon person som är på något annat håll har\r\nuttalat sig, har andra uttalat sig. Det är socialismen\r\ni ett nötskal. Vi skall bli företrädda av någon. Vi får\r\negentligen inte tänka någonting själva. Jag förstår\r\natt Lars Hedfors tycker detta.</pre><pre>Carl-Johan Westholm skrev en debattartikel där\r\nhan för det första tycker att man borde minska\r\nstämpelskatten, och att det är dumt att inte göra\r\ndet. Jag delar hans uppfattning, men det finns inget\r\nutrymme för det än så länge. Jag hoppas att det blir\r\nett utrymme. För det andra menar han att det var\r\nnödvändigt och viktigt att slopa\r\ndubbelbeskattningen -- det säger han och hans\r\norganisation, och det kan inte Lars Hedfors säga\r\nemot -- men att den borde ha slopats med en annan\r\nteknik.</pre><pre>Jag har sedermera i en debattartikel och till honom\r\npersonligen förklarat skälen till att vi har varit\r\ntvungna att välja den teknik vi har valt. Det är för\r\növrigt samma teknik som den socialdemokratiska\r\nregeringen i Norge har valt. Det var ingen svidande\r\nkritik från Carl-Johan Westholm. Det var en\r\nsynpunkt på den tekniska hanteringen.</pre><pre>Kan Lars Hedfors här säga att Carl-Johan\r\nWestholm menar att vi inte skulle ha slopat\r\ndubbelbeskattningen? Det vore intressant att klara\r\nut det. Vad menar Carl-Johan Westholm vad gäller\r\ndubbelbeskattningen? Det är så många gånger som\r\nLars Hedfors har använt detta argument på ett\r\nfelaktigt och tendentiöst sätt.</pre><pre>Vad gäller EFTA har jag redan svarat på frågan.\r\nVisst skulle vi på egen hand velat ha en annan\r\nlösning. Men i internationella sammanhang kan\r\nman naturligtvis inte undvika att ta hänsyn till\r\nandra länder. Här i Sverige bestämmer vi själva.</pre><pre>Vad gäller företagsbeskattningen beklagar jag att\r\nEricsson kom att fatta ett beslut innan riksdagens\r\nbeslut. Det visste man. Man hade fullständig\r\nkunskap om vad riksdagen skulle kunna komma att\r\nbesluta. Att det blev på detta sätt berodde på att ni\r\nvelade och inte riktigt gav besked vad ni tyckte om\r\ndubbelbeskattning.</pre><pre>Utdelningsspärrarna föranleddes ju av att jag inte\r\nville riskera att de som till äventyrs tror att ni har\r\nen chans att vinna valet gör dispositioner just därför\r\natt ni skulle kunna vinna valet och driva en annan,\r\nfelaktig, skattepolitik detta år. Det är det som är\r\norsaken till spärren och de problem som Ericsson\r\npå marginalen har fått. Det är ett mycket litet\r\nproblem. Det innebär bara att man får en viss\r\nskattebetalning jämfört med vad man annars skulle\r\nha fått.</pre><pre>Det intressanta i denna fråga, som börjar gränsa till\r\nvad vi skall diskutera, är om vi skall ha\r\ndubbelbeskattning eller inte. Min fråga till Lars\r\nHedfors är mycket enkel. Har Carl-Johan\r\nWestholm någon gång sagt att man skall återinföra\r\ndubbelbeskattningen?</pre><pre>Anf. 22  LARS HEDFORS (s) replik:</pre><pre>Herr talman! Bo Lundgren är en taktiker. Han\r\nglider undan och svarar inte på frågorna. Han\r\nsvarar t.ex. inte på hur vi skall kunna kontrollera\r\nenskilda personers aktiehandel. Den frågan berör\r\nhan över huvud taget inte.</pre><pre>Sedan tar han upp frågan om företagsbeskattningen\r\noch talar målande om problemen och säger att han\r\nbeklagar dem, men att det är ett litet problem att\r\nLM Ericsson inte kan förutse vilken skatt man skall\r\nbetala. Det är ett stort problem, Bo Lundgren.</pre><pre>Det handlar om rättssäkerhet, det som Bo\r\nLundgren säger sig vilja värna om. Men här är det\r\nett litet problem. Här åsidosätter man\r\nrättssäkerheten rakt upp och ner. Han beklagar det\r\nvisserligen, men han har inte någon som helst\r\nförståelse för att det är ett rättssäkerhetsproblem.\r\nDet är litet synd.</pre><pre>Sedan kommer det mest famösa av alla uttalanden.\r\nBo Lundgren säger: Jan-Eskil Jörby är visserligen\r\nordförande för denna organisation, men jag är\r\nganska övertygad om att Jan-Eskil Jörby inte har\r\nkommunicerat sin artikel med medlemmarna. Nej,\r\nnaturligtvis inte. Så fungerar ju inte den\r\nrepresentativa demokratin.</pre><pre>Vi väljer våra ombud till riksdagen, vi väljer våra\r\nombud till ordförande osv. Sedan representerar de\r\nen grupp av människor och agerar utifrån det.\r\nDetta är representativ demokrati, Bo Lundgren.\r\nDet är inte socialism, som Bo Lundgren nu slänger\r\nur sig litet vårdslöst. Försök att håll isär begreppen\r\nlitet!</pre><pre>Det framgår av artikeln vad Carl-Johan Westholm\r\nmenar. Det är alldeles otvetydigt att hans kritik mot\r\nregeringens förslag om företagsbeskattningen var\r\nsvidande.</pre><pre>Anf. 23  Statsrådet BO LUNDGREN (m):</pre><pre>Herr talman! Lägg märke till att Lars Hedfors nu\r\nsäger att man kan läsa i artikeln att Carl-Johan\r\nWestholms kritik var svidande!</pre><pre>Jag redovisade vad han kritiserade. Han kritiserade\r\nden valda tekniken. Det är en sak man kan\r\ndiskutera. Jag förklarade varför vi hade valt den\r\nteknik vi gjorde. Han kritiserade den, och det var\r\ndet som var anledningen till rubriksättningen av\r\nartikeln, nämligen Stämpelskatten.</pre><pre>Jag säger vad det rör sig om. Det kan inte Lars\r\nHedfors eftersom han har fel. Han vet att Carl-\r\nJohan Westholm i artikeln sade att vi måste ha\r\nslopad dubbelbeskattning. Han tycker att vi skulle\r\nha haft en annan teknik i stället. Lars Hedfors är ju\r\nute efter att försöka ifrågasätta hela reformen.</pre><pre>Jag tycker också att det är synd att vi tvingades till\r\nen särlagstiftning på grund av att ni inte var beredda\r\natt inse att man inte skall ha dubbelbeskattning på\r\nriskvilligt kapital. Det är inte bra med osäkerhet.\r\nJag delar den uppfattningen. Det var inte heller bra\r\nmed osäkerhet när ni två veckor före årets slut\r\nskärpte förmögenhetsskatten med retroaktiv\r\nverkan 50 veckor av 52 under året. Detta är inte\r\nbra. Det senare var en materiell förändring i\r\nskärpande riktning.</pre><pre>I det här fallet skapades osäkerheten\r\nutdelningsspärren, som jag i och för sig inte tycker\r\natt vi skulle behövt ha.</pre><pre>Låt mig sedan gå över till demokratisynen. Om man\r\nskall tro att Lars Hedfors faktiskt menar vad han\r\nsäger innebär det att vi inte borde ha en\r\nfolkomröstning i EU-frågan. Han står ju här och\r\nsäger att vi väljer representanter som sedan skall\r\nbestämma åt oss. Det var just det jag kritiserade.\r\nNu har han tydligen tvingats att gå med på en\r\nfolkomröstning i EU-frågan eftersom det trots allt\r\nfinns ett folkligt krav på det.</pre><pre>Men tror Lars Hedfors att han i alla delar kan\r\nrepresentera alla socialdemokratiska väljare i\r\nKronobergs län? Jag tror inte det. Jag tror att man\r\nskall begränsa Lars Hedfors, min och andras makt\r\noch låta människor bestämma så mycket som\r\nmöjligt. Därför kan man inte heller säga att den\r\nsom är ordförande i en organisation talar för\r\nmedlemmarnas räkning hur han eller hon än uttalar\r\nsig.</pre><pre>Anf. 24  LARS HEDFORS (s) replik:</pre><pre>Herr talman! Nu börjar skatteministern att bli\r\nverkligt trängd. Nu börjar han att tala om EU-\r\nfrågan och folkomröstningen i den. Då är man\r\nbokstavligen ute och reser.</pre><pre>Mina frågor var: Anser Bo Lundgren att\r\nhanteringen av företagsbeskattningen är rättssäker\r\nför den enskilde företagaren? Anser han det? Är\r\ndet rättssäkerhet? Finns det förutsebarhet i detta?</pre><pre>Nästa fråga var: Hur skall vi kontrollera\r\ntransaktioner med aktier hos enskilda personer när\r\nnu möjligheten att göra revision avskaffas?</pre><pre>De frågorna har jag inte fått svar på.</pre><pre>Anf. 25  LARS BÄCKSTRÖM (v):</pre><pre>Herr talman! Jag brukar sällan anmäla mig en extra\r\ngång, men statsrådet fick mig till det. Han sade:\r\nDet är naturligt för kommunister, men det får man\r\ninte säga.</pre><pre>Bo Lundgren får säga vad han vill och vad\r\ntalmannen tillåter. Jag själv är vänsterpartist av en\r\nsort som tycker att det är bra med\r\nmarknadsekonomi. Marknadsekonomin behöver\r\nbra politiker för att få ordning och reda på saker.</pre><pre>Det vi egentligen diskuterade var förmånsrätt för\r\nbetalningssäkrade fordringar. Min poäng, Bo\r\nLundgren, är att regeringen säger att denna\r\nproposition inte har några ekonomiska\r\nkonsekvenser. Jag säger att om man slopar den här\r\nförmånsrätten får det väsentliga ekonomiska\r\nkonsekvenser för statsinkomsterna. I denna\r\ninställning har jag medhåll av TCO:s styrelse. Även\r\nen annan institution håller med mig, nämligen\r\nRiksskatteverket.</pre><pre>Detta är också föremål för utredning.\r\nInsolvensutredningen arbetar med denna fråga.\r\nMen regeringen behöver inte invänta\r\nInsolvensutredningen. Regeringen kan köra över\r\nRiksskatteverket och en stor opposition i denna\r\nkammare. Jag menar att i den här frågan döljer\r\nman ett väsentligt skattebortfall.</pre><pre>Jag tycker inte att man skall ta alla inkomster till\r\nstaten, statsrådet Lundgren. Men som en som inte\r\nvar kommunist sade: Ge kejsaren, vad kejsaren\r\ntillhör. Han levde för jättelänge sedan och var inte\r\nkommunist. Jag tycker att man skall göra detta.</pre><pre>Lönerna i Sverige är drygt 600 miljarder, statsrådet\r\nLundgren. De offentliga utgifterna ligger väl på\r\nungefär 1 100 miljarder. Inte ens om vi tar in alla\r\npengar räcker de. Men i det läge vi nu har, med de\r\ngigantiska underskotten, kan vi inte fortsätta att\r\ntala om ofinansierade skattesänkningar. Men det är\r\nen helt annan debatt.</pre><pre>Anf. 26  Statsrådet BO LUNDGREN (m):</pre><pre>Herr talman! Vi för ett antal debatter om\r\nrepresentativ demokrati och det ena med det\r\nandra. Vi skall inte ta upp alltför mycket av\r\nkammarens tid till detta.</pre><pre>Det kan skapa problem om det allmänna, dvs.\r\nstaten, vinner på en viss regel därför att någon\r\nannan får avstå, Lars Bäckström. De andra, t.ex.\r\nfordringsägarna, förlorar om staten, det allmänna,\r\nhar förmånsrätt. Där får man göra en avvägning\r\nvad som är bäst ur samhällsekonomisk synvinkel.</pre><pre>Om vi går till den stora frågan om förmånsrätt kan\r\ndet ju vara så att statens generella förmånsrätt\r\nskapar sådana problem att fler går i konkurs och\r\nstörre värden förstörs. Då får vi inte fram det\r\nskatteunderlag som vi behöver för att totalt sett\r\nkunna betala det vi tänkt oss.</pre><pre>För att underlätta debatten något kan jag säga att\r\ndet i en annan fråga, som Lars Bäckström\r\nnaturligtvis är intresserad av, är självklart att man\r\npå andra sätt kan kontrollera olika saker för att få\r\nin tillräckligt mycket skatteintäkter. Det gäller t.ex.\r\nrealisationsvinstbeskattning. Man behöver inte ha\r\nen speciell teknik.</pre><pre>Överläggningen var härmed avslutad.</pre><pre>(Beslut fattades efter 4 §.)</pre><pre>4 §  Mänskliga rättigheter, m.m.</pre><pre>Föredrogs</pre><pre>utrikesutskottets betänkande</pre><pre>1993/94:UU26 Mänskliga rättigheter, m.m.</pre><pre>Anf. 27  SIMON LILIEDAHL (nyd):</pre><pre>Herr talman! Vis av skadan och med tanke på min\r\ntilltagande ålder skall jag börja med att yrka bifall\r\ntill vår reservation beträffande erkännandet av\r\nTaiwan.</pre><pre>Vi skall nu lämna den stimulerande skattedebatten\r\nom hur duktiga de svenska civilekonomerna är. Jag\r\nskall ta er med till Fjärran Östern, Asia Pacific, och\r\ntala om relationerna mellan Kina och Taiwan.\r\nBetänkandet handlar om de mänskliga\r\nrättigheterna m.m. Jag skall uppehålla mig en hel\r\ndel vid ''m.m.''.</pre><pre>Jag skall börja färden över till Fjärran Östern med\r\natt läsa vad en känd svensk resenär som har besökt\r\nde här länderna har skrivit. Han skriver: ''Sverige\r\nerkände 1949 kommunistregimen i Peking som\r\nefterföljare till nationalistregeringen i Nanking.\r\nDet erkännandet var både logiskt och riktigt mot\r\nbakgrund av vår princip att erkänna existerande\r\nrealiteter.</pre><pre>Till detta kommer, att Sverige delar uppfattningen\r\ni såväl Peking som Taipei att Kina inte skall delas i\r\nflera självständiga stater.</pre><pre>Den taiwanesiska utrikespolitiken har under senare\r\når blivit allt mer flexibel. I fullt medvetande om de\r\nofficiella realiteterna, har den taiwanesiska\r\nregeringen med stor skicklighet utnyttjat olika\r\nmöjligheter att bygga ut förbindelserna med olika\r\nländer.</pre><pre>Det svenska svaret på dessa ansträngningar har\r\nlänge varit försiktigt och avvaktande. Till detta har\r\ndet säkert funnits anledning men nu finns det enligt\r\nmin mening starka skäl att med en flexibilitet\r\nmotsvarande den taiwanesiska utnyttja de\r\nmöjligheter till förbättrade relationer som faktiskt\r\nfinns.''</pre><pre>Den som har skrivit de här tänkvärda sakerna är\r\nCarl Bildt. Han skrev dem 1989. Det är med\r\nbeklagande jag ser att det sedan dess i stort sett inte\r\nhar hänt ett skvatt. Vi har varit inaktiva till skillnad\r\nmot vad vi var tidigare då svensk utrikespolitik\r\nförsökte hjälpa de svaga. Olof Palme skrädde ju\r\ninte orden. Men sedan dess har svensk\r\nutrikespolitik ställt in sig i ledet och går i de storas\r\nledband.</pre><pre>Det är intressant att notera att Sydafrikas\r\nsegerherre, Nelson Mandela, är en av Taiwans få\r\nvänner i världen. Han har nyligen uttalat att om det\r\nankommer på honom kommer Sydafrika inte att\r\nbryta de diplomatiska förbindelserna med Taiwan.\r\nHan har mod och kraft att säga ifrån till skillnad\r\nmot det svenska Utrikesdepartementet. Men har\r\nman kämpat i motvind ett helt liv ger man inte, som\r\nSverige, upp i första taget för påtryckningar från\r\nPeking.</pre><pre>Utrikesministern har nyligen sagt att det inte är\r\nmöjligt att inleda officiella relationer med Taiwan.\r\nTaiwan har i dag mer än 70 politiska partier. Det\r\nfinns knappast någon större demokrati.</pre><pre>Vad jag vet är det i dag ett tjugofemtal länder,\r\ninklusive Sydafrika, som har diplomatiska\r\nrelationer med Taiwan. Det är alltså fullt möjligt att\r\nöppna sådana, men då får man vara beredd på\r\nrepressalier från det stora Kina. Vi vet också att\r\nKina har vetorätt i säkerhetsrådet. De drar sig nog\r\ninte för att utnyttja detta.</pre><pre>Det måste kännas hårt för en demokrati som en\r\nTaiwan, med alla dessa fria politiska partier, att\r\nsättas i skamvrån av en enpartistat som inte drar sig\r\nför att begå brott efter brott mot de mänskliga\r\nrättigheterna.</pre><pre>Sverige och utrikesministern har med rätta reagerat\r\npå detta, senast den 4 juni 1993. Då tog\r\nutrikesministern ett initiativ och fördömde alla\r\nrapporter om arresteringar av oliktänkande, tortyr\r\nosv. Hon uppmanade Kinas regering att ge amnesti\r\nåt alla som dömts till frihetsstraff för sin politiska\r\noch religiösa övertygelses skull. De senaste dagarna\r\nhar vi sett i tidningarna att Kina skickar ut sina\r\ndissidenter, och i utbyte mot det vill de ha allehanda\r\nekonomiska och kommersiella lättnader.</pre><pre>Man kan förstå att Taiwan har svårt att acceptera\r\nKinas storebrorsfasoner. De utför ju bl.a.\r\nregelbundna underjordiska kärnsprängningar. Till\r\ndags dato har Kina gjort inte mindre än 39\r\nkärnsprängningar. Det fordrar säkert ett\r\nfördömande.</pre><pre>Om man inte kommer åt Kina på grund av att de\r\nsitter i säkerhetsrådet tycker jag att man skall\r\nförsöka att hjälpa Taiwan på det handelspolitiska\r\nplanet. Jag tycker att Sverige skall driva en mer\r\naktiv handelspolitik. Det har t.ex. Tyskland gjort.\r\nDe har nyligen haft sin handelsminister Günter\r\nRexrodt i Taiwan för att förhandla om att ta bort\r\ndet tyska embargot på en ''high technology-lista''.\r\nTyskland vill levera både u-båtar och patrullfartyg.\r\nEn order på bortåt 20 miljoner kronor är under\r\nförhandling. För att få bättre förbindelser sätter\r\nman en karriärdiplomat som chef för det tyska\r\nhandelskontoret.</pre><pre>Dessa små markeringar betyder mycket för deras\r\n''goodwill''. Det blir svårt för Sverige att\r\nkonkurrera om dessa stora order. Samtidigt\r\nbearbetar tyskarna Kina lika intensivt som de\r\nbearbetar Taiwan utan någon större rädsla för\r\nkinesiska motdrag. Detta bör Sverige också kunna\r\ngöra. Vi gör ju återigen inte något alls.\r\nUtrikesdepartementet och regeringen borde se till\r\natt vi får lika goda chanser att leverera u-båtar och\r\npatrullbåtar som Tyskland.</pre><pre>Vi behöver bara tänka på vad vissa smärre\r\nmedgivanden från svensk sida kunde göra\r\nbeträffande licensgivning för export av ubåtar. Med\r\ntanke på den kritiska arbetslöshetssituationen i\r\nKarlskrona och i Malmö skulle det vara väldigt\r\ngynnsamt.</pre><pre>Jag tror också att det skulle vara bra om höstens\r\naffärsmannadelegation till Taiwan skulle komma\r\natt ledas av utrikeshandelsminister Dinkelspiel. Jag\r\ntror att det är en markering som hade varit mycket\r\nviktig för Taiwan och som skulle ha gjort dem\r\nmycket intresserade av att öka handelsutbytet med\r\nSverige -- något som behövs.</pre><pre>För att göra en summering kan jag säga att jag\r\nhoppas att Utrikesdepartementet inte kommer att\r\nvisa samma undfallenhet gentemot Kina i de\r\npolitiska frågorna och att man under tiden tar allt\r\nintensivare kontakter med Taiwan för att hjälpa\r\nsvenska företag att ytterligare förbättra sina goda\r\naffärer med Taiwan.</pre><pre>Anf. 28  BERTIL MÅBRINK (v):</pre><pre>Herr talman! I det betänkande vi nu debatterar\r\nkonstateras att efterlevnaden av de folkrättsliga\r\nregler som är ägnade att skydda och främja de\r\nmänskliga rättigheterna är dålig. Stater som skrivit\r\nunder FN:s konventioner rörande de mänskliga fri-\r\noch rättigheterna bryter i mycket hög utsträckning\r\nmot dessa konventioner. Exemplen är otaliga. Ett\r\nytterligare problem som blivit alltmer\r\nuppmärksammat under den senaste tiden är att\r\nregeringar inte bara bryter mot konventioner de\r\nskrivit under utan också öppet börjat ifrågasätta det\r\nuniversella i de regler för mänskliga rättigheter som\r\nfinns. Det är framför allt från Asien, t.ex. Kina och\r\nMalaysia, som vi hört denna uppfattning uttryckas.</pre><pre>Jag vill här ta tillfället i akt och betona att de\r\nmedborgerliga, politiska, ekonomiska, sociala och\r\nkulturella rättigheterna som de uttrycks i de\r\ninternationella konventionerna överallt och alltid\r\nmåste betraktas som universella. Ett barns rätt att\r\nslippa arbeta, en kvinnas rätt att inte bli\r\nmisshandlad av sin man, en politiskt oppositionells\r\nrätt att uttrycka sin åsikt och en fattig människas\r\nrätt till en bostad måste gälla lika för Kina och\r\nSverige, för Cuba och USA, för Israel och\r\nPalestina.</pre><pre>Ingen av dessa rättigheter kan -- som Kinas ledning\r\nförsöker göra gällande -- sättas före den andra.\r\nYttrandefriheten får inte sättas på undantag till\r\nförmån för de sociala rättigheterna. Det är alltför\r\nväl känt att detta bara är ett sätt för en diktatorisk\r\nregim att försöka tysta all opposition och på så sätt\r\nlegitimera sin makt.</pre><pre>Det är emellertid viktigt att påpeka att de\r\nmedborgerliga och politiska fri- och rättigheterna\r\ninte heller kan sättas före de sociala rättigheterna.\r\nDet är lätt hänt i dessa tider av social och\r\nekonomisk nedrustning i vår rika del av världen att\r\nvi gör just detta och glömmer, eller väljer att\r\nglömma, att de som är offren i denna nedrustning\r\nockså förvägras sina mänskliga rättigheter -- rätten\r\ntill bostad, rätten till arbete och rätten till\r\nutbildning.</pre><pre>Väljer vi att inte ta itu med dessa aspekter av de\r\nmänskliga rättigheterna här hemma minskar\r\ntrovärdigheten i vår kritik av brotten mot de\r\nmänskliga rättigheterna i de fattigaste staterna. Vi\r\nfår aldrig glömma att kampen för de mänskliga\r\nrättigheterna måste föras såväl på hemmaplan som\r\npå den internationella arenan.</pre><pre>Herr talman! Tillståndet i världen för de mänskliga\r\nrättigheterna är skrämmande. Det mest\r\nskrämmande just nu pågår i Rwanda. Så ofattbart\r\nmånga som en halv miljon människor kan ha dödats\r\nunder bara några veckors tid -- de flesta civila\r\nkvinnor, män och barn.</pre><pre>FN:s säkerhetsråd har nu äntligen beslutat om en\r\nFN-operation i Rwanda. En förfrågan har också\r\nkommit till Sverige om att bidra med ett\r\nfältsjukhus. Enligt min och mitt partis mening vore\r\nen sådan insats från svensk sida den bästa tänkbara\r\nhumanitära insatsen i denna nu mest fruktansvärda\r\nkonflikt i vår värld. Jag hoppas innerligen att\r\nUtrikesdepartementet och regeringen svarar\r\npositivt på denna förfrågan från FN.</pre><pre>Även i Rwandas grannland Burundi är situationen\r\nvad gäller de mänskliga rättigheterna skrämmande.\r\nI slutet av förra året och i början av detta år\r\nupplevde landet ett blodbad som kan jämställas\r\nmed det i Rwanda. I en nyligen publicerad rapport\r\nfrån Amnesty International konfronteras vi med\r\nburundiska vittnesmål från en masslakt som nära\r\nnog saknar beskrivning.</pre><pre>Varken Rwanda eller Burundi behandlas i det\r\nbetänkande vi skall ta ställning till i dag, trots att\r\nkonflikterna pågått under mycket lång tid och trots\r\natt blodbadet i Burundi pågick för fullt mitt under\r\nden tid vi hade möjlighet att skriva våra motioner i\r\njanuari. Det ser jag som ett tecken på att även vi\r\nhär i riksdagen i vårt engagemang för mänskliga\r\nrättigheter i alltför hög grad låter oss styras av vad\r\nsom för tillfället ses som en nyhet av CNN och\r\nandra internationella mediejättar.</pre><pre>Det är bl.a. här Amnesty International och andra\r\nmänniskorättsorganisationer har en sådan oerhört\r\nviktig roll att spela. Utan deras enträgna arbete\r\nmed att uppmärksamma brotten mot de mänskliga\r\nrättigheterna var helst de begås skulle alla miljoner\r\nmänniskor som mördas, torteras, fängslas och\r\nförföljs för sina åsikters eller sin etniska\r\ntillhörighets skull vara ännu mer bortglömda än de\r\när i dag. Utan deras arbete skulle de regimer och\r\nde grupper som gör sig skyldiga till dessa ohyggliga\r\nbrott kunna härja ännu mera fritt än de gör i dag.\r\nVi är skyldiga ett stort tack till Amnesty\r\nInternational och andra organisationer som kämpar\r\nför de mänskliga rättigheterna.</pre><pre>Herr talman! Svenska Amnestys ordförande Anita\r\nKlum vädjade för två månader sedan i Dagens\r\nNyheter om att Sverige i FN:s kommission för de\r\nmänskliga rättigheterna kraftfullt måste fördöma\r\növergreppen i Turkiet, Indonesien, Peru och Sri\r\nLanka. Dessa fyra fall är enligt Anita Klum fyra\r\nexempel på hur omvärldens krav på respekt för\r\nmänskliga rättigheter fått stå tillbaka för politiska\r\noch ekonomiska intressen.</pre><pre>Som alla vet finns det åtskilliga exempel på andra\r\nstater som också grovt förbryter sig mot de\r\nmänskliga rättigheterna, men som samtidigt är så\r\nekonomiskt eller politiskt betydelsefulla för de rika\r\nindustriländerna att fördömanden och protester får\r\nstå tillbaka. I likhet med Anita Klum vill jag\r\nframhålla Turkiet och Indonesien, men också Kina\r\noch Marocko.</pre><pre>Berith Eriksson kommer senare under debatten att\r\nta upp Turkiet, så jag skall inte uppehålla mig vid\r\nden frågan nu. Jag vill dock poängtera att Turkiet\r\när ett känsligt fall för Europa på grund av\r\nmedlemskapet i NATO, försöken att bli medlem i\r\nEU och landets ställning som ett slags sekulariserad\r\nbuffert mot den muslimska världen. En sådan\r\npolitiskt viktig stat kritiserar de europeiska\r\nregeringarna inte så gärna.</pre><pre>Kina, Indonesien och Marocko vill jag framhålla\r\ndärför att dessa länder inte bara grovt kränker de\r\nmänskliga rättigheterna utan också trotsar\r\ninternationell rätt genom att ockupera främmande\r\nterritorium: Kina ockuperar Tibet, Indonesien\r\nockuperar Östra Timor och Marocko ockuperar\r\nVästsahara. Jag vill framhålla dessa stater också för\r\natt de får svenskt bistånd i form av u-krediter. Kina\r\noch Indonesien får dessutom köpa svenskt\r\nkrigsmateriel.</pre><pre>Den kinesiska ledningen är i allra högsta grad\r\nmedveten om landets vikt som investeringsobjekt\r\noch marknad för den rika västvärlden. Därför\r\nspelar regimen nu ett cyniskt spel med väst där\r\nspelpjäserna är politiska fångar och lukrativa\r\naffärer.</pre><pre>Man släpper regimkritiker ur fängelserna i lagom\r\ndos för att få USA:s och Västeuropas regeringar\r\noch parlament att tro, eller låtsas tro, att\r\nmänniskorättsläget har förbättrats. När sedan nya\r\nbiståndspengar eller något lukrativt affärskontrakt\r\när i hamn kan man återigen gripa dissidenterna.</pre><pre>Sverige bör inte delta i det här spelet. Vi bör\r\nåtminstone inte delta genom att ge regimen pengar\r\ni form av u-krediter. Den svenska regeringens och\r\nutrikesutskottets majoritets uppfattning att sådant\r\nbiståndssamarbete underlättar en dialog om\r\nmänskliga rättigheter är märklig. En kritisk dialog\r\nkan och bör föras i de normala diplomatiska\r\nsamtalen. U-krediter behövs inte för att göra detta\r\nmöjligt. Det bästa sättet för Sverige att visa sin\r\navsky mot den kinesiska regimens grova\r\nmänniskorättsbrott vore att avbryta u-\r\nkreditgivningen. Eller menar regeringen och\r\nutskottet att dessa behövs för att man skall kunna\r\nföra ett slags utpressningspolitik gentemot Kina?\r\nOm det är så, tycker jag att det skall sägas i\r\nklartext.</pre><pre>Ett avbrytande av all u-kreditgivning vore också\r\nden bästa signalen från Sverige till regimerna i\r\nIndonesien och Marocko.</pre><pre>I dagarna har vi fått höra hur de fackliga\r\nrättigheterna åsidosätts i Indonseien och hur\r\nfackliga aktivister mördas. Tidigare i vår\r\nuppmärksammades i svensk TV hur den öppna\r\nmassakern i östra Timors huvudstad Dili 1991\r\nföljdes av en dold massaker på alla de hundratals\r\nsom försvann i samband med händelsen. Tidigare\r\nunder våren har det också uppmärksammats i\r\nsvensk TV hur kung Hassans regim i Marocko på de\r\nmest vidriga sätt behandlar politiskt oppositionella.\r\nVi hör också ständigt hur Marocko fortsätter att\r\nockupera Västsahara och sabotera den av FN\r\nbeslutade fredsplanen.</pre><pre>Utskottet konstaterar i sitt betänkande att inga\r\negentliga förbättringar när det gäller de mänskliga\r\nrättigheterna kan upptäckas i vare sig Indonesien\r\neller Marocko. Utskottet förutsätter dock att den\r\nsvenska regeringen aktivt verkar för att situationen\r\ni de båda länderna förbättras. Jag skulle vilja\r\ntillägga att det mest aktiva den svenska regeringen\r\nkan göra är att besluta om att u-kreditgivning till\r\nSuharto-regimen och Hassan-regimen inte kan\r\naccepteras.</pre><pre>Så länge regeringen och riksdagen fortsätter att\r\nöppna för u-krediter och godkänna\r\nkrigsmaterielexport till dessa regimer går det inte\r\natt tolka den svenska politiken gentemot dessa\r\nstater som annat än att den är en dubbelhetens\r\npolitik. Regeringen säger ju om och om igen att\r\nfrämjandet av mänskliga rättigheter och demokrati\r\nmåste vara en ledstjärna i svensk utrikespolitik.\r\nDet mest konkreta uttrycket för den politiken\r\nfinner vi i fallet Kuba, som för några år sedan miste\r\ndet sista man hade kvar av svenskt\r\nutvecklingsbistånd. Motivet från regeringens sida\r\nvar just att landet inte gjorde några framsteg vad\r\navser demokrati och mänskliga rättigheter.</pre><pre>Om regeringen med någon trovärdighet skall\r\nkunna fortsätta att påstå att mänskliga rättigheter\r\när en ledstjärna i utrikes- och biståndspolitiken är\r\ndet dags att visa det i politiken gentemot andra\r\nstater än Kuba, exempelvis Kina, Indonesien och\r\nMarocko. I annat fall går det inte att undvika\r\nmisstanken att den inriktningen av regeringens\r\nutrikespolitik gäller selektivt, nämligen bara i\r\nrelationerna med regimer som företräder ett\r\nekonomiskt system som man inte gillar och som\r\ndessutom är ekonomiskt ointressant för svenska\r\nföretag. En sådan politik, herr talman, kan\r\nVänsterpartiet inte ställa sig bakom.</pre><pre>Biståndsministern, statsrådet Alf Svensson,\r\nkritiserades i går för att han deltog i debatten om\r\nvårdnadsbidraget; det låg inte på hans bord, påstod\r\nman. Jag är inte beredd att ställa mig bakom den\r\nkritiken. Vårdnadsbidraget är ju en stor fråga för\r\nkds. Jag tycker att det var bra att partiledaren var\r\nhär i går. Men jag tycker att det är en aning\r\noförskämt av biståndsministern, som dessutom är\r\nfri- och rättighetsminister, att inte vara här i dag när\r\nfrågor som berör mänskliga fri- och rättigheter\r\ndiskuteras. Han förtjänar kritik för detta.</pre><pre>Herr talman! Jag ber att få yrka bifall till min\r\nmeningsyttring mom 30, 36 och 39.</pre><pre>Anf. 29  DANIEL TARSCHYS (fp):</pre><pre>Herr talman! Värnandet om de mänskliga\r\nrättigheterna är en huvudlinje i svensk\r\nutrikespolitik. Vi har för första gången en minister\r\nför mänskliga fri- och rättigheter. Däri ligger\r\nsjälvfallet en accent som regeringen vill lägga på\r\ndetta område. Men intresset för mänskliga\r\nrättigheter är en gammal tradition i Sverige och det\r\nhar en stark förankring över partigränserna. Alla\r\nregeringar under senare decennier har varit starkt\r\nengagerade i dessa frågor.</pre><pre>Herr talman! Till Bertil Måbrink vill jag säga att\r\nstatsråd brukar vara närvarande när riksdagen\r\nbehandlar propositioner. Däremot är det ytterst\r\novanligt att de är närvarande vid behandling av\r\nmotionsbetänkanden.</pre><pre>Sverige hävdar en universell syn på de mänskliga\r\nrättigheterna. Vi accepterar inte argumentet att\r\nfrågan om mänskliga rättigheter är en västerländsk\r\nuppfinning och att behovet att kämpa för individens\r\nrättigheter är begränsat till vår egen kulturkrets. En\r\nafrikan, en latinamerikan och en asiat måste\r\ntillerkännas samma friheter och samma personliga\r\nintegritet som en europé eller en nordamerikan.\r\nDödsstraff, könsstympning och barnprostitution är\r\nlika avskyvärt var det än förekommer.</pre><pre>Vad har vi då för instrument för att hävda de\r\nmänskliga rättigheterna? De är beklagligt svaga.\r\nDet handlar huvudsakligen om deklarationer och\r\nkonventioner och om det inflytande som man kan\r\nutöva genom opinionsbildning och olika\r\nuppföljningsmekanismer. Vi har FN:s förklaring\r\nom de mänskliga rättigheterna. Vi har den viktiga\r\nEuroparådskonventionen. Vi har en hel del andra\r\nregionala konventioner. Vi har de mer\r\nspecialiserade konventionerna om tortyr. Vi har\r\nbarnkonventionen osv.</pre><pre>Uppföljningen av de förpliktelser som staterna har\r\niklätt sig sker till stor del genom egenrapportering\r\nfrån konventionsstaterna; en rapportering som\r\ngranskas i olika kommittéer. Men det finns också en\r\ndel andra metoder. På senare tid har det blivit allt\r\nvanligare att översynskommittéerna utser\r\nrapportörer som studerar förhållandena i olika\r\nländer. Vi har fått två högkommissarier för\r\nmänskliga rättigheter, dels FN:s helt nyinrättade\r\nhögkommissarie, dels ESK:s effektive Max van der\r\nStoel som har varit i farten några år, och redan gjort\r\nmycket stor nytta. Den europeiska\r\nsäkerhetskonferensen har också börjat sända\r\nmissioner till olika delar av Europa där det finns\r\nakuta konflikter mellan olika minoritetsgrupper\r\noch där man försöker lösa upp friktioner. Man slår\r\nen brygga mellan kampen för mänskliga rättigheter\r\noch kampen för att förebygga allvarliga nationella\r\nkonflikter. Skyddet av mänskliga rättigheter och\r\nvärnandet om freden går hand i hand. Man syftar\r\nbåde till att bevaka rättigheter och att förebygga\r\nkrig.</pre><pre>Europarådet har i flera decennier spelat en viktig\r\nroll när det gäller att värna de mänskliga\r\nrättigheterna, främst genom den kommission och\r\nden domstol som har knutits till\r\nEuroparådskonventionen om mänskliga\r\nrättigheter. Här finns en individuell klagorätt som\r\nger den enskilde möjlighet att föra talan mot sin\r\negen stat när de inhemska rättsmedlen är uttömda.\r\nDet finns mängder av exempel på hur domar från\r\ndomstolen i Strasbourg har bidragit till att ge den\r\nenskilde individen en starkare rättslig ställning i\r\nolika länders lagsystem.</pre><pre>Detta system har för närvarande allvarliga\r\nsvårigheter. Det är kraftigt överbelastat. I dag kan\r\nnya klagomål få vänta i fem till sju år innan det\r\nkommer ett slutgiltigt utslag från\r\nEuropadomstolen. Det har gjort att man under ett\r\nantal år diskuterat möjligheter att effektivisera\r\nsystemet. På senare tid har man kommit fram till att\r\nden bästa reform som kan genomföras är en\r\nsammanslagning av kommissionen och domstolen\r\ntill en enhetlig domstol som får fungera på heltid,\r\ntill skillnad från de organ som finns i dag och som\r\när deltidsorgan.</pre><pre>Tilläggsprotokoll 11 till konventionen om de\r\nmänskliga rättigheterna skrevs under förra veckan\r\noch kan träda i kraft när alla medlemsstater har\r\nratificerat. Det finns en allvarlig risk att detta kan\r\nkomma att ta flera år. Det är viktigt att det nya\r\nsystemet kan träda i kraft så snart som möjligt, att\r\nbalanserna kan motarbetas. Från svensk sida måste\r\nvi därför göra vårt yttersta för att övertyga andra\r\nstater att så snabbt som möjligt ratificera\r\ntilläggsprotokollet, liksom vi själva bör göra det\r\nutan dröjsmål.</pre><pre>I det nästan enhälliga betänkande som vi\r\nbehandlar -- det är enhälligt i de frågor som gäller\r\nmänskliga rättigheter -- går utskottet in på\r\nförhållandena i en lång rad enskilda stater av vilka\r\nde flesta tyvärr länge varit föremål för riksdagens\r\nuppmärksamhet. Vi har ju återkommande\r\nfrågedebatter och interpellationsdebatter om\r\nmänskliga rättigheter. Jag tycker att det är\r\nutomordentligt viktigt att det finns ett levande och\r\naktivt intresse för de här frågorna i riksdagen, ett\r\nintresse som går långt utanför utrikesutskottet. Det\r\när en styrka för Sveriges riksdag att så många\r\nledamöter är aktivt engagerade för att hävda\r\nmänskliga rättigheter och minoritetsrättigheter i\r\nolika delar av världen och att vi från riksdagens sida\r\nständigt påminner regeringen om nödvändigheten\r\nav en aktiv hållning i dessa frågor. Det bevisar att\r\nvi i riksdagen starkt tror på att den mänskliga\r\nsolidariteten och det mänskliga rättspatoset inte får\r\ngöra halt vid gränserna, utan måste skrida över dem\r\noch vara internationellt till sin karaktär. Det\r\nbevisar också att Sverige är en del i världen och att\r\nvi är engagerade i världens problem.</pre><pre>Vi måste naturligtvis ofta överväga formerna för\r\nsvenska framstötar. Ett land som ständigt hötter\r\nmed pekfingret mot andra är inte alltid effektivt i\r\nsin strävan att påverka. Det som jag skulle vilja\r\nkalla för den goda moralismen, den grundläggande\r\notåligheten inför allt det som är vrångt och orättvist\r\ni världen, måste förenas med en aktiv vilja att förstå\r\nfrämmande kulturer och bygga broar till andra\r\nsamhällen. I vårt utvecklingssamarbete med andra\r\nländer får vi inte bara kritisera, utan aktivt skapa\r\nförutsättningar för ländernas strävan att övervinna\r\növergrepp och förbrytelser mot de mänskliga\r\nrättigheterna. I den andan bör Sverige i framtiden,\r\nliksom hittills, hålla en aktiv hög profil i kampen för\r\natt värna de mänskliga rättigheterna.</pre><pre>Herr talman! Jag ber att få yrka bifall till utskottets\r\nbetänkande.</pre><pre>Anf 30  BERTIL MÅBRINK (v):</pre><pre>Herr talman! Jag är väl medveten om att statsråden\r\nskall befinna sig här när vi behandlar propositioner.\r\nDen proposition som behandlades i går låg inte på\r\ndet statsrådets bord som var här och försvarade\r\nden. Men jag försvarade ändå att biståndsministern\r\nvar här i går eftersom jag anser att det var en\r\nhjärtefråga för kds. Jag instämmer inte i gårdagens\r\nkritikerkör.</pre><pre>Däremot vill jag, eftersom läget när det gäller\r\nmänskliga rättigheter i världen just nu är så\r\nkatastrofalt dåligt, rikta kritik mot att MR-\r\nministern inte är här. Jag tror att vi kan vara\r\növerens om att han borde ha varit det.</pre><pre>Jag tog upp ett gammalt diskussionsämne,\r\nnämligen u-krediternas koppling till läget när det\r\ngäller mänskliga rättigheter. Innan jag gick ned till\r\nkammaren meddelades en nyhet på radion. Jag är\r\nlitet osäker om det var Amnesty International som\r\nstod för budskapet, men det meddelades att man\r\nkunnat konstatera att läget när det gäller mänskliga\r\nrättigheter i Kina är värre än vad man tidigare har\r\nbefarat. Säger inte detta en del också till\r\nutrikesutskottets majoritet?</pre><pre>Jag har inte fått något svar på hur man kan motivera\r\natt ge biståndspengar till ett land som Kina, vilket\r\nså grovt bryter mot de mänskliga rättigheterna. Vi\r\nkunde i dag läsa en notis i Svenska Dagbladet om\r\natt två amerikanska företag har använt kinesiskt\r\ntvångsarbete. Man skulle kunna rada upp exempel\r\nefter exempel på sådana företeelser.</pre><pre>Jag ställde här frågan: Är det verkligen\r\nutskottsmajoritetens uppfattning att just u-\r\nkrediterna kan användas som led i en\r\nutpressningspolitik gentemot den kinesiska\r\nregeringen för att få till stånd en förbättring av läget\r\nnär det gäller mänskliga rättigheter? Jag har frågat\r\nDaniel Tarschys tidigare om detta. Daniel Tarschys\r\nbrukar svara på frågor, men på den här punkten har\r\nutrikesutskottets ordförande inte på frågor från mig\r\ni denna kammare gett något konkret svar, och jag\r\nefterlyser faktiskt ett sådant.</pre><pre>Anf. 31  DANIEL TARSCHYS (fp) replik:</pre><pre>Herr talman! Om Bertil Måbrink vill veta huruvida\r\nsvenskt bistånd skall användas som\r\nutpressningsmedel, vill jag säga att svaret är nej.</pre><pre>Jag tycker att Bertil Måbrink i mycket av det som\r\nhan sade i sitt huvudanförande numera låter som en\r\ngod liberal. Jag kan förena mig med stora delar av\r\nde synpunkter som han anförde. Men jag tyckte\r\nockså att det fanns en del återklanger från det\r\nförflutna.</pre><pre>När Bertil Måbrink säger att de mänskliga\r\nrättigheterna inte kan sättas före de sociala undrar\r\njag om han riktigt har tänkt igenom vad han säger.\r\nDet var nämligen så som man förr i världen alltid\r\nsade i östblocket när man ville rättfärdiga\r\növergrepp mot individuella rättigheter. Man ville\r\nskydda det sociala framsteget, och man ville främja\r\nen klass. Man ville sätta högre sociala mål i första\r\nrummet, och därför kunde de individuella\r\nrättigheterna inte tillmätas någon betydelse.</pre><pre>Jag gratulerar alltså Bertil Måbrink till de\r\nbetydande framsteg som han har gjort och till de i\r\nhuvudsak liberala tongångar som jag hörde i hans\r\nanförande, men jag hoppas att de också kommer att\r\nfärga den grundläggande filosofin inom\r\nVänsterpartiet i en del andra avseenden, där det\r\nfortfarande finns återklanger av det förflutna.</pre><pre>Anf. 32  BERTIL MÅBRINK (v) replik:</pre><pre>Herr talman! Det hade varit klädsamt om\r\nutrikesutskottets ordförande inte hade avstyrkt\r\nmina yrkanden i utskottet, om de nu är så liberala\r\nsom han påstår. Jag tycker att det väl får vara någon\r\nordning också på Daniel Tarschys. Han bör inte\r\nspela en så opportunistisk roll.</pre><pre>Daniel Tarschys svarar fortfarande inte på min\r\nfråga. Om man inte ger u-krediter på grund av att\r\nman tror att man kan bedriva en utpressningspolitik\r\ngentemot den kinesiska regimen, varför ger man då\r\ndessa u-krediter? Det handlar om att ge svenska\r\nbiståndspengar till en förbrytarregim av värsta slag,\r\nden som finns i Kina i dag. Men det handlar också\r\nom Indonesien och Marocko.</pre><pre>Daniel Tarschys kan visserligen säga att vi ännu inte\r\nhar beslutat om u-krediter till Indonesien, vilket\r\nsåvitt jag förstår är riktigt, men i stället går man\r\nomvägen via Nordiska Investeringsbanken och\r\nNordiska Investeringsfonden, som i sin tur ger\r\npengar till Indonesien. Sverige ger alltså\r\nbiståndspengar till Indonesien, men gör det just nu\r\npå omvägar. Det är inte opportunt att låta dem gå\r\ndirekt från Sverige till Indonesien.</pre><pre>Jag kan inte förstå denna dubbelhet. Vad är\r\nanledningen till att man ger biståndspengar i form\r\nav u-krediter till Kina, samtidigt som man säger att\r\nledstjärnan i svensk utrikes- och biståndspolitik\r\nskall vara respekten för de mänskliga\r\nrättigheterna? Kina har inte förbättrat situationen\r\nnär det gäller mänskliga rättigheter utan ökar i\r\nstället förtrycket. Enligt de nyheter som jag har\r\nåberopat här i dag är tillståndet när det gäller brott\r\nmot mänskliga rättigheter ännu värre än vad man\r\nhar vetat om. Vad är anledningen till att vi skall ge\r\ndessa pengar, Daniel Tarschys?</pre><pre>Anf. 33  DANIEL TARSCHYS (fp) replik:</pre><pre>Herr talman! Det är helt riktigt att respekten för\r\nmänskliga rättigheter alltid måste vara en viktig\r\nfaktor, som spelar in när den svenska\r\nbiståndspolitiken formas, men det är inte den enda\r\nfaktor som spelar in. Det är inte så att förbättrandet\r\nav respekten för mänskliga rättigheter är det enda\r\nmålet för den svenska biståndspolitiken. Vi har,\r\nsom Bertil Måbrink vet, en rad andra mål.\r\nHuvudmålet kan sägas vara att bryta fattigdomen i\r\nvärlden. Det målet når man på väldigt många olika\r\nvägar.</pre><pre>Vi måste bidra till att stimulera de tillväxtprocesser\r\nav olika slag som finns i de fattiga länderna. Vi\r\nmåste försöka stödja den materiella, andliga och\r\nkulturella tillväxten på olika vägar. Som jag\r\nförsökte säga i mitt huvudanförande måste man\r\nockså vara uppmärksam på det samband som finns\r\nmellan framsteg på de här områdena och framsteg\r\ni respekten för mänskliga rättigheter.</pre><pre>Vi måste självfallet i vår dialog med\r\nbiståndsländerna ständigt erinra om vilken vikt vi\r\ntillmäter respekten för mänskliga rättigheter, men\r\ndärifrån till att dra slutsatsen att detta är den enda\r\nfaktor som bestämmer avvägningen av\r\nbiståndsinsatser till olika länder är steget mycket\r\nlångt, och det steget har vi inte tagit.</pre><pre>Anf. 34  VIOLA FURUBJELKE (s):</pre><pre>Herr talman! Vi socialdemokrater är ganska nöjda\r\nmed det betänkande om mänskliga rättigheter som\r\nnu behandlas. Det är i huvudsak uppbyggt kring vår\r\npartimotion och våra utskottsgruppsmotioner, och\r\nvi har fått med oss utskottsmajoriteten på\r\nlångtgående skrivningar i anslutning till våra\r\nyrkanden.</pre><pre>Inte något av våra krav i partimotionen har\r\navstyrkts. Vi hade självfallet varit än mer nöjda om\r\nutskottet kunnat samla sig till ett antal\r\ntillkännagivanden på en del områden som jag\r\nsenare skall gå närmare in på. Men vår\r\nreservationslust har här fått vika för enigheten\r\nomkring de långtgående skrivningar i betänkandets\r\nolika delar som självfallet har ett mycket stort värde\r\nför MR-frågorna som helhet.</pre><pre>Vad utskottet förväntar sig att regeringen skall göra\r\ni MR-frågor framgår tydligt, och jag förutsätter att\r\nregeringen är lyhörd för dessa signaler. Jag måste\r\ndock instämma i kritiken mot det förhållandet att\r\nministern för mänskliga rättigheter i dag saknas här\r\ni kammaren. Jag kan bara konstatera att\r\nvårdnadsbidraget i går utövade långt större\r\ndragningskraft på ministern än hans eget\r\nansvarsområde gör i dag.</pre><pre>Oavsett ministerns ointresse för dessa frågor\r\nkommer vi naturligtvis att fortsätta att driva våra\r\nkrav för en mer offensiv regeringspolitik när det\r\ngäller mänskliga rättigheter.</pre><pre>Regeringen och i synnerhet Alf Svensson har gärna\r\ntalat om mänskliga rättigheter och velat framställa\r\nsig som dessa rättigheters främsta vapendragare. I\r\ndet sammanhanget måste jag djupt beklaga\r\nregeringens bristande intresse för att skaffa sig röst\r\noch säte där frågorna om de mänskliga\r\nrättigheternas framtid i ett globalt perspektiv skall\r\ndiskuteras och beslutas. Om regeringen verkligen\r\nhade menat något med pratet skulle väl kampen för\r\nen plats i FN:s säkerhetsråd inte ha givits upp innan\r\nden ens hade påbörjats.</pre><pre></pre><pre>Beslutet att inte låta Sverige kandidera minskar\r\ninte bara Sveriges möjligheter att påverka\r\nmänskliga-rättighets-situationen för världens folk.\r\nDet är faktiskt värre än så.</pre><pre>Genom att lämna fältet fritt för Italien riskerar man\r\natt Gianfranco Finis fascistiska värderingar får\r\ninverkan på FN-beslutet. Vem kan på allvar tro på\r\nregeringens och Alf Svenssons ord om mänskliga\r\nrättigheter när man frivilligt avhänder sig\r\nmöjligheten att genom ett aktivt och viljestarkt FN-\r\narbete vara med och påverka? Regeringen har\r\ntänkt att Sverige skall kandidera 1997. Vilket stöd\r\nkan Sverige då tänkas få, om vi redan i denna\r\nomgång har lagt oss platt för den internationellt\r\nifrågasatta och av fascister befläckade italienska\r\nregeringen?</pre><pre>Herr talman! Utskottet är, som tidigare sagts,\r\nnästan enigt i betänkandet om mänskliga\r\nrättigheter. Förutom meningsyttringen från\r\nVänsterpartiet finns det bara en reservation. Jag\r\nkanske skulle säga en och en halv reservation. Det\r\nfinns en synlig reservation från Ny demokrati som\r\nhandlar om Taiwan. Den yrkar jag härmed avslag\r\npå. Den halva reservationen är inbakad i texten\r\nutan att omfattas av utskottsmajoriteten.\r\nKristdemokraterna vill av någon anledning inte att\r\nderas avvikande uppfattning om kvinnors rätt till en\r\nsäker och legal abort skall synas så mycket.</pre><pre>I vår motion kräver vi bl.a. att regeringen inför\r\nFN:s befolkningskonferens skall verka för att\r\nrätten till preventivmedel och till en säker och legal\r\nabort skall garanteras. Med anledning av det\r\nyrkandet står det på s. 28 i betänkandet att\r\nutskottet vidhåller vad man redan i det förra MR-\r\nbetänkandet anförde om vikten av reproduktiv\r\nhälsa, familjeplanering och rätten till säker och\r\nlegal abort.</pre><pre>Med hänvisning till det förra betänkandet står det:\r\n''En reservation lämnades av kds.'' Jag vill därför\r\nfråga Margareta Viklund om det betyder att kds nu\r\nfullt ut stöder utskottsmajoritetens krav på att\r\nregeringen vid sidan av andra\r\nfamiljeplaneringsåtgärder skall driva frågan om\r\nrätten till en säker och legal abort. Kds har ju inte\r\nnågon egentlig reservation i detta betänkande; det\r\nhänvisas bara till en gammal.</pre><pre>Frågan är viktig, inte minst eftersom man beräknar\r\natt ungefär hälften av de 40--60 miljoner aborter\r\nsom sker varje år är illegala. Mellan 5 och 10\r\nmiljoner kvinnor får komplikationer. Flera hundra\r\ntusen dör varje år i sviterna efter illegala aborter.\r\nDetta visar en rapport som är framtagen inför FN:s\r\nbefolkningskonferens. Jag tror att det är väldigt\r\nviktig att Sverige på ett aktivt sätt bidrar till att ge\r\ndessa kvinnor rätten till en säker och illegal abort.\r\nJag skulle vilja ha ett klargörande från Margareta\r\nViklund. Har kds ändrat ståndpunkt i denna fråga?</pre><pre>Herr talman! Det finns en annan viktig\r\nkvinnorättsfråga som har behandlats här i\r\nkammaren vid upprepade tillfällen. Den handlar\r\nom synen på våldtäkter som utförs av\r\nmyndighetspersoner i krig och i fred. Denna fråga\r\nhar på ett tillfredsställande sätt förts framåt i detta\r\nbetänkande.</pre><pre>Utskottet skriver att man delar uppfattningen i vår\r\nmotion, nämligen att våldtäkter som utförs av\r\nföreträdare för staten alltid skall ses som en form av\r\ntortyr. Detta är viktigt. Det innebär att kvinnor som\r\nhar utsatts för detta vidriga brott och som kommer\r\nhit som flyktingar då har rätt att få den sjukvård och\r\nden hjälp som de behöver.</pre><pre>En flykting som inte kan definieras som tortyroffer\r\nhar i dag bara rätt till akut sjukvård. Vidare står det\r\ni betänkandet om våldtäkt i krig och konflikter:</pre><pre>''Utskottet utgår från att regeringen i\r\ninternationella fora poängterar att våldtäkt som\r\nbegås under väpnade konflikter är en grov\r\nkrigsförbrytelse.''</pre><pre>Vårt mål är att våldtäkt skall föras in bland de brott\r\nsom uppräknas som grov krigsförbrytelse i den\r\nfjärde Genèvekonventionen i artikel 75 i det första\r\ntilläggsprotokollet. Det är ett mål som kvinnorna i\r\nriksdagen delar.</pre><pre>Detta mål är ganska långsiktigt, men vi kommer\r\nändå att driva denna fråga tillsammans med andra\r\nkvinnliga parlamentariker från andra länder inför\r\nFN:s kvinnokonferens 1995. Intill dess att detta mål\r\nhar uppnåtts är det mycket viktigt att existerande\r\ntexter tolkas på det sätt som utskottet säger att\r\nSveriges regering skall göra. Därför har detta\r\nuttalande stor betydelse. Jag ser det som en\r\nframgång att detta finns på pränt i utskottets MR-\r\nbetänkande.</pre><pre>Herr talman! Frågan om dödsstraffets avskaffande\r\när central i MR-sammanhang. Bara 19 länder har\r\nratificerat tilläggsprotokollet till konventionen om\r\nmedborgerliga och politiska rättigheter. Jag\r\nmedger att kravet på att Sverige skall ta initiativ till\r\nen bindande konvention mot dödsstraffet i såväl\r\nfreds- som krigstid har framförts något uppgivet\r\nfrån år till år. Frågan har dock fått en förnyad\r\naktualitet, åtminstone för mig. I måndags träffade\r\njag, tillsammans med Amnesty och några kolleger,\r\nnämligen Sonia Jacobs och Micki Dickoff -- två\r\namerikanska kvinnor som Amnesty hade bjudit hit.\r\nVi fick ta del av deras historia.</pre><pre>Sonia och Micki var barndomskamrater. Deras\r\nvägar skildes åt i vuxen ålder. Flera år senare fick\r\nMicki reda på att Sonia och hennes man hade dömts\r\ntill döden för mordet på två poliser. För att göra en\r\nlång och gripande historia kort kan jag säga att\r\nMicki började arbeta för att få Sonia fri, eftersom\r\nhon var övertygad om att hon var oskydligt dömd.\r\nHon lyckades till slut, men Sonias man -- som också\r\nvisade sig vara oskyldig, enligt Mickis utredning --\r\nhade redan hunnit avrättas.</pre><pre>Efter det att Sonia hade suttit 17 år i dödscell\r\nlyckades Micki få ut henne. Nu arbetar de\r\ntillsammans intensivt för att få dödsstraffet\r\navskaffat i USA.</pre><pre>Det är viktigt att just arbeta för att de olika\r\namerikanska delstaterna skall avskaffa\r\ndödsstraffet. USA anses ju vara ett föregångsland\r\nför andra länder och åberopas ofta som modell,\r\nt.ex. för Filippinerna som har återinrättat\r\ndödsstraffet.</pre><pre>Fru talman! I betänkandet framhåller utskottet att\r\ndödsstraffet är oacceptabelt. Det instämmer vi\r\ngärna i. Det är också viktigt att man på alla\r\ntänkbara sätt försöker påverka de länder som\r\nfortfarande tillämpar dödsstraffet och att man\r\nreagerar när länder som tidigare har avskaffat\r\ndödsstraffet återinför det. Vi har dess värre hört\r\nliknande krav framföras i Sverige. Därför finns det\r\nall anledning för Sverige att agera.</pre><pre>När utskottsbetänkandena inte går tillräckligt långt\r\ni detta avseende kan man t.ex. som enskild\r\nriksdagsledamot reagera genom att underteckna de\r\nprotest- eller vädjandebrev som riksdagens MR-\r\ngrupp med jämna mellanrum författar och inbjuder\r\nledamöter att underteckna. Jag kan informera om\r\natt riksdagens MR-grupp i dagarna kommer att\r\nlägga ut brev om just dödsstraffet.</pre><pre>Herr talman! Jag yrkar bifall till hemställan i\r\nutrikesutskottets betänkande.</pre><pre>Anf. 35  BERTIL MÅBRINK (v) replik:</pre><pre>Herr talman! Till en början vill jag justera mitt\r\nyrkande. Jag yrkar bifall till meningsyttringen i dess\r\nhelhet.</pre><pre>Sedan har jag ett par frågor till Viola Furubjelke. I\r\nutskottsbetänkandet på s. 48 står följande:\r\n''Splittringstendenser i Indonesien skulle lätt kunna\r\nleda till en destabilisering av den viktiga\r\nsydostasiatiska regionen. Bl.a. mot denna\r\nbakgrund är det enligt utskottets förmenande\r\nytterst angeläget att situationen på annekterade\r\nÖstra Timor'' -- man nämner även Västpapua och\r\nAceh -- ''får en varaktig och av alla accepterad\r\nlösning.''</pre><pre>Det finns en dubbelhet i den skrivningen. Är det\r\nViola Furubjelkes och utskottsmajoritetens\r\nuppfattning att Östra Timor har rätt till\r\nsjälvständighet och icke är en del av Indonesien?\r\nDet är den ena frågan.</pre><pre>Den andra frågan handlar om Kina och u-\r\nkrediterna. Inte bara de borgerliga partierna utan\r\nockså Socialdemokraterna bör ge ett svar. Hur får\r\nni det hela att gå ihop?</pre><pre>Kriteriet mänskliga rättigheter är naturligtvis inte\r\ndet enda, men det är en viktig del av vår policy\r\ngentemot andra länder. Också ni anser ju att de\r\nmänskliga rättigheterna bör lyftas fram och att de\r\nspelar en betydelsefull roll. Hur kan ni då i nästa\r\nandetag godkänna biståndspengar till Kina,\r\nIndonesien eller Marocko?</pre><pre>Jag har tagit upp en rad exempel när det gäller\r\nKina, och läget där har ju inte förbättrats utan\r\nförsämrats. Jag kan lämna ytterligare en uppgift.\r\nNyligen besökte Malaysias premiärminister Kina.\r\nDå yttrade Jiang Zemin, en av herrarna i toppen i\r\nKina, att massakern i Peking 1989 var riktig och att\r\nregimen, om det skulle behövas, tänker upprepa\r\nsamma sak med samma brutala metoder. Det var\r\nhärskarnas besked.</pre><pre>Vilken är anledningen, Viola Furubjelke, till att ni\r\nockså ställer er bakom den här typen av dubbelspel\r\nnär det gäller mänskliga rättigheter, bistånd och\r\ndiktatoriska regimer?</pre><pre>Anf. 36  VIOLA FURUBJELKE (s) replik:</pre><pre>Herr talman! Bertil Måbrinks frågor om Östra\r\nTimor och Kina anser jag vara berättigade. Jag är\r\nglad över att få klargöra hur vi ser på Östra Timor.</pre><pre>Östra Timor har rätt till självbestämmande men är\r\ni dag annekterat av Indonesien. Men vi står för\r\nprincipen om Östra Timors rätt till\r\nsjälvbestämmande och har framfört den i många\r\nsammanhang. Något annat kan inte Bertil Måbrink\r\nutläsa av betänkandet, även om också jag skulle ha\r\nönskat att det hade varit tydligare.</pre><pre>När det gäller Kina och konditionalitet, som det\r\nkallas, i biståndet för att kräva åtgärder på området\r\nför mänskliga rättigheter, tycker jag nog att vi skall\r\nkunna använda oss av det i viss utsträckning. Men\r\ndet får aldrig bli så att piskan ersätter moroten.\r\nOckså samtal och dialog kan vara verkningsfullt,\r\nmen självfallet måste vi ställa krav på länder som\r\nfår del av svenskt bistånd.</pre><pre>Jag har inte hört de rapporter från Kina som\r\npresenterades på nyheterna i morse och som Bertil\r\nMåbrink refererade till, men de hörs vara väldigt\r\nbesvärande. Självfallet måste vi följa utvecklingen\r\ni Kina mycket noga.</pre><pre>Anf. 37  BERTIL MÅBRINK (v) replik:</pre><pre>Herr talman! Jag anser, Viola Furubjelke, att man\r\nvisst skall ha en dialog även med regimer som den\r\ni Kina, men den bör föras genom de vanliga\r\ndiplomatiska kanalerna.</pre><pre>Man skall inte tro -- och jag tror heller inte att Viola\r\nFurubjelke gör det -- att man kan påverka den\r\nkinesiska regimen genom att ge den ett antal\r\nmiljoner ur vår svenska biståndsbudget. De\r\npengarna använder förtryckarregimen bara till att\r\nslå ytterligare mot de demokratiska krafterna i\r\nKina. Det finns ju faktiskt demokratiska krafter\r\noch rörelser där.</pre><pre>Om man skall få ledningen att begripa allvaret i i\r\nvårt tal om respekt för de mänskliga rättigheterna,\r\nskall man dra in biståndspengar till regimen och ge\r\ndem till rörelser för mänskliga rättigheter och andra\r\norganisationer som står i opposition mot den\r\ndiktatoriska regimen i Kina. Detsamma gäller\r\nIndonesien och Marocko. Detta måste vara det\r\neffektiva sättet och de rätta signalerna.</pre><pre>Men att gå den här vägen och säga ''här får ni\r\npengar'' ger totalt felaktiga signaler till en sådan\r\nregim. Den ökar ju bara förtrycket.</pre><pre>Är det inte lika bra att säga att vi ger\r\nbiståndspengar eller u-krediter till Kina därför att\r\ndet är ett intressant land att handla med och vi kan\r\nfå ett antal feta affärskontrakt till de svenska\r\nföretagen? Men då kommer de mänskliga\r\nrättigheterna i andra hand och handelskontrakten i\r\nförsta hand. Det gäller såväl Kina som Indonesien.</pre><pre>Om det inte vore så skulle man vara konsekvent\r\noch ge Kuba u-krediter, men det gör man inte. Man\r\nbehöver inte det, eftersom Kuba inte är\r\nhandelsmässigt intressant för Sverige. Det är inte\r\ndär de stora marknaderna finns; det är i Kina och\r\nIndonesien, för att nämna två av de värsta\r\nförtryckarna i Asien.</pre><pre>Anf. 38  VIOLA FURUBJELKE (s) replik:</pre><pre>Herr talman! Jag vill gärna skriva under på det sista\r\nsom Bertil Måbrink sade, nämligen att det är viktigt\r\natt alla länder behandlas lika när man använder\r\nbiståndsmålen och MR-målet som ett\r\npåtryckningsmedel i biståndet -- oavsett om\r\nländerna är intressanta som handelsländer eller\r\ninte. Det måste vara förutsägbart vad Sverige anser\r\nom kränkningar av de mänskliga rättigheterna i de\r\nländer som vi har ett samarbete med.</pre><pre>Jag tycker dock att det kan finnas skäl att på något\r\nsätt ha kanaler i Kina. Det kan ge oss möjlighet att\r\nkomma i kontakt med MR-organisationerna. Precis\r\nsom Bertil Måbrink vill jag understryka vikten av\r\natt vi har kontakter med dem och stöder dem på\r\nolika sätt. Vi får ändå en viss kunskap genom detta.</pre><pre>Jag vill inte på något sätt försvara våra\r\nbiståndsinsatser av detta skäl; jag skall villigt\r\nmedge att jag inte är särskilt stolt över dem. Men\r\ndet är viktigt att vi har ''tillgång'' till Kina, som\r\nannars är ett ganska slutet land. MR-\r\norganisationerna där behöver allt vårt stöd.</pre><pre>Anf. 39  MARGARETA VIKLUND (kds)\r\nreplik:</pre><pre>Herr talman! Trots att jag snart skall upp i\r\ntalarstolen för att hålla mitt anförande tycker jag att\r\ndet finns anledning att svara direkt på den fråga\r\nsom Viola Furubjelke ställde till mig om det är så\r\natt vi har ändrat uppfattning i abortfrågan.</pre><pre>Jag kan säga ett klart nej; det har vi inte gjort. Vi\r\nhar samma ståndpunkt i detta betänkande som vi\r\nhade i det tidigare betänkandet, där också de\r\nformuleringar som står på s. 28 i detta betänkande\r\nbehandlades.</pre><pre>Där står det klart och tydligt: ''Utskottet anförde\r\nsenast i betänkandet 1993/94:UU3 vikten av att\r\nmänniskor måste ha tillgång till en kvalitativt\r\nfullgod service för reproduktiv hälsa, inkl.\r\nfamiljeplanering och rätt till säker och legal abort.\r\nEn reservation lämnades av kds. Vidare anförde\r\nutskottet att det är viktigt att informera om\r\nskadeverkningar av osäkra och illegala\r\nabortmetoder och det angelägna i att tillgodose\r\nbehovet av preventivmedel.''</pre><pre>Detta ställer vi upp på, med den reservationen.\r\nMen det står också att utskottet vidhåller denna\r\nuppfattning, och där borde det ha stått ''inklusive\r\nden reservation som kds avlämnade'' för att det\r\nskulle ha blivit fullt tydligt. Det håller jag med\r\nViola Furubjelke om.</pre><pre>Anf. 40  VIOLA FURUBJELKE (s) replik:</pre><pre>Herr talman! Detta klargörande var välgörande.\r\nDet var det som jag saknade -- att också kds\r\nvidhåller sin uppfattning. Det kunde lika gärna ha\r\nfunnits en likalydande reservation från kds till detta\r\nbetänkande.</pre><pre>På sätt och vis beklagar jag naturligtvis detta. Vi\r\nhade gärna sett att kds hade varit med i kampen för\r\nkvinnornas rätt till säker och legal abort också i\r\ndetta avseende. Men nu har Margareta Viklund\r\ntalat klarspråk, så nu vet kammaren hur det är.</pre><pre>Anf. 41  INGER KOCH (m):</pre><pre>Herr talman! Det är med tillfredsställelse vi kan\r\nkonstatera att enigheten i utrikesutskottet trots allt\r\när stor när det gäller synen på den nuvarande\r\nregeringens insatser och förmåga att verka för att\r\nnormerna och principerna beträffande de\r\nmänskliga rättigheterna ständigt utvecklas och\r\nförbättras och att påtala vikten av att existerande\r\nregler efterlevs. Tyvärr är enigheten inte lika stor\r\nbland världens länder när det gäller efterlevnaden\r\nav de folkrättsliga reglerna, trots att\r\nratificeringarna av de internationella avtalen ökar.</pre><pre>Amnesty Internationals rapporter visar att\r\nmänniskors grundläggande rättigheter fortfarande\r\nkränks och förnekas över allt i världen. Det gäller\r\nframför allt de medborgerliga och politiska\r\nrättigheterna, men även de ekonomiska, sociala\r\noch kulturella rättigheterna. Vi behöver bara läsa\r\ndagstidningarna för att konstatera att allvarliga\r\növergrepp mot de mänskliga rättigheterna\r\nförekommer över hela världen i form av\r\nåsiktsförtryck, tortyr, försvinnanden, fängslanden\r\nutan rättegång och mord utförda av\r\nregeringsanknutna dödspatruller. Det finns bevis\r\nför att massmord har utförts av regeringsstyrkor\r\noch att enskilda personer -- män, kvinnor och\r\nbarn -- med berått mod har dödats av sina egna\r\nregeringar.</pre><pre>Människor dödas för sin religion, sin etniska\r\ntillhörighet eller för att de kritiserar den härskande\r\nregimen. Mycket av det avsiktliga dödandet har\r\nskett och sker tyvärr fortfarande i länder där det\r\npågår väpnade konflikter. Men ingen regering kan\r\ni dag hävda att mänskliga rättigheter bara är en\r\nnationell fråga. Enligt FN-stadgan har världens\r\nländer förpliktat sig att samarbeta när det gäller\r\növergrepp mot de mänskliga rättigheterna.\r\nSäkerhetsrådets beslut att ingripa i stater där det på\r\ngrund av väpnade konflikter sker massiva\r\nkränkningar av mänskliga rättigheter -- såsom nu\r\nhar skett i Bosnien, Somalia och Rwanda -- är ett\r\nexempel på att världens länder nu är beredda att\r\nleva upp till sina åtaganden.</pre><pre>Nyligen inrättades den internationella tribunalen i\r\nHaag, som bl.a. skall pröva och döma fall av\r\nkrigsförbrytelser i det forna Jugoslavien. Det är ett\r\nannat exempel på att världens länder inte tolererar\r\ngrymheter såsom etnisk resning, massövergrepp\r\nmot kvinnor och barn, våld, tortyr och mord.\r\nRespekten för människovärdet och för folkrätten\r\nkräver att de illdåd som begås inte förblir\r\nostraffade.</pre><pre>Beslutet i FN:s generalförsamling i december förra\r\nåret att inrätta en post som högkommissarie för de\r\nmänskliga rättigheterna samt tillsättande av\r\nsärskilda rapportörer och speciella arbetsgrupper\r\nför att granska vissa slag av kränkningar oavsett i\r\nvilka länder de förekommer, bidrar också till att\r\nstärka den internationella vaksamheten inför grova\r\növergrepp mot de mänskliga rättigheterna.</pre><pre>Herr talman! Det är viktigt att komma ihåg att\r\nrespekten för varje människas värde, åsikter och\r\nrättigheter -- oavsett kön, ålder, ras och etnisk\r\ntillhörighet -- har sin fasta grund i ett demokratiskt\r\nstyrelsesätt och i rättssamhället. Att man kan hävda\r\noch utöva sina mänskliga rättigheter är en naturlig\r\ndel i demokratins verksamhet och utveckling.\r\nRespekten för demokrati och mänskliga rättigheter\r\nmåste ständigt hävdas och försvaras. Vår\r\nutrikespolitik måste inriktas på att stärka och\r\nutveckla respekten för dessa. I utrikesutskottets\r\nbetänkande redogörs också för Sveriges pådrivande\r\nroll och stora engagemang i dessa frågor i olika\r\ninternationella fora.</pre><pre>Även i vår biståndspolitik skall stödet för mänskliga\r\nrättigheter vara särskilt tydligt. Det har vi\r\nmoderater poängterat under många år. Arbetet för\r\ndemokrati och för mänskliga rättigheter utgör nu\r\nockså en viktig del i dialogen med våra\r\nbiståndsländer. Vid fördelningen av framtida\r\nbiståndsmedel kommer ländernas vilja och förmåga\r\nnär det gäller agerandet för demokrati och respekt\r\nför mänskliga rättigheter att spela en avgörande\r\nroll.</pre><pre>Det är en glädjande utveckling i riktning mot\r\ndemokrati och ökad respekt för de grundläggande\r\nmänskliga fri- och rättigheterna som vi under de\r\nsenaste åren har upplevt i Central- och Östeuropa,\r\ni delar av Afrika och i Latinamerika. Samtidigt kan\r\nvi konstatera att det i dag finns omkring 4 000\r\netniska samhällen spridda i länder över hela\r\nvärlden. Avgörande för en framtida fredlig\r\nutveckling är hur dessa minoriteter erkänns och\r\nskyddas i de olika ländernas konstitutioner. Sverige\r\noch övriga demokratiska länder har ett stort ansvar\r\nnär det gäller att hjälpa de nya, framväxande\r\ndemokratierna att utarbeta nya konstitutioner där\r\näven minoriteternas rättigheter beaktas och skrivs\r\nin.</pre><pre>Mot bakgrund av de etniska problemen i vissa\r\neuropeiska länder har minoritetsfrågorna också fått\r\nökad uppmärksamhet inom ramen för\r\nEuroparådets arbete. Ministerkommittén har t.ex.\r\ntillsatt en särskild kommission för granskning av\r\nminoritetsfrågor. Även inom ramen för den\r\neuropeiska säkerhetskonferensen har\r\nminoritetsfrågorna uppmärksammats särskilt.\r\nInrättandet av högkommissarien för nationella\r\nminoriteter som skall fungera som en väckarklocka\r\nnär minoritetsrelaterade problem hotar att\r\nuvecklas till konflikter är ett bevis på detta. Ett\r\nfortsatt svenskt stöd till olika internationella,\r\nregionala och nationella organisationers\r\nverksamheter för att sprida kännedom om\r\nmänskliga rättigheter och stöd till fristående\r\nenskilda organisationer som bevakar regeringarnas\r\nuppträdande och praktiskt bistår politiskt förföljda\r\nmed bl.a. rättshjälp är mycket angeläget.</pre><pre>Herr talman! Trots att 154 länder nu har anslutit sig\r\ntill FN:s barnkonvention får Amnesty International\r\nhundratals rapporter om hur barn torteras, våldtas\r\noch avrättas av polis och militär runt om i världen\r\noch om makthavare som hämnas på politiskt\r\nobekväma vuxna genom att skada deras barn.\r\nDessa fruktansvärda övergrepp och brott mot de\r\nmänskliga rättigheterna måste alltid påtalas och\r\nfördömas. Barn får inte, enligt konventionen,\r\ndiskrimineras eller utsättas för våld på grund av sitt\r\neller sina föräldrars ras, kön, etniska ursprung,\r\nhandikapp m.m. Det känns därför bra att kunna\r\nkonstatera att Sverige inom ramen för FN:s\r\nkonvention för de mänskliga rättigheterna har varit\r\npådrivande när det gällt att förmå världens länder\r\natt skriva på barnkonventionen och därmed\r\nförbinda sig att följa dess principer. Att kontrollera\r\natt så verkligen sker är en stor och viktig uppgift för\r\nvärldssamfundet. Sverige har också på olika sätt\r\nstött den kommitté som övervakar de ratificerande\r\nstaternas efterlevnad av konventionen.</pre><pre>Herr talman! Jag yrkar bifall till hemställan i\r\nutrikesutskottets betänkande.</pre><pre>Anf. 42  INGBRITT IRHAMMAR (c):</pre><pre>Herr talman! Jag tänker i mitt inlägg koncentrera\r\nmig på östtimoresernas och västsahariernas\r\nsituation. Frågan om båda dessa folkgruppers\r\nframtid är att betrakta som oavslutade koloniala\r\nproblem. Båda dessa folk behöver internationellt\r\nstöd och påtryckningar för att deras framtid skall\r\nkunna avgöras i fria demokratiska val. Både\r\nösttimoreserna och västsaharierna lever under\r\nockupation, vilket har sagts här tidigare. Bristen på\r\nmänskliga rättigheter är omfattande.</pre><pre>Först till situationen för östtimoreserna. Det krävs\r\nverkligen starka internationella påtryckningar för\r\natt få Indonesien att respektera de mänskliga\r\nrättigheterna, såväl i Indonesien som på det\r\nockuperade Östtimor.</pre><pre>Det krävs också starka internationella\r\npåtryckningar för att samtalen om Östtimors\r\nframtid under FN:s ledning skall leda fram till att\r\ntimoreserna skall få avgöra sin egen framtid i en\r\nfolkomröstning, något som Sverige har stått bakom\r\nunder lång tid.</pre><pre>Situationen vad gäller mänskliga rättigheter i\r\nIndonesien och på Östtimor är klart\r\notillfredsställande. Värst är situationen på det\r\nocuperade Östtimor och i provinserna Aceh och\r\nIrian Jaya.</pre><pre>På Östtimor är befolkningen fortfarande totalt\r\nkontrollerad. Godtyckliga arresteringar sker.\r\nPersoner arresteras och fängslas på politiska\r\ngrunder. Jag har nyss kommit hem från Portugal,\r\ndär jag träffade representanter från deras\r\nutrikesdepartement och utrikesutskott, men också\r\nnågra av de studenter som var med om\r\nockupationen av de svenska och finska\r\nambassaderna i somras. Det framkom nya\r\nuppgifter om arresteringar, misshandel och tortyr.</pre><pre>Jag fick en lista på över tio namn på studenter, som\r\nnu arresterats och torterats. Dessa ungdomar hade\r\ndeltagit vid demonstrationen i Dili 1992 och\r\növerlevt. Över 200 andra studenter och ungdomar\r\ndödades i samband med demonstrationen eller\r\nsnarare slaktades på kyrkogården och efteråt på\r\nsjukhusen. De överlevande studenterna har nu\r\narresterats inför den senaste FN-\r\nförhandlingsomgången den 6 maj i Genève mellan\r\nIndonesien och Portugal. De skulle nämligen\r\nförhindras att demonstrera sitt motstånd på\r\nÖsttimor mot den indonesiska ockupationen i\r\nsamband med samtalen. Det var inte tänkt att\r\nomvärlden skulle få veta att motståndet mot\r\nockupationen starkt lever vidare på ön.</pre><pre>Det är viktigt att nyheter om dessa arresteringar\r\noch den tortyr dessa pojkar har utsatts för når\r\nomvärlden. Det är viktigt att dessa nyheter når\r\nledamöter i denna kammare, så att vi slipper lyssna\r\npå sagor om att arresteringar nu upphört på\r\nÖsttimor, så att vi slipper lyssna till förslag om u-\r\nkrediter till Indonesien eller om återupptagande av\r\nvapenexport till Indonesien med argumenteringen\r\natt situationen blivit så mycket bättre där.\r\nSituationen vad gäller mänskliga rättigheter i\r\nIndonesien och på Östtimor är oacceptabel.\r\nFörutom försvinnanden, godtyckliga arresteringar,\r\nmisshandel och tortyr som fortsätter, är\r\nrättssäkerheten undermålig.</pre><pre>Andra exempel på den oacceptabla situationen är\r\natt det också är förbjudet att bilda nya partier eller\r\nfackförbund. Pressen måste leva under självcensur.</pre><pre>Även ett enigt utskott betonar detta samt att\r\ndödsstraffet inte är avskaffat.</pre><pre>Det finns visserligen vissa ljuspunkter i Indonesiens\r\nagerande. Dit hör beslutet att tillsätta en nationell\r\nkommission för de mänskliga rättigheterna, i syfte\r\natt undervisa myndighetspersoner på området för\r\nde mänskliga rättigheterna. Dessutom har den\r\nindonesiska regeringen inbjudit den specielle\r\nrapportören om summariska och godtyckliga\r\nrättigheterna att besöka Östra Timor under detta\r\når. Detta är positivt.</pre><pre>Men Indonesien har inte ratificerat 1966 års\r\nkonventioner om de mänskliga rättigheterna. Och\r\nIndonesiens första rapport till barnkommitten inger\r\nstark oro på grund av det stora antalet reservationer\r\nsom Indonesien gjort i samband med ratificeringen\r\nav barnkonventionen.</pre><pre>Nu krävs att klara förbättringar sker vad gäller\r\nmänskliga rättigheter i Indonesien och på Östtimor.\r\nZanana Gusmao måste friges. Alla politiska fångar\r\nbör släppas genom allmän amnesti.</pre><pre>Tidigare indonesiska löften om\r\ntrupptillbakadragande på Östtimor måste\r\nomgående infrias. När vi var där i september fick vi\r\nhöra att det skulle ske alldeles i dagarna, men\r\nfortfarande har ingenting hänt. Löftena måste\r\ninfrias för att något förtroende alls för uttalanden\r\nfrån indonesiska myndigheter skall kunna finnas.</pre><pre>Herr talman! Sedan 1975 har Indonesien ockuperat\r\nÖsttimor, och frågan om Västsaharas\r\nsjälvständighet har varit på FN:s dagordning i över\r\n25 år.</pre><pre>Från svensk sida betraktar vi också frågan om\r\nVästsaharas framtid som ett oavslutat kolonialt\r\nproblem, där områdets framtid måste avgöras i\r\nenlighet med befolkningens fritt uttalade\r\nönskemål.</pre><pre>År 1991 godkände FN:s säkerhetsråd\r\ngeneralsekreterarens plan för att lösa konflikten\r\nom territoriet. I enlighet med denna plan inrättades\r\nen observatörsstyrka Minurso. Styrkan skulle ha\r\nansvaret för att det eldupphör som trädde i kraft\r\nden 6 september 1991 respekterades. Men FN-\r\nstyrkan har haft svårt att etablera sig i området.\r\nStyrkans uppgifter har inskränkt sig till\r\növervakning av vapenvilan. Minurso-styrkan har\r\nhindrats och hotats av marockansk militär i\r\nområdet. Fram till i dag är det bara en mindre del\r\nav den planlagda FN-styrkan som verkligen har\r\ninstallerats i Västsahara. FN har alls inte kontroll\r\növer territoriet. Snarare råder i princip ett\r\nmarockanskt undantagstillstånd i de ockuperade\r\ndelarna av Västsahara. Inga journalister eller\r\nobservatörer har tillträde till Västsahara.\r\nVästsaharier som tar kontakt med FN-personal har\r\nsnabbt arresterats och torterats och i några fall till\r\noch med mördats.</pre><pre>Den folkomröstning som enligt fredsplanen skulle\r\nha ägt rum i januari 1992 för att avgöra Västsaharas\r\nsjälvständighet eller integrering med Marocko\r\nkunde därför inte genomföras enligt tidsplanen.\r\nDetta berodde framför allt på att Marocko på olika\r\nsätt har försökt sabotera fredsprocessen.</pre><pre>I stället för att t.ex. dra tillbaks deltagarna i den\r\nförsta ''Gröna marschen'', som FN begärt, har\r\nMarocko genomfört en ny ''Grön marsch'', som\r\ninnebär att ytterligare mer än hundratusen\r\nmarockaner har förflyttats till Västsahara i syfte att\r\nförfuska folkomröstningen. Dessutom har\r\nmarockanerna använt vapenvilan till att förstärka\r\nden beryktade muren genom Sahara.</pre><pre>För att bryta dödläget vad gäller fredsplanen gjorde\r\nFN påtryckningar på båda parter i konflikten för att\r\nlösa de problem som förhindrade\r\nfolkomröstningen. Ett direkt sammanträffande\r\nskedde i El Ayoun i juli 1993, framför allt för att\r\nnågra av medlemsstaterna i FN:s säkerhetsråd\r\nutsatte Marocko för påtryckningar. Ett andra möte\r\ni oktober i New York mellan parterna ställdes in.\r\nPolisario vägrade förhandla med den delegation,\r\nsom Marocko utsett, eftersom den bestod av\r\navhoppade västsaharier.</pre><pre>Efter detta lämnade FN:s generalsekreterare en ny\r\nrapport till säkerhetsrådet, där han lovade att\r\narbeta hårt för att registreringen av de\r\nröstberättigade skulle kunna börja. Säkerhetsrådet\r\ntog ställning till generalsekreterarens senaste\r\nrapport nu i mars. Den kommission, som har i\r\nuppgift att fastställa vilka som är röstberättigade\r\nskall fortsätta att arbeta t.o.m. den sista juni.\r\nAvsikten är att folkomröstningen skall kunna hållas\r\nmot slutet av 1994.</pre><pre>Marocko har ständigt provocerat och försökt\r\nförhindra genomförande av fredsplanen. Förutom\r\nvad jag tidigare sagt har marockanerna vägrat\r\nöppna kontor för FN:s identifieringskommitté.\r\nMarockanerna har inte heller velat publicera\r\nröstlängderna. Alla dessa provokationer mot FN:s\r\nfredsplan måste vi naturligtvis kraftfullt fördöma.\r\nInternationella påtryckningar mot Marocko är\r\nnödvändiga för att fredsplanen skall kunna\r\ngenomföras.</pre><pre>Samtidigt är det nödvändigt att FN ges tillräckliga\r\nresurser och starkt stöd. Det är viktigt att FN visar\r\nauktoritet och kan hävda fredsplanens\r\ngenomförande.</pre><pre>Herr talman! Flera västsaharier har dött under de\r\nmånga år kriget mellan Polisario och Marocko har\r\nvarat. Fångar har tagits. Polisario har velat\r\nåterlämna marockanska krigsfångar till Marocko,\r\nsom vägrat mottaga dem. Samtidigt har Marocko\r\nhållit åtskilliga västsaharier fängslade, varav många\r\navlidit av svält och tortyr i fängelserna. Sommaren\r\n1991 släppte kung Hassan 265 civila västsaharier\r\nfrån hemliga fängelser i Marocko. Kungen hade\r\ntidigare förnekat både fångarnas existens och\r\nexistensen av hemliga fängelser. De ''frigivna''\r\nvästsaharierna släpptes i det ockuperade\r\nVästsahara.</pre><pre>Dessa frigivna saharier får emellertid inte ha\r\nkontakt med någon utlänning. De får inga jobb och\r\ningen sjukvård. Flera har dött sedan\r\n''frigivningen''. Flera har fängslats igen. En ny våg\r\nav arresteringar av västsaharier ägde rum under\r\n1992. Fortfarande saknas flera fängslade\r\nvästsaharier. Enligt uppskattningar som gjorts hålls\r\nca 500 saharier i fängsligt förvar.</pre><pre>Det är svårt att få förbättringar på MR-området i\r\nMarocko, eftersom bristen på respekt av mänskliga\r\nrättigheter är så omfattande i detta land. Men detta\r\nfaktum får inte förhindra oss från fortsätta kritisera\r\noch försöka utöva påtryckningar mot\r\nförtryckarregimen Marocko. Vi är flera som\r\nmotionerat om att användningen av\r\nundersökningskommissioner under t.ex. FN:s regi\r\nskulle kunna vara ett verkfullt instrument för att\r\ngranska situationen i Marocko, men naturligtvis\r\nockså i Polisariokontrollerade områden. Det är\r\ndärför glädjande att även utskottet betonar vikten\r\nav en sådan undersökningskommission. Jag anser\r\natt vi från svensk sida nu måste agera mycket\r\nkraftfullt för att en sådan kommission bildas, och\r\näven utlova svenskt stöd åt ett sådant arbete. Det\r\ngäller att alla västsaharier kan hittas och\r\nidentifieras inför den kommande\r\nfolkomröstningen. Det kan bli de fängslade\r\nsahariernas röster som avgör valutgången.</pre><pre>Med detta vill jag yrka bifall till hemställan i\r\nbetänkandet i dess helhet.</pre><pre>Anf. 43  BERTIL MÅBRINK (v) replik:</pre><pre>Herr talman! Jag kan instämma helt i Ingbritt\r\nIrhammars anförande. Det var bra, och hon är\r\nockså mycket engagerad i dessa frågor.</pre><pre>Jag vill ställa några frågor. Ingbritt Irhammar säger:\r\nJag hoppas att det inte blir några u-krediter till\r\nIndonesien. Vad syftar Ingbritt Irhammar på? Är\r\ndet den ansökan som nu ligger inne hos regeringen\r\nfrån BITS? Det är ju regeringen som skall göra det\r\nslutliga ställningstagandet. Eller syftar Ingbritt\r\nIrhammar på de biståndspengar, eller vad man skall\r\nkalla dem, som går från Sveriges biståndsbudget via\r\nNordiska investeringsbanken?</pre><pre>Den andra frågan, som jag ställde till Viola\r\nFurubjelke, gäller det citat som jag gjorde från s.\r\n48, nämligen: ''Splittringstendenser i Indonesien\r\nskulle lätt kunna leda till en destabilisering av den\r\nviktiga sydostasiatiska regionen.'' Denna\r\nformulering och formuleringen därefter känner\r\nIngbritt Irhammar mycket väl till. Anser Ingbritt\r\nIrhammar att formuleringen är tillräckligt\r\nklargörande om att utskottsmajoriteten står bakom\r\nÖsttimors rätt till självbestämmande och att\r\nÖsttimor inte är någon del av Indonesien? Jag ser\r\nen dubbelhet i denna formulering, som jag är litet\r\norolig för. Jag skulle gärna vilja höra vad Ingbritt\r\nIrhammar har att säga.</pre><pre>Anf. 44  INGBRITT IRHAMMAR (c)\r\nreplik:</pre><pre>Herr talman! Jag tycker att texten i betänkandet\r\nvad gäller klarläggandet om Östtimors rätt till\r\nsjälvbestämmande är tydlig efter det att ordet\r\nannekterade skrevs in framför Östra Timor. Men\r\nför att ytterligare förtydliga detta tog jag ju i mitt\r\nanförande upp Östtimors självklara rätt att\r\nbestämma sin framtid i en folkomröstning. Sverige\r\nhar stött den tanken och den frågan under flera år.\r\nNu har jag sagt det igen. Jag uppfattar att denna\r\nkammare verkligen enigt står bakom detta.</pre><pre>Vad gäller u-krediterna menade jag dem som nu\r\nansöks om hos BITS. Det finns absolut inte något\r\nskäl att ge några u-krediter i ett läge med så många\r\nbrott mot de mänskliga rättigheterna som nu sker i\r\nIndonesien som helhet och också i Östtimor. Det är\r\nmin och mitt partis uppfattning att det inte finns\r\nnågra skäl till u-krediter till Indonesien nu.</pre><pre>Anf. 45  BERTIL MÅBRINK (v) replik:</pre><pre>Herr talman! Ingbritt Irhammar besvarade bara\r\nhalva frågan när det gäller u-krediterna. Ingbritt\r\nIrhammar vet mycket väl att det går svenska\r\nbiståndspengar till den nordiska\r\ninvesteringsbanken. Bl.a. dessa pengar används\r\nsedan för att pumpa pengar in i Indonesien. Jag\r\nhoppas att Ingbritt Irhammar och jag är överens om\r\natt också det är oacceptabelt.</pre><pre>Anf. 46  INGBRITT IRHAMMAR (c)\r\nreplik:</pre><pre>Herr talman! Denna fråga diskuterade vi i\r\nseptember med den svenska ambassaden i\r\nJakarta -- jag har också tidigare motionerat om just\r\ndetta. I Jakarta förklarade man från ambassadens\r\nsida att detta rörde pengar till en bank och att\r\nbanker över huvud taget världen runt står\r\nfristående. Banker skall alltså världen runt kunna\r\nkonkurrera på lika villkor; det gäller även nordisk\r\ninvesteringsbank. Jag har alltså ändrat uppfattning\r\npå denna punkt, och den är nu att även Nordiska\r\ninvesteringsbanken skall få lov att konkurrera på\r\nlika villkor.</pre><pre>Sedan gäller det för oss att försöka skapa opinion,\r\nså att pengarna inte används till sådant som vi inte\r\nvill stödja. Jag kan tänka mig stödpengar till\r\nmiljöförbättringssystem, exempelvis när det gäller\r\nolika skogsprojekt. Bl.a. vårt svenska kunnande\r\nkan vara till gagn för befolkningen i Indonesien,\r\noch för hela världen.</pre><pre>Anf. 47  MARGARETA VIKLUND (kds):</pre><pre>Herr talman! Vissa givna regler och rättesnören\r\nmåste finnas för att relationerna mellan länder och\r\nfolk skall fungera. Mänskliga rättigheter är en\r\nsådan regel.</pre><pre>Herr talman! Det betänkande som vi diskuterar är\r\nmycket vittomfattande. Jag vill särskilt belysa\r\nkvinnans, barnens och etniska gruppers situation.</pre><pre>I september i år kommer FN att ha en\r\nbefolkningskonferens i Kairo, vilket redan har\r\nnämnts här i dag. Det är mycket angeläget att\r\nfrågan om prenatal könsdiskriminering, dvs.\r\nkönsdiskriminering redan före födelsen, tas upp vid\r\nden konferensen.</pre><pre>I dag är ett gossebarn i många av världen länder,\r\nför att inte säga i de flesta, mycket mer värt än ett\r\nflickebarn. Det har bl.a. fått som konsekvens att\r\n100 miljoner flickor, kvinnor, saknas i världen i dag.\r\nMånga vägras att födas. Man kan ju genom\r\nfosterdiagnostik avslöja vilka som är flickfoster. En\r\ndel av flickorna försvinner därför att de mördas i\r\nsamband med sin födelse.</pre><pre>Frågan om prenatal könsdiskriminering är särskilt\r\nallvarlig, eftersom den tar upp en speciell\r\ndimension av de mänskliga rättigheterna, nämligen\r\natt dessa rättigheter redan kränks innan människan\r\nhar kommit till världen. Mänskliga rättigheter\r\nmåste respekteras under en människas hela\r\nlivscykel. Men det är tragiskt när en grupp\r\nmänniskor, i detta fall flickebarn, redan från\r\nbörjan -- eller innan början ens har börjat -- har ett\r\nsämre utgångsläge.</pre><pre>Jag anser att det är mycket angeläget att den\r\nprenatala könsdiskrimineringen tas upp vid FN:s\r\nkonferens i Kairo om befolkningsfrågan. I de\r\nhandlingar som jag läst om denna konferens, har\r\njag ännu inte sett att den frågan är planerad att\r\nkomma upp på dagordningen. Jag hoppas att jag\r\nhar läst slarvigt. Jag anser också att den frågan\r\nmåste upp på FN:s generella dagordning och\r\nbehandlas i generalförsamlingen.</pre><pre>Jag anser dessutom att Sverige under sina bilaterala\r\ndiskussioner med olika biståndsländer allvarligt\r\nskall ta upp den frågan som en djupt kränkande\r\nmänsklig rättighetsfråga, som kan få konsekvenser\r\nför biståndet om problemet inte rättas till. Jag har\r\nsagt detta tidigare i kammaren, men jag anser att\r\ndet är så viktigt att jag ville säga det en gång till.</pre><pre>Herr talman! FN:s befolkningskonferens i Kairo är\r\nangelägen, och befolkningsfrågan befinner sig högt\r\nupp på den internationella säkerhetsdagordningen.\r\nFörutom den snabba befolkningsökningen finns det\r\nmånga andra viktiga delfrågor att ta itu med. I\r\nmånga fall är tiden knapp och problemen av sådan\r\nart att kraftfulla åtgärder måste vidtas. Men det\r\nakuta läget får aldrig vara en ursäkt för att\r\nmänskliga rättigheter sätts på undantag. Ett etiskt\r\nperspektiv, som börjar med ett klart\r\nställningstagande för mänskliga rättigheter, måste\r\nanläggas från första början när konferensen öppnar\r\noch olika åtgärder föreslås. I tidigare sammanhang\r\ndå befolkningsfrågan hanterats har oetiska inslag\r\nförekommit, t.ex. tvångssterilisering och\r\nmassaborter. Det får inte bli fallet när vi planerar\r\nför ett bättre och mänskligare 2000-tal.</pre><pre>I det sammanhanget är det värt att notera att\r\naspekter som har med kvinnans lika rätt till\r\nuniversella mänskliga rättigheter att göra även\r\nkommer att tas upp under FN:s kvinnokonferens i\r\nPeking. Frågan är dock om denna sida av kvinnans\r\nsituation och rättigheter kan få tillräcklig belysning\r\noch uppmärksamhet i ett land som så flagrant\r\nkränker de mänskliga rättigheterna. Kina har inte\r\navvikit en tum från den linje som de drog upp i\r\nsamband med massakern på Himmelska fridens\r\ntorg. Systematiska trakasserier av politiska\r\ndissidenter, inhumana villkor i fängelser och\r\nsummariska avrättningar är en konstant del av\r\nvardagen. Den prestige som en stor FN-konferens\r\nförlänar dem har de inte gjort sig förtjänta av.</pre><pre>Herr talman! Det pågår för närvarande många krig\r\ni världen. En del har karaktären av utrotningskrig.\r\nBefolkningsgrupper står mot varandra. Etnisk\r\nresning är ord som ofta används i våra dagar. Jag\r\ntänker framför allt på Bosnien-Hercegovina,\r\nTurkiet, Burundi och Rwanda.</pre><pre>Jag vill påstå att situationen i Bosnien-Hercegovina\r\nkommer att gå till historien som en av vår moderna\r\ntids största skamfläck när det gäller mänskliga\r\nrättigheter. Trots att Bosnien-Hercegovina är en av\r\nFN erkänd stat, anser jag att FN, Världssamfundet,\r\ninte tagit sitt ansvar fullt ut för att stoppa det\r\nblodbad, den skymf, det nedtryckande och\r\nförtryck, våldförande som ägt, och äger rum, där.\r\nVar finns alla de marktrupper som olika länder\r\nlovat att skicka dit? Var finns den massiva protest\r\nsom borde ha hörts från ledare i framför allt Europa\r\nmot detta orättfärdiga krig, som både är ett makt-\r\noch erövringskrig och en etnisk rensning? Med\r\nledare menar jag både politiska, fackliga och\r\nkyrkliga. Det har varit så tyst från den fronten. Nu\r\nhar man samlats på europeisk utrikesministernivå\r\nför att tala om för anfallare och försvarare hur\r\nBosnien-Hercegovina skall delas. Det är väl bra att\r\nman äntligen börjar diskutera Bosnien med\r\nvarandra.</pre><pre>Men att acceptera något annat än de av FN\r\ngodkända gränserna för Bosnien-Hercegovina ger\r\nvärlden och angriparna fel signaler, nämligen\r\nsignalerna att brott mot mänskliga rättigheter och\r\nmot folkrätt lönar sig. För ungefär ett år sedan gav\r\nväst upp Bosnien och godtog i praktiken att militärt\r\nvåld hade slitit sönder en av FN:s medlemsstater.</pre><pre>USA talar nu om ett hävande av vapenembargot.\r\nDet är så dags nu, när landet är nästan helt\r\nsöndersmulat och det knappast finns något kvar att\r\nförsvara!</pre><pre>Herr talman! När nu kanonerna nästan har tystnat\r\ni Sarajevo och världen tillfälligtvis andas ut när det\r\ngäller den fronten, dyker många angelägna\r\nuppgifter upp för Sverige. Den första uppgiften är\r\natt lyfta fram de andra områdena i Bosnien där\r\nkriget fortgår i det tysta. Civilbefolkningens\r\nlidande i Srebrenica, Tuzla, Bihac, Mostar och\r\nandra orter är oförminskat stort.</pre><pre>Den andra uppgiften är att noggrant övervaka\r\nsituationen för muslimerna i anslutning till att de\r\nstridande parterna avväpnas. Vi får inte glömma att\r\ndet trots allt är så att serberna mycket lättare kan\r\nfinna nya vapen på grund av det stöd som de får\r\nfrån rest-Jugoslaviens armé. Denna situation kan\r\nmed tiden öka krigsrisken på nytt.</pre><pre>Den tredje, något svårare uppgiften är att försöka\r\nförhindra att Bosnien blir ett forum för nya\r\nstormaktsambitioner. Det finns i nuvarande läge\r\nspänningar mellan säkerhetsrådets medlemmar,\r\nberoende på skiftande nationella intressen. Dessa\r\nmåste övervinnas, till förmån för fred och\r\nåteruppbyggnad av Bosnien-Hercegovina. Det är\r\nfel om FN utnyttjas som en sköld för stormakternas\r\nintressen. Tendenser i den riktningen har länge\r\nvarit synliga.</pre><pre>Herr talman! Jag tror inte heller att Turkiet tål en\r\ndjupare granskning av de mänskliga rättigheterna.\r\nKurderna och syrianerna/assyrierna är där utsatta\r\nför förföljelse, lindrigt sagt. Enligt uppgift har\r\nunder tio år 1 800 kurdiska och syrianska/assyriska\r\nbyar förstörts. Under 1990-talet har förföljelserna\r\nökat betydligt. När det gäller\r\nsyrianernas/assyriernas situation behöver den\r\nsärskilt uppmärksammas, då den gruppen blir\r\nträngd mellan militären och PKK-gerillan.</pre><pre>Herr talman! För närvarande sitter sju kurdiska\r\nparlamentsledamöter fängslade. En domare har\r\nyrkat på dödsstraff, och anklagelsen är\r\nlandsförräderi. De anklagade har i parlamentet\r\nberättat om kurdernas situation och krävt att även\r\nkurderna skall ha mänskliga rättigheter.</pre><pre>Här anser jag att Sverige på ett kraftfullt sätt måste\r\nallvarligt protestera genom de kanaler vi har\r\ntillgång till. I ett land som kallar sig för demokrati\r\nmåste alla ha rätt att existera och ha rätt att\r\nframföra sina synpunkter.</pre><pre>Herr talman! Stor var glädjen när det första fria\r\nvalet kunde hållas i Burundi förra våren. Desto mer\r\nbestörta och besvikna blev vi då presidenten\r\nmördades i oktober förra året och ett blodbad utan\r\nall like satte i gång.</pre><pre>Situationen är fortfarande labil. Människor flyr och\r\ndödas. Men efter vad jag kan förstå finns ändå ett\r\nhopp och en vilja att få till stånd en demokratisk\r\nprocess på djupet. Här tror jag att vi, både som\r\nföregångsland och med den goodwill vi har i det\r\nlandet, har en stor uppgift som inte får försittas.\r\nÄven om det landet inte är så stort och kanske inte\r\nheller låtit tala om sig så mycket i politiska\r\nvärldssammanhang, hör det också till mänskliga\r\nrättigheter och demokrati att man, vare sig man är\r\nliten eller stor som människa eller nation, har rätt\r\natt leva i fredlig samexistens. Jag tror att vi har\r\nmycket att ge Burundi i form av kunskaper i\r\ndemokrati, mänskliga rättigheter och\r\nsamhällsuppbyggnad.</pre><pre>Herr talman! När jag nämner Burundi kan jag\r\nnaturligtvis inte utelämna grannlandet Rwanda.\r\nDet som händer där är så fruktansvärt att det inte\r\ngår att fatta. Jag utgår ifrån att Sverige i första hand\r\nkommer att utöka sina humanitära insatser till det\r\nlandet och till alla de flyktingläger som finns både\r\ninne i och utanför landet.</pre><pre>Herr talman! Under många år har FN:s\r\ngeneralförsamling på sin dagordning haft ''Översyn\r\nav Internationella domstolens roll'' som ett ärende.\r\nAv de 15 domare som FN:s generalförsamling och\r\nsäkerhetsrådet valt är ingen kvinna. Även om\r\nkraven till ämbetet är stora bör det ändå bland\r\nvärldens länder finnas lämpliga kvinnliga\r\ndomarkandidater.</pre><pre>Om väljarna, dvs. de olika staterna, enligt artikel 9\r\nskall bevaka att det finns en garanterad säkerhet så\r\natt domstolen ''företräder civilisationens olika\r\nhuvudformer och världens främsta rättssystem'',\r\nbör hänsyn också tas till att hälften av världens\r\nbefolkning faktiskt är kvinnor och att en stor del av\r\nFN:s arbete gäller kvinnor i många av FN:s\r\nmedlemsländer. Detta faktum, anser jag, bör\r\nåterspeglas i domstolens sammansättning vad gäller\r\nkön. I dag finns ingen kvinnlig domare i FN:s\r\ninternationella domstol i Haag. Det tycker jag är\r\nsvagt.</pre><pre>Herr talman! Med tanke på Sveriges goda\r\ninternationella anseende och erkända arbete för\r\nmänskliga rättigheter och jämställdhet bör Sverige\r\ni FN verka för en jämn könsfördelning i FN:s\r\ninternationella domstol. Förhoppningsvis kan det\r\nkanske hjälpa oss att få en mer rättvis och en bättre\r\nvärld.</pre><pre>Anf. 48  BERTIL MÅBRINK (v) replik:</pre><pre>Herr talman! Jag ser att rättighetsministern är här.\r\nJag kritiserade tidigare att han inte var här, men nu\r\ntar jag tillbaka min kritik. Det är trevligt att se\r\nrättighetsministern här.</pre><pre>Jag kan instämma i mycket av vad Margareta\r\nViklund säger. Det är min uppfattning att man\r\nmåste häva vapenembargot mot Bosnien, så att de\r\nsjälva kan försvara sig, om FN inte kan försvara\r\nBosniens rätt till sin stat. Jag sade detta för tre\r\nveckor sedan, och jag står fast vid den\r\nuppfattningen.</pre><pre>Margareta Viklund säger att Kina inte har gjort sig\r\nförtjänt av att få världskvinnokonferensen 1995 och\r\nradar upp argument för det. Jag kan instämma med\r\nhenne. Men jag vill då fråga: Anser Margareta\r\nViklund att Kina däremot har gjort sig förtjänt av\r\nsvenska biståndspengar? Eller har Margareta\r\nViklund samma uppfattning där som när det gäller\r\nKinas rätt att få världskvinnokonferensen 1995?\r\nJag vill ha ett svar av Margareta Viklund på den\r\nfrågan.</pre><pre>Anf. 49  MARGARETA VIKLUND (kds)\r\nreplik:</pre><pre>Herr talman! När det gäller att ge bistånd till\r\nmänniskor som är i nöd handlar det inte så mycket\r\nom demokrati eller icke demokrati, utan det\r\nhandlar om att ge människor i nöd bistånd. Av den\r\nanledningen tycker jag att det är mycket bra och\r\npositivt att den nuvarande regeringen försöker\r\nsatsa så mycket som möjligt på frivilliga\r\norganisationer, som kan nå in i diktaturer eller\r\nodemokratiska länder på ett helt annat sätt än vad\r\nbistånd direkt från stat till stat kanske kan göra.\r\nMan kan inte lämna människor och folk i nöd på\r\ngrund av att de tillhör en odemokratisk stat. Det är\r\nmin principiella uppfattning.</pre><pre>Anf. 50  BERTIL MÅBRINK (v) replik:</pre><pre>Herr talman! Det var inte det frågan gällde. Vi har\r\ntidigare sagt att det är självklart att vi skall ge\r\nbistånd till mänskliga-rättighets-organisationer och\r\nandra demokratiska organisationer i Kina, och\r\näven till människor som lider nöd. Det är en\r\nuppfattning som vi är överens om.</pre><pre>Jag frågade om Margareta Viklund anser att det är\r\nriktigt att ge u-krediter, dvs. biståndspengar, direkt\r\ntill regimen. Det legitimerar ju det förtryck som\r\nden regimen utövar. Det är inte alldeles säkert att\r\nde pengarna går till de fattiga och de förtryckta.</pre><pre></pre><pre>Det gör det naturligtvis inte. Den går till regimen\r\nsom kanske använder den för att förbättra\r\ntelenäten. Detta används av denna diktaturregim\r\nför att ytterligare förtrycka de som opponerar sig\r\nmot förtrycket. Jag trodde att Margareta Viklund\r\nskulle säga att den formen av bistånd, alltså u-\r\nkrediter till en förtryckarregim, inte är acceptabel.\r\nMen det säger inte Margareta Viklund.</pre><pre>Anf. 51  MARGARETA VIKLUND (kds)\r\nreplik:</pre><pre>Herr talman! Några direkta biståndspengar går inte\r\ntill Kina. Det är biståndskrediter som går dit.\r\nBiståndsministern finns här. Han kommer säkert\r\nockså att svara på den frågan och ge Bertil Måbrink\r\nmer information om saken.</pre><pre>Jag vet att det här är en väldigt kär och angelägen\r\nfråga för Bertil Måbrink som han ständigt och jämt\r\nför på tal. Bertil Måbrink vet vilka regler som gäller\r\nför just Kina.</pre><pre>Anf. 52  VIOLA FURUBJELKE (s) replik:</pre><pre>Herr talman! Margareta Viklund talar som den\r\nbästa oppositionspolitiker och dundrar på i\r\ntalarstolen. Jag får hela tiden en känsla av att hon\r\ntalar för sig själv och inte å kds vägnar. Företrädde\r\nMargareta Viklund kds ståndpunkter i sitt\r\nanförande? Om så var fallet tycker jag att det borde\r\nha funnits mycket kraftfullare skrivningar i en del\r\navsnitt i betänkandet, bl.a. när det gäller Turkiet.\r\nDet borde kanske t.o.m. ha funnits en reservation\r\nfrån kds i det fallet.</pre><pre>Vi har skrivit en hel del kritiskt om Turkiet, men\r\nvi har också skrivit mycket positivt. Om Margareta\r\nViklund å kds vägnar vidhåller de nämnda\r\nuppfattningarna borde det resultera i kraftfullare\r\nagerande från svensk sida när det gäller Turkiet. Vi\r\nskriver på s. 57 att när det gäller förhållandena i\r\nTurkiet har utskottet vid flera tidigare tillfällen\r\nkonstaterat att den turkiska staten har gjort\r\nlångtgående åtaganden angående respekten för de\r\nmänskliga rättigheterna, bl.a. som medlem i ESK\r\noch Europarådet.</pre><pre>Det balanseras visserligen mot en del negativa\r\nuttalanden också, men det finns mer i den\r\nriktningen som ger intryck av att vi tassar på ganska\r\nförsiktigt när det gäller Turkiet. Margareta Viklund\r\nsom ändå tillhör det parti som har bistånds- och\r\nmänniskorättsministerposten i regeringen borde\r\nfölja upp de här åsikterna med konkreta\r\nhandlingar.</pre><pre>Anf. 53  MARGARETA VIKLUND (kds)\r\nreplik:</pre><pre>Herr talman! Som Viola Furubjelke vet är\r\nkunskaps- och informationsprocesser ständigt\r\npågående processer. Viola Furubjelke är själv med\r\ni riksdagens MR-grupp. Där får vi en hel del\r\ndirektinformation om hur situationen i Turkiet är\r\njust nu.</pre><pre>Den information som jag har lämnat från\r\ntalarstolen fick jag för någon vecka sedan. Då var\r\nbetänkandet redan skrivet. Men vi vet att\r\nsituationen för de mänskliga rättigheterna är\r\noerhört ansträngd. Aktiviteterna mot de mänskliga\r\nrättigheterna i Turkiet har skärpts ytterligare nu på\r\nsenare tid. Det finns anledning att agera på olika\r\nnivåer.</pre><pre>Anf. 54  VIOLA FURUBJELKE (s) replik:</pre><pre>Herr talman! Jag har ingen annan uppfattning än\r\nMargareta Viklund i den här sakfrågan. Men jag\r\nutgår från att Margareta Viklund, med sina goda\r\nkontakter med regeringen i dessa frågor, försöker\r\natt driva fram konkreta åtgärder. Det bör inte göras\r\nså passivt som i utskottsbetänkandet, där vi skriver\r\natt vi noterar att den pågående dialogen mellan\r\nTurkiet och Europarådets kommitté enligt den\r\nsvenska regeringens bedömning har förutsättningar\r\natt leda till förbättringar av MR-situationen i\r\nTurkiet.</pre><pre>MR-kommittén kanske behöver litet hjälp på\r\ntraven. Sverige borde mer aktivt och konkret verka\r\nför en bättre MR-situation i Turkiet. Det finns\r\nkonkreta förslag i en motion som Hans Göran\r\nFranck säkerligen kommer att ta upp. Den handlar\r\nbl.a. om medling från svensk sida i den pågående\r\nkonflikten. Det vore mycket bra om Sverige kunde\r\nengagera sig där.</pre><pre>Anf. 55  MARGARETA VIKLUND (kds)\r\nreplik:</pre><pre>Herr talman! På s. 57 i betänkandet står det: ''Den\r\nsvenska inställningen är att alla individer har en\r\nsjälvklar rätt till sin identitet, sitt språk, sin kultur\r\noch religion. Det åligger varje stat att garantera\r\ndessa rättigheter.'' Vi ställer upp på den\r\nståndpunkten och vill arbeta för den på olika sätt.</pre><pre>På senare tid har olika grupper från riksdagen varit\r\ni Turkiet och sett hur situationen är. De har också\r\nkommit med färska rapporter. Visst är situationen\r\nbedrövlig, och visst vill vi i kds och många andra på\r\nolika sätt verka för de mänskliga rättigheterna\r\nockså i Turkiet. Det är viktigt att denna fråga lyfts\r\nfram just nu.</pre><pre>Anf. 56  HANS GÖRAN FRANCK (s):</pre><pre>Herr talman! Jag vill genast säga något om Turkiet.\r\nDet är ingen tvekan om att rapporterna från\r\nTurkiet nu är ytterligt allvarliga. Det har skett klara\r\nförsämringar under senare tid. Det måste till aktiva\r\nåtgärder emot dessa försämringar. Eftersom\r\nstatsrådet Svensson är här skulle det vara mycket\r\nbra om han ville ta till orda just i den fråga som nu\r\när mest aktuell, nämligen frågan om ett än mer\r\naktivt agerande, inte bara från Sverige utan från det\r\ninternationella samfundet och de europeiska\r\norganen, för att få till stånd en fredlig lösning av\r\nkonflikten.</pre><pre>Det är helt oförsvarligt att den turkiska regimen är\r\nså negativ till detta. Den måste nu utsättas för\r\nmycket hårdare press, i syfte att få till stånd en\r\ndialog om hur man skall nå en fredlig lösning. Det\r\nfinns faktiskt möjligheter till detta.</pre><pre>Europarådet, som jag tillhör, har skrivit mycket\r\nalarmerande rapporter om tortyr och brutal\r\nbehandling i Turkiet. Europarådets tortyrkommitté\r\nskriver de mest ingående och konkreta rapporter.\r\nKommittén har gjort inte mindre än tre olika besök\r\ni landet och studerat saken på plats. Det sätt på\r\nvilket Turkiet bemöter den här konkreta\r\nrapporteringen -- nämligen att de i så hög grad\r\nnegligerar den -- är allvarligt. Därför måste det\r\ngöras påtryckningar på Turkiet. Det måste genast\r\nske förändringar när det gäller förhållandena i\r\narrestlokaler, fängelser och läger där folk är\r\nfrihetsberövade.</pre><pre>Jag tycker att Sverige kan spela rollen som medlare,\r\nom det kan komma till stånd. Vi måste också agera\r\nför att delegationer på hög nivå -- både från ESK\r\noch Europarådet -- reser till Turkiet i syfte att utöva\r\nden press på den turkiska regeringen som är mycket\r\nbehövlig i dag. Det vore av betydelse om statsrådet\r\nSvensson kommenterade detta.</pre><pre>Allmänt sett innehåller utskottsbetänkandet en\r\nbeskrivning av situationen runt om i världen. Det\r\när en underdrift att säga att situationen är dålig och\r\natt kränkningar fortsätter att äga rum överallt.\r\nSituationen är mycket dålig på de flesta håll. Det\r\nbegås allvarliga kränkningar i mycket stor\r\nutsträckning.</pre><pre>Det finns ändå ett antal ljuspunkter, och de bör\r\nman också notera. Jag tycker t.ex. att det är viktigt\r\natt notera de ljuspunkter som finns i Södra Afrika,\r\ni Mellanöstern -- framför allt i fråga om konflikten\r\nmellan Israel och Palestina -- och i vissa länder i\r\nLatinamerika. Jag tänker då framför allt på Chile.\r\nMen jag skulle kunna nämna ytterligare exempel.\r\nDet är viktigt att konstatera att det lönar sig att\r\nagera -- och att agera offensivt. Märkligt nog sker\r\ndet framsteg i fråga om de mänskliga rättigheterna\r\njust i områden där världssamfundet är mycket\r\naktivt. Så har det varit i de länder som jag här har\r\nnämnt. Men där aktiviteten inte är lika stor, där\r\nhänder det mycket mindre.</pre><pre>Den slutsats man måste dra är att vi inte gör\r\ntillräckligt. I stället gör vi för litet. Vi borde göra\r\nmycket mera, och vi borde animera andra länder att\r\nintensifiera sina ansträngningar.</pre><pre>Jag vill nämna några saker som tydligen inte har\r\nkommit med i det här utskottsbetänkandet men\r\nsom jag tycker att det är viktigt att fästa\r\nuppmärksamheten på.</pre><pre>Först och främst gäller det frågan om dödsstraffet.\r\nOm man skulle lyckas i ansträngningarna med att\r\nfå till stånd ett avskaffande av dödsstraffet runt om\r\ni världen, skulle det ha ett väldigt stort inflytande\r\npå humaniseringen i världen. Dödsstraffet är\r\nnämligen ett av de brutalaste uttrycken när det\r\ngäller att kränka den fundamentala rätten till liv.</pre><pre>Jag är rapportör i Europarådet när det gäller\r\ndödsstraffets avskaffande, och jag menar att\r\ndödsstraffet och de avrättningsmetoder som\r\nanvänds är fullt jämförbara med tortyr. Egentligen\r\när det sätt på vilket man dömer människor till\r\ndöden och avrättar dem en form av allvarlig tortyr.\r\nDärför borde reglerna för dödsstraff vara lika\r\nstränga som reglerna för tortyr. Rapporten om\r\navskaffandet av dödsstraffet har nu skickats ut till\r\nde olika länderna. Svar skall ha inkommit senast\r\nden 15 juni. Jag menar därför att det är mycket\r\nviktigt att det blir en reaktion på detta, så att saken\r\nförs vidare.</pre><pre>Det är alltså angeläget att dödsstraffet kan\r\navskaffas i både freds- och krigstid i Europa. Om\r\ndet gick att få till stånd en sådan ordning i Europa,\r\nskulle det vara en viktig källa när det gäller\r\nmöjligheterna att få inflytande i andra delar av\r\nvärlden -- inte minst i det land som väl leder, skulle\r\njag vilja säga, dödsstraffsutvecklingen, nämligen\r\nUSA.</pre><pre>Jag vill inte bortse från de svårigheter som finns.\r\nMen ansträngningarna för att avskaffa dödsstraffet\r\nbör intensifieras.</pre><pre>En annan fråga som jag vill ta upp är frågan om\r\nasylrätten. Också i det fallet har jag gjort en\r\nrapport som har behandlats i Europarådet.\r\nPoängen i rapporten är det som sägs om att\r\nasylrätten, genom ett tilläggsprotokoll, borde bli en\r\ndel av Europakonventionen om de mänskliga\r\nrättigheterna. Jag ser att utrikesutskottet inte har\r\nföljt med på den punkten. Men att göra ett\r\ntilläggsprotokoll till konventionen här är fullt\r\nmöjligt. Det vore en bra lösning som man på sikt\r\nbör agera för. I avvaktan därpå bör vi få en\r\növerenskommelse som förstärker asylrätten och\r\nde facto-flyktingarnas ställning.</pre><pre>Jag har sagt att man på det europeiska planet måste\r\nfå en mycket mycket bättre samordning av\r\nverksamheten, framför allt med hänsyn till att\r\nasylrätten så allvarligt har urgröpts i många länder.\r\nDet gör att det är nödvändigt att det finns ett organ\r\nsom samordnar de olika sakerna och som har\r\nstörsta möjliga anslutning i hela Europa.</pre><pre>Tyvärr har det visat sig att EU här inte har varit\r\nförmöget att komma med förslag till gynnsamma\r\nregler. Tvärtom har inte ministerkommittén i EU\r\nantagit Europaparlamentets förslag, trots att de\r\nflesta förslagen har varit bra. I stället har man\r\nagerat för klara försämringar. Därför tror jag att\r\nEuroparådet, med stöd av Europaparlamentet och\r\nESK, skulle kunna ta ett initiativ här och få en\r\nledande roll när det gäller att förstärka arbetet för\r\nflyktingarna -- för asylrätten och för de facto-\r\nflyktingskapet.</pre><pre>Jag vill jag också att vi får till stånd en särskild\r\nkommissionär för att utöva det här arbetet i nära\r\nsamråd med UNHCR och att en europeisk fond\r\nupprättas som skulle kunna vara till hjälp, så att det\r\ni de länder som har en sämre ekonomi går att\r\nutnyttja möjligheterna att göra flyktinginsatser.</pre><pre>Anf. 57  GUSTAF VON ESSEN (m):</pre><pre>Herr talman! Det finns ett antal motioner som\r\nberör särskilt kurdernas situation. Som framgår av\r\nbetänkandet är kurderna ett folk som består av 20\r\nmiljoner människor fördelade på minst fyra länder.\r\nÖverallt i dessa länder saknar kurderna faktiskt ett\r\nminoritetsskydd, åtminstone ett minoritetsskydd\r\nvärt namnet.</pre><pre>Man kan säga att det är olika grader i helvetet för\r\ndessa minoriteter. Jag tänker här särskilt ta upp\r\nsituationen i Irak.</pre><pre>Saddam Husseins tryck på kurderna är väldigt\r\nomfattande. Saddam Hussein försöker hela tiden\r\nflytta fram sina positioner så långt som möjligt,\r\nirritera, trycka på och på olika sätt göra livet så\r\nsvårt som möjligt för de kurder som bor i norra\r\ndelen.</pre><pre>Det finns sanktioner från Saddam Husseins sida när\r\ndet gäller kurdiskt näringsliv och kurdernas\r\nlivsföring i övrigt. Därtill kommer FN:s sanktioner\r\nmot Irak i dess helhet. Livsmedel och mediciner är\r\ndock undantagna.</pre><pre>Man kan alltså säga att kurderna i norra Irak är\r\nutsatta för dubbla sanktioner. Kurderna har det\r\nväldigt svårt. Dessutom finns det ett tryck från\r\nTurkiet genom att flyktingar nu går över gränsen\r\nfrån Turkiet och in i norra Irak. Likaså kommer det\r\nkurder från Iran över till norra Irak. Det är alltså\r\nflyktingrörelser in i denna av FN garanterade\r\nfrizon. Mot bakgrund av att det finns dubbla\r\nsanktioner förstår man vilka enorma problem som\r\nkurderna i norra Irak har.</pre><pre>Utöver detta har valutan i Irak och naturligtvis\r\nockså i Kurdistan fallit i värde. Människor har blivit\r\nväsentligt fattigare och har svårt att kunna köpa\r\nlivsmedel. Det är helt enkelt brist på varor, och\r\nhälsotillståndet börjar bli allt sämre.</pre><pre>FN garantear en viss säkerhet. Man har\r\n''demilitariserat'' den norra delen så att man skall\r\nkunna garantera säkerhet för kurderna, säkerhet\r\nmot Saddam Hussein. Men man har i och för sig\r\ninte avväpnat kurderna. Det finns alltså mycket\r\nvapen i Kurdistan. Dessutom utsätts också norra\r\nIrak, eller Kurdistan, för turkisk bombning. Man\r\ndemilitariserar ju inte genom att bomba. Ändå har\r\nTurkiet varit med i FN-samarbetet i samband med\r\nKuwaitkriget.</pre><pre>Sverige bidrar i och för sig med katastrofinsatser av\r\nolika slag. Vi har en kommitté som heter Svenska\r\nkommittén för kurdernas mänskliga rättigheter vars\r\nordförande jag för närvarande är. Vi har ett\r\nbiståndsprojekt som heter Quandilprojektet och\r\nförsöker på olika sätt bidra tillsammans med SIDA.\r\nMen säkerhetsläget blir allt svårare, och det krävs\r\nnu att FN på ett tydligare sätt garanterar den\r\nsäkerhet som krävs för att man skall kunna fortsätta\r\nmed biståndsinsatserna.</pre><pre>Det hölls ett val i norra Kurdistan, vid\r\nsäkerhetszonen. Två partier kom att dela på\r\nmakten, KDP och PUK. Det var ett någorlunda\r\ndemokratiskt val och kanske det första\r\ndemokratiska val som någonsin har skett i detta\r\nområde där kurderna har varit involverade.</pre><pre>Men nöden och bristen är stor, som jag nyss sade,\r\noch komplexa maktstrukturer bland kurderna samt\r\nyttre tryck har ökat nervositeten. Det har tyvärr fått\r\nsom effekt att vissa strider som har lett till dödsfall\r\nhar blossat upp mellan dessa två partier. Det är\r\nnaturligtvis på alla sätt djupt tragiskt.</pre><pre>Nu förbereds medlingsinitiativ för att få de här två\r\npartierna att hålla ihop. Möjligen kommer\r\nFrankrikes presidents fru att leda en delegation. Vi\r\nhar från vår kommitté anmält intresse att också vara\r\nmed och försöka bidra till att genomföra medling.</pre><pre>Det är en förhoppning, herr talman, att\r\nvärldssamfundet skall kunna garantera irakiska\r\nKurdistans fortsatta existens som en självstyrande\r\nprovins i Irak. Om det blir ett misslyckande\r\nhärvidlag kommer det att påverka inte bara\r\nkurderna i Irak utan alla kurder. Om inte ett\r\ndemokratiskt experiment kan lyckas och inte\r\nvärldssamfundet kan garantera detta kommer\r\nnaturligtvis svårigheterna för övriga kurder att öka\r\nbetydligt.</pre><pre>De omgivande länderna, Turkiet, Syrien och Iran,\r\nhar inget som helst intresse av att medverka till att\r\nkurdernas mänskliga rättigheter garanteras. De gör\r\nnaturligtvis allt för att försvåra processen. Därför\r\nmåste man verkligen se just arbetet i norra Irak,\r\nirakiska Kurdistan, som en mycket viktig fråga. Det\r\nfinns ingen annan väg än samtal, dialog och respekt\r\nför mänskliga rättigheter. Vi i vår kommitté hoppas\r\natt vi skall kunna vara med och bidra på bästa sätt\r\nnär det gäller att åstadkomma kontakter på olika\r\nsätt som innebär att man resonerar och samtalar.</pre><pre>Jag vill också nämna den mycket svåra situationen\r\ni Turkiet. Jag tänker inte uppehålla mig vid den,\r\neftersom Hans Göran Franck så vältaligt har\r\nbeskrivit den.</pre><pre>Inom flyktingpolitiken talar man om tidiga\r\nvarningssignaler. En mycket omfattande\r\nflyktingström kan snabbt uppstå om man inte gör\r\nnågot. Varningsklockorna ringer i det här\r\nsammanhanget. De ringer högt.\r\nFlyktingströmmarna har i och för sig redan börjat,\r\nmen när de börjar uppstå på allvar är det ofta för\r\nsent. Därför är det särskilt viktigt att man nu på alla\r\nsätt som är möjliga går in och försöker på ett tidigt\r\nstadium medverka till att utvecklingen tar en bättre\r\nväg, annars kan vi få väldigt stora\r\nflyktingströmmar, och då kommer de verkliga\r\ntragedierna att äga rum.</pre><pre>Herr talman! Jag yrkar med detta bifall till\r\nhemställan i utrikesutskottets betänkande.</pre><pre>Anf. 58  YLVA ANNERSTEDT (fp):</pre><pre>Herr talman! I ett flertal debatter om mänskliga\r\nrättigheter i den här kammaren har jag framfört och\r\nredovisat de övergrepp som har skett i Tibet av de\r\nkinesiska ockupanterna och som fortfarande sker.\r\nDet är fängslande av de tibetaner som vågar\r\nuttrycka kritik mot regimen. Det är tortyr av\r\ntibetaner i fängelse. Det är tvångssterilisering av\r\ntibetanska kvinnor. Det är försök att utplåna den\r\ntibetanska kulturen. Det är skogsskövling, och det\r\nhandlar om dumpning av radioaktivt avfall i Tibet.</pre><pre>De här övergreppen har inte upphört eller mattats.\r\nDe pågår nu, i dag, med oförminskad styrka.\r\nDärför tycker jag att det finns anledning att inte\r\nbara säga som utskottet: ''fortsätter att medverka\r\ntill'' och ''Utskottet utgår från att regeringen\r\nfortsätter att verka för -- -- --.'' Det har man sagt\r\nmånga gånger. Det har uppenbarligen inte haft\r\nnågon som helst verkan under de 40 år som har gått\r\nsedan Kina ockuperade Tibet.</pre><pre>Det borde vara på sin plats, tycker jag, att man\r\nskärper formuleringarna från utskottets sida.\r\nUtskottet borde åtminstone ha kunnat tala om att\r\nman skall göra förnyade ansträngningar eller sätta\r\nin mer aktiva insatser, för att utskottsbetänkandet\r\nskulle ha fått någon form av framåtsyftning.</pre><pre>Jag konstaterar också att utskottet lakoniskt uttalar\r\natt Sverige aldrig har ifrågasatt kinesisk de facto-\r\növerhöghet, utan någon vidare kommentar. Varför\r\nhar Sverige inte gjort det? kan man fråga sig. Här\r\nhar vi en mycket tydlig parallell till de baltiska\r\nstaternas kamp mot den ryska ockupationen.</pre><pre>Att de socialdemokratiska regeringarna och s-\r\nmajoriteterna i riksdagen inte kritiserade de\r\nkommunistiska diktaturer som fortfarande finns\r\nkvar vet vi och är vana vid. Men nu har vi en annan\r\nsituation och hade faktiskt kunnat vänta oss ett\r\ntydligare stöd för Tibets sak. Jag beklagar mycket\r\natt det inte blivit så.</pre><pre>Vi kan nu se hur också Indien, som under lång tid\r\ngjort omfattande och beundransvärda insatser för\r\nTibets exilregering och för Dalai Lamas\r\nmöjligheter att verka, på olika sätt pressas av sin\r\nmäktiga granne i norr, Kina. Det finns alltså all\r\nanledning att så många nationer som möjligt skall\r\nuttala sitt stöd för Tibets sak.</pre><pre>I mars genomfördes i New Delhi en stor\r\ninternationell konferens för Tibets stöd, där\r\nparlamentariker från inte mindre än 25 länder\r\ndeltog. Jag hade förmånen att vara med och kunde\r\nockså överbringa en hälsning från vår talman\r\nIngegerd Troedsson. Vi antog vid konferensen tio\r\nåtgärdspunkter, som alla regeringar,\r\nparlamentariker och politiker på alla nivåer kan\r\nhjälpa till att förverkliga:</pre><pre>1.  att lägga olika förslag i respektive riksdagar,</pre><pre>2.  att påverka regeringar att verka för Tibets sak,</pre><pre>3.  att informera och engagera också lokala och\r\nregionala beslutsforum,</pre><pre>4.  att organisera delegationsresor till Kina och\r\nTibet,</pre><pre>5.  att göra framställningar till de kinesiska\r\nambassaderna i sina respektive länder,</pre><pre>6.  att stödja tibetaner i exil,</pre><pre>7.  att verka i internationella organisationer,</pre><pre>8.  att uppmuntra besök av Dalai Lama,</pre><pre>9.  att verka i internationella föreningar och</pre><pre>10.  att uppmuntra och verka för en förbättring av\r\nde mänskliga rättigheterna i Kina.</pre><pre>Det är alltså en lång rad viktiga åtgärder som\r\nparlamentariker kommer att verka för i 25 länder\r\noch i 25 länders parlament. Utskottets\r\nformuleringar tycker jag därför är mycket tama i\r\ndet perspektivet.</pre><pre>Jag kan dock konstatera att utskottet i år inte\r\navstyrker den motion där jag står som första namn\r\nmen som har samlat representanter från samtliga\r\npartier som ingår i riksdagen och också i riksdagens\r\nTibetkommitté.</pre><pre>En av de tio aktionspunkterna från\r\nTibetkonferensen i New Delhi var att regeringar\r\neller parlament skulle organisera delegationsresor\r\ntill Kina och Tibet. Det är också ett av de krav som\r\nvi har i vår motion. I mars reste en delegation till\r\nKina och Tibet. Vi har alltså fått det kravet\r\ntillgodosett. Men delegationen upptog endast s.k.\r\nexperter. Det var jurister, sinologer och\r\nsocialvetare. Därmed har man faktiskt missat en\r\nviktig del i hela aktionen, nämligen att väcka\r\nuppmärksamhet i världssamfundet. Det gör man\r\ninte genom att skicka experter som tiger som muren\r\nnär de kommer hem. Ingen utom UD vet\r\nuppenbarligen om att Sverige har haft en\r\ndelegation i Kina och Tibet.</pre><pre>Nej, uppmärksamhet väcker man om man skickar\r\nparlamentariker, vilket ju motionärerna har krävt.\r\nDe låter sig inte tystas i första taget. De uppgifter\r\nsom en expertdelegation får fram kan man lika väl\r\nsamla in med hjälp med de mycket kompetenta\r\npersoner som vi har i Sveriges ambassad i Peking.</pre><pre>Jag tycker att man fullständigt har missat\r\nmöjligheten att få internationell uppmärksamhet\r\nför de övergrepp som sker i Tibet, vilket hade\r\nkunnat bli resultatet av delegationsresan. Vi\r\nkommer därför att upprepa vårt krav i kommande\r\nmotioner och i kommande framställningar, så att\r\ndet kommer till stånd en parlamentariskt\r\nsammansatt delegation som kan ge litet ytterligare\r\nuppmärksamhet för Tibets sak. Vi kommer också\r\natt fortsätta med våra framställningar om att Tibets\r\nsjälvständighet skall stödjas. I övrigt yrkar bifall till\r\nutskottets hemställan.</pre><pre>Anf. 59  BERTIL MÅBRINK (v) replik:</pre><pre>Herr talman! Det är risk att jag blir tjatig, men den\r\nrisken tar jag, för den här frågan är viktig.</pre><pre>Jag kan instämma i väldigt mycket av vad Ylva\r\nAnnerstedt har sagt när det gäller Tibet och Tibets\r\nrätt till självständighet. Tibet är -- det har jag sagt\r\nmånga gånger tidigare -- ockuperat av Kina.\r\nNågonting annat handlar det inte om. Därför är jag\r\ninte överens med utskottsmajoriteten när det gäller\r\nbemötandet av sjupartimotionen om Tibets rätt till\r\nsjälvständighet.</pre><pre>Ylva Annerstedt beskrev tillståndet i Kina. Jag\r\nupprepar en fråga till Ylva Annerstedt. Ylva\r\nAnnerstedt sitter i BITS styrelse. Man har som\r\nbekant beviljat u-krediter till Kina. Jag vill fråga\r\nom Ylva Annerstedt har sagt ja till dem i BITS\r\nstyrelse eller om hon har reserverat sig mot ett\r\nsådant beslut.</pre><pre>Anf. 60  YLVA ANNERSTEDT (fp) replik:</pre><pre>Herr talman! Bertil Måbrink och jag har diskuterat\r\nden här frågan tidigare i kammaren. Då har Bertil\r\nMåbrink fått ett besked: Jag har inte reserverat mig\r\nmot krediter till Kina av det skälet att jag inte tror\r\natt vi genom att skära av kontakter med ett land där\r\nvi inte accepterar behandlingen av mänskliga\r\nrättigheter löser problemen. Jag tror tvärtom att\r\nman genom att ha kontakter med dessa länder får\r\nmöjlighet att på olika nivåer påverka människor så\r\natt de får en annan syn på mänskliga rättigheter och\r\nockså ställer krav på att de styrande skall ha en\r\nbättre respekt för mänskliga rättigheter.</pre><pre>De tibetanska och kinesiska dissidenter som vi har\r\ntalat med i Kina, i Tibet och i exilregeringen tycker\r\natt vi skall vara där, vara närvarande, hjälpa till och\r\npåverka. Det här är ett sätt att göra det, men visst\r\ninte det enda.</pre><pre>Anf. 61  BERTIL MÅBRINK (v) replik:</pre><pre>Herr talman! Det argumentet har man hört förut.</pre><pre>Jag frågade utrikesutskottets ordförande om han\r\nansåg att just u-krediterna var en form av\r\nutpressning mot regimen, ett sätt att kunna ställa\r\nkrav på den. På det svarade utskottets ordförande\r\nplatt nej. Nu säger Ylva Annerstedt mer eller\r\nmindre att det just är dessa man skall använda sig\r\nav. Man kan ställa krav på myndigheterna. Jag tror\r\ninte att ens Ylva Annerstedt själv tror på ett sådant\r\nargument. Erkänn, Ylva Annerstedt, att u-\r\nkrediterna till Kina ger ni -- Ylva Annerstedt har\r\nmedverkat -- av en anledning, nämligen därför att\r\ndet handlar om handel och fina affärskontrakt,\r\ningenting annat. Jag förstår inte varför ni inte kan\r\nerkänna det utan kommer med andra krystade\r\nargument.</pre><pre>Jag har aldrig förnekat utan hela tiden hävdat att vi\r\nkan ge bistånd till mänskliga-rättighets-\r\norganisationer i Kina och andra demokratiska\r\norganisationer i Kina. Det skall vi göra så långt det\r\när möjligt. Det finns kanaler att komma in med\r\nsådant bistånd. Det är en sak. Men u-krediter till\r\ndiktaturregimen i Kina -- det gäller naturligtvis\r\nockså Indonesien -- ger denna diktaturregim\r\nytterligare argument gentemot den demokratiska\r\noppositionen. Den kinesiska ledningen kan säga,\r\noch gör det, liksom den indonesiska: Titta, här får\r\nvi biståndspengar, vi får krediter på fina villkor från\r\nSverige. Vad tjafsar ni om att vi förtrycker de\r\nmänskliga rättigheterna?</pre><pre>Någonting annat betyder inte u-krediterna. Ylva\r\nAnnerstedt och andra i denna kammare som\r\nförsvarar dem mer eller mindre bidrar till att\r\nförlänga en förtryckarregims existens.</pre><pre>Anf. 62  YLVA ANNERSTEDT (fp) replik:</pre><pre>Herr talman! Först vill jag säga att jag inte omfattas\r\nav uppfattningen att man skall använda u-krediter\r\nsom utpressningsinstrument. Men jag har inte\r\nheller sagt att u-krediter är det enda sättet att\r\npåverka, men det är ett sätt att stödja utvecklingen\r\ni ett land så att många människor kan komma i\r\nåtnjutande av utbildning och kontakter med\r\nmänniskor från västvärlden.</pre><pre>Det är en uppenbar sanning åtminstone i fråga om\r\nKina att man har lyckats skapa kontakter med\r\nhundratals människor över hela landet som i\r\nutbildningssituationer, i uppbyggnaden av\r\nkommunikationer, i miljöinsatser kommer i\r\nkontakt med svenskar och andra utlänningar som\r\nomfattas av ett demokratiskt styrelsesätt. De ser\r\nhur vi lever. De ser vilka krav utlänningarna kan\r\nställa på sina myndigheter och överhet.</pre><pre>Det handlar alltså inte blott och bart om att stoppa\r\npengar i gapet på diktaturen, som Bertil Måbrink\r\nvill göra gällande. Det handlar om att höja\r\nutbildningsnivån så att många människor kan\r\nkomma i åtnjutande av bättre utbildning och bättre\r\nkommunikationer. Vi vet att detta leder till ökade\r\nkrav på respekt för mänskliga rättigheter och för ett\r\ndemokratiskt styrelseskick. Det är ett sätt att\r\nmedverka till detta.</pre><pre>Jag vill återigen understryka att de dissidenter som\r\nvi har varit i kontakt med från Kina och Tibet\r\nupprepar sina krav. De vill att vi skall vara\r\nnärvarande där. Vårt sätt att arbeta påverkar de\r\nkinesiska herrarna och deras sätt att arbeta. Det här\r\ngår säkert inte särskilt snabbt. Situationen för de\r\nmänskliga rättigheterna både i Kina och i Tibet är\r\nunder all kritik. Men här, liksom i andra\r\nsammanhang när vi har kontakt med länder som\r\nbehöver bistånd och stöd, arbetar vi på lång sikt.\r\nDet är droppen som urholkar stenen.</pre><pre>Anf. 63  BERITH ERIKSSON (v):</pre><pre>Herr talman! Jag vill börja med att ställa mig\r\nbakom Gustaf von Essens anförande angående\r\nKurdistan och Irak och kurdernas situation i\r\nTurkiet. Med vetskapen om att minnet är kort vill\r\njag ge en liten rekapitulering av de senaste årens\r\nutveckling när det gäller Kurdistan och Irak.</pre><pre>Våren 1991 upphörde striderna mellan de allierade\r\noch Saddamregimen. Då uppfattade den kurdiska\r\npersmergan, gerillan, och de s.k. träskaraberna i\r\nsödra Irak att omvärlden förväntade sig att de som\r\ninhemsk opposition skulle göra slutjobbet och\r\navsätta Saddamregimen.</pre><pre>Kurderna befriade praktiskt taget hela sitt\r\nautonoma område, det område som i Iraks\r\nkonstitution kallas Kurdistan och som sträcker sig\r\nner till 34:e breddgraden och omfattar oljestäderna\r\nMosul och Kerkuk.</pre><pre>Den befrielsen blev kortvarig, eftersom den\r\nirakiska armén tilläts att bomba området samtidigt\r\nsom armén ryckte fram landvägen. Med de\r\nerfarenheter från våren och hösten 1988 som\r\nkurderna hade av bombningar med kemisk gas\r\nutlöste dessa bombningar en massflykt över\r\ngränserna till Iran och Turkiet. Vid den turkiska\r\ngränsen möttes flyktingarna av turkisk militär som\r\nsköt mot dem. Efter det att de hade tillåtits att\r\nkomma över gränsen till Turkiet var det flera tusen\r\nsom dog av brist på mat.</pre><pre>Tack vare den reaktion som uppstod i den övriga\r\nvärlden fattade FN beslutet om att skydda delar av\r\nKurdistan mot fortsatta luftangrepp. Men det\r\nhandlade inte om hela Kurdistan utan om ungefär\r\ntvå tredjedelar. Områdena med oljekällorna skulle\r\nfortfarande kontrolleras av Saddamregimen. Då\r\nkunde den kurdiska persmergan för andra gången\r\ndriva tillbaka den irakiska armén, och flyktingarna\r\nkunde återvända under hösten 1991.</pre><pre>Problemen var många. Fram till Gulfkriget hade\r\nregimen förstört ca 4 000 byar och internerat\r\nhundratusentals kurder i koncentrationsläger. De\r\nflyktingar som hade befunnit sig i Iran och Turkiet\r\nredan före Gulfkriget började att återvända.\r\nKurder och assyrier som befann sig i den del av\r\nKurdistan som fortfarande behärskades av regimen\r\nbörjade att komma till den befriade zonen.</pre><pre>Det har nu snart gått tre år. Den entusiasm, de\r\nförhoppningar och tilltron till den demokratiska\r\nvärldens stöd och hjälp har nu förbytts i desperation\r\noch besvikelse.</pre><pre>På grund av inbördeskriget i Turkiet kommer nu\r\nmånga flyktingar därifrån till Irak. Man beräknar\r\natt det irakiska Kurdistan har tagit emot ca 6 000\r\nkurder från den turkiska sidan. Alltsedan\r\ntillkomsten av frizonen har Turkiet med jämna\r\nmellanrum utfört bombningar, vilka nu sker allt\r\ntätare. I september 1992 gick Turkiet in även i\r\nZahoområdet med en styrka på ca 20 000 soldater.</pre><pre>Iranska kurder har flytt och flyr över gränsen. De\r\nfinns nu i området. Iran skickar missiler.\r\nSaddamregimen plundrar och skickar över de\r\nutblottade kurder som finns kvar runt städerna\r\nMosul och Kerkuk.</pre><pre>Alla tre länder med gräns mot irakiska Kurdistan,\r\nIran, Syrien och Turkiet, försöker på olika sätt att\r\nkrångla med gränsövergångar och göra livet svårt\r\nför flyktingarna.</pre><pre>I betänkandet skriver man att den kurdiska gerillan\r\nPKK har försvårat gränsövergångarna, men man\r\nnämner ingenting om dessa länders medvetna\r\nsabotage av gränsövergångarna.</pre><pre>Ovanpå allt detta stängde Saddam under våren\r\n1993 av strömmen till ett väldigt stort område där\r\nde två stora städerna Duhok och Zaho är belägna.\r\nElektriciteten är fortfarande avstängd.</pre><pre>Det finns ett svenskt ordspråk som säger att när\r\nkrubban blir tom, då bits hästarna. Det är ungefär\r\ndet som just nu händer inne i det irakiska\r\nKurdistan. Olika politiska grupper har börjat att\r\nstrida mot varandra.</pre><pre>Vi kunde bevittna en demokratiutveckling med\r\nöppna och allmänna val till en folkvald regional\r\nadministration och till det parlament som för första\r\ngången kunde fungera i verkligheten och inte bara\r\npå papperet. Dessa försök att bygga demokrati\r\nenligt västerländsk modell håller nu på att slås i\r\nspillror. Om situationen skall kunna stabiliseras och\r\nom området skall kunna räddas undan inbördeskrig\r\noch kaos, måste det till stora humanitära insatser\r\ndirekt i området och inte via Saddamregimen i Irak.\r\nEmbargot måste tas bort för den här delen av Irak.\r\nParlament och administration måste få stöd och\r\nhjälp för att kunna fungera.</pre><pre>Herr talman! Alltsedan jag kom in i riksdagen 1988\r\nhar jag drivit frågan om de bristande demokratiska\r\nrättigheterna i Turkiet och Turkiets brott mot de\r\nmänskliga rättigheterna. Vid en genomgång av\r\ndebattprotokollen kan man när det gäller\r\nrepresentanter både för den socialdemokratiska\r\nregeringen och för den nu sittande regeringen\r\nnotera en häpnadsväckande brist på\r\nställningstagande gentemot Turkiet. Utvecklingen\r\npå mänskliga-rättighets-området har under denna\r\ntid ständigt försämrats. Jag tror att detta är det\r\nförsta året som det inte i utrikesutskottets\r\nbetänkande står att Turkiet är på väg att förbättra\r\nsituationen när det gäller mänskliga rättigheter och\r\natt det där existerar en viss demokratiutveckling.</pre><pre>Det är verkligen viktigt vad utrikesutskottet säger,\r\nför det avspeglar sig sedan på Invandrarverkets\r\nasylbedömningar.</pre><pre>Brotten mot mänskliga rättigheter i Turkiet är inte\r\nfråga om en okunskap om vad som där har hänt. Vi\r\nhar fått och vi får kontinuerligt rapporter från\r\nAmnesty, mänskliga-rättighets-organisationer och\r\nmånga andra tillförlitliga källor.</pre><pre>Det är ett faktum att Turkiet, liksom man gjorde\r\nmed armenierna 1915, nu åter försöker att begå\r\nfolkmord mot den turkiska och syrianska\r\nbefolkningen. Metoderna är inte desamma, men\r\nresultatet riskerar att bli detsamma om inte den\r\nciviliserade världen ingriper mera kraftfullt.</pre><pre>Etnisk rensning är dagens ord för folkmord. Som\r\nen jämförelse vill jag påpeka att jag tror att jag före\r\nGulfkriget var ensam om att i den här kammaren\r\nvåga kalla Saddamregimens utresningar av kurder i\r\nIrak för försök till folkmord.</pre><pre>Turkiet har efter överenskommelser med Iran\r\nfängslat och utvisat iranska flyktingar till Iran. Det\r\nrör sig om flyktingar som erkänts av UNHCR och\r\nsom väntar på att få komma till ett tredje land.\r\nÄven många av dem som redan hade fått sådana\r\nlöften har arresterats och riskerar utvisning. Det\r\nbehövs initiativ och mycket skarpa protester mot\r\nTurkiets agerande, och det är bråttom.</pre><pre>I dagarna tar också högsta domstolen i Turkiet\r\nställning till om man skall förbjuda partiet DEP.\r\nOm DEP förbjuds blir det signalen till en\r\nintensifierad jakt på DEP:s politiska funktionärer\r\noch lokala politiker. Ett enat massivt agerande\r\nmåste till. Jag vill verkligen uppmana vår regering\r\natt ta initiativ till detta.</pre><pre>Jag vill rikta en undran till Viola Furubjelke varför\r\nsocialdemokraterna har godtagit en så lam\r\nskrivning när det gäller Turkiet.</pre><pre>Några ord om Iran: Enligt en Amnestyrapport är\r\nde vanligaste brotten mot mänskliga rättigheter i\r\nIran långvariga fängelsestraff för politiskt\r\noppositionella efter bristande rättegångar, ett\r\nutbrett användande av tortyr och dödsstraff och\r\näven mord på oppositionella som befinner sig\r\nutanför Iran.</pre><pre>Enligt en uppskattning av en organisation för\r\nmänskliga rättigheter finns det i dag ca 19 000\r\npolitiska fångar i Iran. Man använder samma\r\nmetoder i Iran som använts i Turkiet, Peru och\r\nandra diktaturer, nämligen att kidnappa och mörda\r\naktivister.</pre><pre>Den 5 maj kidnappades en studentaktivist som\r\nsedan hittades mördad med brutna armar och andra\r\ntecken på svår tortyr. Den 9 maj inleddes en\r\nsittstrejk av studenter utanför det universitet hon\r\nstuderade vid i Teheran. Situationen där är mycket\r\nspänd just nu.</pre><pre>Vi uppmanar vår regering att aktivt utöva\r\npåtryckningar på Iran också när det gäller brott mot\r\nmänskliga rättigheter och de senaste händelserna\r\nmed studenterna.</pre><pre>Herr talman! Jag yrkar därmed bifall till\r\nVänsterpartiets meningsyttring.</pre><pre>Anf. 64  LENA BOSTRÖM (s):</pre><pre>Herr talman! Konventionen om barnens rättigheter\r\nantogs av FN:s generalförsamling den 20 november\r\n1989. Sverige var en av de drivande staterna i\r\nkonventionsförhandlingarna.</pre><pre>Det finns alla skäl för att Sverige fortsätter att i\r\nolika sammanhang driva frågor som berör barnens\r\nsituation i världen. Sveriges röst får inte tystna så\r\nlänge det finns barnfängelser i olika länder, så länge\r\nbarn under 18 tvingas ut som soldater, så länge vi\r\nhar 150 miljoner barnarbetare och så länge vi har\r\nländer där det av 8 000 aborter är 7 900 som är\r\nflickfosteraborter.</pre><pre>FN:s barnkonvention lägger särskild vikt vid att\r\nbarn skyddas från varje form av exploatering. Den\r\ninnehåller förbud mot barnprostitution,\r\nbarnpornografi och exploatering av barn genom\r\nförsäljning eller barnarbete. Man beräknar att det\r\ni dag finns ungefär 150 miljoner barnarbetare i\r\nvärlden, detta trots att det finns konventioner och\r\nnationell lagstiftning mot barnarbete. I FN:s\r\nbarnkonvention stadgas att barn har rätt till skydd\r\nmot ekonomiskt utnyttjande och mot att utföra\r\narbete som kan vara skadligt eller som hindrar\r\nbarns utbildning eller utveckling.</pre><pre>Den främsta orsaken till att barnarbete\r\nförekommer är fattigdom. Det behövs ekonomiska\r\noch sociala förändringar för att komma till rätta\r\nmed exploateringen av barn. Utbildning är det\r\nviktigaste instrumentet för att förbättra deras\r\nsituation.</pre><pre>I en flerpartimotion anförs sympati för vad\r\norganisationer som kämpar för barnens rättigheter\r\nförespråkar, nämligen att olika branschimportörer\r\ni samarbete med dessa organisationer sluter avtal\r\nmed sina leverantörer om förbättrade villkor för\r\nbarn. Ett första steg kan vara att kräva att\r\nprodukter som t.ex. mattor förses med intyg på att\r\nde inte är tillverkade av barn under 12--14 år.</pre><pre>I motionen föreslås också att regeringen tar initiativ\r\ntill samråd med importörer i berörda branscher\r\nsamt barnrättsliga och fackliga organisationer för\r\natt avskaffa barnarbete. Man hemställer om en\r\nkartläggning av i vilken utsträckning svenska\r\nimportörer baserar sin verksamhet på barnarbete.\r\nHärutöver föreslås att Sverige i olika\r\ninternationella samarbetsforum tar upp frågan om\r\nbarnarbete och föreslår åtgärder.</pre><pre>De stater som undertecknat konventionen, till vilka\r\nSverige alltså hör, skall också skydda barnet från\r\nalla former av sexuellt utnyttjande och sexuella\r\növergrepp. Man skall alltså särskilt vidta åtgärder,\r\nså att barn ej tvingas delta i olaglig sexuell\r\nhantering eller utnyttjas för prositution eller annat\r\nsexuellt övergrepp.</pre><pre>Nog frågar man sig då varför i all sin dar Sverige\r\ninte kan kriminalisera barnpornografin. Att\r\ngömma sig bakom tryckfrihetsförordningen är ju\r\nverkligen att blunda med båda ögonen. Vi får väl\r\nhoppas att konstitutionsutskottet hittar någon\r\nlösning på den här frågan så att vi får stopp på\r\ndenna vidriga hantering.</pre><pre>Helt klart är att det är flickebarnen, både de ofödda\r\noch födda, och kvinnorna som behöver den största\r\nhjälpen. En traditionell sedvänja som det finns all\r\nanledning att motarbeta och förhindra är att unga\r\nflickor utsätts för könsstympning med livslångt\r\nlidande som påföljd. Det finns anledning att\r\nuppmärkamma att en del flyktingar och invandrare\r\ntar med sig dessa sedvänjor hit till Sverige. I svensk\r\nlag är detta förbjudet, och vi skall aldrig acceptera\r\nsådana sedvänjor.</pre><pre>De svenska biståndsinsatserna riktar sig också i hög\r\ngrad på åtgärder som syftar till att på olika områden\r\nstärka kvinnans och barnens ställning och\r\nrättigheter.</pre><pre></pre><pre>Det är ytterst angeläget att de frågor som handlar\r\nom barnens och kvinnornas situation kommer upp\r\npå de kommande konferenser som planeras både\r\n1994 och 1995.</pre><pre>Det finns många angelägna problem som behandlas\r\ni utrikesutskottets betänkande nr 26 -- tortyr och\r\nmisshandel, våldtäkt av kvinnor, förtryck av de\r\nfattigaste och de svagaste. En av orsakerna till alla\r\növergrepp är givetvis fattigdomen i världen. Den\r\ndagen vi får en bättre balans mellan de rika och de\r\nfattiga länderna kommer förhoppningsvis de värsta\r\navarterna att eliminieras.</pre><pre>Vår roll är att skapa opinion i dessa frågor. Detta\r\nkan vi göra genom de olika kanaler vi har, politiskt\r\noch på andra sätt. Men vi får aldrig blunda för\r\nproblemen och skjuta dem åt sidan. Dessa problem\r\nangår oss alla.</pre><pre>Herr talman! Med detta yrkar jag bifall till\r\nutskottets hemställan.</pre><pre>Anf. 65  PEETER LUKSEP (m):</pre><pre>Herr talman! Ledamöter! När imperier faller sker\r\ndet ofta under stora konvulsioner. Förträngda\r\nkonflikter, underliggande motsättningar och\r\nuppgörelser med gångna tiders förtryckare gör att\r\nkrig, konflikter och våldsamheter är en del av det\r\npris man betalar för att bli av med imperierna.</pre><pre>Halvön Krim har sett många imperier falla alltifrån\r\nRomarriket, mongolernas välde, det ottomanska\r\nväldet, sedermera det tsarryska väldet och nyligen\r\ndet sovjetiska väldet. I dagens nyhetstelegram kan\r\nvi läsa att ukrainska trupper har skickats till Krim.\r\nDet är ganska logiskt, eftersom Krim är en del av\r\nUkraina. Men det är också ett uttryck för den\r\nkonflikt som finns med lokala ryska ledare och den\r\nukrainska staten.</pre><pre>Dessa konflikter om Krims framtid liksom den\r\nukrainska konflikten med Ryssland om\r\nSvarta havs-flottans tillhörighet har konsekvenser\r\nför hela Europas säkerhet. Men de är särskilt\r\nallvarliga för krimtatarerna, den befolkning som i\r\növer 700 år har bott på Krim.</pre><pre>Det är kanske en tillfällighet men tänkvärt att det i\r\ndag är nästan exakt på dagen 50 år sedan den\r\nmajnatt då Stalin till sista man lät deportera\r\nkrimtatarerna från Krim. Med en timmes varsel --\r\nibland kortare, ibland kanske något längre -- fick\r\nmänniskor packa få tillhörigheter och gå ombord på\r\ngodståg. Det genomfördes en deportation som i\r\nvåldsamhet och brutalitet översteg den vid många\r\nandra av de dåd som Stalin var fader till.</pre><pre>Stalin var som förtryckare som bekant sällsynt\r\ngrundlig, uttrycket ingen person, inget problem,\r\ntillskrevs honom under Moskvaprocesserna på 30-\r\ntalet. Sovjetimperiets politik under Stalin kan\r\nmöjligen också karakteriseras med uttrycket: Inget\r\nfolk, inget problem.</pre><pre>Spåren efter krimtatarernas 700 år på Krim sopades\r\nigen mycket grundligt. Orts- och gatunamn\r\nändrades. T.o.m. begravningsplatser utplånades.\r\nKrimtatarernas universitet gjordes om till\r\nmentalsjukhus och utomhuslatrin. Khanpalatset i\r\nhuvudstaden Bachtisaraj bevarades visserligen till\r\neftervärlden. Men för att inte någon skulle\r\nmissförstå från vilket håll övermakten kom byggdes\r\nhalva trädgården till ett sovjetiskt tankmonument,\r\nmed kanonröret riktat mot palatset.</pre><pre>Huvudgatan i staden Bachtisaraj -- som för\r\nsovjetiska turister inte gjordes allmänt bekant, men\r\ndit man försökte locka en del utländska\r\nvalutaturister -- döptes om till Rosa\r\nLuxemburggatan, kanske för att tyska turister\r\nskulle övertygas om den rätta läran.</pre><pre>Nu återvänder krimtatarerna till Krim på eget\r\ninitiativ och ofta i konflikt med lokala myndigheter.\r\nDet har blivit konflikt med särskilt invandrade\r\nryssar på orten, ofta förtjänt sovjetisk\r\nnomenklatura. Man har t.o.m. mött deras\r\nhandgripliga motstånd.</pre><pre>Ukrainska myndigheter är inte negativa till ett\r\nåtervändande. Men ukrainska myndigheter har\r\nbegränsade möjligheter att genomdriva sin vilja\r\noch tillåta krimtatarisk återflyttning och även\r\nbegränsade möjligheter att garantera\r\nkrimtatarernas säkerhet. Därför tror jag att det är\r\nangeläget med internationell uppmärksamhet krig\r\ndetta folks öde liksom angående mänskliga\r\nrättigheter för de återvändande krimtatarerna.</pre><pre>När jag förra året var på Krim hade ännu ingen\r\nrepresentant för den svenska ambassaden i Kiev\r\nvarit där. Jag vet att det sedan dess gjorts flera\r\nbesök. Det är glädjande att läsa att också FN\r\ntydligen har visat ett viss intresse för detta. Jag tar\r\nfast på det som framkommer av utskottets\r\nutlåtande om att Sverige t.o.m. kan överväga att\r\nESK:s minoritetskommissarie kan ta upp frågor om\r\nkrimtatarernas situation.</pre><pre>Med förhoppningen att de halva löften som finns i\r\nbetänkandet -- och som jag förstått även av\r\ninterpellationsdebatter och andra kontakter med\r\nUtrikesdepartementet -- skall leda till ett svenskt\r\nintresse och svenska insatser för att dra\r\nuppmärksamhet till krimtatarernas situation, ber\r\njag att få yrka bifall till utskottets hemställan.</pre><pre>Anf. 66  LENNART ROHDIN (fp):</pre><pre>Herr talman! Utrikesutskottets ordförande Daniel\r\nTarschys inledde med att uttrycka sin uppskattning\r\növer riksdagens stora intresse för MR-frågor. Han\r\nsade också att Sveriges intresse markerades av att\r\nvi nu också har en särskild MR-minister. Jag\r\nförmodar att det faktum att denne minister tittade\r\nin här en stund under vår debatt när vi pysslade med\r\ndessa frågor markerar detta intresse.</pre><pre>Tyvärr tycker jag att utrikesutskottets betänkande\r\nändå behandlar många av dessa frågor alldeles för\r\nsvepande och summariskt för att jag riktigt skall tro\r\natt man har tagit dessa frågor på allvar. Nu är\r\ntempot högt inför sommaruppehållet, och\r\nbetänkandet har väl närmast karaktären av ett\r\nuppsamlingsheat.</pre><pre>När jag letade efter Karin Pilsäters och min motion\r\nom zigenarnas rättigheter hittade jag till min\r\noförställda förvåning min motion om dubbla\r\nmedborgarskap, dessutom under rubriken\r\nflyktingar. Jag förstår uppriktigt sagt inte varför\r\ndenna motion behandlas av utrikesutskottet och\r\ndessutom i betänkandet om mänskliga rättigheter.\r\nTexten i betänkandet visar också med all tydlighet\r\natt utskottet inte heller har förstått det.</pre><pre>Herr talman! Vid läsningen av detta betänkande\r\nhittade jag vidare min motion om Ukraina. Det är\r\nen motion som inte i något avseende handlar om\r\nmänskliga rättigheter. Det gör inte heller\r\nutrikesutskottets behandling av motionen.</pre><pre>Min motion behandlar omvärldens obegripliga\r\nnonchalans av Ukrainas självständighet sedan\r\ndecember 1991. Det är en nonchalans som har\r\nbidragit till den destabilisering som har ägt rum i\r\nUkraina.</pre><pre>Nu har USA äntligen vaknat, inte minst som följd\r\nav Zjirinovskijs och de ryska nationalisternas\r\nframgångar det sista året, och också som en följd av\r\nett enträget upplysningsarbete av olika\r\nsäkerhetspolitiska tänkare såsom Zbigniev\r\nBrzinski. Den senaste månaden har även EU\r\nvaknat och slutit ett samarbetsavtal med Ukraina.</pre><pre>Allför länge har omvärldens intresse för Ukraina\r\nenbart inriktat sig på att sätt tryck på Ukraina att\r\navveckla sin kärnkraft och sina kärnvapen. För\r\nSverige återstår uppenbarligen fortfarande att\r\nvakna inför betydelsen av en av våra närmaste\r\ngrannar, med vilken vi delar en icke oväsentlig del\r\nav vår historia.</pre><pre>I utrikesutskottets betänkande om mänskliga\r\nrättigheter handlar våra relationer med Ukraina\r\nfrämst om kärnkraftssäkerhet. Det är säkert\r\nviktigt. Men jag förmodar att det ändå återspeglar\r\nnågot som framför allt handlar om svenskt\r\negenintresse.</pre><pre>För säkerheten i vårt eget närområdes skull, inte\r\nminst i Polen och Baltikum, är jag övertygad om att\r\ndet är ett starkt svenskt intresse att medverka till att\r\nstabilisera både den ekonomiska och den\r\ndemokratiska utvecklingen i Ukraina.</pre><pre>Som utskottet självt anför var några observatörer i\r\nUkraina i samband med valen i mars och\r\növervakade valen. Vi kunde bl.a. konstatera att\r\nvästliga mediers schablonbilder, ofta inspirerade\r\nfrån Moskva, inte alls ger någon helhetsbild av\r\nutvecklingen i Ukraina. Men det kanske inte är\r\nnågot man kan förvänta sig i ett betänkande om\r\nmänskliga rättigheter.</pre><pre>Herr talman! Slutligen hittade jag också Karin\r\nPilsäters och min motion om zigenarnas rättigheter.\r\nJag tycker att den hör hemma i det här\r\nbetänkandet. Utrikesutskottet ägnar stort utrymme\r\nåt att redovisa beräkningar av hur många zigenare\r\ndet finns i Europa. Man redogör för de studier som\r\nhar gjorts av olika internationella organ. Men det\r\nstår ingenting om vad som åstadskommits när det\r\ngäller zigenarnas rättigheter i Europa. Det är\r\nnaturligtvis fullt förståeligt eftersom ingenting har\r\nåstadkommits.</pre><pre>Som statsrådet Alf Svensson medgav i en\r\nfrågedebatt den 18 januari här i kammaren är\r\nintresset för zigenarnas situation från övriga\r\neuropeiska stater mindre ju mer berörda de är.</pre><pre>Varför skall vi då uppmärksamma zigenarnas\r\nsituation. För det första är det naturligtvis på grund\r\nav tystnaden om denna stora folkgrupp i Europa.\r\nFör det andra på grund av ointresset. Till skillnad\r\nfrån nästan alla andra minoriteter finns det inte\r\nnågot land där denna minoritet är en majoritet eller\r\ndär man har ett intresse av att driva zigenarnas\r\nrättighetsfrågor.</pre><pre>Rumänien har invalts som medlem av Europarådet\r\nutan att vi har fått några garantier för hur framför\r\nallt zigenarna behandlas i Rumänien. Det är under\r\nall kritik. Det kan man också utläsa av\r\nutrikesutskottets betänkande. Om Rumänien nu\r\nsläppts in i Europarådet utan att detta har\r\ntillgodosetts måste det följas upp. Det sker inte av\r\nsig självt som utrikesutskottet tycks tro. Det krävs\r\nett svenskt initiativ här. Jag yrkar därför bifall till\r\nyrkandena 1 och 2 i motion U641.</pre><pre>Avslutningsvis vill jag instämma i vad som sagts här\r\ni talarstolen av Bertil Måbrink när det gäller\r\nIndonesien, av Hans Göran Franck när det gäller\r\nflyktingfrågorna i Europa och av Margareta\r\nViklund när det gäller folkmordet i Bosnien.</pre><pre>Anf. 67  DANIEL TARSCHYS (fp) replik:</pre><pre>Herr talman! Jag delar Lennart Rohdins\r\nbedömning att flera av hans motioner inte handlar\r\nom mänskliga rättigheter. Men om han noga\r\nstuderar rubriken på det betänkande vi nu\r\ndiskuterar skall han finna att den ganska väl täcker\r\ninnehållet i hans motioner.</pre><pre>Jag delar också hans uppfattning att\r\nzigenarproblemet är utomordentligt viktigt. Jag\r\nkan försäkra Lennart Rohdin att det ingalunda har\r\nfallit ur uppmärksamheten för Europarådet. Flera\r\nav de länder som nyligen har beviljats inträde har\r\nbetydande zigenarminoriteter. Minoritetsfrågorna\r\nkommer att vara utomordentligt väsentliga för\r\nEuroparådet framöver. Inte minst de zigenska\r\nminoriternas problem behöver ägnas en starkt ökad\r\nuppmärksamhet. Jag kan försäkra Lennart Rohdin\r\nom att så kommer att bli fallet.</pre><pre>Anf. 68  LENNART ROHDIN (fp) replik:</pre><pre>Herr talman! Det kan nog tänkas att det kommer\r\natt visas intresse i Europarådet. Med 10 eller 20 års\r\nmellanrum har man i Europarådet gjort en och\r\nannan studie av zigenarnas situation. Men det\r\nåterstår fortfarande att åstadkomma någonting. Vi\r\nkan konstatera att utvecklingen de senaste åren\r\nsnarast har gått åt motsatt håll.</pre><pre>Man förmår uppenbarligen inte att sätta press på\r\nt.ex. Rumänien när det gäller dessa viktiga MR-\r\nfrågor innan man släpper in landet i fråga i\r\nEuroparådet. I det läget hade man kanske haft vissa\r\npåtryckningsmöjligheter eftersom intresset att bli\r\nmedlem är så stort i Rumänien. Då är det klart att\r\ndet måste följas upp ännu bättre efteråt.</pre><pre>Men där är jag pessimistisk av det skälet att det inte\r\nfinns någon som helst opinion i Rumänien för att\r\nrätta till dessa fruktansvärda förhållanden. Den\r\nrumänska regeringen har nog tvärtom en ganska\r\nstark folklig uppslutning bakom den politik som\r\nbedrivs. Det finns inte mycket som talar för att\r\nflertalet av medlemstaterna i Europarådet som\r\nsjälva har betydande zigenargrupper kommer att\r\nvara intresserade av att resa frågan.</pre><pre>Det är därför jag kommer fram till samma slutsats\r\nsom i motionen. Det måste aktivt tas initiativ. Som\r\nstatsrådet Alf Svensson sade i januari kan vi inte\r\nförvänta oss att någon annan tar initiativ. Då räcker\r\ndet inte att, som utrikesutskottet gör, konstatera att\r\ndet nog kommer att ske. Det krävs beslut om att\r\nSverige skall ta initiativ i frågan.</pre><pre>Anf. 69  DANIEL TARSCHYS (fp) replik:</pre><pre>Herr talman! Frågan om de mänskliga\r\nrättigheterna i Rumänien diskuterades i\r\nEuroparådets parlamentariska församlings\r\nständiga kommitté så sent som i går. Jag skall till\r\nLennart Rohdin överräcka en rapport som nyligen\r\nhar framställts av riksdagsmännen Jansson från\r\nFinland och König från Österrike. Den handlar om\r\nhur Rumänien uppfyller de förpliktelser man gav i\r\nsamband med att landet invaldes i Europarådet.</pre><pre>Anf. 70  LENNART ROHDIN (fp) replik:</pre><pre>Herr talman! Jag tar tacksamt emot den. Men det\r\nföranleder mig inte på något sätt att ändra\r\nuppfattning om behovet av att hela tiden sätta\r\nEuroparådet under tryck. Jag tror att Europarådet\r\näven under sin kommande generalsekreterare\r\nsäkerligen kommer att vara både bekymrat och\r\nuppmärksamt på det som sker. Men det krävs också\r\nhandling. Jag önskar den blivande\r\ngeneralsekreteraren all framgång. Det kommer att\r\nbehövas.</pre><pre>Anf. 71  INGELA MÅRTENSSON (fp):</pre><pre>Herr talman! Jag har sex motioner i det här\r\nbetänkandet som jag kort tänkte beröra. Jag tänkte\r\nbörja med två motioner om Östtimor och\r\nVästsahara eftersom de har liknande problem. Det\r\nhandlar om avkolonisering. Det är egentligen inte\r\nen fråga om mänskliga rättigheter. Det handlar om\r\ntvå folks rättigheter att själva få bestämma över sin\r\nframtid. Här har FN ett mycket stort ansvar att se\r\ntill att man fullföljer det som har sagts.\r\nMedlemsländerna har varit överens om att\r\nkoloniserade folk skall ha rätt att själva bestämma\r\nom sin framtid genom folkomröstningar. Detta har\r\npågått sedan 1975, och vi har inte sett\r\nfolkomröstningar vare sig i Östtimor eller\r\nVästsahara.</pre><pre>Mänskliga rättigheter är ett medel att utöva\r\npåtryckningar på de regimer som har ockuperat\r\ndessa länder. Särskilt när det gäller Indonesien har\r\njag deltagit i många debatter här i kammaren om\r\nhur man har hanterat situationen. Jag är mycket\r\nkritisk på den punkten. Det är en sak att stå här och\r\nsäga att man skall ställa krav på respekt för\r\nmänskliga rättigheter, men sedan är det en annan\r\nsak att man är beredd att både sälja vapen och ge\r\nkrediter till såväl Indonesien som Marocko. Jag\r\ntycker inte att det skall finnas några krediter till\r\nvare sig Marocko eller till Indonesien så länge de\r\ninte kan se till att dessa folk får sin självklara rätt\r\ntill självbestämmande.</pre><pre>Jag oroar mig en del över den mening som Bertil\r\nMåbrink tidigare citerade där utskottet skriver:\r\n''Splittringstendenser i Indonesien skulle lätt kunna\r\nleda till en destabilisering av den viktiga\r\nsydostasiatiska regionen.'' Det verkar som om man\r\ninte tycker att det östtimoresiska folket skall ha rätt\r\ntill självbestämmande. Menar man att Indonesien\r\ndå splittras upp och att det skulle vara till men för\r\nhela regionen? I så fall tycker jag att man är inne\r\npå en farlig väg.</pre><pre>När det gäller Västpapua tycker jag att det är bra\r\natt man säger ifrån att Västpapua bör bli föremål\r\nför det internationella samfundets\r\nuppmärksamhet. Det är på tiden. Det gick alldeles\r\nför lätt när Västpapuas folk accepterades som en\r\ndel av Indonesien.</pre><pre>Jag kan inte låta bli att framföra min förvåning över\r\natt Viola Furubjelke här attackerar Margareta\r\nViklund för att utskottet tassar på när det gäller\r\nTurkiet. Jag tycker att man tassar på här. Men båda\r\ndessa personer har ju skrivit under betänkandet så\r\njag förstår inte att ni inte kunde medverka till att\r\ndet blev litet skarpare skrivningar när det gäller\r\nTurkiet. Det finns ju all anledning att göra det. Det\r\när ju inte så att vi inte har information om vad som\r\npågår i Turkiet. Inte minst utrikesutskottet bör ju\r\nhålla sig väl informerat. Det förekommer ju grova\r\nbrott mot de mänskliga rättigheterna.</pre><pre>När det gäller Turkiet är det faktiskt frågan om\r\nfolkmord, vilket Berith Eriksson också har varit\r\ninne på. Inte kan det saknas information! Det vore\r\nmycket konstigt om utrikesutskottets ledamöter är\r\nså dåligt informerade att de helt nyligen har fått\r\nkunskaper om det som pågår där.</pre><pre>Jag tycker också att det är väldigt olyckligt, vilket\r\njag har tagit upp i en motion, att man blandar ihop\r\nmänskliga rättigheter och terrorism och att man på\r\ndet viset på ett sätt har legitimerat Turkiet när det\r\ngäller det våld som begås mot kurder och andra\r\nminoriteter i syfte att bekämpa terrorism.</pre><pre>Utskottet skriver att man i princip instämmer i det\r\njag säger i min motion och beklagar att MR och\r\nterrorism blandas ihop. Det bästa hade ju varit om\r\nSverige då inte heller hade gått med på att fatta\r\nbeslut om den resolution som Turkiet lade fram i\r\nFN. Den gick igenom i konsensus. Jag tycker att det\r\nvar bedrövligt. På det viset ger man som sagt en viss\r\nlegitimitet för vad som pågår i Turkiet. Turkiet har\r\nockså gått ut väldigt aktivt och ser det som en seger\r\natt ha fått igenom resolutionen i FN.</pre><pre>Jag tycker att det är dags att ta upp den frågan igen\r\noch gå tillbaks till den ordning som rådde tidigare,\r\ndvs. att brott mot mänskliga rättigheter handlar om\r\nstaters brott mot befolkningen. Terrorism skall man\r\nsjälvfallet bekämpa. Det är kriminellt. Men man\r\nskall inte blanda ihop det med mänskliga\r\nrättigheter.</pre><pre>Internflyktingar är ett stort problem som borde\r\nuppmärksammas och tas upp mer. Det finns fler\r\ninternflyktingar än flyktingar som flyr över gränser.\r\nDen svenska hållningen innebär att vi på ett sätt\r\ndeltar i Turkiets politik. Vi skickar tillbaks\r\nasylsökande till Istanbul, Ankara eller Izmir. Det\r\ngäller personer som kommer från sydöstra Turkiet\r\noch som tvingas därifrån av den turkiska militären.\r\nDet är en sak som man bör ta upp mer.</pre><pre>Jag skulle också önska att ESK kunde ta upp frågan\r\nom Turkiet och att en delegation reste till Turkiet,\r\ninte minst för att studera förstörelsen av byar och\r\nhur man tvångsförflyttar människor. Dessa\r\nmänniskor har inga alternativ.</pre><pre>Jag hoppas verkligen att Daniel Tarschys kan se till\r\natt frågan kommer upp mer i Europarådet. Man\r\nkan faktiskt ifrågasätta om Turkiet bör vara\r\nmedlem av Europarådet eftersom de mänskliga\r\nrättigheterna och de demokratiska principer som\r\ngäller för en rättsstat inte respekteras. Turkiet\r\nbedriver hets mot kurder och andra minoriteter.</pre><pre>I övrigt instämmer jag i det som Gustaf von Essen\r\noch Berith Eriksson har sagt tidigare från\r\ntalarstolen när det gäller kurdernas situation.</pre><pre>Anf. 72  VIOLA FURUBJELKE (s) replik:</pre><pre>Herr talman! Jag skall inte säga att jag har blivit\r\npåhoppad, för jag upplever det inte så, men vid två\r\ntillfällen har såväl Berith Eriksson som Ingela\r\nMårtensson kommenterat att jag står med i detta\r\neniga betänkande även när det gäller skrivningarna\r\nom Turkiet. Jag är övertygad om att både Berith\r\nEriksson och Ingela Mårtensson känner till min\r\npersonliga hållning när det gäller situationen i\r\nTurkiet. Jag kan försäkra Ingela Mårtensson att jag\r\nhar gjort mitt allra bästa för att övertyga hennes\r\npartikamrater i utskottet om skarpare skrivningar.\r\nMen lika lite som Ingela Mårtensson har nått succé\r\nnär det gäller att övertyga inom sin grupp har jag\r\nkunnat övertyga hennes partivänner att inta en\r\nskarpare hållning.</pre><pre>Det finns en socialdemokratisk motion i frågan som\r\nHans Göran Franck har talat om från talarstolen.\r\nVi har ingen reservation när det gäller Turkiet. Vi\r\nhar ingen reservation alls i detta betänkande. Vi\r\nville gå längre i många av de frågor som togs upp i\r\nutskottet, men vi har också ansett att det har varit\r\nviktigt att få ganska skarpa skrivningar från ett\r\nenigt utskott. Det har tjänat syftet att flytta fram\r\npositionerna för MR-frågorna som helhet.</pre><pre>Det ändrar inte min principiella personliga\r\nhållning: vi borde gå betydligt tuffare fram mot\r\nTurkiet.</pre><pre>Anf. 73  INGELA MÅRTENSSON (fp)\r\nreplik:</pre><pre>Herr talman! Det är på grund av att jag vet att Viola\r\nFurubjelke är engagerad när det gäller kurdernas\r\nsak och bör vara väl informerad som jag förvånar\r\nmig över att hon i den tidigare debatten nästan\r\nanklagade Margareta Viklund för den skrivning\r\nsom innebär att man tassar på när det gäller\r\nTurkiet.</pre><pre>Viola Furubjelke behöver inte ta ansvar för\r\nFolkpartiets ledamöter i utskottet. Hon får tala för\r\nden socialdemokratiska gruppen. Jag tycker att\r\nhela utskottet har gjort en svag skrivning när det\r\ngäller Turkiet.</pre><pre>Jag vill passa på att fråga hur Viola Furubjelke\r\nuppfattar meningen om splittringstendens i\r\nIndonesien. Skall man se den som en förskjutning i\r\nden svenska hållningen? Är vi kanske inte längre\r\nför att Östtimors folk skall få till stånd en\r\nfolkomröstning och att de själva skall få bestämma\r\nom sin framtid? Det kan man nästan tolka in i\r\ndenna mening i utskottets betänkande.</pre><pre>Anf. 74  VIOLA FURUBJELKE (s) replik:</pre><pre>Herr talman! Först hade jag inte tänkt förlänga\r\ndebatten, men jag vill ändå ge ett klart besked. Jag\r\nkan alldeles entydigt säga att vi är för Östtimors rätt\r\ntill självbestämmande. Jag har sagt det tidigare här\r\ni kammaren, och det står jag fast vid.</pre><pre>Anf. 75  DANIEL TARSCHYS (fp):</pre><pre>Herr talman! Det ligger ett visst mått av symbolik i\r\natt den sannolikt sista utrikespolitiska debatt som\r\nHans Göran Franck deltar i handlar om mänskliga\r\nrättigheter. Han har under sina nio år i\r\nutrikesutskottet och även tidigare som medlem i\r\nandra utskott oavbrutet agerat i frågor som gäller\r\njust de mänskliga rättigheterna. Han har varit en\r\nouttröttlig och oförbrännerlig kämpe för att värna\r\nom människors rättigheter runt om i hela världen.</pre><pre>Jag tänker inte minst på hans kamp för att förbättra\r\nfångarnas ställning i ett mycket mycket stort antal\r\nländer. Jag vet inte i hur många länder Hans Göran\r\nFranck har besökt fängelser, men jag tror att han\r\nhar ett svårslaget världsrekord.</pre><pre>Vi har i utskottet haft ett utomordentligt fint\r\nsamarbete med Hans Göran Franck. De kamrater\r\nsom stannar i utskottet kommer att sakna hans\r\ninsatser.</pre><pre>Herr talman! Regeringar kommer och regeringar\r\ngår, men Hans Göran Franck har alltid varit i\r\nopposition. Jag skulle på utskottets vägnar vilja\r\ntacka honom för hans insatser i riksdagen.</pre><pre>Jag ber också att få säga några ord av tacksamhet --\r\nhär lämnar jag rollen som utskottsordförande -- till\r\nIngela Mårtensson. Ingela Mårtensson lämnar\r\nockså riksdagen. Ingela Mårtensson har tillhört\r\nutrikesutskottets flitigaste kritiker och också\r\nregeringarnas flitigaste kritiker. Hon har i stor\r\nutsträckning agerat inom samma områden som\r\nHans Göran Franck. Jag tycker att hon har gjort en\r\nutomordentligt viktig och nyttig insats i riksdagen,\r\noch hon har varit en kämpe för de mänskliga\r\nrättigheterna som har gjort stor nytta i denna\r\nviktiga sak. Jag riktar ett varmt tack också till\r\nIngela Mårtensson!</pre><pre>I detta anförande instämde Karl-Erik Svartberg (s),\r\nViola Furubjelke (s), Berith Eriksson (v), Karl-\r\nGöran Biörsmark (fp), Inger Koch (m), Elisabeth\r\nFleetwood (m), Peeter Luksep (m), Göran\r\nLennmarker (m), Margareta Viklund (kds), Lena\r\nKlevenås (s), Fanny Rizell (kds), Bertil Måbrink\r\n(v), Lennart Rohdin (fp), Karl Hagström (s) och\r\nLena Boström (s).</pre><pre>Överläggningen var härmed avslutad.</pre><pre>Meddelande om SoU34 och SfU15</pre><pre>Anf. 76  FÖRSTE VICE TALMANNEN:</pre><pre>Såvitt nu kan bedömas kommer efter ny behandling\r\nsocialutskottets betänkande om vårdnadsbidrag att\r\nkunna bordläggas senare i kväll. Samtidigt avses\r\nsocialförsäkringsutskottets betänkande om\r\nföräldaförsäkring också att bordläggas.</pre><pre>Det kommer att föreslås att båda betänkandena\r\navgörs efter en bordläggning och sålunda behandlas\r\nvid morgondagens sammanträde.</pre><pre>Socialutskottets betänkande kommer att upptas till\r\nbehandling omedelbart efter voteringen av\r\növerskjutande ärenden.</pre><pre>Beslut</pre><pre>SkU31 Rättssäkerhet vid beskattningen</pre><pre>Mom. 1 (fråga om avslag på propositionen)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>297 för utskottet</pre><pre>11 för men.</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 75 m, 28 fp, 25 c, 24 kds, 21 nyd, 2 -</pre><pre>För men.:</pre><pre>10 v, 1 -</pre><pre>Frånvarande:</pre><pre>16 s, 5 m, 5 fp, 6 c, 2 kds, 2 nyd, 4 v, 1 -</pre><pre>Mom. 2 (tredjemansrevision m.m.)</pre><pre>1. utskottet</pre><pre>2. res. 1 i motsvarande del (s)</pre><pre>Votering:</pre><pre>174 för utskottet</pre><pre>134 för res. 1</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>75 m, 28 fp, 25 c, 24 kds, 21 nyd, 1 -</pre><pre>För res. 1:</pre><pre>122 s, 10 v, 2 -</pre><pre>Frånvarande:</pre><pre>16 s, 5 m, 5 fp, 6 c, 2 kds, 2 nyd, 4 v, 1 -</pre><pre>Mom. 5 (tvångsåtgärder m.m.)</pre><pre>1. utskottet</pre><pre>2. res. 4 i motsvarande del (s)</pre><pre>Votering:</pre><pre>173 för utskottet</pre><pre>134 för res. 4</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 28 fp, 25 c, 24 kds, 21 nyd, 1 -</pre><pre>För res. 4:</pre><pre>122 s, 10 v, 2 -</pre><pre>Frånvarande:</pre><pre>16 s, 6 m, 5 fp, 6 c, 2 kds, 2 nyd, 4 v, 1 -</pre><pre>Mom. 7 (anstånd med att betala in skatt m.m.)</pre><pre>1. utskottet</pre><pre>2. res. 6 i motsvarande del (nyd)</pre><pre>Votering:</pre><pre>285 för utskottet</pre><pre>22 för res. 6</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 74 m, 28 fp, 25 c, 24 kds, 10 v, 3 -</pre><pre>För res. 6:</pre><pre>1 s, 21 nyd</pre><pre>Frånvarande:</pre><pre>16 s, 6 m, 5 fp, 6 c, 2 kds, 2 nyd, 4 v, 1 -</pre><pre>Mom. 12 (vissa övriga rättssäkerhetsfrågor)</pre><pre>1. utskottet</pre><pre>2. res. 12 (nyd)</pre><pre>Votering:</pre><pre>286 för utskottet</pre><pre>21 för res. 12</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>122 s, 74 m, 28 fp, 25 c, 24 kds, 10 v, 3 -</pre><pre>För res. 12:</pre><pre>21 nyd</pre><pre>Frånvarande:</pre><pre>16 s, 6 m, 5 fp, 6 c, 2 kds, 2 nyd, 4 v, 1 -</pre><pre>Mom. 13 (frågan om ett återinförande av\r\nskatteflyktslagen)</pre><pre>1. utskottet</pre><pre>2. res. 13 (s)</pre><pre>Votering:</pre><pre>174 för utskottet</pre><pre>134 för res. 13</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>74 m, 28 fp, 26 c, 24 kds, 21 nyd, 1 -</pre><pre>För res. 13:</pre><pre>122 s, 10 v, 2 -</pre><pre>Frånvarande:</pre><pre>16 s, 6 m, 5 fp, 5 c, 2 kds, 2 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>UU26 Mänskliga rättigheter, m m.</pre><pre>Mom. 11, 30, 36, 37, 39, 42, 44, 48 och 56\r\n(barnarbete m.m.)</pre><pre>1. utskottet</pre><pre>2. men. i motsvarande del (v)</pre><pre>Votering:</pre><pre>293 för utskottet</pre><pre>12 för men.</pre><pre>4 avstod</pre><pre>40 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 74 m, 26 fp, 26 c, 24 kds, 21 nyd, 1 -</pre><pre>För men.:</pre><pre>10 v, 2 -</pre><pre>Avstod:</pre><pre>2 s, 2 fp</pre><pre>Frånvarande:</pre><pre>15 s, 6 m, 5 fp, 5 c, 2 kds, 2 nyd, 4 v, 1 -</pre><pre>Mom. 49 (den zigenska folkgruppens situation)</pre><pre>Yrkanden:</pre><pre>1. utskottet</pre><pre>2. mot. U641 yrk. 1 och 2 (fp)</pre><pre>Votering:</pre><pre>289 för utskottet</pre><pre>18 för mot. U641</pre><pre>42 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 73 m, 23 fp, 26 c, 23 kds, 21 nyd, 2 -</pre><pre>För mot. U641:</pre><pre>1 s, 5 fp, 1 kds, 10 v, 1 -</pre><pre>Frånvarande:</pre><pre>16 s, 7 m, 5 fp, 5 c, 2 kds, 2 nyd, 4 v, 1 -</pre><pre>Mom. 61 (erkännande av Taiwan)</pre><pre>1. utskottet</pre><pre>2. res. (nyd)</pre><pre>Votering:</pre><pre>281 för utskottet</pre><pre>21 för res.</pre><pre>6 avstod</pre><pre>41 frånvarande</pre><pre>Kammaren biföll utskottets hemställan.</pre><pre>Partivis fördelning av rösterna:</pre><pre>För utskottet:</pre><pre>121 s, 70 m, 28 fp, 25 c, 24 kds, 10 v, 3 -</pre><pre>För res.:</pre><pre>21 nyd</pre><pre>Avstod:</pre><pre>2 s, 3 m, 1 c</pre><pre>Frånvarande:</pre><pre>15 s, 7 m, 5 fp, 5 c, 2 kds, 2 nyd, 4 v, 1 -</pre><pre>Övriga moment</pre><pre>Kammaren biföll utskottets hemställan.</pre><pre>Beslut om uppskjuten votering</pre><pre>På förslag av förste vice talmannen medgav\r\nkammaren att de ärenden som hann debatteras\r\nfärdigt under återstoden av dagens sammanträde\r\nfick avgöras vid morgondagens arbetsplenum.</pre><pre>5 §  Internationella miljöfrågor</pre><pre>Föredrogs</pre><pre>utrikesutskottets betänkande</pre><pre>1993/94:UU22 Internationella miljöfrågor.</pre><pre>Anf. 77  BERNDT EKHOLM (s):</pre><pre>Herr talman! Vi skall nu behandla internationella\r\nmiljöfrågor. I samband med och efter Rio-\r\nkonferensen 1992 har dessa frågor fått en extra stor\r\nuppmärksamhet. Det är helt berättigat, inte på\r\ngrund av denna konferens utan på grund av de\r\nsakproblem som där behandlades.</pre><pre>När vi talar om internationella miljöfrågor gäller\r\ndet som regel stora, gränsöverskridande\r\nmiljöproblem. De internationella miljöfrågorna är\r\noftast de viktigaste, men vi skall naturligtvis inte\r\nglömma att det finns ett samband mellan globala,\r\nregionala och lokala frågor. Vi använder ju ibland\r\ndet tänkvärda uttrycket ''Tänk globalt -- handla\r\nlokalt!''</pre><pre>Det betänkande som vi nu skall debattera\r\ninnehåller diverse frågor av internationell karaktär.\r\nJag tycker att de flesta av de förslag som lyfts fram i\r\ndetta betänkande är goda och viktiga, men jag skall\r\nbegränsa mig till att beröra två socialdemokratiska\r\nförslag i vår partimotion om miljöfrågor vilken\r\nväcktes under den allmänna motionstiden.</pre><pre>Jag skall först ta upp frågan om miljöregler inom\r\nhandelspolitiken. I GATT-avtalet, vars\r\nhandelsregler numera ligger under World Trade\r\nOrganization, finns en undantagsartikel som\r\nbehandlar hälsofrågor för djur och växter. En\r\narbetsgrupp för miljöfrågor har under ett par år\r\nvarit verksam inom GATT.</pre><pre>I samband med uppföljningen av Uruguay-rundan\r\noch undertecknandet av GATT-avtalet nyligen i\r\nMarrakech i Marocko enades man vidare om ett\r\narbetsprogram för frågor om handel och miljö. Ett\r\nsammanträde har inplanerats till den 2 juni, då\r\narbetet skall börja. Detta skall sedan rapporteras\r\ntill ministerrådskonferensen. I anslutning till det\r\nskall en serie punkter och krav från Rio-\r\nkonferensens Agenda 21 följas upp.</pre><pre>I detta sammanhang verkar Sverige framför allt för\r\natt de internationella miljökonventionerna skall tas\r\nin i avtalet, så att GATT-avtalet inte bryter mot\r\ninternationella miljökonventioner utan i stället\r\nsamverkar med dessa, vilket i praktiken inte är\r\nfallet i dag. Detta skall ske genom utnyttjande av\r\nundantagsartikeln -- som ibland kallas ett\r\nmiljöfönster -- även om effekterna skulle bli av\r\ndiskriminerande karaktär.</pre><pre>Sverige har dessutom arbetat för att få till stånd en\r\nmiljökommitté, något som vi har misslyckats med,\r\noch för att ge en mer stabil organisation åt\r\nmiljöarbetet inom ramen för GATT-avtalet.\r\nDessutom pågår ett arbete i detta sammanhang\r\ninom UNCTAD och OECD. Vi tycker från\r\nsocialdemokratisk sida att detta är bra, och vi har\r\ndärför på denna punkt inte brytt oss om att avge\r\nnågon reservation i anslutning till vårt\r\nmotionsförslag.</pre><pre>Jag vill dock samtidigt säga att vi i vår motion siktar\r\nlängre. Vi nämner i den att det är mycket viktigt att\r\nman inom ramen för det fortsatta arbetet inom\r\nWTO tillämpar försiktighetsprincipen, principen\r\nom förorenarens betalningsansvar och\r\nsubstitutionsprincipen. Det är också väsentligt att\r\ntvistepanelerna besitter miljökunskaper och har ett\r\nöppet arbetssätt som möjliggör insyn. Det behövs\r\nvidare preciseringar av möjligheterna att ta ut\r\nskatter och avgifter och en översyn av sådana\r\nmiljökrav på produktionsprocesser som påverkar\r\nkonkurrensen.</pre><pre>Vi pekar också på vikten av att ta upp de\r\nmiljöutsläpp som ökade transporter medför, och vi\r\nsäger avslutningsvis att vi vill ha en långsiktig\r\nmiljöstrategi för den del av GATT-avtalet som\r\nnumera ligger under WTO. Vi vill att det görs en\r\nmiljöanpassning fullt ut också på handelns område.\r\nVi förutsätter att den nuvarande och den\r\nkommande regeringen arbetar vidare med de här\r\nfrågorna.</pre><pre>Ett annat krav i vår motion gäller en nordeuropeisk\r\nmiljökonferens. I det fallet är vi inte överens med\r\nutskottsmajoriteten, och jag yrkar därför bifall till\r\nvår reservation under mom. 6.</pre><pre>Jag tycker inte att majoriteten i sin skrivning i\r\nbetänkandet tar denna fråga riktigt på allvar. Man\r\nhänvisar till en mängd små konferenser som\r\nredovisas i betänkandet och som i och för sig tar\r\nupp viktiga detaljfrågor på miljöområdet. Vårt\r\nförslag har dock en annan inriktning. Vi menar att\r\ndet finns behov av att som uppföljning av Rio-\r\nkonferensen anordna en konferens som samlar\r\nNordeuropa kring de miljöproblem som där finns\r\natt lösa. Det finns ett behov av att hålla samman\r\ndessa frågekomplex inom miljöområdet för\r\növerblick och för helhetsgrepp, och då räcker det\r\ninte med de sakkonferenser som anordnas på en\r\nserie områden.</pre><pre>För att få till stånd ett rent Europa, något som vi\r\nsocialdemokrater vill arbeta för, och för att Sverige\r\nskall kunna gå före, vilket vi också vill arbeta för --\r\njag förmodar att man kan vara överens över\r\npartierna om detta -- behövs också detta bredare\r\ngrepp. Vi menar att Europa måste gå före när det\r\ngäller omställning av produktion, konsumtion och\r\nenergiförsörjning. Vi som européer har liksom man\r\nhar i övriga rika delar av världen ett särskilt ansvar.</pre><pre>\r\nEuropa behöver en gemensam miljöpolitik. Det\r\nbehövs också genomgripande förändringar för att\r\nvi skall kunna uppnå och svara mot Rio-mötets mål\r\noch utmaningar.</pre><pre>Det behövs, som vi skriver i vår motion, en samlad\r\nvision för ett framtida hållbart Europa. Vi menar\r\natt man för att komma fram till en sådan behöver\r\nanordna en nordeuropeisk miljökonferens med\r\ndeltagande från en rad olika länder och med en\r\nbred representation från de respektive länderna.</pre><pre>På denna punkt delar vi, som sagt, inte\r\nutskottsmajoritetens uppfattning. Det framhålls i\r\nbetänkandet att de mindre konferenserna ''täcker\r\nbehovet för att fortlöpande diskutera nödvändiga\r\nåtgärder för att förbättra miljön i Nordeuropa''. Jag\r\nmenar i stället att man i Nordeuropa, där man har\r\nmöjligheter att skapa en gemensam syn och har\r\ngemensamma erfarenhter, behöver en gemensam\r\nkonferens för att följa upp Rio-mötet.</pre><pre>Med detta yrkar jag återigen avslag på utskottets\r\nhemställan under mom. 6 och bifall till vår\r\nreservation under samma moment.</pre><pre>(forts.)</pre><pre>Ajournering</pre><pre>Kammarens beslöt kl. 17.58 att ajournera\r\nförhandlingarna till kl. 19.00 för middagsuppehåll.</pre><pre>Återupptagna förhandlingar</pre><pre>Förhandlingarna återupptogs kl. 19.00.</pre><pre>5 §  (forts.)f415 &gt; Internationella miljöfrågor</pre><pre>(forts. UU22)</pre><pre>Anf. 78  HANS HJORTZBERG-NORDLUND\r\n(m):</pre><pre>Herr talman! Jag vill börja med att yrka bifall till\r\nutskottets hemställan i dess helhet.</pre><pre>Det här betänkandet behandlar en rad frågor som\r\nhar med mänsklig överlevnad att göra. Det handlar\r\nbl.a. om att värna jordens vattenresurser, särskilt\r\nsötvattentillgångarna. Det handlar också om\r\nregionalt samarbete på miljösidan och om\r\nhanteringen av miljöfarligt avfall.</pre><pre>Som grund till betänkandet ligger en rad motioner\r\nvilka som regel anses besvarade efter bara ett kort\r\nresonemang. Det hindrar inte att flera av de frågor\r\nsom behandlas i de här motionerna är\r\nutomordentligt viktiga. FN:s hantering av den\r\ninternationella miljörätten och kanske särskilt\r\nhanteringen av luft- och vattenfrågor är ett problem\r\nsom fortfarande inte är löst.</pre><pre>Ett flertal motioner behandlar problemet med\r\nvattentillgångar i världen. Manpåpekar att kampen\r\nom vatten ser ut att bli en av de främsta orsakerna\r\ntill framtida konflikter i världen. Vi bör se till att\r\nbiståndsprojekt i u-världen också omfattar ett\r\nhållbart utnyttjande av sötvattentillgångarna. På\r\nsenare tid har vi sett konflikter börja spira på flera\r\nställen.</pre><pre>Vi kan också se till närmiljön. Östersjöns problem\r\när fortfarande att en tredjedel av storstäderna runt\r\ninnanhavet pumpar ut sitt avloppsvatten rätt ut i\r\nsjön.</pre><pre>Det är ett anständighetskrav för industriländer att\r\ninte tillåta sig att dumpa sitt miljöavfall och annat\r\navfall för deponering i utvecklingsländer. Det\r\nföreligger numera enighet om totalförbud mot\r\nsådan dumpning.</pre><pre>Ökenbildningen i världen hör indirekt samman med\r\nvattenmiljön. Även överpopulationen är ett problem\r\nsom vi hoppas att världens länder snabbt kan ta itu\r\nmed.</pre><pre>När det gäller de frågor som behandlas i\r\nbetänkandet är partierna i utrikesutskottet i det\r\nnärmaste överens. Vi har inte så olika åsikter om i\r\ndessa frågor. Det föreligger dock en\r\nsocialdemokratisk reservation, som nämndes av\r\nföregående talare, om en nordeuropeisk\r\nmiljökonferens. Utskottets majoritet påpekar att ett\r\nmiljöministermöte ägde rum i Helsingfors i mars i\r\når och att ett nytt skall äga rum på Kolahalvön i juni\r\ni år. Ytterligare två möten kommer att äga rum\r\nunder det närmaste året.</pre><pre>Utskottsmajoriteten har bedömt att frågorna är väl\r\ntäckta på en hög nivå. Behov av konferenser kanske\r\nföreligger på det vetenskapliga planet, men just nu\r\ntror vi att man på det politiska planet bäst möts i\r\nbilaterala förhandlingar i miljöministraranas värld.\r\nDärför föreslår vi att reservationen skall avslås till\r\nförmån för utskottets yttrande.</pre><pre>Anf. 79  BERNDT EKHOLM (s) replik:</pre><pre>Herr talman! Det sades att det skulle vara motiverat\r\nmed samlade konferenser i Europa om de var på ett\r\nvetenskapligt plan och berörde forskare. När det\r\ngäller det politiska området har utskottet funnit att\r\nmiljöministerkonferenserna som behandlar olika\r\nsakfrågor skall vara till fyllest.</pre><pre>Från socialdemokratisk sida anser vi att vad Europa\r\nbl.a. behöver i dag är att vi politiker vågar utmana\r\ntill debatt om miljöfrågorna, att vi vågar ha en\r\nvision om hur vi skall klara av att bygga ett\r\nmiljövänligt Europa. Så resonerar många av oss\r\nockså när det gäller EU-frågan. Vi ser en möjlighet\r\natt utveckla en helt ny satsning för Europa. Vi har --\r\noavsett ett medlemskap eller inte -- sett på en\r\nnordeuropeisk konferens på samma sätt.</pre><pre>Som politiker, både som regeringsrepresentanter\r\noch som parlamentariker, har vi behov av att samlas\r\npå bred front i Europa för att utmanas inför nya och\r\nviktiga satsningar. Det räcker inte med att\r\nmiljöministrarna möts och diskuterar sakfrågor. Vi\r\nbehöver ett komplement till sådana möten. Det är\r\nspeciellt angeläget om vi skall utforma ett program\r\nför en samlad miljöpolitik i Europa. Därför delar\r\njag inte uppfattningen att detta bara skulle vara\r\nangeläget när det gäller forskningen.</pre><pre>Anf. 80  HANS HJORTZBERG-NORDLUND\r\n(m) replik:</pre><pre>Herr talman! Jag tror också att vi behöver ett\r\nintensivt samarbete kring miljöfrågorna även i\r\nnorra Europa. Men som situationen är just nu finns\r\ndet en rad politiska frågor, detaljfrågor, som man\r\nskall diskutera. När man har kommit en bit på väg\r\nfinns det nya möjligheter att ta upp diskussionen om\r\nen nordeuropeisk miljökonferens. Det är alldeles\r\ngivet att konferenser ibland kan leda framåt, men\r\nman bör ha rimliga teman att diskutera. Så långt\r\nhar vi inte kommit i dag.</pre><pre>Anf. 81  BERNDT EKHOLM (s) replik:</pre><pre>Herr talman! Det finns rimliga teman att diskutera.\r\nDels känner vi mycket väl till de europeiska\r\nmiljöproblemen, dels är uppföljningen av\r\nRiokonferensen en viktig motor och ett viktigt motiv\r\nför att genomföra en nordeuropeisk miljökonferens.</pre><pre>Det finns en hel serie utmaningar som motiverar att\r\nvi följer upp Riokonferensen på regional nivå, precis\r\nsom den förbereddes med regionala konferenser.\r\nJag deltog som svensk observatör i en konferens i\r\nAfrika. I Bergen hade vi, en tid före\r\nRiokonferensen, en konferens som berörde Europa.\r\nVi behöver följa upp Riokonferensen på detta sätt.\r\nJag vidhåller att det är olyckligt att majoriteten inte\r\nkan se värdet av det.</pre><pre>Anf. 82  BIRGITTA HAMBRAEUS (c):</pre><pre>Herr talman! Miljöföroreningar känner inga\r\ngränser. Världens länder och företag måste\r\ntillsammans finna lösningarna på de enorma\r\nproblemen. Naturens förnybara resurser kan\r\nförsörja oss alla om vi vårdar dem och inte\r\nförbrukar och förgiftar dem. En uthållig utveckling\r\när nödvändig och egentligen det inspirerande\r\nprojekt som kan förnya näringslivet i en ekologisk\r\nstrukturomvandling. Det behövs helhetssyn och\r\nnytänkande och ett samarbete i hela världen för att\r\nklara denna utmaning.</pre><pre>Jag har begärt ordet i dag därför att jag inte tror att\r\ndet är allmänt känt i Sverige i hur hög grad vårt land\r\när engagerat i miljöfrågorna internationellt. Det var\r\nfaktiskt Sverige som fick upp miljöfrågorna på FN:s\r\ndagordning. Utan Inga Thorssons insatser hade inte\r\nFN:s första miljökonferens 1972 i Stockholm blivit\r\nav.</pre><pre>Jag hade själv förmånen att som FN-delegat få följa\r\nambassadör Göte Svenssons arbete inför FN-\r\nkonferensen om miljö och utveckling som kom att\r\nhållas i Rio de Janeiro 1992. Först lyckades han i\r\nåtskilliga förmöten, s.k. informal informals,\r\növertyga u-länderna om att detta inte bara var ett\r\nnytt sätt för i-världen att hindra u-ländernas\r\nutveckling. Sedan fick han arbeta med vissa\r\nvästländer som började krångla. Utan Sverige som\r\ndrivande kraft tror jag att det hade varit osannolikt\r\natt konferensen hade kunnat hållas.</pre><pre>Arbetet följs nu upp i vårt land genom beslutet om\r\natt börja förverkliga kretsloppssamhället i\r\nkommunala Agenda 21-program, i en växande\r\nförståelse för ekologisk odling och i arbetet med\r\nskatteväxling.</pre><pre>I nästa vecka deltar miljöminister Olof Johansson\r\nvid den avslutande ministerdelen av mötet med\r\nCSD, Commission on Sustainable Development, i\r\nNew York. CSD är det organ som har hand om\r\nuppföljningen av Riokonferensen. CSD-mötet\r\nkommer att behandla hur världens regeringar och\r\nFN-systemet skall genomföra och utveckla de beslut\r\nsom fattades i Rio, framför allt när det gäller hälsa,\r\nmiljö, färskvatten, kemikalier och miljöfarligt\r\navfall.</pre><pre>När det gäller Europa vet jag att Olof Johansson\r\nunder de centerledda regeringarna på 70-talet\r\nväckte frågan om gränsöverskridande\r\nluftföroreningar i FN:s ekonomiska kommitté för\r\nEuropa, ECE. Denna kommitté hade för övrigt\r\nGunnar Myrdal som sin första chef.</pre><pre>I dag behandlar vi ett utskottsbetänkande som är\r\nfullt av exempel på att Sverige fortsätter att arbeta\r\nför Europas och världens miljöfrågor. Östersjöns\r\nmiljö engagerar Miljödepartementet i hög grad.\r\nOlof Johansson skall inviga Östersjöveckan 94. Det\r\när ett arrangemang om Östersjöns miljö anordnad\r\nav Nyköpings, Oxelösunds och Trosas kommuner.\r\nDetta är alltså nästa vecka.</pre><pre>Sverige verkar i Helsingforskommissionen, för ett\r\nÖstersjöprogram, i Baltic Sea University i Uppsala\r\noch inom ramen för Helsingforskonventionen.\r\nOckså på kommunal nivå och i många folkrörelser\r\nutförs ett viktigt arbete tillsammans med vänorter\r\noch i olika projekt för att komma till rätta med\r\nÖstersjöns miljöproblem. Miljöministermöten\r\nplaneras för Barentshavsområdet, på Kolahalvön\r\noch i Tallinn.</pre><pre>Självfallet är vi också mycket aktiva i FN:s\r\nmiljöorgan UNCED, där Sverige kan dra nytta av\r\ndet kompetenta arbete som bedrivs inom Stockholm\r\nEnvironment. Detta påpekade också utskottet.</pre><pre>Alltför sent uppmärksammades vi i vårt land på\r\nmiljöproblemen med GATT-avtalet. I Indien\r\ndemonstrerar hundratusentals människor mot vad\r\nman upplever som ett stort hot mot miljön. Sverige\r\nkommer att i samarbete med de övriga nordiska\r\nländerna verka pådrivande för ett arbetsprogram\r\nom handel och miljö i GATT-sammanhang. Vi\r\nförbereder det i OECD och UNCTAD.</pre><pre>Nyligen beslöts vid ett globalt möte i Genève inom\r\nramen för Baselkonventionen, att det är förbjudet\r\nför i-länderna att exportera giftigt avfall till u-\r\nländerna. Enligt uppgift försökte Danmark först få\r\nmed sig EU, utan att lyckas. EU bromsade, och man\r\nville inte vara med på det här förbudet. Danskarna\r\nkunde inte själva driva på frågan, eftersom EU talar\r\nmed en röst i internationella forum. Danmark tog\r\nupp frågan vid Nordiska ministerrådsmötet i mars i\r\når, och övriga nordiska länder verkade för att få till\r\nstånd ett beslut. Beslutet fattades alltså helt nyligen\r\ni Genève.</pre><pre>Herr talman! Sverige tillhör de tio länder på jorden\r\nsom är med i flest internationella organisationer.\r\nEnligt Finansdepartementets rapport Ds 1993:44 är\r\ndet inte mindre än 3 754 stycken, varvid drygt 300\r\nomnämns i rapporten. Vi skall självfallet fortsätta\r\natt vara pådrivande och söka samarbete med\r\nlikasinnade länder för att skapa förståelse för att en\r\ngod miljö är förutsättningen för fortsatt utveckling.</pre><pre>Herr talman! Jag yrkar bifall till utskottets\r\nhemställan.</pre><pre>Anf. 83  MARGARETA VIKLUND (kds):</pre><pre>Herr talman! Vatten, rent vatten, är ett av våra mest\r\ngrundläggande behov eller krav för att vi skall\r\nkunna överleva. Det tänker vi inte så mycket på i\r\nvårt privilegierade land. Men vi behöver bara göra\r\nen kort resa i södra Europa för att konstatera att fler\r\noch fler hushåll köper sitt dricksvatten i\r\nsnabbköpet, därför att kranvattnet är på gränsen\r\ntill otjänligt. Längre bort, i delar av Asien,\r\nLatinamerika och Afrika, är vatten i regel en\r\nbristvara eller obrukbart. Det är därför oroande att\r\nkonstatera att världens vattenförbrukning har\r\ntredubblats sedan 1950.</pre><pre>I Riodeklarationen -- dvs. ett uttalande från\r\nUNCED-konferensen, FN:s konferens för miljö och\r\nutveckling -- slås viktiga grundläggande principer\r\nfast för nationers och människors ansvar i\r\nförhållande till vår gemensamma jord. Avsikten\r\nmed deklarationen är att etablera ett nytt och\r\njämlikt internationellt samarbete för att få till stånd\r\nen hållbar utveckling. Detta berör bl.a.\r\nvattenutnyttjandet i mycket hög grad.</pre><pre>Herr talman! Tecken på vattenstress finns på många\r\nhåll. Grundvattennivån sjunker, sjöar krymper och\r\nvåtmarker försvinner. Ingenjörer vill ''lösa''\r\nvattenproblemen genom att bygga ännu fler\r\nmonumentala vattenledningsprojekt till lika\r\nmonumentala kostnader och med miljöskador som\r\nföljd. Floder som flyter fritt till havet är i dag\r\nsällsynta. Många av dessa fria flöden är dömda att\r\nregleras inom kort. Kring Peking, New Delhi,\r\nPhoenix och andra städer som lider av vattenbrist\r\nökar konkurrensen mellan stadsinvånare och\r\nbönder om de begränsade resurserna. Folket i\r\nMellanöstern har mer än en gång hört sina ledare\r\ntala om att gå i krig för vattnets skull.</pre><pre>Herr talman! Vatten är en förnybar resurs, men den\r\när också ändlig. Vattnets kretslopp begränsar\r\ntillgången. Vattentillgången per person, ett grovt\r\nmått på försörjningstrygghet, minskar när\r\nbefolkningen växer. Vattentillgången per capita i\r\nvärlden är i dag en tredjedel av vad den var år 1970,\r\neftersom ytterligare 1,8 miljarder människor har\r\ntillkommit sedan dess.</pre><pre>I dag har 26 länder med 232 miljoner människor för\r\nlitet vatten. Eftersom många av dessa länder har\r\nhöga födelsetal, förvärras deras vattensituation\r\nsnabbt. 11 av bristländerna finns i Afrika. År 2010\r\nkommer ytterligare 6 afrikanska nationer att kunna\r\nräknas in i den gruppen, om\r\nbefolkningsprognoserna förverkligas. Då kommer\r\n400 miljoner afrikaner att leva i länder med\r\nvattenbrist. Det är ca 37 % av den befolkning\r\nkontinenten beräknas ha.</pre><pre>I Mellanöstern har 9 av 14 länder redan problem\r\nmed tillgången på vatten. Det gör området till den\r\nregion i världen där vattenproblemen är mest\r\nkoncentrerade. I flera av länderna i Mellanöstern\r\nväntas befolkningen fördubblas inom 25 år. En\r\nsnabbt krympande vattentillgång är oundviklig.\r\nRätten till vatten kan skapa politisk instabilitet i hela\r\nregionen. Konflikter kan flamma upp redan under\r\ninnevarande decennium, eftersom de flesta floder i\r\nMellanöstern delas mellan flera nationer.</pre><pre>Perioden 1981--1990 utlyste FN som ett\r\nvattenårtionde. För att se vilka positiva resultat som\r\nuppnåtts under årtiondet hölls en konferens i Paris\r\n1989. Man fann då att vissa förbättringar har\r\nåstadkommits när det gäller att öka tillgängligheten\r\ntill rent vatten och ordentliga toaletter. Dessutom\r\nhar många vattenprogram fått en mer social än\r\nteknisk inriktning. U-landsanpassad teknik har\r\nalltmer kommit till användning. Man kan tycka att\r\ndet är på tiden. Vattenprogram kopplas allt oftare\r\ntill hälsoprogram. Kvinnor har också börjat dras in\r\ni planering och genomförande. Detta har i sin tur\r\nbörjat ge goda resultat. Det är bra, men långt ifrån\r\ntillräckligt, att exempelvis handkraft i dag används\r\ni stället för dieselpumpar.</pre><pre>Eftersom jordbruket använder två tredjedelar av\r\nallt vatten från floder, sjöar, bäckar och\r\nunderjordiska lager, är effektivare konstbevattning\r\ndet viktigaste för att man skall uppnå en hållbar\r\nvattensituation. Genom att man bättre tar till vara\r\nde knappa vattenresurserna med enkla tekniker\r\ninom jordbruket såsom terassodling, vattenfällor\r\nvid grödan och effektivare kanalsystem är\r\nbesparingar på mellan 10 % och 50 % inom nära\r\nräckhåll. Om bevattningsbehoven minskar med\r\nexempelvis någon tiondel, frigörs tillräckligt med\r\nvatten för att tillgången för andra mänskliga behov\r\nskall fördubblas världen över. Problemanalysen är\r\nklar. Vi känner till situationen. Därför är det nu\r\ndags att formulera konkreta åtgärdsprogram!</pre><pre>Herr talman! I olika internationella sammanhang,\r\nbl.a. vid det s.k. Dublinmötet i januari 1992 och vid\r\nUNCED-konferensen, diskuterades behovet av en\r\ninternationell vattenkonvention. Från en av FN:s\r\nexpertpaneler, där den svenska professorn Malin\r\nFalkemark verkar, har en rapport tagits fram där\r\nbehovet av en global vattenkonvention också\r\nbetonas. Rapporten behandlas för närvarande inom\r\nFN-systemet.</pre><pre>De frågor som i synnerhet skulle behöva ett på\r\ninternationell nivå rättsligt dokument i form av en\r\nvattenkonvention är för det första vattenområden\r\nsom delas av stater, för det andra\r\ngrundvattenfrågor, för det tredje instrument för\r\neffektivt globalt vattensamarbete och för det fjärde\r\nreell prissättning på vatten som stimulerar till\r\nhushållning.</pre><pre>Herr talman! Det är oerhört viktigt, för att inte säga\r\nnödvändigt, att Sverige i FN och andra lämpliga\r\nforum med kraft driver frågan om en internationell\r\nvattenkonvention.</pre><pre>Överläggningen var härmed avslutad.</pre><pre>(Beslut skulle fattas den 20 maj.)</pre><pre>6 §  Lag om strategiska produkter m.m.</pre><pre>Föredrogs</pre><pre>utrikesutskottets betänkande</pre><pre>1993/94:UU24 Lag om strategiska produkter m.m.\r\n(prop. 1993/94:176).</pre><pre>Anf. 84  JAN JENNEHAG (v):</pre><pre>Herr talman! Begränsning av exporten av alla typer\r\nav produkter som kan användas vid framställning\r\nav massförstörelsevapen är ett mycket viktigt led i\r\ndet internationella nedrustningsarbetet.\r\nVänsterpartiet skulle vilja se att Sverige dels förde\r\nen egen restriktiv politik i den här frågan, dels förde\r\nen mycket aktiv politik i alla internationella\r\nsammanang för att begränsa den\r\nvärldsomspännande handeln med\r\nmassförstörelseprodukter.</pre><pre>Regeringens avsikt att få till stånd ett effektivt\r\nregelverk inom det här området tycker vi är bra.\r\nDet ställer vi oss givetvis bakom. Men det förslag\r\nsom nu föreligger duger inte. Vi vill ha ett nytt.</pre><pre>Det som gör regeringens förslag till ett dåligt förslag\r\när enligt vår uppfattning tre saker.</pre><pre>För det första innebär förslaget en alltför okritisk\r\nanpassning till de regler för högteknologiexport som\r\nanvändes av NATO i rent politiskt syfte under det\r\nkalla krigets dagar.</pre><pre>För det andra kan vi inte ställa upp på förslaget att\r\nmedge generellt undantag för tillståndsgivning när\r\ndet gäller export till länder som ingår i det\r\nregeringen kallar ''det relevanta internationella\r\nsamarbetet''.</pre><pre>För det tredje går vi emot delegeringen till\r\nmyndighet av beslut som avser export till länder\r\ninom det tidigare nämnda relevanta samarbetet.</pre><pre>Om vi går tillbaka till första punkten ser vi att\r\nNATO-organet COCOM, Coordinating Committee\r\nfor Multilateral Export Controls, blev ett\r\ninstrument för att förhindra att öststaterna och\r\nKina fick tillgång till västerländsk högteknologi.</pre><pre>Svenska företag tvingades så småningom att delta i\r\ndetta embargo. Förbud mot vidareexport av\r\nhögteknologiprodukter tillverkade i NATO-\r\nländerna infördes 1986.</pre><pre>Nu när det kalla kriget är över har situationen\r\nförändrats, och COCOM har upplösts. Något nytt\r\nformellt samarbetsorgan har inte bildats ännu.\r\nUppgifter från bl.a. Norge, som innehar\r\nordförandeskapet i arbetet med att skapa ett nytt\r\norgan, visar att oenighet bland stormakterna\r\nkommer att fördröja bildandet av COCOM:s\r\nefterföljare. Vi får omsider se hur det går med den\r\nsaken. Men det ryktas att USA försöker forma det\r\nnya samarbetet mer efter egna politiska och\r\nekonomiska intressen. T.ex. vill USA att det nya\r\norganet skall överta COCOM:s högkvarter i Paris,\r\nett högkvarter med direktförbindelser med CIA och\r\nState Department.</pre><pre>Sådana här uppgifter -- även om de åtminstone ännu\r\nbara är rykten -- stärker våra misstankar om att\r\nefterträdaren till COCOM får samma politiska roll\r\nsom COCOM hade. Risken är dels att gruppen av\r\nländer som skall förhindras att få tillgång till\r\nhögteknologi, dels att de varor som skall falla under\r\nteknologiembargot kommer att definieras på\r\nstormaktspolitisk basis. Den risken är uppenbar.\r\nSkulle det ske har meningen med exportkontrollen\r\nförfelats.</pre><pre>Därför är det viktigt att en självständig prövning\r\noch precisering av vilka svenska\r\nhögteknologiprodukter som skall omfattas av\r\nexportkontrollen görs. Att nu stifta en lag som\r\ninnebär att COCOM:s gamla produktlista skall\r\ngälla även för svensktillverkade produkter tycker vi\r\ninte är bra. Den listan innehåller alltför mycket av\r\npolitiska varor, om ni förstår vad jag menar. Det har\r\nförresten också påpekats av\r\nKrigsmaterielinspektionen.</pre><pre>Om vi sedan går till den andra punkten måste jag\r\npåtala att vi inte kan ställa upp på förslaget att\r\nmedge generellt undantag för tillståndsgivning när\r\ndet gäller export till länder som ingår i det relevanta\r\nsamarbetet. Där har vi åtminstone tre\r\nkärnvapenmakter: USA, Frankrike och\r\nStorbritannien. Dessutom kan ytterligare s.k.\r\nofficiella kärnvapenmakter komma att ingå, dvs.\r\nRyssland, Ukraina, Kazakstan och Kina. För oss\r\ninom Vänsterpartiet förefaller det ytterst märkligt\r\natt en lag som syftar till att förhindra spridning av\r\nmassförstörelsevapen ger utrymme för ett generellt\r\nundantag just för de länder som producerar de flesta\r\noch de värsta massförstörelsevapnen.</pre><pre>Det är också märkligt att undantag från tillstånd\r\nskall kunna ges för länder som trots att de ingår i\r\nsamarbetet bevisligen har svårt med sin\r\negenkontroll av spridningen. Jag tänker på USA och\r\nalla västeuropeiska stater som intill Iraks invasion\r\nav Kuwait försåg Saddam Hussein med just de\r\nprodukterna till massförstörelsevapen. Vi föreslår\r\natt inga regler om generella undantag skall finnas.</pre><pre>Den tredje punkten gällde delegeringen till\r\nmyndighet avseende export till länderna inom det\r\nrelevanta samarbetet. Vi tycker att utförsel av\r\nstrategiska produkter är ärenden av sådan\r\nprincipiell vikt att de bör prövas av regeringen. Vi\r\ntycker också att riksdagens insyn i sådana här\r\närenden bör stärkas. Varför inte inrätta en\r\nrådgivande nämnd med representanter från alla\r\nriksdagspartier, inte bara de största.</pre><pre>Utskottet tycker att något behov av en sådan nämnd\r\ninte finns, eftersom exportkontrollen bygger på\r\ninternationella regler. Den motiveringen har jag\r\nsvårt att förstå. Det finns all anledning för den\r\nsvenska riksdagen att ha insyn i hur exporten av\r\nkärnteknisk utrustning, missiler, biologiska och\r\nkemiska produkter samt högteknologiprodukter av\r\ns.k. dual-use-karaktär sköts och kontrolleras av\r\nföretag, myndigheter och regering. Det är inte minst\r\nviktigt att kontrollera just hur det internationella\r\nregelverket följs.</pre><pre>Herr talman! Jag yrkar bifall till Bertil Måbrinks\r\nmeningsyttring.</pre><pre>Anf. 85  DANIEL TARSCHYS (fp):</pre><pre>Herr talman! Jag ber att få yrka bifall till\r\nhemställan i utrikesutskottets betänkande, vilket\r\ninnebär att vi tillstyrker regeringens förslag till\r\nskärpning av den lag som tidigare hette lagen om\r\nförbud mot utförsel av vissa produkter som kan\r\nanvändas i massförstörelsesyfte, kort uttryckt\r\nmassförstörelselagen, och som nu skall heta lagen\r\nom strategiska produkter. Regeringens förslag\r\ninnebär en välkommen skärpning.</pre><pre>Jag har lyssnat noga till Jan Jennehag. Jag måste\r\nerkänna att jag inte riktigt förstår av hans\r\nanförande om han önskar en mer eller en mindre\r\nrestriktiv politik. Till en del talade han för en mer\r\nrestriktiv politik, till en annan del klagade han över\r\natt Sverige hade varit alltför underdånigt gentemot\r\nCOCOM, vars hela syfte var att införa restriktioner\r\nmot export.</pre><pre>Han klagade över att vi hade varit med om att\r\nförhindra export av strategiska produkter till Kina.\r\nJag vet inte om Jan Jennehag var närvarande när\r\nBertil Måbrink var här i föregående debatt. Hans\r\nanförande handlade huvudsakligen om att det var\r\nför mycket kontakter med Kina, för mycket export\r\ntill Kina, för mycket bistånd till Kina.</pre><pre>Nu verkar som om problemet är det rakt motsatta,\r\nsom om Sverige varit undernådigt en instans vars\r\nsyfte är att införa restriktioner i exporten gentemot\r\nKina. Jag får inte riktigt de olika delarna av Jan\r\nJennehags anförande att gå ihop. Får han det själv?</pre><pre>Anf. 86  JAN JENNEHAG (v) replik:</pre><pre>Herr talman! Vi vill ha restriktiva regler. Jag\r\nmenade att COCOM hade använts som instrument\r\ninte bara för att förhindra tillverkning av\r\nmassförstörelsevapen, utan också för hindra att\r\ndessa länder skulle få tillgång till västerländsk\r\nteknologi över huvud taget. Den typen av politiska\r\növerväganden från NATO-organet skadade Sverige.\r\nDet skadade i hög grad också det fredliga uppbygget\r\ni dessa länder och utvecklingen mot en bättre\r\nordning i många andra avseenden. Jag tror inte att\r\njag behöver missförstås på den punkten.</pre><pre>Restriktiviteten är det alltså ingen tvekan om från\r\nvår sida.</pre><pre>Anf. 87  DANIEL TARSCHYS (fp) replik:</pre><pre>Herr talman! Jag är ledsen över att Jan Jennehag\r\ninte var i kammaren för att höra Bertil Måbrinks\r\nglödande inlägg mot export till Kina. Det han talade\r\nmot var den typen av handelskontakter som\r\nförekommer t.ex. beträffande telefonväxlar och\r\nandra ytterst fredliga anläggningar. Det var Bertil\r\nMåbrink kritisk emot.</pre><pre>Nu förstår jag att Jan Jennehag däremot är kritisk\r\nmot att COCOM under den tid det existerade -- det\r\när numera nedlagt -- hindrade försäljning av t.ex.\r\nelektroniska produkter till Kina och Sovjetunionen.\r\nJag noterar att det finns en betydande spännvidd i\r\nVänsterpartiets syn på den internationella handeln.</pre><pre>Anf. 88  JAN JENNEHAG (v) replik:</pre><pre>Herr talman! Man måste nog vara ganska illasinnad\r\nför att hitta den spännvidden. Om Daniel Tarschys\r\noch jag sitter och diskuterar på tu man hand tror jag\r\ninte att vi kan hitta någon skillnad i synen.</pre><pre>Vad vi åtminstone kan vara eniga om är att beslut\r\nav den här karaktären skall fattas av demokratiskt\r\nvalda organ i Sverige och icke med politiska motiv\r\nav andra länder. I vissa fall kan dessa\r\növerensstämma, och då är allt gott och väl. I vissa\r\nfall överensstämmer de inte, och då är det viktigt\r\nmed den tredje punkt som jag tog upp i mitt\r\nanförande, att vi inte skall delegera till andra organ\r\nän direkt politiskt ansvariga, dvs. regering och\r\nriksdag, att fatta sådana beslut.</pre><pre>Anf. 89  DANIEL TARSCHYS (fp) replik:</pre><pre>Herr talman! Jag vill ingalunda vara illasinnad. Jag\r\nförsöker tvärtom förstå vad som är Vänsterpartiets\r\npolitik. Det är inte alltid så lätt.</pre><pre>Nu talar vi alltså om export av varor som kan ha\r\nstrategisk betydelse. Då är jag anhängare av en\r\nrestriktiv hållning. Jan Jennehag säger att besluten\r\nskall ligga i händerna på demokatiskt valda organ,\r\nsvenska organ. Jag tror att vi på sikt måste\r\nacceptera -- det vet vi redan i dag -- att de flesta\r\ntekniskt komplicerade produkter som används både\r\nmilitärt och civilt är av multinationellt ursprung i\r\nden meningen att det är produkter som har\r\nkomponenter från olika länder. Låt oss ta den\r\nsvenska flygplansproduktionen som exempel. Vi vet\r\natt det är komponenter som kommer utifrån. Inom\r\nden avancerade elektroniken finns det också\r\nkomponenter som kommer från olika länder.</pre><pre>Jag tror inte att man i längden kan undvika att ha\r\nett visst samarbete mellan staterna när det gäller att\r\nförsöka hindra spridning av strategiska produkter\r\ntill stater som kan missbruka den typen av\r\nprodukter. Därför välkomnar jag ett samarbete som\r\nhar till syfte att förhindra att militärt användbar\r\nmateriel sprids till länder som inte förmår att\r\nhantera den typen av varor. Jag tror att det är\r\nangeläget att vi har ett sådant internationellt\r\nsamarbete. Det är något som möjliggörs genom bl.a.\r\nden lag som vi nu diskuterar.</pre><pre>Överläggningen var härmed avslutad.</pre><pre>(Beslut skulle fattas den 20 maj.)</pre><pre>7 §  Ytterligare anslag på tilläggsbudget till\r\nstatsbudgeten för budgetåret 1993/94, m.m.</pre><pre>Föredrogs</pre><pre>utrikesutskottets betänkande</pre><pre>1993/94:UU29 Ytterligare anslag på tilläggsbudget\r\ntill statsbudgeten 1993/94, m.m. (prop. 1993/94:125\r\ndelvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 20 maj.)</pre><pre>8 §  Utvisning på grund av brott</pre><pre>Föredrogs</pre><pre>socialförsäkringsutskottets betänkande</pre><pre>1993/94:SfU17 Utvisning på grund av brott (prop.\r\n1993/94:159).</pre><pre>Anf. 90  MAUD BJÖRNEMALM (s):</pre><pre>Herr talman! Socialförsäkringsutskottets\r\nbetänkande 17 handlar om, precis som herr\r\ntalmannen sade, om utvisning på grund av brott. Vi\r\nsocialdemokrater yrkar avslag på propositionen.</pre><pre>Vi anser naturligtvis, precis som\r\nutskottsmajoriteten, att en utlänning som begår\r\nbrott i Sverige skall kunna utvisas. Men orsaken till\r\natt vi yrkar avslag är att vi tycker att propositionen\r\nsaknar en ordentlig analys och genomgång av hur\r\nutlänningslagen i det här avseendet i dag tillämpas,\r\nen genomgång av i vilken nuvarande lagregler\r\nlämnar utrymme för en godtycklig rättskipning.</pre><pre>Vi beklagar att varken den utredning som ligger till\r\ngrund för propositionen eller propositionen\r\ninnehåller någon ordentlig analys. Både\r\nutredningen och propositionen präglas enligt vår\r\nuppfattning av vaghet och glidningar som ger\r\nutrymme för godtycke vid tolkning. Vi är inte\r\nensamma om den åsikten, utan den delas av flera\r\nremissinstanser. Vi anser att först när vi fått en\r\nfördjupad utredning av de frågor som behandlas i\r\npropositionen kan vi ta ställning till vilka åtgärder\r\nsom behövs.</pre><pre>Därför, herr talman, yrkar jag avslag på utskottets\r\nhemställan och bifall till vår reservation 1.</pre><pre>Anf. 91  RUNE BACKLUND (c):</pre><pre>Herr talman! När man diskuterar utlänningars\r\nbrottslighet finns det ofta en tendens till att fokusera\r\nväldigt mycket av den brottslighet som förekommer\r\ni vårt land till ett antal medborgare.</pre><pre>Det kan finnas anledning att påminna om att det\r\nstora flertalet av de utländska medborgare som\r\nfinns i Sverige lever ett fullt skötsamt och social\r\naccepterat liv. Det är en mycket liten grupp av det\r\ntotala antalet utländska medborgare i Sverige som\r\när inblandade i brottslighet. Det kan som sagt finnas\r\nanlening att påminna om detta när vi nu diskuterar\r\nutvisning på grund av brott.</pre><pre>De förslag som regeringen presenterar i sin\r\nproposition och som utskottet ställer sig bakom\r\ninnebär en skärpning av den nuvarande\r\nlagstiftningen. Det innebär alltså att det är\r\ntillräckligt -- till skillnad från i dag -- att brottet skall\r\nleda till fängelsestraff för att man skall utvisas. I dag\r\när regeln att det skall vara fängelse i minst ett år. Vi\r\nkan nu också utvisa vid mindre allvarliga brott om\r\ndet handlar om systematisk brottslighet vid\r\nupprepade tillfällen.</pre><pre>Vidare föreslås i propositionen och i\r\nutskottsbetänkandet att en utlänning får utvisas\r\nendast om man dömts till hårdare straff än till böter\r\noch om det kan föreligga risk för återfall till brottslig\r\nverksamhet i allmänhet. Utvisningen skall ske med\r\nhänsyn till brottets allvar och återfallsrisken. Här\r\nfinns förslag till nya regler när det gäller häktning i\r\nsamband med verkställighet av en utvisning.</pre><pre>Det här innebär alltså skärpningar. Med tanke på\r\nden kritik som riktats mot förslaget och på\r\nreservationerna kan man konstatera att de går i två\r\nriktningar. Maud Björnemalm redovisade att\r\nsocialdemokraterna anser att det här är för\r\nlångtgående förändringar. Enligt Ny demokratis\r\nreservationer vill man gå mycket längre.</pre><pre>Det handlar naturligtvis om att göra en rimlig\r\navvägning mellan de åtgärder som behövs för att\r\nbekämpa den här typen av brottslighet och för att\r\nfå en preventiv verkan utan att skapa helt orimliga\r\nsituationer för enskilda människor.</pre><pre>Vi från utskottsmajoriteten tycker att man i\r\npropositionen och utskottsbetänkandet har gjort en\r\nlämplig avvägning när det gäller dessa åtgärder. Jag\r\nkan inte ställa upp på den beskrivning som görs i den\r\nsocialdemokratiska reservationen om att ärendet\r\ninte skulle vara tillräckligt berett. Som underlag\r\nfinns ett utredningsförslag. Ärendet har varit\r\nföremål för remissbehandling. De ändringar som\r\nregeringen föreslår och som utskottet ställer sig\r\nbakom grundar sig på ganska väl avvägda\r\nbedömningar av varför dessa ändringar är\r\nmotiverade. Jag tycker därför att kritiken är litet\r\nsvepande.</pre><pre>Vi har anledning att inte skjuta på frågan. Det är\r\nviktigt för den allmänna samhällsdebatten att\r\nmarkera att vi är tydliga på den här punkten, att\r\norganiserad brottslighet eller systematisk\r\nbrottslighet utförd av utländska medborgare måste\r\nleda till konsekvenser, i en del fall till utvisning.\r\nDetta förhållningssätt är inte minst viktigt när det\r\ngäller att skapa goda förhållanden i det svenska\r\nsamhället och när det gäller att inte bidra till att de\r\nskötsamma utländska medborgarna i vårt land\r\ndrabbas. Den vulgärdebatt som har förts drabbar ju\r\ntyvärr också i hög grad de skötsamma invandrarna.\r\nDet är viktigt att vi gör en markering och inte\r\nskjuter upp genomförandet av en skärpt lagstiftning\r\npå det här området.</pre><pre>Herr talman! Med det anförda yrkar jag bifall till\r\nhemställan i betänkandet.</pre><pre>Anf. 92  KARL GUSTAF SJÖDIN (nyd):</pre><pre>Herr talman! Till socialförsäkringsutskottets\r\nbetänkande nr 17 har Ny demokrati fogat två\r\nreservationer. Vi i Ny demokrati står bakom dessa\r\nreservationer, men för att spara litet tid yrkar jag\r\nbifall endast till reservation nr 3.</pre><pre>Dessa frågor har tagits upp i justitieutskottet, som\r\nhar avgett ett yttrande. Jag är ordinarie ledamot i\r\nutskottet, men jag var då inte närvarande. Därför\r\nblev det en liten missuppfattning av vår\r\nrepresentant som var med vid bordet. Det avgavs\r\nalltså ingen reservation till yttrandet till\r\nsocialförsäkringsutskottet. Det är av den\r\nanledningen som jag har begärt ordet.</pre><pre>Jag deltog i behandlingen av\r\nsocialförsäkringsutskottets betänkande nr 14 när\r\ndet gällde liknande frågor. Precis som föregående\r\ntalare sade vill vi gå litet längre än utskottet. Vi\r\ntycker att signalerna till invandrargrupper och\r\nflyktingar är litet felaktiga. När\r\nsocialförsäkringsutskottets betänkande nr 14\r\ndiskuterades läste jag upp delar av ett brev som jag\r\nhar fått från invandrare som har bott här i Sverige\r\ni 20 år. Man undrar där om det är rimligt att Sverige\r\nskall ta hand om asylsökande som har begått brott\r\nhär efter ankomsten till Sverige.</pre><pre>\r\nMan har nu skärpt upp vissa saker, men vi vill, som\r\nsagt, gå längre -- därav våra reservationer till detta\r\nbetänkande. Det kan tyckas som att vi velar och\r\nvinglar litet hit och dit. Det beklagar jag, men som\r\nordinarie ledamot i justitieutskottet kände jag mig\r\nföranlåten att redogöra för dessa ståndpunkter.</pre><pre>Överläggningen var härmed avslutad.</pre><pre>(Beslut skulle fattas den 20 maj.)</pre><pre>9 §  Frågor om offentlig upphandling</pre><pre>Föredrogs</pre><pre>finansutskottets betänkande</pre><pre>1993/94:FiU18 Frågor om offentlig upphandling\r\n(prop. 1993/94:227).</pre><pre>Anf. 93  ARNE KJÖRNSBERG (s):</pre><pre>Herr talman! Om majoriteten i finansutskottet hade\r\nnöjt sig med att föreslå att man skulle infoga EG-\r\ndirektiven om tjänsteupphandling -- det som kallas\r\nförsörjningssektorn, dvs. telekommunikationer,\r\nvattenförsörjning osv. -- hade vi socialdemokrater\r\nkunnat stödja detta. Vi tycker att det hade varit\r\nrimligt. Men när man skall vara något slags\r\nvärsting -- eller bästing -- i Europa och gå flera steg\r\nlängre än vad EG-direktiven föreslår, tycker vi att\r\ndetta är fel. Vi borde ha lärt oss läxan.</pre><pre>Här i riksdagen har vi tidigare av -- som jag ser det --\r\nmissriktade ambitioner gått längre än vad EG har\r\ngjort när det gäller den här typen av frågor. Sedan\r\nhar vi fått ändra oss. Jag tycker att detta är en\r\nonödig omväg. Man borde ha följt EG-direktiven\r\nom det som kallas för anknutet företag.</pre><pre>Det här är inte världens största fråga, och jag söker\r\ninte strid för dess egen skull. Men eftersom vi anser\r\natt detta är principiellt viktigt har vi reserverat oss\r\npå denna punkt.</pre><pre>Herr talman! Jag yrkar bifall till den\r\nsocialdemokratiska reservationen, som är fogad till\r\ndetta betänkande.</pre><pre>Överläggningen var härmed avslutad.</pre><pre>(Beslut skulle fattas den 20 maj.)</pre><pre>10 §  Ytterligare anslag inom\r\nFinansdepartementets område</pre><pre>Föredrogs</pre><pre>finansutskottets betänkande</pre><pre>1993/94:FiU21 Ytterligare anslag inom\r\nFinansdepartementets område (prop. 1993/94:125\r\ndelvis).</pre><pre>Andre vice talmannen konstaterade att ingen talare\r\nvar anmäld.</pre><pre>(Beslut skulle fattas den 20 juni.)</pre><pre>11 §  Svenskundervisning för invandrare</pre><pre>Föredrogs</pre><pre>utbildningsutskottets betänkande</pre><pre>1993/94:UbU10 Svenskundervisning för invandrare\r\n(sfi) (prop. 1993/94:126).</pre><pre>Anf. 94  INGER LUNDBERG (s):</pre><pre>Herr talman! För tio år sedan fanns det på den\r\nsvenska arbetsmarknaden många jobb som inte\r\nkrävde särskilda yrkeskunskaper. I dag utgör dessa\r\njobb en liten andel av arbetsmarknaden.</pre><pre>Samtidigt innebär utvecklingen på den svenska\r\narbetsmarknaden att kommunikationsförmågan\r\noch kunskaperna i svenska språket spelar en allt\r\nstörre roll.</pre><pre>Under efterkrigstidens arbetskraftsinvandring var\r\ndet lätt för invandrare som hade goda\r\nyrkeskunskaper, men som hade brister i svenska\r\nspråket, att konkurrera på arbetsmarknaden. I dag\r\när situationen annorlunda. I takt med att\r\narbetsuppgifterna blir mer komplexa och kraven på\r\nsamarbete i arbetslivet växer ökar kraven på\r\nsvenskkunskaper.</pre><pre>För den nyanlände invandrare som inte kan svenska\r\nblir det nästan omöjligt att slå sig in på\r\narbetsmarknaden om han eller hon inte får en\r\ngedigen grund i vårt språk.</pre><pre>Också många invandrare som har bott länge i vårt\r\nland riskerar att slås ut från arbetsmarknaden för\r\natt deras svenska inte räcker till. Bland de\r\nlångtidsarbetslösa finns det många invandrare med\r\nbristfälliga svenskkunskaper. Många av dem har\r\ntidigare deltagit aktivt i arbetslivet, men de har i dag\r\nsmå chanser att komma tillbaka därför att deras\r\nspråkkunskaper inte räcker till.</pre><pre>Svenska för invandrare och invandrares möjlighet\r\natt utveckla det svenska språket är en grundbult i\r\nutvecklingen av ett samhälle där svenskar och nya\r\nsvenskar på lika villkor deltar i arbetsliv och\r\nsamhällsutveckling.</pre><pre>Häromdagen kom det en oroande rapport från\r\nSocialstyrelsen. Den visar att det finns tendenser till\r\natt det svenska samhället blir tudelat. Bland dem\r\nsom tilllhör förlorarna finns många invandrare.</pre><pre>Risken är stor att en grupp invandrare hamnar\r\nutanför arbetsliv och samhällsgemenskap om dessa\r\ninvandrare inte ges fullödiga möjligheter att ta del\r\nav svenska språket. Det är därför som vi\r\nsocialdemokrater ser svenskundervisningen som så\r\nviktig.</pre><pre>Både Riksrevisonsverket och Riksdagens revisorer\r\nhar riktat allvarlig kritik mot\r\nsvenskundervisningen. Delvis har denna kritik\r\nbemötts i regeringens proposition om sfi, men jag\r\ntror inte att vi socialdemokrater var ensamma om\r\natt tycka att propositionen delvis var ganska\r\noengagerad och ett otillräckligt instrument för att\r\nutgöra startskottet till en gedigen satsning på sfi.</pre><pre>Vi var bekymrade över den brist på förståelse för\r\nsvenskundervisningen som vi mötte i höstas när\r\nborgerligheten sade nej till en särskild kursplan för\r\nsvenska 2 i gymnasiet eller tidigare i våras när\r\nmajoriteten avslog socialdemokraternas krav på att\r\n120 miljoner skulle avsättas för satsning på att\r\nutveckla svenskkunskaper och hemspråk för\r\ninvandrarbarn.</pre><pre>Herr talman! Det är rimligt att vi också nu när vi\r\ndiskuterar svenska för invandrare för ett ögonblick\r\nstannar till och ser till invandrarbarnens situation.</pre><pre>Skolverket redovisade för en tid sedan en rapport\r\nsom visade att det går bra i skolan för de flesta\r\ninvandrarbarnen. Många visar anmärkningsvärt\r\ngoda resultat. Men det finns en grupp\r\ninvandrarbarn som har mycket stora svårigheter i\r\nskolan. Deras svårigheter har ett direkt samband\r\nmed att de inte fått en rik och fullödig kunskap i\r\nsvenska. Också för barnens skull är det viktigt att\r\nföräldrarna får de bästa förutsättningarna att lära\r\nsig språket.</pre><pre>Herr talman! Så till det konkreta innehållet i\r\nbetänkandet: På två punkter har utskottet\r\nförändrat regeringsförslaget.</pre><pre>Vi föreslår enhälligt att invandrarna inte skall\r\nbehöva vänta sex månader på svenskundervisning i\r\nkommunerna. Här följer utskottet den\r\nsocialdemokratiska motionens krav på att\r\nundervisningen i sfi måste komma i gång så snabbt\r\nsom möjligt och att väntetiden inte får vara längre\r\nän tre månader.</pre><pre>Beslutet är viktigt för den enskilde, men det\r\ninnehåller också en viktig samhällsekonomisk\r\ndimension. Det är inte rimligt att flyktingarna inte\r\nfår chansen att så snart som möjligt ta tag i den\r\nsvenskundervisning som för de allra flesta är\r\nnyckeln till arbetsmarknaden.</pre><pre>Utskottsmajoriteten föreslår också att en utredning\r\nkommer till stånd om behovet av ett särskilt\r\nutvecklingscentrum för undervisning i svenska för\r\ninvandrare. Svenska är ungt som främmande\r\nspråk, och behoven av fortbildning,\r\nmetodutveckling och läromedelsutveckling är stora.</pre><pre>I utskottstexten finns det också viktiga skrivningar\r\nom fortsatt utredningsarbete runt sfi i den\r\ninvandrar- och flyktingpolitiska kommittén. Jag\r\nhälsar med tillfredsställelse att utskottet tagit till sig\r\nmånga av den socialdemokratiska gruppens\r\nskrivningar. De markeringar som utskottet gör är\r\nviktiga. Dagens beslut skall bara ses som ett steg på\r\nvägen. Det krävs ytterligare analyser och mer av\r\nkunskap om invandrarna skall ges chansen till en\r\nfungerande svenska och fullgoda möjligheter på vår\r\narbetsmarknad.</pre><pre>Utskottet slår än en gång fast vikten av att sfi-\r\nundervisningen måste vara flexibel. Den måste\r\nanpassas till varje invandrares och grupps\r\nförutsättningar. Någon har ideala förutsättningar\r\natt gå in i språkstudier på en mycket kvalificerad\r\nteoretisk nivå. En annan behöver möta\r\nspråkstudierna i en trygg miljö, där praktiska\r\nuppgifter spelar en viktig roll. För många spelar\r\nmöjligheterna till varvning av studier och arbete en\r\navgörande roll för deras möjlighet att ta till sig ett\r\nnytt språk.</pre><pre>Utskottet markerar också betydelsen av att\r\nfolkhögskolors och studieförbunds kompetens tas\r\ntill vara i sfi-undervisningen. Det är inte minst\r\nviktigt mot bakgrund av den nära kontakt med\r\narbetslivet som de har.</pre><pre>På några punkter är vi däremot inte ense. Jag\r\nbeklagar fyrkantigheten i utskottets beslut i 13 kap.\r\n11 §. Det är inte bra om en invandrare, som avslutar\r\nutbildningen för att börja arbeta, inte kan vara\r\ntillförsäkrad rätten att återuppta studierna senare.\r\nFör många invandrare kan just rätten att arbeta på\r\nheltid i Sverige under en period vara ett viktigt led i\r\nutvecklingen av ett fungerande svenskt språk. Om\r\nman då föreskriver att sfi måste ske vid en viss\r\ntidpunkt ger det en märklig signal från samhället.</pre><pre>Inte blir det så jättemycket bättre av att majoriteten\r\nhänvisar till rätten till tjänstledighet för studier. Vi\r\nskall visa respekt för och slå vakt om vår arbetsrätt.\r\nMen det är inte givet att det bästa stöd en\r\ninvandrare, som skall börja jobba på den svenska\r\narbetsmarknaden, kan få är att tvingas börja med\r\natt begära tjänstledighet för studier under en del av\r\narbetstiden. Vår uppfattning, som delas av\r\nInvandrarverket, är att lagstiftningen borde arbetas\r\nom. Det är synd att majoriteten har så bråttom att\r\nman inte lyssnar ordentligt på dem som möter\r\ninvandrarna i deras praktiska verklighet.</pre><pre>I den socialdemokratiska reservationen nr 2\r\nefterlyser vi en rekommendation om att sfi i\r\nnormalfallet skall vara en heltidsuppgift. Det är\r\nallvarligt att studierna i flera kommuner kommit att\r\nutformas som en deltidsuppgift.</pre><pre>Vi socialdemokrater menar att det är rimligt att\r\nriksdagen markerar att sfi-studierna är ett\r\nalternativ till heltidsarbete för den som inte har\r\nannat arbete eller andra starka skäl för att ha en\r\nuppgift på deltid, precis som man har det på\r\narbetsmarknaden i övrigt.</pre><pre>Även om de formella, klassbundna studierna\r\nbegränsas till några timmar per dag bör det vara en\r\nsjälvklarhet att sfi-studierna är en heltidsuppgift för\r\nden som inte har någon annan arbetsuppgift eller\r\nförsörjning. Den kan utformas på olika sätt med den\r\nflexibilitet som utskottet kräver av\r\nsvenskundervisningen. Det kan bl.a. bygga på\r\nhemuppgifter, praktik eller andra modeller för\r\nspråkinlärning. Men självfallet bör det normalt inte\r\nvara en uppgift på deltid. Däremot skall det\r\nnaturligtvis finnas möjlighet att studera på deltid för\r\nden som av olika skäl måste göra det. Vi menar\r\nockså att det måste erbjudas kvällsstudier på heltid\r\nför invandrare som förvärvsarbetar. Det gäller inte\r\nminst de invandrare som har levt länge i vårt land.</pre><pre>Herr talman! Jag nämnde i inledningen de problem\r\nsom många äldre och medelålders invandrare står\r\ninför genom de stora förändringarna på\r\narbetsmarknaden. Det finns anledning att också till\r\nprotokollet understryka hur viktigt det är att\r\nbehoven hos tidigare inflyttade invandrare fångas\r\nupp och att man kan möta behoven hos dem som på\r\nandra sätt än genom konventionell\r\nflyktingmottagning kommer till kommunerna. För\r\ndet krävs en uppsökande verksamhet.</pre><pre>Jag yrkar bifall till reservation 2, mom. 6. Jag\r\nstöder också i övrigt den reservation som vi lämnat\r\nunder mom. 5 men vill för att spara kammarens tid\r\ninte formellt yrka bifall till den.</pre><pre>Anf. 95  BJÖRN SAMUELSON (v):</pre><pre>Herr talman! Jag vill först yrka bifall till den\r\nmeningsyttring som vi har fogat till betänkandet.</pre><pre>Jag kan i det allra väsentligaste instämma i det som\r\nInger Lundberg sade i sitt anförande om vikten av\r\nen kvalitativt god svenskundervisning för\r\ninvandrare. Trots detta har vi från Vänsterpartiets\r\nsida sett oss nödgade att foga meningsyttringen, för\r\nvi tycker att ett timantal om 580\r\nsextiominuterslektioner skulle vara en lämplig\r\nökning. Bakgrunden är att det är viktigt att\r\ngarantera språktillgängligheten när det gäller sfi.</pre><pre>Ett språk -- oavsett hur man tillskansat sig\r\nkunskaperna i det nya språk vilket man skall\r\nanvända i sin vardag -- utgör en viktig del av\r\nidentiteten för människan själv. Då är det viktigt att\r\nvi från början ger den goda grunden för denna\r\nidentitetsutveckling. Ett språk talar om var man\r\nbefinner sig. Det talar också i olika hänseenden om\r\nvarifrån man kommer, naturligtvis inte bara\r\ngeografiskt. Det säger möjligen också något om vart\r\nman är på väg.</pre><pre>Anf. 96  STEFAN KIHLBERG (nyd):</pre><pre>Herr talman! Dagens ärende, svenskundervisning,\r\när till skillnad från gårdagens inte för mig en\r\nideologisk fråga. Jag tvivlar inte på att vi i grunden\r\nhar samma uppfattning när det gäller hur viktigt det\r\när att människor som bor och verkar i Sverige\r\nbehärskar svenska språket.</pre><pre>Jag har i våra motioner skrivit att man, om man inte\r\nbehärskar språket i det land man bor, riskerar att\r\nbli något slags andra klassens medborgare. Om det\r\när någonting som vi är rädda för, så är det just detta.\r\nDet innebär att svenskan är så oerhört central. Detta\r\ntror jag att vi är fullständigt överens om.</pre><pre>Vari det möjligen finns litet dissonanser, vilket\r\nmöjligen kan vara ett understatement, är att vi\r\nnaturligtvis vill ersätta hemspråksundervisningen\r\nmed svenska. Men låt oss ta den debatten i ett annat\r\nsammanhang, för den hör inte hemma här.</pre><pre>Jag har engagerat mig extra i frågan mer som\r\nprofessionell utbildare än som nydemokrat. De\r\nmånga larm som har kommit från bl.a.\r\nRiksskatteverket och Riksdagens revisorer har gjort\r\ndet så tydligt att detta är ett problem. Därför tycker\r\njag att det, även med mina ''skånska r'', skorrar\r\nlitet när Inger Lundberg kritiserar nuvarande\r\nregering för bristande engagemang. De problem\r\nmed kvalitetsbrister som vi har i dag måste\r\nrimligtvis mer bero på att insatser inte sattes in när\r\ndet var socialdemokratisk majoritet.</pre><pre></pre><pre>Undermålig undervisning och undermålig\r\nutbildning är ett problem. Jag har själv egen\r\nerfarenhet av det. Två utbytesstudenter som vi har\r\nhaft under ett år lärde sig svenska. Men det\r\nberodde inte på att de deltog i SFI, det kan jag\r\ngarantera. Det berodde på att de hade hemskt\r\ngrymma värdföräldrar. Jag och min hustru samt\r\nvåra tre barn ställde krav på dem. Vi talade svenska\r\nmed dem.</pre><pre>Det var jobbigt i början. Vi satte lappar där det stod\r\nvad allting hette. Vi talade vara svenska. Sedan\r\nhade vi en paustimma då vi talade engelska, så att\r\nde kunde lätta på trycket och prata djupare. Den\r\nena av dessa flickor hade definitivt ingen\r\nmotivation när hon kom. Hon var förvånad över att\r\nspråk inte bara rann in till henne, ungefär som att\r\nman bli solbränd när man solar sig, dvs. om man\r\nlever i ett land så kommer språket.</pre><pre>Men med dessa grymma värdföräldrar och en\r\nprofessionell pedagog till värdfar lyckades vi\r\nforcera också detta problem. Bägge talade\r\nklockren svenska efter ett år. Men den inblick vi\r\nfick i deras SFI-undervisning skrämde oss ofantligt,\r\noch den skrämde också dem. De undrade själva vad\r\ndet var för någonting och lämnade den efter bara\r\nnågra veckor.</pre><pre>De konstaterade: Här sitter jag, här sitter doktorer,\r\nhär sitter akademiker och här sitter analfabeter\r\nfullständigt blandat med oengagerade lärare.\r\nEftersom jag engagerade mig i detta förstod jag att\r\ndet inte var en tillfällighet. Det skrämde mig att se\r\ndetta.</pre><pre>Herr talman! Låt mig också understryka att det\r\nnaturligtvis finns bra svenskundervisning för\r\ninvandrare. Det är självklart. Jag hoppas att det\r\nfinns mycket bra undervisning. Men uppenbarligen\r\nfinns det stora brister. Det är kanske där skillnaden\r\nligger.</pre><pre>Det handlar inte bara om att vi är i opposition och\r\natt man då skall tycka mer och fortare än\r\nregeringen. Vi tycker att man här skall våga gå fram\r\nlitet kraftfullare. Vi tycker att man skall våga\r\ntydliggöra kraven på de människor som skall lära\r\nsig svenska av omtanke om dem.</pre><pre>Vi vet från t.ex. Riksdagens revisorer att detta\r\nproblem även finns hos människor som har bott\r\nlänge i Sverige. I t.ex. Göteborg finns många som\r\npå 70-talet kom från dåvarande Jugoslavien och\r\nsom fortfarande kan svenska mycket dåligt. Man\r\nskulle kunna säga att det är deras problem. Men det\r\när inte det. De får svårt att komma in i samhället.</pre><pre>Herr talman! Jag har all respekt för att detta är ett\r\npedagogiskt problem och att det krävs speciell\r\npedagogik. Det är också därför vi nydemokrater\r\nhar gått emot regeringen och tillsammans med\r\nSocialdemokraterna vill inrätta ett\r\nutvecklingscentrum för SFI. Vi tycker det är viktigt\r\natt man verkligen fokuserar på dessa problem.</pre><pre>Vi tycker att omfattningen i tid räcker. Jag skrev i\r\nvår motion att man faktiskt i tid får fler timmar via\r\nSFI än vad en grundskoleelev får i engelska. Den\r\ntiden räcker för att skapa en bra utbildning och lära\r\nsig så mycket att man sedan kan fortsätta på egen\r\nhand.</pre><pre>Vi tycker också det är självklart att man skall ha\r\nbetyg, vilket inte kan vara helt obekant. Vi tycker\r\natt man skall våga vara tydlig. Man skall ge bra\r\nbetyg, man skall ge ännu bättre betyg, men man\r\nskall också våga säga: Det är inte tillräckligt bra.\r\nDet benämner vi ''icke godkänt'', ''otillräckligt'',\r\neller vad man kallar det för. Att bara ge intyg är för\r\noss ett uttryck för en förlegad pedagogik som går ut\r\npå att man inte ge feedback, eller återkoppling.</pre><pre>Det är aldrig roligt att få ett underkänt betyg. Jag\r\nhar en gång i tiden haft BC i kristendom. Det var\r\nmycket nyttigt. Två terminer senare hade jag stort\r\nA. Det hade jag aldrig haft utan BC i kristendom.\r\nDetta som en illustration.</pre><pre>Jag yrkar avslutningsvis bifall till våra reservationer\r\n3, 4 och 6 samt till utskottets hemställan vad avser\r\nmom. 11.</pre><pre>Anf. 97  INGER LUNDBERG (s) replik:</pre><pre>Herr talman! Det är kanske inte så svårt att förstå\r\nStefan Kihlbergs BC i kristendom när man läser\r\nreservation nr 6. I den står att Ny demokrati anser\r\natt krav på viss kunskap i svenska bör finnas för att\r\nen elev skall få följa den ordinarie\r\nskolundervisningen.</pre><pre>Det vore intressant att höra Stefan Kihlberg\r\nutveckla detta litet grand. Är det meningen att barn\r\ninte skall få tillgång till skola om de inte har\r\ntillräckliga svenskkunskaper? Hur skall då de barn\r\nsom inte har förmånen att bo inackorderade hos\r\nfamiljen Kihlberg få tillgång till dessa\r\nsvenskkunskaper?</pre><pre>Anf. 98  STEFAN KIHLBERG (nyd) replik:</pre><pre>Herr talman! Riktigt så enkelt är det inte, Inger\r\nLundberg. Orsaken till att vi säger att man skall\r\nkunna svenska när man går in i skolan beror just på\r\natt vi vet att väldigt många barn mår mycket dåligt\r\nav vara i klasser i en skola där de inte kan följa med\r\ndärför att de inte behärskar språket.</pre><pre>Vi vill ge dessa elever möjligheter att lära sig\r\nsvenska språket via intensivutbildning, så att de kan\r\nspråket svenska innan de börjar skolan. Det\r\nhandlar tvärtom om omtanke om eleverna så att de\r\nskall kunna tillgodogöra sig skolundervisningen.\r\nDet är därför som vi har denna uppfattning.</pre><pre>Jag kan försäkra Inger Lundberg att mitt BC i\r\nkristendom hade en enda orsak. Jag var lat, och jag\r\nstruntade i läxorna inför vartenda läxförhör. Det\r\nvar mycket välförtjänt, och det var mycket nyttigt\r\natt få den läxa som det innebär att få kvitto på: Du\r\när lat, grabben. Åtminstone klarade inte jag av att\r\nse det utan att skärpa mig.</pre><pre>Anf. 99  INGER LUNDBERG (s) replik:</pre><pre>Herr talman! Vi har tidigare fått klart för oss att\r\nStefan Kihlberg anser att det måste vara lättja och\r\ninte bristande begåvning som är orsaken om inte\r\nStefan Kihlberg får toppbetyg i olika ämnen.\r\nDärifrån till det som saken egentligen handlar om.</pre><pre>Ny demokrati berömmer sig sig ofta om att vara\r\nverklighetens parti. Men verkligheten, Stefan\r\nKihlberg. är inte så enkel att man över hela landet\r\nkan erbjuda ettåriga studier i speciella skolor för\r\ninvandrarbarn. Tvärtom är det många gånger bra\r\nför invandrarbarn, speciellt ute på landet, att\r\nkomma in i en skolgemenskap tillsammans med\r\nandra barn.</pre><pre>Verklighetens barn lär sig språk mycket genom att\r\nmöta andra barn. Sedan är det en annan sak, Stefan\r\nKihlberg, att de behöver kompletterande resurser,\r\nstöd i svenska 2-undervisning och på annat sätt få\r\nden uppbackning som alla barn med särskilda\r\nbehov behöver.</pre><pre>Jag har inte i något sammanhang sett att Ny\r\ndemokrati och Stefan Kihlberg har ställt sig i\r\nspetsen vare sig för utvecklingen av svenska 2 eller\r\nför de extra stödresurser som invandrarbarnen\r\nbehöver.</pre><pre>Anf. 100  STEFAN KIHLBERG (nyd)\r\nreplik:</pre><pre>Herr talman! Jag gillar att debattera, och jag kan\r\ninte låta bli att ta replik. Egentligen är det dumt,\r\neftersom vi inte har skiljaktiga meningar. Men jag\r\nvill ändå litet kort tillägga följande.</pre><pre>För mig finns det inte bristande begåvning. Det är\r\ninte ett problem för eleven. Det är mitt problem\r\nsom lärare. Jag vägrar att acceptera att människor\r\nskulle ha sådana brister i sin begåvning att jag som\r\nlärare eller andra som lärare kan klara av att\r\nundervisa. Det som definierar en professionell och\r\nduktig lärare är att kunna hantera en sådan\r\nsituation. Men visst är vi olika utrustade på detta\r\nplan.</pre><pre>Vi är beredda att stoppa in mer resurser i\r\nsvenskundervisningen, och det har vi faktiskt\r\nskrivit om. Det vill vi göra just därför att den är så\r\nviktig. I vår värld har alla barn särskilda behov. Det\r\när därför vi är företrädare för individualiserad\r\nundervisning i så stor utsträckning som det över\r\nhuvud taget är möjligt.</pre><pre>Alla barn har särskilda behov, vare sig det är behov\r\nav extra stödåtgärder därför att de behöver extra\r\ninlärningshjälp eller de behöver extra stimulans\r\ndärför att de råkat få litet för mycket begåvning så\r\natt de blir understimulerade i skolan. Vi tycker att\r\nbägge problemen är lika viktiga att hantera.</pre><pre>Anf. 101  ULF MELIN (m):</pre><pre>Herr talman! Det är viktigt att vi tar tillvara\r\ninvandrarnas kunskaper och i många fall långa och\r\nkvalificerade utbildningar. Det är viktigt att vi\r\nunderlättar för invandrarna att använda dessa\r\nresurser. Det är naturligtvis väldigt viktigt både för\r\nSverige och för den enskilde invandraren.</pre><pre>God färdighet i svenska och kunskaper om det\r\nsvenska samhället har avgörande betydelse för den\r\nenskilde invandrarens integrering i Sverige.\r\nKonkurrensen på dagens arbetsmarknad och de\r\nframtida kraven på vidgad kunskap och kompetens\r\naccentuerar detta ytterligare.</pre><pre>När det gäller det här betänkandet tycker jag att det\r\nfinns en samsyn mellan partierna i många frågor.\r\nEtt par motionsyrkanden har vi bifallit direkt. De\r\ngäller skyldigheten att tillhandahålla\r\nsvenskundervisning för invandrare. Vi ändrar\r\nförslaget i propositionen från sex månader till tre\r\nmånader. Vi i den borgerliga gruppen tycker, precis\r\nsom alla andra, att det är att sända fel signaler. Det\r\när klart att det kan finnas svårigheter att komma i\r\ngång med undervisningen i små kommuner. Men i\r\nde fallen kan det finnas särskilda skäl.</pre><pre>Jag vill gå tillbaka till det riksdagsbeslut som vi\r\nfattade 1990. Den dåvarande socialdemokratiska\r\nregeringen lade fram två propositioner. En gällde\r\nsvenska för invandrare. Där renodlade man\r\nsystemet mer. Kommunerna fick ett tydligare\r\nansvar. Samtidigt kom det en proposition om\r\nflyktingmottagandet till socialförsäkringsutskottet\r\ndär man ekonomiskt styrde upp det hela. Jag tycker\r\natt det var två ganska bra propositioner. Det fanns\r\nen stor samsyn om detta mellan de olika partierna\r\ni riksdagen.</pre><pre>Då fattade vi beslut om att man skulle ta bort\r\nregelsystemet. Man tog bort det system som gjorde\r\natt man kunde läsa svenska ganska länge och ändå\r\nfå resurser. Det fanns alltså ingen morot för att\r\nförbättra svenskundervisningen.</pre><pre>Vi öppnade upp möjligheten att\r\nkoncentrationsläsa. Grupperna skulle kunna\r\nnivågrupperas. Det finns ju både de som är\r\nanalfabeter och de som har högre utbildning. Det\r\när inte speciellt bra att de sitter i samma grupp och\r\nfår samma undervisning.</pre><pre>Vi införde också en tidsbegränsning. Man skulle få\r\ntvå eller max tre år på sig. Vi talade väldigt mycket\r\nom varvning mellan arbete och studier. Det tror jag\r\när oerhört viktigt. Då får man också lära sig\r\ntillämpa det nya språket. Dessutom skulle vi ha en\r\nflexibel organisation.</pre><pre>Jag tycker att det var ganska bra beslut. Vi gjorde\r\nalltså en målstyrning. Vi definierade vad som låg på\r\nstatens ansvar och vad som låg på kommunernas\r\nansvar.</pre><pre>Inger Lundberg, Björn Samuelson och även Stefan\r\nKihlberg har tittat litet grand på vad som har hänt.\r\nDär har vi Riksrevisionsverkets rapport, vi har\r\nRiksdagens revisorers utvärdering av SFI-\r\nverksamhet samt Skolverkets rapport från 1993.\r\nMan skall vara medveten om att dessa rapporter\r\ntittar mycket på vad som hände 1991 och 1992. Men\r\njag tror tyvärr att mycket av vad de beskriver även\r\när relevant i dag. Det har inte hänt så mycket\r\negentligen.</pre><pre>Studietakten är ganska låg. 25 % av alla elever\r\navbryter studierna. Det är lång väntetid innan man\r\nkommer i gång. Genomsnittet är inte speciellt\r\nupplyftande -- 48 timmar per månad. Det är alltså\r\n12--13 timmar per vecka. I vissa fall är det mycket\r\nlägre. Detta är naturligtvis inte bra.</pre><pre>Samtidigt visar en del rapporter att utbildningen är\r\nlikvärdig inom kommunerna, men att det finns\r\nstora skillnader mellan kommunerna. Det måste vi\r\nnaturligtvis förbättra. Det är inte acceptabelt.</pre><pre>I propositionen som ligger till grund för detta\r\nbetänkande lyfter man faktiskt fram en hel del\r\nviktiga frågor och visar på problemen. Man måste\r\nfaktiskt ta sig i kragen ute på den kommunala\r\nnivån. Det är där som de stora problemen finns.</pre><pre>Inger Lundberg sade att hon tyckte att\r\npropositionen var tunn och inte visade någon vilja.\r\nJag håller nog inte med henne. Jag tycker nog att\r\ndet gäller den socialdemokratiska motionen i så\r\nfall. Det största oppositionspartiet måste\r\nnaturligtvis alltid opponera sig. Det har ju den\r\nrollen. Men samtidigt tycker jag att de har hittat\r\nväldigt litet i propositionen att opponera sig mot\r\negentligen.</pre><pre>Den första reservationen handlar om rätten att\r\nåteruppta studierna. Vi lyfter ju faktiskt fram att\r\nden möjligheten skall finnas. Vi exemplifierar det\r\nockså både i propositionen och i\r\nutskottsbetänkandet. Men vi måste nog strama upp\r\nreglerna. Jag tror inte att Socialdemokraterna\r\nheller accepterar att vi har ett studieavbrott på över\r\n25 %. Det kostar fruktansvärt mycket pengar för\r\nsamhället, men framför allt drabbar det den\r\nenskilde. Det är klart att det blir ännu svårare att\r\nkomma ut på arbetsmarknaden om man inte har\r\nkunskaper i det svenska språket.</pre><pre>I den andra reservationen talas det om\r\nkoncentration och varvning mellan arbete och\r\nstudier. Det beslutet har riksdagen redan fattat. Vi\r\nfattade det beslutet 1990. Det trädde i kraft 1991.\r\nJag tror inte att det hjälper att riksdagen än en gång\r\nsäger att man skall kunna koncentrationsläsa när\r\nden möjligheten redan finns. Vi kan tala om det.\r\nMen det handlar om att föra ut detta på den\r\nkommunala nivån. Det är på den kommunala nivån\r\nsom man styr upp detta.</pre><pre>Stefan Kihlberg var inne på betygen. Där har vi litet\r\nolika uppfattningar. Jag för min del tycker kanske\r\natt det säger mer om eleverna får ett skriftlig intyg\r\nsom anger vad de kan i förhållande till kursens mål\r\nän om de får ett icke godkänt betyg. En\r\narbetsgivare kan nog få ut mer av detta än av ett\r\nicke godkänt betyg.</pre><pre>Herr talman! Sedan har vi själva också en\r\nreservation. Det finns ett förslag om ett\r\ntillkännagivande till regeringen om att se över om\r\nman kan bilda ett utvecklingscentrum för sfi. Vi har\r\nsatt oss emot detta. Vi har svårt att se vad det skulle\r\ntjäna till. Det framgår egentligen inte heller i den\r\nsocialdemokratiska motionen vad man skall göra.\r\nDet handlar mer om att utreda det hela.</pre><pre>Skolverket har särskild fortbildning för SFI-lärare\r\ndär man skall titta på det pedagogiska innehållet,\r\npå metodik, didaktik osv. Vi förväntar oss att detta\r\nger resultat.</pre><pre>Jag har lyssnat på Inger Lundberg här, och hon\r\nnämnde att det är viktigt att vi tar tillvara\r\nstudieförbunds och folkhögskolors kompetens. Det\r\nskall vi självfallet göra. Det är också glädjande att\r\nSocialdemokraterna i det här fallet kan tänka sig att\r\nlägga ut utbildningen på entreprenad. Det klarar de\r\nju inte av att göra i andra sammanhang. Det är\r\npositivt. Det är ett steg i rätt riktning. Om ni sedan\r\nkan ställa upp på att man kan göra det med\r\ngymnasieskolan också vore det ännu bättre.</pre><pre>Herr talman! Med det anförda vill jag yrka bifall till\r\nhemställan i betänkandet och avslag på\r\nreservationerna förutom när det gäller mom. 11\r\noch reservation 5 som jag yrkar bifall till.</pre><pre>Anf. 102  STEFAN KIHLBERG (nyd)\r\nreplik:</pre><pre>Herr talman! Låt mig bara kort kommentera detta\r\nmed betyg. Ulf Melin säger att det är bättre med ett\r\nintyg än ett icke godkänt betyg när man söker jobb.\r\nDet kan i och för sig diskuteras.</pre><pre>Vår utgångspunkt när vi pratar om betyg är inte att\r\ndet skall vara något slags informationstavla för\r\narbetsgivare. Det skall vara ett ''feedback''-\r\ninstrument när man är i utbildning. Det är precis\r\nsamma filosofi som vi har när det gäller betyg i\r\ngrundskolan. Det är därför som vi också tycker att\r\nman skall börja med det tidigt. Vi tycker att det är\r\nviktigt att man får återkoppling, eller ''feedback''\r\nsom det heter på svenska, kontinuerligt. Det är inte\r\nför att sätta dit någon på något sätt.</pre><pre>Om man behöver informera arbetsgivaren om hur\r\nmycket man kan i svenska finns det ju andra\r\nmöjligheter att göra det.</pre><pre>Anf. 103  ULF MELIN (m) replik:</pre><pre>Herr talman! Jag försöker förklara varför vi tycker\r\natt det vore bättre att ge en form av omdöme i\r\nstället för betyg i detta fall.</pre><pre>Betygen som sådana skall naturligtvis vara en\r\nstimulans. Det är vi helt överens om. Men i detta\r\nfall har de ingen rättslig verkan över huvud taget,\r\neftersom man inte kan använda sig av dessa betyg\r\nnär man söker vidare till någon utbildning.</pre><pre>Man kan naturligtvis diskutera om man skall ha det\r\nena eller det andra. Vi har valt det här sättet. Det\r\ntycker vi är bäst. Jag har respekt för att Stefan\r\nKihlberg har en annan uppfattning i den här frågan.</pre><pre>Anf. 104  INGER LUNDBERG (s) :</pre><pre>Herr talman! Ulf Melin! Vi gjorde ett bra jobb i\r\nutskottet när det gäller den här propositionen. Vi\r\nfattade viktiga, klara beslut på några punkter där vi\r\nförtydligade och förändrade propositionen, och vi\r\ngjorde skrivningar som var bra. Det är bakgrunden\r\ntill att vi socialdemokrater inte har så många\r\nreservationer som vi skulle ha haft om ni hade varit\r\nmindre prestigelösa.</pre><pre>Det var naturligtvis så, Ulf Melin, att ni släppte så\r\nmycket att ni sedan var tvungna att säga: Rättning\r\nbakåt! Det är beklagligt -- speciellt efter de\r\nuttalanden som Ulf Melin har gjort här i\r\nkammaren -- att ni inte var beredda att följa\r\nmajoritetens linje när det gällde behovet av\r\nmetodutveckling. Det Ulf Melin har sagt här är ju\r\njust att det behövs väldigt mycket av\r\nmetodutveckling i svenska för invandrare om vi\r\nskall komma rätt.</pre><pre>Vi skall vara klara över att det är fråga om mycket\r\nstora samhällsekonomiska kostnader om vi inte\r\nklarar av att utveckla svenskundervisningen för\r\ninvandrare på ett bra sätt.</pre><pre>Jag måste som socialdemokrat säga att det är\r\nläckert att lyssna när Ulf Melin tar debatt med\r\nStefan Kihlberg om varför det är så viktigt att inte\r\nbara ha betyget underkänt utan kunna visa för den\r\nsom inte uppnår SFI-nivån att hon eller han faktiskt\r\nhar uppnåt något i undervisningen. Tänk, Ulf\r\nMelin, om ni moderater använde det\r\nförhållningssättet också när vi diskuterar andra\r\nbetygssystem! Det är bra att ni har kommit så långt\r\nnär det gäller SFI.</pre><pre>Jag är helt överens med Ulf Melin om att det inte\r\när stora skillnader mellan Socialdemokraterna och\r\nModeraterna när det gäller utformningen av den\r\nparagraf som gäller möjligheten att återkomma.\r\nJag beklagar ändå att man inte här har kunnat\r\nmarkera när man kan ge den garantin, men det är\r\nkanske inte den principiellt viktigaste skillnaden\r\nmellan oss.</pre><pre>Det som däremot förvånar mig mycket är att\r\nvarken den borgerliga majoriteten eller\r\nnydemokraterna har velat anamma vår reservation\r\nunder mom. 6 där vi talar om vikten av att SFI-\r\nundervisningen är en heltidsuppgift för den som\r\nstuderar SFI. Där har utskottet varit mycket\r\ntydligt. Vi har inte sagt att det innebär att man\r\nkoncentrationsläser och sitter och pluggar i bänken\r\nåtta timmar om dagen, Ulf Melin. Det som är\r\nviktigt att markera är att kommunerna tillsammans\r\nmed invandrarna skall utforma uppgiften som ett\r\nheltidsjobb i de introduktionsplaner som görs.</pre><pre>Anf. 105  ULF MELIN (m) :</pre><pre>Herr talman! Jag tycker också att vi gjorde ett bra\r\njobb in utskottet när det gäller den här\r\npropositionen. Jag tycker också att vi gjorde ett bra\r\njobb i utskottet 1990 när vi gjorde de stora\r\nförändringarna. Jag tycker att den dåvarande\r\nregeringen tog till vara många av de förslag som\r\nkom från den borgerliga sidan då. Vi har gjort\r\nmånga av de förbättringarna. Vi klarade ut statens\r\nroll och kommunens roll, vilket var viktigt då.</pre><pre>Vi behöver inte bråka så mycket om det, Inger\r\nLundberg, men anledningen till att ni inte har så\r\nmånga reservationer är att ni inte hade så mycket\r\npå fötterna. Ni hade gjort ett antal yrkanden. Man\r\nmåste göra yrkanden när man tillhör det största\r\noppositionspartiet.</pre><pre>Jag tycker att vi klarade ut ganska tydligt vad som\r\ngällde på sammanträdena. Det är klart att man inte\r\nkan reservera sig mot någonting som redan gäller.\r\nNi har trots allt gjort det, vilket i och för sig är\r\nganska märkligt.</pre><pre>Det talades om prestige osv. Jag upphör aldrig att\r\nförvånas över att det tydligen bara är när man\r\nanammar socialdemokratiska förslag som man\r\nsläpper på prestigen. Men tvärtom då? Det skulle\r\ninte skada om ni någon gång kunde erkänna att\r\nmånga av de förslag vi lägger fram är bra.</pre><pre>Det talades om nivåer, betyg osv. Jag kanske skall\r\nta det litet långsammare den här gången. Det\r\nhandlar bl.a. om att betygen inte har någon rättslig\r\nverkan.</pre><pre>Jag ville säga följande till Stefan Kihlberg: I stället\r\nför att få ett betyg där det bara står att man är\r\nunderkänd är det kanske bättre att få en\r\nbeskrivning av varför man är underkänd. Fundera\r\nlitet grand på det, Inger Lundberg! Den signalen\r\nkanske är tydligare än vad den andra är.</pre><pre>Det talades om koncentrationsläsning när det gäller\r\nsvenska för invandrare. Jag menar inte heller att\r\nman skall sitta i bänken i åtta timmar. Det är klart\r\natt man kan organisera undervisningen på olika\r\nsätt. Det gäller ju vuxna människor. Men det som\r\ninte är acceptabelt är att människor med en hög\r\nbildning och en stor kunskap som kommer till\r\nSverige -- många av dem har kanske akademiska\r\nexamina -- får en sådan liten del av timmarna och\r\natt det tar så lång tid. Man skulle kunna gå igenom\r\nkursen betydligt snabbare.</pre><pre>Det andra som är allvarligt är att de som har goda\r\nkunskaper blandas i grupper med dem som har\r\nsämre kunskaper. Det är faktiskt inte bra -- varken\r\nför den enskilde eller vad beträffar de ekonomiska\r\nresurserna.</pre><pre>När det gäller möjligheten att återkomma vill jag\r\nsäga att jag tycker att vi skall sträva efter att man\r\nskall kunna varva arbete med studier. Studierna\r\nkan kanske i många fall också ske på kvällstid.</pre><pre>Att ha fått arbete är självfallet ett särskilt skäl för\r\nen SFI-studerande att avbryta sina studier.</pre><pre>Anf. 106  INGER LUNDBERG (s) :</pre><pre>Herr talman! Det är möjligt att den\r\nsocialdemokratiska motionen inte var så hävlig,\r\nmen den ledde i alla fall till en lagändring, ett\r\ntillkännagivande och ganska omfattande\r\nskrivningar. Med det är vi socialdemokrater\r\nåtminstone bitvis nöjda.</pre><pre>Jag förstod att Ulf Melin inte var sådär jättenöjd\r\nmed att han inte hade fått så mycket beröm. Jag vill\r\nbara påminna om att han fick rejält med beröm för\r\natt han har begripit betydelsen av att ha ett\r\nbetygssystem där det inte bara blir underkänt för\r\nden som inte helt och fullt klarar en uppgift utan där\r\nman faktiskt kan visa att någonting har\r\nåstadkommits på vägen.</pre><pre>Vi är naturligtvis helt ense om att man skall ha\r\nflexibel undervisning -- det skriver utskottet om --\r\nkoncentrationsstudier och praktiska uppgifter för\r\nden som det behöver. Men det vi borde vara ense\r\nom, Ulf Melin, och det jag tycker är märkligt att vi\r\nfortfarande inte är ense om är att uppgiften skall\r\nvara en uppgift på heltid för den enskilde utifrån\r\nhans förmåga. Det är en uppgift som ersätter ett\r\nheltidsarbete för dem som inte har särskilda skäl för\r\nnågot annat. Det är samhällsekonomiskt viktig, det\r\när viktigt som en signal till den enskilde och det är\r\nen förutsättning för att tiden skall tas till vara på ett\r\nbra sätt.</pre><pre>Jag tycker att det är synd att vi inte nu har kunnat\r\nge den signalen riktigt tydligt till kommunerna,\r\nmen låt oss återkomma och försöka bli ense på den\r\npunkten nästa gång som SFI-frågan kommer\r\ntillbaka till riksdagen!</pre><pre>Anf. 107  ULF MELIN (m) :</pre><pre>Herr talman! Nu tycker jag nog att Inger Lundberg\r\när litet grälsjuk, milt uttryckt. Precis det Inger\r\nLundberg säger står ju i betänkandet. Vi\r\nkonstaterar att riksdagen redan har fattat beslut om\r\ndetta. Då kan jag inte inse varför man skall göra ett\r\ntillkännagivande.</pre><pre>Det står ju att SFI kan vara heltidsstudier,\r\nkoncentrationsläsning osv. Men det passar inte alla,\r\nherr talman! Det är klart att det i många fall är svårt\r\natt läsa ett nytt språk på heltid, framför allt för de\r\nmänniskor som har fått dålig skolunderbyggnad i\r\ndet land de kommer ifrån. Man måste samtidigt\r\nkanske läsa sitt eget språk också. Självfallet är det\r\nså.</pre><pre>Vad det handlar om är att få ett system med\r\nvariation. Det är alldeles för stelbent i dag. Jag\r\ntycker att Inger Lundberg borde försöka ägna litet\r\nmer tid åt sådana frågor som hur man skall öka\r\nstudietakten, minska väntetiderna, minska\r\nstudieavbrotten, minska frånvaron och äntligen få\r\nett flexibelt system.</pre><pre>Men det jobbet måste göras ute i kommunerna, och\r\nkommunerna tappar resurser om de inte förbättrar\r\nde sakerna. Det här tar vi faktiskt upp i\r\nbetänkandet, och det är för mig det som är viktigt\r\noch väsentligt.</pre><pre>Sedan kan jag säga att jag beklagar i och för sig ett\r\nav tillkännagivandena, och det är det om\r\nresurscentrum, som jag inte inser riktigt vad det är\r\nbra för. Jag har angivit i mitt huvudanförande att\r\nSkolverket nu har fortbildning för lärare, där man\r\nkommer att ta upp en hel del av de frågor som\r\nutskottet har berört.</pre><pre>Vi får väl se om en utredning kan komma med\r\nnågra bra förslag. Jag har litet svårt att se var detta\r\nskall landa, det måste jag erkänna, men det får vi\r\nsom sagt var se.</pre><pre>Anf. 108  INGER LUNDBERG (s):</pre><pre>Herr talman! Man skall inte gräla i vårens tid. Jag\r\ntror att när det gäller synen på heltidsstudier pratar\r\nUlf Melin och jag litet grand förbi varandra.</pre><pre>Om Ulf Melin läser igenom både den\r\nsocialdemokratiska motionen och debatten här,\r\ninser han kanske att vi har samma synsätt. Eftersom\r\nprotokollet inte hinner komma ut före beslutet i\r\nmorgon, leder det tyvärr inte till att vi kan bli ense\r\nden här gången, men vi kan kanske bli det nästa\r\ngång.</pre><pre>Jag hoppas också allvarligt, Ulf Melin, att\r\nutredningen om behovet av\r\nmetodutvecklingscentrum leder till att vi kommer\r\nvidare när det gäller metodutveckling inom SFI.\r\nDet handlar här inte bara om fortbildning, utan\r\nfrågan är vidare och större.</pre><pre>Det gäller ganska mycket pengar, och det gäller\r\ndjupast hur en grupp människor som kommer till\r\nvårt land skall få verkliga möjligheter på svensk\r\narbetsmarknad. Då måste också vårt samhälle lära\r\nsig mycket mer om hur inlärning av svenska som\r\nfrämmande språk skall gå till.</pre><pre>Överläggningen var härmed avslutad.</pre><pre>(Beslutet skulle fattas den 20 maj.)</pre><pre>Meddelande om arbetsplenum fredagen den 20\r\nmaj</pre><pre>Anf. 109  ANDRE VICE TALMANNEN:</pre><pre>Vid morgondagens sammanträde avses endast\r\nsocialutskottets betänkande om vårdnadsbidrag att\r\nbehandlas.</pre><pre>Detta ärende kommer att tas upp omedelbart efter\r\nvoteringen av överskjutande ärenden.</pre><pre>Socialförsäkringsutskottets betänkande om\r\nföräldraförsäkringen kommer, till skillnad mot vad\r\nsom tidigare meddelats, att behandlas vid ett senare\r\nsammanträde.</pre><pre>12 §  Ytterligare medel till\r\nUtbildningsdepartementet, tilläggsbudget</pre><pre>Föredrogs</pre><pre>utbildningsutskottets betänkande</pre><pre>1993/94:UbU19 Ytterligare medel till\r\nUtbildningsdepartementet (tilläggsbudget) (prop.\r\n1993/94:125 delvis).</pre><pre>Anf. 110  ULF MELIN (m):</pre><pre>Herr talman! Anledningen till den här debatten och\r\ntill det här betänkandet är regeringens proposition\r\nom ytterligare anslag på tilläggsbudget till\r\nstatsbudgeten för innevarande budgetår. Bl.a. finns\r\ndet ett förslag om ytterligare tillskott till\r\nUtbildningsdepartementet på 20 miljoner kronor.</pre><pre>Det här har Socialdemokraterna gjort ett stort\r\nindignationsnummer av. Det har nästan blivit en\r\nmassmedial succé -- jag får gratulera så mycket!</pre><pre>Lena Hjelm-Wallén och Socialdemokraterna har\r\nlänge sugit på den här karamellen. Ord som\r\nuppseendeväckande, lättsinne, klandervärt och\r\nexempellöst, för att nu använda några, har haglat i\r\nluften.</pre><pre>Det finns främst tre orsaker till överskridandet. Det\r\när för det första den ökade internationaliseringen,\r\nför det andra ökade informationsinsatser och för\r\ndet tredje förändrad myndighetsstruktur på\r\ndepartementets område.</pre><pre>Reformarbetet har ju varit intensivt sedan 1990. Vi\r\nhar gått från en regelstyrd till en målstyrd skola,\r\noch vi har nyligen fattat beslut om nya läroplaner\r\noch nytt betygssystem både för grundskolan och för\r\ndet frivilliga skolväsendet. Genom den nya\r\nhögskolelagens tillkomst och införandet av ett nytt\r\nresurstilldelningssystem har också universitetens\r\noch högskolornas relation till regeringen genomgått\r\nen omfattande förändring. Avskaffandet av de\r\nbåda centrala ämbetsverken UHÄ och SÖ har fått\r\nkonsekvenser på departementets arbete och större\r\nkonsekvenser än man kunnat förutse.</pre><pre>Den andra delen är den ökade\r\ninternationaliseringen. Vårt ökade samarbete med\r\nEG när det gäller en hel del forskningsprogram och\r\nutbildningsprogram har tagit mer resurser och mer\r\ntid i anspråk än vad man hade kunnat förutse. Det\r\när klart att Sveriges representation i styrgrupper\r\noch våra förberedelser för deltagandet där är något\r\nmycket betydelsefullt. Samma sak är det när det\r\ngäller att likställa och jämföra olika examina.</pre><pre>När man då läser Socialdemokraternas motion,\r\nderas skrivelse till utskottet och också\r\ndebattartiklar, kan man tro att det här är en ny\r\nföreteelse, men det är det ju inte. Under många år\r\nhar Utbildningsdepartementets anslag, det som\r\nvarit budgeterat, inte räckt till. Man har haft ett\r\nstrukturellt underskott, och det har arbetats upp\r\nunder flera år.</pre><pre>Underskotten har temporärt kunnat klaras genom\r\ntilläggsbudget eller genom att regeringen medgivit\r\nomdispositioner och överskridande av anslag. Det\r\när en teknik som Socialdemokraterna själva har\r\ntillämpat flitigt tidigare.</pre><pre>Tittar man på siffrorna från budgetåret 1985/86 och\r\nframåt, finner man att underskottet har ökat för\r\nvarje år. 1985/86 var det ungefär 1,4 miljoner.\r\n1988/89 var det nästan 6 miljoner, för att inte tala\r\nom 1989/90 när det gick upp till 11,5 miljoner.\r\n1990/91 var det 11,8 miljoner, 1991/92 var det 14,2\r\nmiljoner, och för 1992/93 hade det kommit upp till\r\n16,9 miljoner.</pre><pre>Det kan noteras att trots det stora underskottet för\r\n1990/91 minskade den förra regeringen anslaget för\r\n1991/92 med 8 miljoner kronor.</pre><pre>Jag konstaterar också att den stora explosionen i\r\nfråga om överskridanden kom när den tilltänkte\r\nfinansministern Göran Persson blev skolminister.\r\nHan gick fram som en ångvält inte bara i\r\nUtbildningssverige, utan han fyllde samma\r\nfunktion när det gällde att slösa med pengar, om jag\r\nnu skall använda Socialdemokraternas eget\r\nspråkbruk.</pre><pre>Jag noterade också att Göran Persson i debatten\r\nom kompletteringspropositionen sade om Per\r\nUnckel ''den med pengar notoriskt slarvige\r\nutbildningsministern''. Min slutsats, efter att ha sett\r\npå de siffror som Göran Persson presterade, är att\r\nde var åtminstone två om det.</pre><pre>Varför säger jag nu detta? Varför räkna upp de här\r\nsiffrorna? Vad jag vill visa är att\r\nSocialdemokraterna, som har gjort ett nummer av\r\növerskridandet, sitter i glashus och kastar sten. Ni\r\nhar ju själva gjort samma överskridanden tidigare!</pre><pre>Det är naturligtvis inte rimligt att departementet\r\ngör de här överskridandena. Det tycker inte vi\r\nheller. Jag upplever att de 20 miljonerna kan vara\r\nallvarliga i sig, men vad det egentligen handlat om\r\när nog att ge Per Unckel en rejäl knäpp på näsan.</pre><pre>I vår reservation kritiserar vi det som har inträffat.\r\nVi anser också att regeringen på ett tidigare\r\nstadium borde ha redovisat situationen för\r\nriksdagen och begärt erforderliga medel, bl.a. mot\r\nbakgrund av de riktlinjer för en effektiv\r\nmedelshantering som regeringen för två år sedan\r\nframlade för riksdagens godkännande.</pre><pre>Vi var beredda från vår sida att få ett enigt utskott\r\nnär det gällde kritiken av det inträffade, samtidigt\r\nsom vi då också föreslog att man skulle bevilja de\r\nmedel som departementet äskade. Men, som sagt\r\nvar, tyvärr valde oppositionen att gå samman och\r\nfälla regeringsförslaget.</pre><pre>I och för sig kan jag förstå att Ny demokrati och\r\nVänsterpartiet som själva inte haft regeringsansvar\r\nkan vara kritiska mot detta. Men jag har faktiskt\r\nsvårt att acceptera att socialdemokraterna skjuter\r\nså hårt när de inte varit bättre själva.</pre><pre>Samtidigt kan jag utifrån detta beklaga att Ny\r\ndemokrati och Vänsterpartiet hoppade i samma\r\nsäng som socialdemokraterna som faktiskt varit\r\nlika bra kålsupare som denna regering.</pre><pre>Herr talman! Slutligen vill jag yrka bifall till\r\nreservationen, vilket innebär att riksdagen beviljar\r\nde 20 miljoner kronorna till\r\nUtbildningsdepartementet på tilläggsbudget för\r\ninnevarande budgetår.</pre><pre>Anf. 111  LENA HJELM-WALLÉN (s):</pre><pre>Herr talman! Detta är ett unikt riksdagsärende.\r\nUtbildningsdepartementet har överskridit sitt eget\r\nmyndighetsanslag med hela 43 %.\r\nUtbildningsdepartementets ledning har givit sig\r\nsjälv möjlighet att åsamka statsverket merutgifter\r\npå 20 miljoner kronor som inte har täckning i\r\nbeviljade anslag.</pre><pre>Detta säger utbildningsutskottets majoritet nej till\r\noch uttalar stark kritik mot regeringens sätt att\r\nhantera frågan.</pre><pre>Herr talman! Med dessa fyra meningar borde\r\närendet egentligen vara uttömt och jag borde\r\nkunna lämna talarstolen. Men det finns anledning\r\natt bemöta några av Ulf Melins försök att blanda\r\nbort korten genom att tala om andra ting än de som\r\ndagens ärende handlar om. Han gör det genom att\r\ntala om departementsutgifter för fyra fem år sedan.\r\nDet har inget med dagens situation att göra. Det\r\ntidigare budgetsystemet tillät omprioriteringar\r\nmellan anslag. De relativt sett mindre\r\növerskridanden som gjordes i slutet av 1980-talet\r\nkunde därmed klaras genom neddragningar av\r\nandra anslag enligt gängse budgetrutin. Ulf Melin\r\nglömmer att det nu finns ett rambudgetsystem. Det\r\när där allvaret ligger i det anslagsöverskridande\r\nsom nu behandlas.</pre><pre>Regering och riksdag har numera infört ett\r\nrambudgetsystem som i princip inte accepterar\r\növerskridanden. Dessutom är överskridandet så\r\nstort, 43  %.</pre><pre>Även regeringspartiernas företrädare i\r\nutbildningsutskottet har ju funnit anledning att i sin\r\nreservation kritisera regeringen. Det är väl gott och\r\nväl. Ulf Melin gick t.o.m. så långt att han använde\r\nordet slösa. Han försökte hänföra det till tidigare\r\nregeringar. Men om man skall säga det om Göran\r\nPersson, handlar det i mycket högre grad om Per\r\nUnckel. Det var inte mitt ord. Jag har faktiskt inte\r\nanvänt det ordet. Det var Ulf Melins ord.</pre><pre>Hela ärendet tydliggör en nonchalant inställning\r\nfrån regeringens, och särskilt utbildningsminister\r\nPer Unckels sida till av riksdagen fattade beslut.\r\nDet framkom vid utbildningsutskottets utfrågning\r\natt Utbildningsdepartementet redan inför\r\ninnevarande budgetår utarbetade en budget som\r\nvar avsevärt mycket större än vad regeringen äskat\r\nanslag för och riksdagen beviljat medel för. Det är\r\ni sig uppseendeväckande. Man har alltså inte gjort\r\nnågot åt det strukturella budgetunderskottet som\r\nUlf Melin talar om. Egentligen slår man blå dunster\r\ni ögonen på riksdagen alldeles medvetet.</pre><pre>Regeringen valde att låta bli att redovisa\r\nsituationen för riksdagen. Man gjorde inte det\r\nförrän vid senast möjliga tidpunkt, nämligen nu.\r\nDå var större delen av de äskade medlen redan\r\nspenderade.</pre><pre>Jag har svårt att hitta något annat ord än\r\nuppseendeväckande. Så här brukar faktiskt inte\r\nregeringar hantera riksdagen.</pre><pre>Inte nog med detta. Utbildningsdepartementets\r\nledning har fortsatt att leva över sina tillgångar,\r\ntrots att riksdagsmajoriteten i mitten av april\r\nsignalerade att man inte kommer att bevilja\r\nytterligare medel. Det brydde sig\r\ndepartementsledningen inte om. Under senvåren\r\npågår exempelvis en konferensserie kring temat\r\nAgenda 2000 där departementets båda ministrar\r\nframträtt på flera platser i landet och lagt ut texten\r\nom moderat utbildningspolitik. Det är ett brett\r\nupplagt tema. Hur stora kostnaderna varit för\r\nprojektet och vilka medel som använts till det har\r\nvi inte lyckats få reda på. Det anförs dock i\r\nreservationen som ett skäl för överskridandet. Vi\r\nkan se hur man accelererat verksamheten snarare\r\nän lugnat ned den, vilket man borde ha gjort när\r\nman inte hade pengar.</pre><pre>Jag har fått klart för mig att det inför sommaren\r\nplaneras en mycket stor forskningsutställning i\r\nStockholm, Malmö och Göteborg till en kostnad av\r\nåtskilliga miljoner. Det moderaterna närstående\r\nmarknadsföringsföretaget Kreab har fått i uppdrag\r\natt sköta forskningsinformationen, inbegripet att\r\nmarknadsföra regeringens forskningspolitik. Som\r\nav en händelse råkar evenemanget pågå månaderna\r\nomkring valet.</pre><pre>När jag fick veta detta blev jag mycket förbryllad.\r\njag kände inte till att det i departementet fanns\r\nkonton också för utställningar. Det tycks numera\r\nfinnas många fickor för utbildningsministrarna att\r\nösa pengar ur; med beviljade medel eller med\r\nmedel utan täckning i beviljade anslag.</pre><pre>Omfattande informations- och\r\nmarknadsföringsinsatser genomförda av politiskt\r\nbetrodda marknadsföringsbolag tillhör numera\r\ndepartementsvardagen. Begränsningar i form av\r\nbeviljade medel i ramanslag tycks inte utgöra\r\nhinder på vägen när moderata utbildningsministrar\r\noch deras stab av politiska tjänstemän anser att\r\nytterligare insatser behöver göras för att ge den\r\negna politiken största möjliga genomslag.</pre><pre>Av reservationen framgår hur besvärade\r\nregeringspartiernas riksdagsledamöter är över\r\ndetta förfarande. Jag förstår att det vid ett sådant\r\nhär ärende i riksdagen inte är så angenämt att vara\r\nförsvarsadvokat för utbildningsminister Per\r\nUnckel.</pre><pre>Utbildningsdepartementets ledning har med\r\nregeringens goda minne tillåtits avvika från regeln\r\nom rambudget på ett sätt som inte accepteras för\r\nnågra andra myndigheter. Det sker i en situation då\r\nregeringen inom sitt eget fögderi borde vara en\r\nförebild och inte ett dåligt exempel. Det är det, Ulf\r\nMelin, som är den viktigaste frågan.</pre><pre>Jag vet inte om Ulf Melin förnekar att man har\r\növerträtt rambudgeten när han i sitt försvarstal\r\nförsöker släta över detta. Jag hoppas verkligen att\r\ndet inte är så. Det skulle få avsevärda\r\nbudgetkonsekvenser för myndigheter på alla andra\r\nområden. Man kan inte behandla\r\nUtbildningsdepartementet, som är en myndighet i\r\ndetta avseende, på annat sätt än alla andra\r\nmyndigheter.</pre><pre>Alla riksdagsledamöter borde förenas i ett\r\navståndstagande mot att en departementsledning\r\nhanterar statliga medel på det här sättet inom ett\r\nrambudgetsystem. Därför bör inga extra medel\r\nbeviljas.</pre><pre>Herr talman! Jag yrkar bifall till\r\nutskottsbetänkandet.</pre><pre>Anf 112  ULF MELIN (m):</pre><pre>Herr talman! Jag är klar över rambudgeten och dess\r\nbetydelse, Lena Hjelm-Wallén. Det är därför vi\r\nfaktiskt är kritiska i vår reservation. Vi försökte\r\nåstadkomma en enighet om detta, men samtidigt\r\nskulle vi anslå de beviljade medlen.</pre><pre>Jag försöker inte blanda bort några kort. Vad jag\r\nville visa med mitt anförande var att -- för att\r\nanvända ert språkbruk -- slöseri med pengar\r\nförekom i lika stor omfattning tidigare. Man kan\r\nnaturligtvis säga att systemet tillät detta. Men det\r\nkan väl inte vara bra om man lägger upp en\r\nsocialdemokratisk budget som inte håller. Det är ju\r\nändå underskottet som är det väsentliga. Jag\r\nkonstaterar då att underskotten var lika stora. Det\r\nena underskottet var väl i så fall lika oacceptabelt\r\nsom det andra, om man ser till pengarna.</pre><pre>Jag tror att det i mycket egentligen inte handlar om\r\npengarna utan om en irritation mot departementet,\r\nmot att det har ett moderat styre osv. Det är en\r\nirritation över att vi för Agenda 2000-debatten, som\r\njag tror att också socialdemokraterna egentligen\r\ninnerst inne tycker är bra. Det är viktigt att vi\r\ndiskuterar kompetens- och kunskapsfrågor och gör\r\ndet på många olika ställen. Vi måste tillse att hela\r\narbetslivet blir medvetet om dessa frågors vikt.</pre><pre>Jag vill påstå att Per Unckel gör ett fantastiskt bra\r\njobb för att lyfta fram detta. Han har låtit mängder\r\nav institutioner utarbeta bidrag till materialet. Det\r\nkommer att betyda mycket för genomförandet av\r\nett kompetenslyft i vårt samhälle, något som är\r\nhögst väsentligt.</pre><pre>När det sedan gäller den utställning som Lena\r\nHjelm-Wallén talar om har regeringen faktiskt fattat\r\nbeslut om att bevilja pengar till denna nationella\r\nutställning om forskning. Den skall visas i\r\nStockholm, Göteborg och Malmö och skall sedan\r\ngå ut i Europa, där man skall försöka sälja svensk\r\nforskning. Också socialdemokraterna borde tycka\r\natt detta är ganska bra.</pre><pre>Hur finansieras då detta? Det sker, förutom genom\r\nregeringen, av NUTEK och av Riksbankens\r\nJubileumsfond, där Lena Hjelm-Wallén själv sitter\r\nmed. Departementet anslår däremot inte några\r\npengar till detta.</pre><pre>Underskotten är, som jag sade tidigare,\r\nstrukturella. Jag tycker att det är bra att regeringen\r\nvänder sig till riksdagen och försöker rätta till detta.\r\nDet är måhända sent, men bättre sent än aldrig.</pre><pre>Anf. 113  LENA HJELM-WALLÉN (s)\r\nreplik:</pre><pre>Herr talman! Jag tror att Ulf Melin bör vara litet\r\nförsiktig i sin argumentation. Om det skulle vara så\r\nenkelt att så snart en riksdagsledamot pekar på att\r\nen departementsledning har viktiga frågor att\r\nhandlägga och gör ett fantastiskt jobb, som Ulf\r\nMelin säger, skulle man ha rätt att överskrida av\r\nriksdagen fattade beslut, då tror jag att vi hamnar\r\nmycket snett. Jag tror faktiskt inte att Ulf Melin\r\nmenar att det skulle vara så.</pre><pre>Även en minister som är synnerligen expansiv\r\nmåste hålla sig inom budgetramar, och det är det\r\nsom Per Unckel inte har gjort i detta sammanhang.\r\nHan har ansett sig själv så viktig i sammanhanget\r\natt han inte behöver hålla sig inom budgetramar.</pre><pre>Vad han skulle ha gjort är naturligtvis det som alla\r\nandra får göra, nämligen att han i förväg skulle ha\r\nräknat efter vad som behövs för den verksamhet\r\nsom man planerar. Sedan skulle man ha äskat\r\nmedel för detta. Därefter skulle äskandet ha\r\nprövats, och han skulle kanske ha fått sina medel.</pre><pre>Men så skedde inte, och han fortsätter med\r\noförändrad hantering av medlen. Jag vet inte om\r\nnedskärningar har skett i Finansdepartementet --\r\ndet är möjligt -- men det har någonstans blivit\r\nstoppat. Men trots att hans expansiva planer på\r\nbehov av medel har stoppats har han ändå gått\r\nvidare som om ingenting har hänt. Det är detta som\r\nriksdagen måste sätta stopp för.</pre><pre>Så här får man faktiskt inte göra i ett departement\r\nnär man har ett rambudgetsystem som inte tillåter\r\növerskridanden. Det är därför som vi i enighet har\r\nsagt ja till ett rambudgetsystem.</pre><pre>I det tidigare budgetsystemet har man om man\r\növerskridit på ett ställe -- men det har aldrig varit\r\nfråga om så här stora överskridanden -- kunnat\r\nfinansiera det genom indragningar på andra ställen.\r\nDet är en helt annan sak, och det går inte att\r\njämföra med det som nu har skett.</pre><pre>Var alltså litet försiktig! Jag tycker att det är en\r\nganska tydlig kritik som uttalas i\r\nutskottsbetänkandet. Denna borde också Ulf Melin\r\ntydligt kunna uttala i denna debatt.</pre><pre>Anf. 114  ULF MELIN (m) replik:</pre><pre>Herr talman! Låt mig i denna replik också ta upp\r\nfrågan om kritiken. Jag nämnde i slutet av mitt\r\nanförande just vår reservation, där vi redovisat att\r\nvi är kritiska till detta. Det kommer att framgå av\r\nprotokollet.</pre><pre>Jag kan inte låta bli att nämna Agenda 2000 här. Jag\r\nhar märkt att det är ett mycket bra koncept som\r\ndepartementet har arbetat fram med hjälp av\r\nmånga olika institutioner och människor med\r\nmycken kompetens och kunskap på dessa\r\nområden. Jag har förstått att det har varit en viss\r\nirritation mot detta från socialdemokratisk sida.\r\nDet är också därför som jag har talat om vikten av\r\natt föra fram Agenda 2000.</pre><pre>Såvitt jag förstår är det dock inte det projektet som\r\nhar lett till de stora underskotten. Låt mig för tredje\r\ngången säga att det är fråga om ett strukturellt\r\nunderskott, som har arbetats upp under många år.\r\nSkälen till det är bl.a. den ökande\r\ninternationaliseringen, implementeringen av\r\nläroplaner, en ny högskolelag och ett nytt\r\nresurstilldelningssystem. Därtill kommer det\r\narbete som pågår inom EG men också att vi tagit\r\nbort två ämbetsverk, Skolöverstyrelsen och UHÄ,\r\nsom naturligtvis hade vissa roller. Departementet\r\nhar därigenom fått ta över ett större ansvar än man\r\ntidigare hade förutsett.</pre><pre>Avskaffandet av Skolöverstyrelsen var ett\r\nsocialdemokratiskt förslag, som jag tycker var\r\nmycket bra. Skolöverstyrelsen var helt enkelt en\r\nföråldrad institution. Förslaget genomfördes, och\r\nman inrättade ett nytt skolverk, som fick andra\r\nuppgifter. Men detta fick konsekvenser som man då\r\ninte förutsåg.</pre><pre>Man kan naturligtvis föra en diskussion huruvida\r\nett förslag skulle ha kunnat komma tidigare på\r\ndenna punkt. Också jag kan tycka att man kanske\r\nskulle ha gjort det, men det är bättre att komma nu\r\när att inte komma alls. Med det förslag som\r\nriksdagen nu eventuellt kommer att rösta ned\r\nskulle man komma till rätta med det strukturella\r\nproblemet. Det var syftet med att lyfta fram dessa\r\nfrågor. Också jag kan inse, herr talman, att man\r\nkan diskutera tidpunkten, men detta är skälet till\r\natt den här debatten förs här i dag.</pre><pre>Anf. 115  LENA HJELM-WALLÉN (s)\r\nreplik:</pre><pre>Herr talman! Samtliga de skäl som Ulf Melin\r\nnämner för att det skulle bli ett överskridande är\r\nsådana som departementet måste ha känt till hela\r\ntiden. I varje fall var de väl kända i\r\nutbildningsutskottet. De har påpekats av oss\r\nsocialdemokrater. Att avskaffandet av de båda\r\nnämnda myndigheterna exempelvis inte leder till\r\nde stora besparingar som man hävdat har vi sagt\r\nhela tiden. Det är ingen nyhet. Man har hela tiden\r\nkänt till det och har kunnat budgetera för det.</pre><pre>Också att det behövs information har man vetat\r\nhela tiden liksom att EG och internationaliseringen\r\när på gång. Det förelåg inga nya faktorer som skulle\r\nha accepterats som överskridandeskäl för någon\r\nannan myndighet när finansministern skulle\r\nstudera frågan. Det är tydligen bara\r\nUtbildningsdepartementet som får göra så här.</pre><pre>Vidare säger Ulf Melin att det är fråga om ett\r\nstrukturellt underskott sedan många år tillbaka.\r\nHur skall en regering som inte ens kan hantera ett\r\ndepartements myndighetsanslag under tre år och få\r\nordning på ett strukturellt budgetunderskott kunna\r\nregera landet och få ordning på de underskott som\r\nfinns på det planet? Vi kan också se\r\nkonsekvenserna, med större budgetunderskott år\r\nefter år.</pre><pre>Ulf Melin tror dessutom att innehållet i Agenda\r\n2000 är en anledning till dagens diskussion. Så är\r\ndet inte alls. Det är ni som har tagit upp Agenda\r\n2000 som en förklaring till överskridandet. Jag har\r\ndå bara hört mig för litet grand om hur folk ser på\r\ninformationsflödet runt omkring detta\r\nutredningsprojekt.</pre><pre>Många journalister säger att de badar i\r\ninformationsskrifter, påkostat\r\ninformationsmaterial från departementet inom\r\nramen för detta projekt. De säger att det nästan är\r\ngenant att se hur rektorer i skoldebatten får\r\ndiskutera besparingar som nästan knäcker dem,\r\nsamtidigt som Utbildningsdepartementet kan vara\r\nså enormt generöst med dyra informationsmaterial.</pre><pre></pre><pre>Utbildningsdepartementets ledning har\r\npartipolitiserat departementet mycket kraftigt\r\nunder ett helt år. Med informations- och\r\nmarknadsföringsinsatser har man överskridit\r\nkontona. Att det förfarandet skulle belönas med\r\nytterligare medel tycker jag är väl magstarkt.</pre><pre>Anf. 116  STEFAN KIHLBERG (nyd):</pre><pre>Herr talman! Pengar skall man vara rädd om,\r\nalldeles särskilt när det är andras pengar. Om\r\nmöjligt skall man vara ännu mer rädd om de pengar\r\nsom inte finns. Att vara rädd om pengar är en av\r\nNy demokratis paradfrågor.</pre><pre>Ibland får man en känsla av att det är svårare att\r\nvara rädd om mycket pengar än om litet pengar. Jag\r\ntycker att Anders Isaksson hade en bra illustration\r\ntill detta härommorgonen, när han fick frågan om\r\nhur vanliga människor skall förstå de\r\nstatsfinansiella problemen. Han förstod inte varför\r\ndet skulle vara svårt. Man borde kunna förstå det\r\nom man klarar av att hantera sin egen ekonomi.</pre><pre>Det är samma grundprinciper. Det är egentligen\r\nhemskt enkelt. Om man kan räkna med addition\r\noch subtraktion och upptäcker att det blir minus är\r\ndet en väldigt tydlig signal. Är det slut på pengarna\r\ni plånboken så är det slut. Det finns ju också ett\r\nuttryck i folktron, eller om det var i\r\nbondepraktikan, att rätta mun efter matsäcken.\r\nDet är uttryck för precis samma sak.</pre><pre>En tidigare kollega till mig som är utbildningschef\r\nvar -- det var länge sedan, på 70-talet -- uppbragd\r\növer riksdagens slöseri med pengar. Han trodde att\r\ndet bara fanns ett sätt att få riksdagsledamöterna att\r\nförstå hur mycket pengar en miljon är, nämligen att\r\nhälla ut en miljon i enkronor på golvet i ett stort\r\nrum och sedan tvinga ledamöterna att sitta på stolar\r\ni en ring runtomkring pengarna och bara stirra på\r\ndem i ett helt dygn. Då, trodde han, skulle de förstå\r\nhur mycket pengar en miljon är. Det är lätt att\r\ntappa greppet när det bara är siffror på papper.</pre><pre>Vi tycker att det som har skett inom departementet\r\när upprörande. Precis som Lena Hjelm-Wallén\r\ntycker jag att vi kan ha förståelse för att sådant\r\nhänder, men man måste kunna slå larm i tid och gå\r\ntill den anslagsbeviljande riksdagen.</pre><pre>Och det finns, Ulf Melin, alltid bra skäl till att man\r\növerskrider en budget. Jag har aldrig hört annat än\r\nbra skäl till det, och jag har hört många skäl under\r\nmin tidigare bana. Det händer att man gör sådana\r\nhär dumheter även i näringslivet. Men det svider i\r\nskinnet, och man gör det högst en gång.</pre><pre>Herr talman! Jag vill understryka att detta är en\r\nrent principiell fråga för oss. Det har ingenting med\r\npartipolitik att göra. Vi blir lika upprörda oavsett\r\nom det är m-överskridanden eller s-\r\növerskridanden. Det har ingen betydelse. Jag\r\ntycker att det var svårt i det här fallet, eftersom\r\nUtbildningsdepartementet gör ett utmärkt bra\r\njobb. Det känns inte bra att det får smäll på\r\nfingrarna, men jag tycker att det sakligt sett är\r\nkorrekt.</pre><pre>Detta sker inte bara inom\r\nUtbildningsdepartementet. Vi i Ny demokrati är\r\nofta upprörda över att det finns brist på omsorgen\r\nom pengarna i mycken offentlig verksamhet. Det\r\nbrister i ekonomistyrning och i\r\nredovisningssystemen. Man har svårt att skilja\r\nmellan utgifter och kostnader. Sådant får man lära\r\nsig på ett tufft sätt i näringslivet.</pre><pre>När det saknas 20 miljoner kan man inte skicka ett\r\nbrev till riksdagen och be att få 20 miljoner. Det\r\nvore i och för sig en innovation som jag är\r\növertygad om att många företagare skulle\r\nuppskatta. När det går back och man har dragit\r\növer sin budget ringer man till lokala\r\nskattemyndigheten och säger att man har ett\r\nkraftigt budgetöverskridande och ber att få kvitta\r\nbort det mot skatten som man skall betala in.\r\nUnder de förutsättningarna skall jag gärna dra\r\ntillbaka mitt yrkande om bifall till utskottets\r\nhemställan, men bara under förutsättningen att det\r\nfungerar så på bägge hållen.</pre><pre>Ulf Melin antyder att jag skulle hoppa i säng med s\r\noch v. Jag kan försäkra Ulf Melin att jag bara\r\nhoppar i säng med min älskade hustru. Men jag\r\nhoppar gärna i säng! Vi hoppar gärna i sängar som\r\när spänstiga, gärna tillsammans med moderater och\r\nsocialdemokrater eller andra trevliga människor,\r\nom vi har gemensamma intressen.</pre><pre>För att alludera på en annons som vi har i dag: Vi\r\nhoppar inte åt höger, vi hoppar inte åt vänster, vi\r\nhoppar framåt! Och vi ställer krav. Vi har inte\r\nförståelse för slarv när det gäller pengar. Vi tycker\r\natt man skall vara ett gott föredöme, alldeles\r\nsärskilt i dessa tider. Då blir konsekvensen bara en,\r\nherr talman: Jag yrkar bifall till utskottets\r\nhemställan i UbU19.</pre><pre>Överläggningen var härmed avslutad.</pre><pre>(Beslut skulle fattas den 20 maj.)</pre><pre>13 §  Bordläggning</pre><pre>Anmäldes och bordlades</pre><pre>Redogörelse</pre><pre>1993/94:ER1 Från Sveriges delegation vid\r\nEuroparådets parlamentariska (rådgivande)\r\nförsamling</pre><pre>Socialutskottets betänkande</pre><pre>1993/94:SoU34 Vårdnadsbidrag (förnyad\r\nbehandling)</pre><pre>14 §  Anmälan om frågor</pre><pre>Anmäldes att följande frågor framställts</pre><pre>den 18 maj</pre><pre>1993/94:525 av Fredrik Reinfeldt (m) till statsrådet\r\nBo Lundgren om avdragsgill kostnad för förlust på\r\ngrund av brott:</pre><pre>Regeringsrätten har i dom den 29 mars 1994 (mål\r\nnr 5099-1991) avslagit ett butiksföretags\r\növerklagande i mål avseende avdrag för\r\ninbrottsförlust vid inkomsttaxering. Det innebär att\r\nstaten även i fortsättningen kommer att kräva\r\nbutiker på skatt och sociala avgifter på belopp som\r\nförlorats genom rån. Detta är till förfång för\r\nbranschen och stötande från rättsynpunkt.</pre><pre>Jag vill därför fråga skatteministern:</pre><pre>Är statsrådet beredd att verka för att butikers\r\nförlust av kontanta medel vid rån och inbrott görs\r\ntill avdragsgill kostnad i rörelsen?</pre><pre>1993/94:526 av Lars Moquist (nyd) till statsrådet\r\nAlf Svensson om FN:s multilaterala upphandling:</pre><pre>Har svensk exportindustri schabblat bort\r\nmöjligheten att plocka åt sig en rimlig andel av den\r\ngigantiska multilaterala upphandling? Vad kan i så\r\nfall göras för att reparera gamla synder? Dessa båda\r\nfrågor är befogade efter ambassadör Göran\r\nEnglunds Rapport från multilaterala\r\nupphandlingsprojektet.</pre><pre>''Det rör sig om hisnande belopp, som svensk\r\nindustri med sin kompetens och Sverige som ett\r\ngeneröst internationellt bidragarland borde vakta\r\nbättre på än hittills'', säger Göran Engblom.</pre><pre>Exportrådet och UD skulle gemensamt kunna\r\nbidra till att bevakningen av den multilaterala\r\nupphandlingen förstärks och därmed underlätta för\r\nsvenska exportföretag att få bättre fäste på en\r\njättelik marknad.</pre><pre>Har statsrådet Alf Svensson för avsikt att vidta\r\nnågra åtgärder för att främja svenska företags\r\nmöjligheter att slå sig in på den multilaterala\r\nupphandlingen inom FN?</pre><pre>1993/94:527 av Jan Jennehag (v) till\r\njordbruksministern om omställningsstödet:</pre><pre>Jordbruksverket har anmält ett antal jordbrukare\r\nsom misstänkta för bedrägeri i samband med\r\nomställningsstödet. Jordbrukare har bl.a. odlat\r\nprisreglerade grödor i strid med reglerna för\r\nomställningsstödet.</pre><pre>Riksåklagaren har nu lagt ner dessa ärenden\r\neftersom man bedömer att det inte förekommit\r\nbrottsligt uppsåt.</pre><pre>Detta har upprört många -- inte minst jordbrukare.\r\nRättssäkerheten hotas, fusk uppmuntras och\r\npremieras. En snedvriden konkurrens uppstår.</pre><pre>Jordbruksverket och seriösa jordbrukare\r\nkonstaterar att det är omöjligt att misstolka\r\nreglerna.</pre><pre>Vad avser regeringen göra för att rätta till\r\nsituationen?</pre><pre>1993/94:528 av Bengt Hurtig (v) till statsrådet Bo\r\nKönberg om studerandes rabatterade resor:</pre><pre>Studerande i de fyra nordliga länen drabbas\r\nekonomiskt av att inte få rabatterade resor när de\r\nreser med Länstrafiken. De har rabatterade resor\r\nmed SJ och SAS men detta är ofta inget alternativ\r\nför dem. Det var meningen att CSN och\r\nlänstrafiken i dessa län skulle komma överens om\r\nen studeranderabatt. Detta har misslyckats på\r\ngrund av att trafikbolagen har krävt en total\r\nkostnadstäckning som rör sig kring 50 miljoner\r\nkronor per år, pengar som CSN inte har. Detta krav\r\nskall ställas i relation till att SJ för hela landet får 70\r\nmiljoner och SAS 20 miljoner. Nu har regeringen\r\nav socialutskottet uppmanats att tillsätta en\r\narbetsgrupp. Den skall se över studentrabatterna\r\nmen det kommer säkert att ta sin tid att få fram ett\r\nlandsomfattande system för studeranderabatter.\r\nUnder tiden drabbas studenterna i de fyra\r\nnordligaste länen eftersom de ofta har mer än de 10\r\n''normmil'' som angetts för rabatterade resor.</pre><pre>Min fråga till Bo Könberg är:</pre><pre>Vad kommer regeringen att göra för att\r\nstudenterna i de nordligaste länen, i likhet med\r\nkamrater i syd, snarast skall få åka för rabatterat\r\npris?</pre><pre>1993/94:529 av Bengt Hurtig (v) till\r\nnäringsministern om virkesleveranserna till\r\ninlandssågarna:</pre><pre>Det numer till viss del privatiserade företaget\r\nAssidomän har meddelat att man avser skära ner\r\nvirkesleveranserna till köpsågverken med 65%.</pre><pre>Detta beslut leder till stora problem för\r\ninlandssågverk, vilka har stor betydelse för\r\nsysselsättningen i många inlandskommuner och\r\nsom har Assidomän som en mycket stor leverantör.\r\nI t.ex. Arvidsjaurs kommun äger Assidomän 71%\r\nav skogsmarken.</pre><pre>Jag vill därför fråga näringsminister Per\r\nWesterberg:</pre><pre>Vilka åtgärder avser näringsministern föreslå för\r\natt inlandssågarna skall få tillgång till nödvändiga\r\nvirkesleveranser?</pre><pre>1993/94:530 av Bengt Hurtig (v) till miljöministern\r\nom förvaring av kärnbränsleavfall:</pre><pre>Kommunfullmäktige i Malå kommun har den 2\r\nnovember 1993 beslutat att hos SKB begära en\r\nförstudie av förutsättningar och möjliga\r\nkonsekvenser avseende slutförvar av kärnbränsle i\r\nkommunen.</pre><pre>Beslut om avtal med SKB om en förstudie togs den\r\n17 februari 1994. Miljöminister Olof Johansson har\r\nockså fått en inbjudan att besöka Malå för utbyte\r\nav information om frågorna kring avfallshantering\r\noch slutförvar.</pre><pre>Det är självfallet så att för Malå kommun har\r\nmöjligheterna till framtida sysselsättning spelat en\r\nstor roll för avgörandet när kommunen beslutat att\r\nansöka hos SKB om förstudien.</pre><pre>Har regeringen fattat något beslut till stöd för att\r\nvalet av ort för förvaring av kärnbränsleavfall skall\r\nstyras av hänsyn till behovet av sysselsättning?</pre><pre>1993/94:531 av Viola Furubjelke (s) till\r\nkulturministern om utfärdandet av främlingspass:</pre><pre>Ansökan om uppehållstillstånd i Sverige skall enligt\r\nhuvudregeln ske från hemlandet. De flesta sökande\r\nsom kommer hit på grund av anknytning har också\r\nföljt de regler som finns och beviljas därför\r\nuppehållstillstånd i form av uppskjuten\r\ninvandringsprövning medan de befinner sig i\r\nhemlandet. De har då alla sina ''papper'' i ordning\r\ninklusive en giltig passhandling. Problem uppstår\r\ndå en i Sverige boende person träffar en utlänning\r\nunder dennes vistelse i Sverige. Oftast väntar\r\nutlänningen på svar om asylansökan. Den sökande\r\nkan då erhålla uppskjuten invandringsprövning om\r\nhan dels sammanbott i minst ett år, dels har en giltig\r\npasshandling. Saknas giltigt pass är det omöjligt för\r\nparet att få tillstånd att leva tillsammans i Sverige.\r\nMånga gånger väntar utlänningen\r\nmilitärtjänstgöring eller fängelsestraff och vill\r\ndärför inte återvända då separationen från hustrun\r\nblir alltför lång (ibland upp till fem år). Det är inte\r\nheller säkert att utlänningen efter att ha återvänt till\r\nhemlandet och fullgjort sina plikter beviljas pass\r\noch utresetillstånd.</pre><pre>Avser invandrarministern att vidta åtgärder för att\r\nändra praxis/lagstiftning så att utlänning utan pass\r\nbeviljas främlingspass och därmed uppskjuten\r\ninvandringsprövning när det är klarlagt att han\r\ngjort vad han kan för att erhålla passhandling vid\r\nsitt lands ambassad i Sverige?</pre><pre>1993/94:532 av John Andersson (-) till\r\njordbruksministern om jakt på stora rovdjur:</pre><pre>Järvstammen har minskat kraftigt i Norrbottens\r\nfjällvärld sedan mitten av 80-talet. Enligt nya\r\ninventeringar finns nu bara 60 järvar i länet mot\r\ntidigare 100. Den enda rimliga förklaringen är\r\nförföljelse, vilket styrks av många kända fall av\r\ntjuvjakt och utgrävda järvlyor, säger Robert\r\nFranzén, rovdjursforskare på Naturvårdsverket.</pre><pre>Helt nyligen fick vi åter läsa om en grym järvjakt\r\ni Arjeplogsfjällen. I tre kilometer försökte en järv\r\nkomma undan sin skoteråkande plågoande innan\r\nden dödades. Spåren visade att järven körts på flera\r\ngånger under förföljelsen.</pre><pre>Alltför ofta får vi vetskap om de grymma jakterna\r\nsom pågår i vår fjällvärld. Detta trots alla\r\nkonventioner som Sverige skrivit under och de\r\nlagar som stiftats. Så här kan det väl ändå inte få\r\nfortsätta.</pre><pre>Min fråga till jordbruksministern är:</pre><pre>Vilka åtgärder tänker jordbruksministern vidta för\r\natt åtminstone försvåra möjligheten att bedriva den\r\ngrymma jakten på våra stora rovdjur?</pre><pre>1993/94:533 av John Andersson (-) till\r\njordbruksministern om minskning av renstammar:</pre><pre>Problemet med för många renar och tusentals renar\r\npå förbjudet område har med åren blivit större. En\r\nortsbefolkning som ständigt varit utsatt har inte\r\nerhållit något stöd av myndigheter, tvärtom har\r\nman fått erfara att lagar och förordningar inte\r\nbehövt följas.</pre><pre>Ett glädjande undantag har nu skett i Jämtlands\r\nlän. Med länets landshövding i spetsen har en\r\növerenskommelse slutits med Handödalens sameby\r\nom en minskning av renantalet. Det visade sig att\r\ndet fanns 16 400 renar inom samebyn mot de\r\ntillåtna 6 000.</pre><pre>Att det fanns tre gånger så mycket ren mot det\r\ntillåtna överraskar ingen som bor i Norrland.\r\nTvärtom kan det inte uteslutas att situationen är\r\nännu värre på andra håll. Om den här åtgärden nu\r\nvar möjlig i Jämtland så borde det också vara\r\nmöjligt att samma åtgärder vidtas på andra håll.</pre><pre>Min fråga till jordbruksministern är:</pre><pre>Är jordbruksministern beredd att ta nödvändiga\r\ninitiativ för att övriga samebyar i landet vidtar\r\nsamma åtgärder som Handödalens sameby?</pre><pre>1993/94:534 av Dan Eriksson i Stockholm (nyd) till\r\nfinansministern om realräntelån:</pre><pre>Avser regeringen att vidta några åtgärder i\r\nanledning av de realräntelån som\r\nRiksgäldskontoret har försöksverksamhet med?</pre><pre>den 19 mars</pre><pre>1993/94:535 av Harry Staaf (kds) till statsrådet Bo\r\nKönberg om delningen av pensionsrättigheter:</pre><pre>I propositionen ''Reformering av det allmänna\r\npensionssystemet'' anförs att särskilda regler för\r\ndelning av pensionsrättigheter för makar födda\r\nunder åren 1935 -- 1953 ska bli föremål för fortsatta\r\nstudier och införas under förutsättning att det inte\r\nvisar sig att ett sådant system skulle innebära\r\nbetydande tekniska komplikationer.</pre><pre>Riksskatteverket (RSV) har i sitt remissvar till\r\narbetsgruppens förslag angående delning av\r\npensionsrätt för personer födda 1954 eller senare\r\nframhållit att effekterna av en delning kan bli\r\nsvåröverskådliga. Enligt RSV skulle effekterna bli\r\nmer förutsägbara om garantipension beräknas utan\r\nhänsyn till vid delning överlåten respektive\r\nmottagen pensionsrätt.</pre><pre>Kommer statsrådet att verka för att även denna\r\nfrågeställning blir ytterligare belyst i det fortsatta\r\nutredningsarbetet?</pre><pre>1993/94:536 av Harry Staaf (kds) till\r\nkommunikationsministern om den särskilda\r\navgiften för kataloguppgifter:</pre><pre>Det är nu ganska vanligt att makar och samboende\r\nhar olika efternamn, men gemensam telefon. Vill\r\nman ha kataloguppgifter införda på båda namnen\r\nuttas särskild avgift. Denna avgift belastas\r\ndessutom med reklamskatt.</pre><pre>Det vore rimligt att makar/sambor i\r\njämställdhetens tecken utan extra kostnad kunde få\r\nkataloguppgift för respektive namn införd. I vart\r\nfall borde uppgiften kunna ingå i ett\r\ntilläggsabonnemang så att inte uppgiften belastas\r\nmed 11 % reklamskatt.</pre><pre>Är kommunikationsministern villig att verka för en\r\nsådan ordning hos Telia AB?</pre><pre>1993/94:537 av Margareta Viklund (kds) till\r\nnäringsministern om stödet till innovatörer och\r\nuppfinnare:</pre><pre>Glädjande nog verkar Sveriges ekonomi vara på\r\nuppåtgående. Industrins orderböcker fylls och\r\nmänniskor nyanställs igen. Men den svenska\r\nindustrin behöver utvecklas och satsa på nya idéer\r\nmot framtiden.</pre><pre>Sverige är känt för att ha en hög kunskapsnivå inom\r\nmånga tekniska områden och en stor potential\r\nkreativitet och uppfinningsrikedom. Många\r\nuppfinnare och idégivare har dock svårt att få fram\r\nsina idéer till färdiga produkter. Alltför många\r\nsvenska uppfinningar har övertagits och utvecklats\r\noch blivit lysande affärer i andra länder.</pre><pre>I proposition 1993/94:206 föreslår regeringen att\r\ndet finansiella stödet till innovatörer skall utökas\r\ngenom bildande av en stiftelse som tillförs 6,85 %\r\nav kapitalet i Fond 92-94. Detta är bra och ett av\r\nflera förslag som lagts fram för att främja\r\nföretagandet i Sverige. Innovationsutredningen\r\nföreslog en rad ytterligare åtgärder för att främja\r\ninnovationer, som enligt min uppfattning vore\r\nvärdefulla att pröva.</pre><pre>Min fråga till statsrådet är: Är statsrådet beredd att\r\nverka för ytterligare stöd till innovatörer och\r\nuppfinnare?</pre><pre>1993/94:538 av Margitta Edgren (fp) till\r\nutbildningsministern om information om utländska\r\nstudier:</pre><pre>Fler och fler svenska ungdomar läser vid högskolor\r\nutomlands och sedan 1989 har de rätt att ta med sig\r\nsvenskt studiestöd via CSN. Det är inte möjligt för\r\nden enskilde att på egen hand bedöma kvalitet,\r\nuppläggning och innehåll i alla utbildningar som\r\nbjuds ut, dessutom arbetar agenter för utländska\r\nhögskolor. I Sverige är vi vana vid att\r\nhögskoleutbildningar har en viss kvalitet som\r\ngaranteras av statlig finansiering och\r\nkvalitetskontroll. Självklart skall studenterna välja\r\nsjälva men de skall ha en fair chans att göra valen\r\nutifrån sina behov. I Sverige finns kunnandet. VHS\r\nhar stor erfarenhet av att bedöma utländska\r\nutbildningar. CSN har kunskaper om\r\nstudiefinansiering, Sverige-Amerika-stiftelsen och\r\nFulbrightkommissionen har båda stort kunnade om\r\nUSA:s högskolor. Problemet är att det är oklart\r\nvem som har ansvar för att ge grundlig information\r\noch att definiera acceptabel högskolestandard.</pre><pre>Är statsrådet beredd att medverka till att olika\r\nmyndigheter och organisationer samarbetar för att\r\nge svenska studenter bästa möjligheter att få\r\nkorrekt information om de utländska utbildningar\r\nde funderar på att välja?</pre><pre>1993/94:539 av Göte Jonsson (m) till\r\nsocialministern om fosterhemsplaceringar:</pre><pre>Många socialsekreterare misstror mormödrar säger\r\nen professor i socialt arbete i en tidningsartikel.\r\nAnledningen till artikeln var att en 54-årig kvinna\r\nfått uppgift om att hon var för gammal för att bli\r\nfosterförälder till sitt lilla barnbarn som förlorat sin\r\nmamma. Jag anser att detta förhållande är högst\r\notillfredsställande eftersom nära släktband ofta är\r\nen fördel när det gäller fosterhemsplaceringar.</pre><pre>Vilka åtgärder är socialministern beredd att vidta\r\nför att undanröja eventuella vanföreställningar hos\r\nsociala myndigheter när det gäller\r\nfosterhemsplaceringar hos nära släktingar?</pre><pre>1993/94:540 av Elisabeth Fleetwood (m) till\r\nstatsrådet Bo Könberg om musikterapi:</pre><pre>Vilka åtgärder avser statsrådet vidtaga för att\r\nstimulera användningen av musikterapi i vården,\r\nenkannerligen i psyk- och demensvården?</pre><pre>1993/94:541 av Per Stenmarck (m) till statsrådet\r\nGörel Thurdin om erosionsproblemen vid\r\nkusterna:</pre><pre>Frågan om erosionsskadade stränder i Skåne har\r\nbehandlats av riksdagen vid flera tillfällen under\r\nsenare år. Detta är en följd av att problemen blir\r\nallt större och av att det finns en förståelse för att\r\ndet också är ett nationellt intresse att dessa stränder\r\nkan räddas.</pre><pre>När jordbruksutskottet i december 1993\r\nbehandlade frågan om ett fullskaleförsök skrev\r\nman följande: ''Utskottet anser det -- -- -- viktigt att\r\nstaten ikläder sig ett större ansvar dels för att\r\npåbörjade skyddsåtgärder skall kunna fullföljas,\r\ndels för forsknings- och teknikutveckling men\r\nockså för genomförande av detta fullskaleförsök''.</pre><pre>När jordbruksutskottet i mars 1994 åter\r\nbehandlade frågan anmäldes att mark- och\r\nplanministern kallat en lång rad företrädare för\r\nmyndigheter och institutioner till en diskussion om\r\nerosionsproblemen längs våra kuster.</pre><pre>Vilka initiativ är mark- och planministern efter\r\ndessa kontakter beredd att ta?</pre><pre>1993/94:542 av Berndt Ekholm (s) till\r\nmiljöministern om ekonomiska styrmedel i\r\nmiljöpolitiken:</pre><pre>Sverige har i ett internationellt perspektiv varit\r\nföregångare i introduktion av ekonomiska\r\nstyrmedel i miljöpolitiken. Under den\r\nsocialdemokratiska regeringstiden infördes flera\r\nmiljöskatter/avgifter. Genom skattereformen togs\r\nförsta steget i en skatteväxling.</pre><pre>Effektiva styrmedel som miljöavgifter skulle\r\nutnyttjas enligt den nuvarande borgerliga\r\nregeringens två första regeringsförklaringar.\r\n''Ekonomiska styrmedel kommer att användas i\r\nökad utsträckning för att värna och förbättra\r\nmiljön'' utlovas i regeringsförklaringen för 1993/94.</pre><pre>Av departementskriften ''Så fungerar miljöskatter''\r\nframgår att miljöskatter/avgifter haft avsedd\r\nverkan, dvs. förorenande utsläpp har minskat.</pre><pre>Men trots tidigare uttalanden av borgerliga partier,\r\nlöften i samband med regeringsförklaringarna och\r\nerfarenheter från eget utredningsmaterial har inte\r\nden borgerliga regeringen hittills varit särskilt aktiv\r\nför att utveckla och öka användningen av\r\nekonomiska styrmedel -- snarare tvärtom.</pre><pre>Därför blir min fråga till miljöministern:</pre><pre>Kommer den nuvarande borgerliga regeringen att\r\nlägga fram någon proposition med konkreta förslag\r\ntill ökad användning av ekonomiska styrmedel som\r\nmiljöskatter/avgifter?</pre><pre>1993/94:543 av Berndt Ekholm (s) till\r\nmiljöministern om uppföljning av Riokonferensen:</pre><pre>Miljökonferensen i Rio förbereddes genom en bred\r\nsamling över parti-, myndighets- och\r\norganisationsgränser, bl.a. i nationalkommittén.\r\nRedan före mötet föreslog vi socialdemokrater att\r\nuppföljningen borde präglas av samma bredd\r\ngenom att en särskild kommission med\r\nrepresentanter för partier och olika delar av\r\nsamhället tillsattes.</pre><pre>Riomötets Agenda 21 talar om behovet av denna\r\nbredd på både central och lokal nivå. Svenska\r\nambassaders redovisning av uppföljningen i andra\r\nländer visar att denna form är vanlig.</pre><pre>Miljöproblemens tyngd och karaktär motiverar i sig\r\nbreda lösningar för att få god uppslutning i\r\nsamhället och för att garantera långsiktiga och\r\nstabila lösningar.</pre><pre>Denna samling av nationen har dock vid upprepade\r\ntillfällen avvisats av den borgerliga regeringen,\r\nbl.a. med hänvisning till att det inte varit lämpligt\r\nnu men möjligen senare. Riksdagens borgerliga\r\nmajoritet hävdade vid behandlingen av regeringens\r\nUNCED-proposition i våras: ''Senare, när arbetet\r\nfortskridit ytterligare, kan det finnas anledning att\r\növerväga tillskapandet av en särskild kommission\r\nför det fortsatta uppföljningsarbetet''.</pre><pre>Jag vill fråga miljöministern:</pre><pre>Avser regeringen ta initiativ till tillsättandet av en\r\nkommission och i så fall när?</pre><pre>15 §  Kammaren åtskildes kl. 21.06.</pre><pre>Förhandlingarna leddes</pre><pre>av talmannen från sammanträdets början t.o.m. 3 §\r\nanf. 19 (delvis),</pre><pre>av tredje vice talmannen därefter t.o.m. 4 § anf. 48,</pre><pre>av förste vice talmannen därefter t.o.m. 5 § anf. 83\r\n(delvis) och</pre><pre>av andre vice talmannen därefter till\r\nsammanträdets slut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}