{"dokumentstatus":{"dokument":{"hangar_id":"2349156","dok_id":"GI0912","rm":"1994/95","beteckning":"12","doktyp":"prot","typ":"prot","subtyp":null,"tempbeteckning":null,"organ":null,"mottagare":null,"nummer":"12","slutnummer":"0","datum":"1994-10-20 00:00:00","systemdatum":"2005-10-27 13:36:13","publicerad":"1994-10-20 00:00:00","titel":"Riksdagens snabbprotokoll 1994/95:12 Torsdagen den 20 oktober","subtitel":null,"status":null,"htmlformat":null,"relaterat_id":null,"source":"webbnav","sourceid":"{018E28D3-418C-458E-A17F-CE37198E0EF5}","dokument_url_text":"http://data.riksdagen.se/dokument/GI0912/text","dokument_url_html":"http://data.riksdagen.se/dokument/GI0912","dokumentstatus_url_xml":"http://data.riksdagen.se/dokumentstatus/GI0912","html":"\r\n<br><div class=\"sidhuvud_publikation\">Riksdagens snabbprotokoll</div>\r\n<div class=\"sidhuvud_beteckning\">Protokoll 1994/95:12</div>\r\n<div class=\"sidhuvud_datum\">Torsdagen den 20 oktober</div>\r\n<div class=\"sidhuvud_klockslag\">Kl. 9.00 19.33</div>\r\n<hr class=\"sidhuvud_linje\">\r\n<pre>Det justerade protokollet beräknas utkomma om 3 veckor\r\n_____________________________________________________________________________</pre><pre>\r\n1 §  Val av ordförande och två ledamöter i\r\nStatsrådsarvodesnämnden</pre><pre>Från konstitutionsutskottet hade inkommit\r\nföljande skrivelse:</pre><pre>Till riksdagen\r\nStatsrådsarvodesnämnden består enligt 8 kap. 4 §\r\nriksdagsordningen av ordförande och två andra\r\nledamöter. De väljs var för sig av riksdagen efter\r\nvarje ordinarie val till riksdagen för tiden intill dess\r\nnytt val till nämnden har ägt rum. Suppleanter skall\r\ninte utses. Val av ledamöterna bereds av\r\nkonstitutionsutskottet (tilläggsbestämmelse 8.4.1)\r\nRiksdagen utsåg genom val den 16 december 1993\r\nför tiden fr.o.m. den dagen till dess nytt val har ägt\r\nrum kammarrättspresidenten Henry Montgomery till\r\nordförande i Statsrådsarvodesnämnden och\r\nhovrättspresidenten Birgitta Blom och regeringsrådet\r\nElisabeth Palm till ledamöter i nämnden.</pre><pre>ooo</pre><pre>Konstitutionsutskottet har berett frågan om val av\r\nordförande och ledamöter i Statsrådsarvodesnämnden.</pre><pre>Konstitutionsutskottet föreslår enhälligt</pre><pre>att riksdagen för tiden från valet till dess nytt val\r\nhar ägt rum väljer om f. d. kammarrättspresidenten\r\nHenry Montgomery till ordförande i\r\nStatsrådsarvodesnämnden och hovrättspresidenten\r\nBirgitta Blom och regeringsrådet Elisabeth Palm till\r\nledamöter i nämnden.\r\nStockholm den 18 oktober 1994\r\nPå konstitutionsutskottets vägnar\r\nKurt Ove Johansson</pre><pre>Kammaren biföll konstitutionsutskottets förslag\r\noch utsåg därmed - för tiden från valet till dess nytt\r\nval har ägt rum - till</pre><pre>ordförande i Statsrådsarvodesnämnden\r\nHenry Montgomery</pre><pre>ledamöter i Statsrådsarvodesnämnden\r\nBirgitta Blom\r\nElisabeth Palm</pre><pre> 2 §  Avsägelse</pre><pre>Tredje vice talmannen meddelade att Gunnar\r\nHökmark (m) avsagt sig uppdraget att vara suppleant i\r\nförsvarsutskottet.</pre><pre>Kammaren biföll denna avsägelse.</pre><pre>3 §  Anmälan om kompletteringsval till\r\nförsvarsutskottet</pre><pre>Tredje vice talmannen meddelade att Moderata\r\nsamlingspartiets riksdagsgrupp på grund av\r\nuppkommen vakans anmält Göthe Knutson som\r\nsuppleant i försvarsutskottet efter Gunnar Hökmark.</pre><pre>Tredje vice talmannen förklarade vald till</pre><pre>suppleant i försvarsutskottet\r\nGöthe Knutson</pre><pre> 4 §  Ledighet</pre><pre>Tredje vice talmannen meddelade att Bertil\r\nPersson (m) ansökt om sjukledighet under tiden den\r\n20 oktober - den 30 november.</pre><pre>Kammaren biföll denna ansökan.</pre><pre>Tredje vice talmannen anmälde att Percy\r\nLiedholm (m) skulle tjänstgöra som ersättare för\r\nBertil Persson.</pre><pre> 5 §  Hänvisning av ärenden till utskott\r\nFöredrogs och hänvisades\r\nPropositioner\r\n1994/95:39 och 44 till näringsutskottet\r\n1994/95:51 till konstitutionsutskottet</pre><pre>Motioner\r\n1994/95:Ub4 - Ub6 till utbildningsutskottet\r\n1994/95:Bo2 - Bo5 till bostadsutskottet\r\n1994/95:Fö1 - Fö10 till försvarsutskottet\r\n1994/95:Sf1 till socialförsäkringsutskottet\r\n1994/95:Sk1 och Sk2 till skatteutskottet\r\n1994/95:Ju1 och Ju2 till justitieutskottet\r\n1994/95:L3 - L6 till lagutskottet\r\n1994/95:N1 till näringsutskottet\r\n1994/95:K2 till kulturutskottet\r\n1994/95:U2 - U23 till utrikesutskottet\r\n1994/95:U24 yrk. 1 - 4 och 6 - 11 till utrikesutskottet\r\nyrk. 5 till konstitutionsutskottet\r\n1994/95:Ju3 - Ju7 till justitieutskottet\r\n1994/95:Sf2 till socialförsäkringsutskottet\r\n1994/95:Ju8 till justitieutskottet</pre><pre>6 §  Allmänpolitisk debatt (forts. från prot. 11)</pre><pre>Ekonomisk politik, arbetsmarknadspolitik m.m.</pre><pre>Anf.  1  LARS TOBISSON (m):\r\nHerr talman! Ekonomin går bra i Sverige, när nu\r\nSocialdemokraterna får ta över regeringsansvaret. I\r\nkonjunkturbarometrar och prognoser stiger\r\noptimismen. Kontrasten är stor mot läget för tre år\r\nsedan, då den förra Carlssonregeringen försatt\r\nSveriges ekonomi i fritt fall.\r\nDå stagnerade produktionen. Hög konsumtion och\r\nflyktande investeringskapital skapade stora underskott\r\ni våra utrikes affärer. Inflationen var snabb och\r\nskattetrycket rekordhårt. Arbetslösheten ökade\r\nkraftigt, budgetunderskottet steg och sammanbrott\r\nhotade i den finansiella sektorn.\r\nDen borgerliga regeringen såg som sin uppgift att\r\nåterupprätta Sverige som tillväxt- och företagarnation.\r\nMedlen var skattelättnader, avreglering och\r\nprivatisering samt besparingar på den offentliga\r\nutgiftssidan. Därtill togs viktiga steg in i det\r\neuropeiska samarbetet.\r\nResultat kan nu avläsas. De kurvor som 1991 gick\r\nåt fel håll pekar nu rätt igen. Ekonomin växer åter.\r\nIndustrin producerar och investerar mer. Skattetrycket\r\nhar sänkts, och inflationen är rekordlåg. Höjd\r\nproduktivitet har bidragit till att förbättra\r\nkostnadsläget, så att utrikeshandeln visar växande\r\növerskott. T.o.m. bytesbalansen har - trots stora\r\nräntebetalningar till utlandet - slagit om till\r\nplussiffror.\r\nMen tre år är en kort tid för att rätta till de\r\ndjupgående strukturfel som blev följden av 1980-\r\ntalets excesser och underlåtenhetssynder.\r\nArbetslösheten är fortfarande mycket stor, även om\r\nden sedan i våras befinner sig på nedgång. Likaså\r\nkvarstår det offentliga upplåningsbehovet som ett\r\nbetydande problem, även om utvecklingen också här\r\ngår åt rätt håll.\r\nHade de borgerliga partierna getts tillfälle att\r\nfortsätta regera, skulle den politik som lagt grunden\r\nför återhämtningen ha fullföljts. Men nu ligger i\r\nstället ansvaret på Socialdemokraterna, som lovat att\r\nåterställa förutsättningarna för företagande och\r\nsamhällsekonomi till vad som gällde före 1991. Min\r\nförsta fråga till nyblivne finansministern Göran\r\nPersson blir då denna: Hur kan man tro att en\r\nåtergång till den politik som förde oss in i krisen skall\r\nkunna föra oss ur den?\r\nRegeringsförklaringen är på denna punkt liksom i\r\nflera andra avseenden föga upplysande. Snarare bidrar\r\nden till att skapa oklarhet vad beträffar både\r\npenningpolitik och finanspolitik.\r\nInledningsvis förs det ett konstigt resonemang om\r\natt det privata sparandet är så stort att det skapar\r\narbetslöshet och underminerar de offentliga\r\nfinanserna. Det är ju i stället så att genom att svenska\r\nfolket sparar kan vi hålla bytesbalansen i jämvikt och\r\nundvika en utlandsupplåning som ytterligare skulle\r\nförsämra landets utsatta finansiella läge. Om bara\r\nGöran Persson sparar ordentligt på statens utgifter kan\r\nräntan sjunka, och då kanaliseras de privata\r\nsparmedlen till investeringar i näringslivet som ger\r\nnya jobb. Men om finansministern i stället för att\r\nspara höjer skatter, kommer detta att motverka den\r\nexpansion i den enskilda sektorn som vi så väl\r\nbehöver.\r\nPå det penningpolitiska området är trovärdighet\r\nbeträffande målet att hålla nere inflationen oerhört\r\nviktig. Före valet gjordes det från socialdemokratiskt\r\nhåll oroväckande uttalanden om att sätta upp\r\nkonkurrerande mål för Riksbanken. Kanske för att\r\nförta detta dåliga intryck sägs det nu i\r\nregeringsförklaringen att ökad inflation inte under\r\nnågra omständigheter kan accepteras \"för att ta ned\r\nbudgetunderskottet och statsskulden\". Men just detta\r\nav mig citerade tillägg gör uttalandet poänglöst och\r\nlitet suspekt. Alla vet att det i en öppen ekonomi med\r\nstor offentlig utlandsupplåning inte går att inflatera\r\nbort statsskulden. Kan Göran Persson bekräfta att\r\nökad inflation inte under några omständigheter kan\r\naccepteras - punkt och slut?\r\nEtt sådant klargörande skulle betyda mycket för\r\natt bryta den aktuella tendensen till stigande\r\ninflationsförväntningar. Enligt Riksbankens rapport\r\ntidigare i veckan tilltar nu inflationstrycket som en\r\nföljd av den ökade aktiviteten i ekonomin. Även om\r\nregeringspartiet gjort en god start i\r\nförtroendeskapande riktning genom att åtminstone\r\ndelvis följa det moderata exemplet att inte utse aktiva\r\npolitiker till Riksbanksfullmäktige, så räcker inte\r\ndetta. Penningpolitiken måste få stöd av ett effektivt\r\noch trovärdigt regeringsprogram för sanering av\r\nstatsfinanserna. Och återigen gäller det då att\r\nutgiftsminskningar sänker räntan och inflationstakten,\r\nmedan skattehöjningar driver på prisstegringen.\r\nVad kampen mot arbetslösheten beträffar\r\nvälkomnar jag regeringsförklaringens ord om att de\r\nnya arbetstillfällena i första hand måste komma till\r\nstånd i näringslivet. Men denna deklaration rimmar\r\nilla med återställarpolitiken i övrigt. Det finns inget\r\nsamband mellan det uppställda målet och de angivna\r\nmedlen. Hur skall den politik som inte gett fler privata\r\njobb på 40 år kunna åstadkomma en nettoökning med\r\nen halv miljon arbetstillfällen på fem år? Hur kan en\r\nåterreglering av arbetslivet stimulera till\r\nnyanställningar? och hur i all världen kan höjda\r\nskatter på arbete, sparande och företagande leda till\r\nnya och fler jobb i näringslivet?\r\nHerr talman! På det finanspolitiska området är\r\nregeringens besked än så länge den ensidiga\r\nbudgetbilaga som motvilligt fogades till\r\nvalmanifestet. Jag antar att det är meningslöst på detta\r\nstadium att försöka förmå Göran Persson att avstå\r\nfrån de skadliga skattehöjningar som han planerar.\r\nMen hur är det med utgiftsökningarna? Är det i\r\ndagens konjunkturläge med god fart på\r\nindustriinvesteringarna alls befogat att kortsiktigt\r\nförsvaga statsfinanserna genom att införa en tillfällig\r\nrätt till direktavskrivning? Och är det verkligen rätt att\r\nsatsa på anläggningsverksamhet utöver vad som finns\r\ni den borgerliga regeringens mycket ambitiösa\r\nprogram? Sysselsättningseffekten per satsad krona\r\nblir som bekant synnerligen begränsad.\r\nFrånvaron i regeringsförklaringen av ett mål för\r\nstatsskuldens avveckling har redan påtalats och antytts\r\nvara en lapsus. Men det vore ändå bra om Göran\r\nPersson i sitt första framträdande som finansminister i\r\nen riksdagsdebatt ville bekräfta regeringens avsikt att\r\nstoppa statsskuldens ökning till 1998. Om man kunde\r\ntillägga att detta i allt väsentligt skall ske genom\r\nutgiftsminskningar, vore det ännu bättre med hänsyn\r\ntill möjligheterna att på ett balanserat och uthålligt\r\nsätt fullfölja återhämtningen i Sveriges ekonomi.\r\nDet föreligger nu ett gyllene tillfälle att få\r\nSveriges ekonomi på rätt kurs igen.\r\nKonjunkturuppgången i förening med de strukturella\r\nreformer som regeringen Bildt genomfört eller\r\nåtminstone påbörjat ger en god grund för en stabil\r\ntillväxt, som ger fler riktiga jobb och som gör det\r\nmöjligt att hejda statsskuldens ökning.\r\nMen den ökade aktiviteten i ekonomin bär också\r\nmed sig frön till misslyckanden. Att uppgången nu\r\nhunnit en god bit på väg innebär att vi bara har några\r\når på oss, innan tendenser till avmattning åter sätter\r\nin. Och det vore förödande om den minskning av\r\narbetslöshet och offentligt upplåningsbehov som\r\naktivitetsökningen automatiskt för med sig skulle tas\r\ntill intäkt för att fortsatt strukturellt förändringsarbete\r\ninte behövs. Då står vi där 1996 och skådar ner i det\r\nsvarta hål som formats av skärpt skattetryck, stor\r\noffentlig utgiftskvot och en genomreglerad ekonomi.\r\nDå växer arbetslösheten från en redan hög nivå, och\r\ndå försämras statens budgetsaldo från båda hållen -\r\ngenom att skattebasen urholkas och genom att\r\nutgifterna automatiskt stiger. Men långt dessförinnan\r\n- när denna utveckling framstår som trolig - uppstår\r\ndet finansiell oro, och statens skuldkris blir akut.\r\nEn nyckelfråga är realräntan. Ett femårigt banklån\r\nbetingar i dag ett pris av 10 % över aktuell\r\ninflationstakt. Det kan ses som måttet på den misstro\r\nsom råder mot den ekonomiska politikens möjligheter\r\natt hålla tillbaka inflationen och/eller minska det\r\noffentliga upplåningsbehovet. Det säger sig självt att\r\ndet med en sådan realränta blir svårt att få uppsvinget\r\ni exportindustrin att slå igenom på den inhemska\r\nmarknaden. Konsumenternas efterfrågan hämmas ju\r\ndessutom av att disponibelinkomsternas utveckling\r\nrimligen måste bli negativ de närmaste åren. Medlet\r\natt nå en rimlig realränta måste vara en stram\r\nfinanspolitik, baserad på utgiftsminskningar och inte\r\npå skattehöjningar.\r\nHerr talman!  Den nye finansministern må beklaga\r\ndet, men långsiktig framgång för den ekonomiska\r\npolitiken tål inga nämnvärda avvikelser från den enda\r\nvägen. Denna förutsätter dessutom svenskt\r\nmedlemskap i EU. Den frågan debatterades utförligt i\r\ngår, men med hänsyn till Göran Perssons motvilja att\r\nsom oppositionsföreträdare beröra den europeiska\r\ndimensionen i den ekonomiska politiken - och med\r\nhänsyn till avsaknaden av en regeringsståndpunkt i\r\nfrågan - vore det välgörande om den nye\r\nfinansministern, uttryckligen och klart och tydligt,\r\nville ansluta sig uppfattningen att ett ja till Europa är\r\nbra - ja, rent av nödvändigt - för Sverige.</pre><pre>Anf.  2  PER-OLA ERIKSSON (c):\r\nHerr talman!  Centern har under de gångna tre\r\nåren i regeringsställning tagit ansvar för att sanera de\r\nsvenska statsfinanserna. Det blev nödvändigt i det\r\nekonomiska kaos som rådde efter\r\nsocialdemokraternas 80-tal.\r\nVi påbörjade en sanering av ekonomin. Vi\r\nmedverkade till att modernisera Sverige, att alla fick\r\ndela på bördorna och att mer resurser än någon gång\r\ntidigare anslagits för att motverka arbetslöshet. Vi har\r\nsett till att förutsättningarna för företagande och\r\nutveckling i hela Sverige har förbättrats. Vi har sett\r\ntill att Sverige påbörjat marschen in i\r\nkretsloppssamhället med dess många nya möjligheter.\r\nDetta har skett i en ekonomi som visade alla\r\ntänkbara tecken på svår sjukdom när\r\nfyrklöverregeringen hösten 1991 avlöste\r\nsocialdemokraterna. Då hade vi inflationens,\r\nkonkurrenskraftstappets, klippens, spekulationens,\r\nfallskärmarnas och den förlorade framtidstrons\r\nsocialdemokratiska 1980-tal bakom oss.\r\nSvensk ekonomi visar nu, från att ha varit i stark\r\nutförsbacke för drygt tre år sedan, tydliga tecken på\r\nåterhämtning. Flertalet ekonomiska indikatorer har\r\nsedan början av 1994 tydligt visat en positiv\r\nförändring.\r\nIndustriproduktionen stiger, arbetslösheten\r\nminskar, exporten ökar, bytesbalansen är positiv,\r\nsparandet är positivt - för att bara nämna några av\r\nljuspunkterna. Fler exempel finns. Det är resultatet av\r\ndet ekonomiska \"ROT-program\" som vi inledde\r\nunder fyrklöverregeringens tid.\r\nUtvecklingen har vänts, men tre stora problem -\r\ndelvis sammanflätade - måste fortsatt angripas med\r\nkraft: arbetslösheten, budgetunderskottet och\r\nstatsskulden. Det måste ske genom\r\nsystemförändringar så att bördorna fördelas rättvist, så\r\natt miljön inte tar stryk, inte genom att\r\ninflationsbrasan åter tänds. Har den\r\nsocialdemokratiska regeringen den kraften? Ja, herr\r\ntalman, det återstår att se. Tvivlarna är många.\r\nCentern har den kraften. Det har vi visat med vårt\r\nomfattande saneringsprogram för Sveriges ekonomi,\r\nsom vi presenterade i valrörelsen. Där redovisar vi\r\ninkomstförstärkningar och besparingar på drygt 42\r\nmiljader kronor utöver Nathalieplanens 80 miljarder.\r\nMålet för den ekonomiska politiken måste vara att\r\nhejda statsskuldens ökning senast 1998. Jag kan\r\nansluta mig till Lars Tobissons fråga till Göran\r\nPersson om det också är hans och den\r\nsocialdemokratiska regeringens mål.\r\nSamtidigt skapas, med vår politik, de rätta\r\nförutsättningarna för en näringslivsledd utveckling för\r\nnya jobb i hela Sverige. Den skall ledas av de små och\r\nmedelstora företagen. Fyrklöverregeringen\r\ngenomförde långtgående och nödvändiga reformer för\r\natt förbättra villkoren för just de mindre och\r\nmedelstora företagen.\r\nEtt livskraftigt små- och ny företagande är en\r\navgörande förutsättning för en god ekonomisk tillväxt.\r\nDet är i de mindre företagen som möjligheterna och\r\nde nya arbetstillfällena finns - andra talare från\r\nCentern kommer senare i debatten att utveckla detta.\r\nDetta visas tydligt i siffrorna över nyanställningarna.\r\nSmå och medelstora företag med mindre än 20\r\nanställda svarade under årets första sex månader för\r\nhälften av nyanställningarna i den privata sektorn. De\r\nhar också angett i sina planer att de planerar för\r\nbetydande nyanställningar under 1994 och 1995. I\r\nvarje fall gjorde de den bedömningen före\r\nregeringsskiftet.\r\nEtt gott råd till Göran Persson: Krossa inte\r\nsmåföretagens framtidstro och möjligheter!\r\nUnder sin tid i opposition höll socialdemokraterna\r\nsin ekonomiska politik väl dold. Det dröjde ända fram\r\ntill några veckor före valet innan Göran Persson under\r\nmarknadens tryck tvingades presentera några förslag\r\ntill åtgärder. Den stencil som då presenterades\r\ninnehöll mest nygamla förslag, som också är\r\notillräckliga. Den in blanco-fullmakt för ytterligare\r\nåtgärder som socialdemokraterna begärde av svenska\r\nfolket kommer av allt att döma att behövas. Frågan är\r\nbara vad väljarna säger när de inser resultatet, dvs. att\r\nde har köpt grisen i säcken.\r\nPerssonplanen innehåller många brister. 10\r\nmiljarder i uteblivna räntekostnader bygger på en\r\nmängd antaganden om räntenivåer och inflation.\r\nDessutom finns inte kostnaderna för\r\ndirektavskrivningar med. Under valrörelsen och i den\r\n\"Carlssonska monologen\", som också kallades\r\nregeringsförklaring, sägs att förslaget om\r\ndirektavskrivningar skall genomdrivas. Det innebär att\r\nsparbetinget i Perssonplanen reduceras mycket\r\nkraftigt.\r\nRisken är uppenbar att främst de stora och\r\nvinstrika exportföretagen kommer att dra nytta av\r\nmöjligheten till direktavskrivningar. Avskrivningarna\r\nblir då en skattekredit i jätteformat till storföretagen.\r\nDet är stilenlig socialdemokratisk politik.\r\nEnligt Konjunkturinstitutets senaste prognos\r\nväntas industriinvesteringarna öka med 25 % under\r\n1994. Prognosen för 1995 visar en ökning med 20 %.\r\nMen, Göran Persson, varken sjuka barn, pensionärer\r\neller arbetslösa gynnas av statligt finansierade\r\ninvesteringar i vinstrika företag. Var finns den rättvisa\r\nfördelningen i det förslaget?\r\nJag vill fråga Göran Persson vad det är i den\r\nnuvarande regeringens politik som skiljer sig från den\r\npolitik som under perioden 1982-1991 förde Sveriges\r\nekonomi mot ruinens brant? Vad tänker regeringen\r\ngöra annorlunda nu? De futtiga raderna i den\r\nCarlssonska planen ger ingen vägledning.\r\nI valrörelsen efterlyste Centern en bred politisk\r\nsamling för att med gemensam kraft hejda\r\nstatsskuldens utveckling. Vi tycker fortfarande att det\r\när bättre att vi i demokratisk ordning själva kan reda\r\nut våra problem, i stället för att Internationella\r\nvalutafondens representanter kommer hit och talar om\r\nvad som måste göras. Intresset för gemensamma tag\r\nvar då milt uttryckt ljumt.\r\nNu talar socialdemokraterna om en\r\n\"samarbetsregering\". Den första förutsättningen för\r\nett bra samarbetsklimat är nog att herr finansministern\r\növerger invektiven från valrörelsen till förmån för\r\nödmjukhet och samarbetsanda. Är det Göran Perssons\r\nuppfattning att möjligheterna till samarbete bäst\r\nfrämjas genom provokationer, i flera fall tydligt\r\nriktade mot Centerpartiet? Några exempel: Den\r\nallmänna arbetslöshetsförsäkringen skall avskaffas.\r\nFörbättringarna och förenklingarna i arbetsrätten skall\r\nrivas upp, precis som de fackliga ombudsmännen vill\r\nha det. Den rättvisereform som vårdnadsbidraget\r\ninnebär skall raseras. Med andra ord: Ni tänker slita\r\npengarna ur händerna på småbarnsföräldrarna.\r\nDet kan innebära att socialdemokraterna, trots\r\ntalet om samarbetsregering, därmed bränner de broar\r\nsom skulle behövas för att bygga en förtroendefull\r\nförbindelse till Centern och de tidigare\r\nregeringspartierna. Då återstår bara en bräcklig spång\r\ntill vänsterpartierna. Det är den socialdemokratiska\r\nregeringens problem. Det är kanske en kalkylerad risk\r\natt bara broar till vänsterpartierna kan komma att\r\nåterstå. Det vore i så fall att spela bort framtidens\r\nmöjligheter på ett ganska oansvarigt sätt.\r\nSveriges ekonomiska situation kräver breda politiska\r\nlösningar. Centern kommer inte som vänsterpartierna\r\natt bli ett stödparti till en socialdemokratisk regering.\r\nDet är helt uteslutet, men vi kommer att föra en\r\nkonstruktiv politik i oppositionsställning i hela folkets\r\nintresse och för landets bästa. Men bollen ligger just\r\nnu hos socialdemokraterna att visa om man väljer\r\nsamarbetets väg i stället för konfrontationens och\r\nnedmonteringens väg.</pre><pre>Anf.  3  ANNE WIBBLE (fp):\r\nHerr talman! Alla bör nu kunna vara överens om\r\natt det ekonomiska läget snabbt förbättras.\r\nKonjunkturinstitutet, KI, och dess olika\r\nbarometersiffror visar på en mycket stark uppgång på\r\nalla fronter. KI visar också på en successiv förbättring\r\ni fråga om budgeten, i varje fall när det gäller det\r\nprimära saldot före räntebetalningar.\r\nVi behöver alltså inte hålla på att tvista om lik i\r\ngarderoben, snarare tvärtom. Det finns nu mycket\r\ngoda förutsättningar för att länka in ekonomin i en\r\ngod cirkel.\r\nFrågan är vilken strategi regeringen har för att\r\nutnyttja de här förutsättningarna. Kommer Göran\r\nPersson att ta fasta på dem, eller kommer han att\r\nmissa chansen? Det finns väldigt litet vägledning för\r\ndetta i regeringsförklaringen.\r\nJag tänker inte ta upp stabiliseringspolitiken och\r\nbudgetpolitiken i dag, utan jag vill faktiskt för ett\r\nögonblick utgå från att tillräckliga besparingar och\r\ninkomstökningar genomförs för att stabilisera skulden\r\noch få ned räntorna. Man kan ha sina dubier om detta.\r\nMen det kan man återkomma till när det finns\r\nkonkreta förslag från regeringen. I dag vill jag i stället\r\nhöra något om regeringens långsiktiga strategi för att\r\nfrämja den långsiktiga ekonomiska utvecklingen. Det\r\när ändå i grunden den som är avgörande för jobben\r\noch möjligheten att få ned arbetslösheten.\r\nDet mest anmärkningsvärda med\r\nregeringsförklaringen är egentligen att där helt saknas\r\nen strategi för dynamisk ekonomisk utveckling.\r\nMöjligen kan man finna några indikationer i frasen att\r\njobben måste komma i den privata sektorn. Det\r\nbetyder rimligen att den ekonomiska politiken måste\r\nläggas upp så att den privata sektorn kan växa mycket\r\nkraftigt - men hur?\r\nAv den reviderade nationalbudgeten från i våras\r\nframgår att det krävs ganska många år med en\r\nexceptionellt god tillväxt i näringslivet för att få 0,5\r\nmiljoner nya jobb. Att döma av finansutskottets\r\nhandlingar från i våras ansåg sig nog Göran Persson\r\nha en politik som skulle ge större produktionsökningar\r\noch en större minskning av gapet mellan möjlig och\r\nfaktisk produktion jämfört med den dåvarande\r\nregeringen. Men det är väldigt oklart om\r\nSocialdemokraterna därmed också ansåg sig ha en\r\npolitik för snabbare tillväxt. Tillväxt är ju något annat\r\noch något mera än att sluta produktionsgap. Tillväxt\r\nhandlar om att öka ekonomins förmåga till dynamisk\r\nutveckling.\r\nDet finns faktiskt inte någon indikation på hur\r\nSocialdemokraterna ser på denna utvecklingsprocess,\r\nvare sig i tidigare ekonomiska motioner eller i\r\nregeringsförklaringen. Misstanken infinner sig att det\r\nkanske inte finns så många tankar över huvud taget.\r\nDet låter ibland som om ledande socialdemokrater\r\ntror att ekonomisk utveckling handlar om offentliga\r\ninvesteringsprogram, investeringsavdrag för industrin\r\neller mera AMS-insatser. Även frånsett att dylika ting\r\nkostar pengar, vilket borde vara ett stort problem i\r\ndagens budgetläge, är det enligt min mening ett\r\nmycket gammalmodigt sätt att betrakta\r\nutvecklingsprocessen.\r\nEnligt mitt och Folkpartiets synsätt står grunden\r\nför ekonomisk utveckling att finna i kunskap och\r\nnyfikenhet. Det handlar om enskilda människors\r\nkunskap och forskningsinsatser. De här enskilda\r\nmänniskorna måste uppmuntras att använda sin\r\nkunskap och tillgängliga forskningsresultat. Detta kan\r\nman inte kommendera fram, trots aldrig så vackra\r\npolitiska fraser och faktiskt inte heller genom tillfälla\r\nförmåner i form av investeringsavdrag för nya\r\nmaskiner, utan det kräver vilja och ansträngningar\r\nfrån tiotusentals enskilda människor.\r\nFör en tid sedan kom det en rapport från\r\nLinköpings universitet. Forskarna Charles Edquist och\r\nMaureen MacKelvey beskrev omfattande svenska\r\nsatsningar på forskning men ganska blygsamma\r\nresultat i form av högkvalitativ och högförädlad\r\nproduktion i Sverige. Den här undersökningen\r\nsträcker sig fram till 1990, och den pekar i samma\r\nriktning som flera tidigare undersökningar. Fram till\r\n1990 var det faktiskt alltför få personer som fann det\r\nvara mödan värt att utveckla nya idéer till produktiv\r\nverksamhet. Den dynamiska utvecklingsprocessen var\r\nhelt enkelt dålig i Sverige.\r\nEfter 1990 har det skett många viktiga strukturella\r\nförändringar i den svenska ekonomin som ger god\r\nanledning att känna en större framtidstro:\r\nskattereformen, lägre marginalskatter, reformerna i\r\nsocialförsäkringssystemen, avregleringar, tuffare\r\nkonkurrenslag, en del strategiska skattesänkningar för\r\nmindre företag och nyföretagande men också högre\r\nmiljöskatter och satsning på ny miljöteknologi liksom\r\nen lång rad mycket viktiga förändringar på\r\narbetsmarknaden, framför allt för att skapa en större\r\nflexibilitet. Bättre tillgång till riskkapital för de\r\nmindre företagen, möjligheter till innovationsstöd\r\ngenom att använda en del av de gamla\r\nlöntagarfondspengarna samt omfattande satsningar på\r\nden nya moderna infrastrukturen och\r\ninformationsteknologin är förändringar som bildar en\r\nenhet, en strategi, för att skapa ett mera positivt\r\nklimat för de enskilda initiativ från företagsamma\r\nmänniskor som skapar en dynamisk utveckling.\r\nSjälvklart skall den utvecklingen vara miljömässigt\r\nuthållig och även uthållig i den meningen att den inte\r\nresulterar i en lönebildning som driver upp löne- och\r\nprisökningstakten.\r\nNu har den nya regeringen aviserat ett stort antal\r\nåterställare tillbaka till reglerna före 1990 på flera av\r\nde här områdena. Marginalskatten skall höjas.\r\nSmåföretagen får inget riskkapital. Arbetsrätten skall\r\nåterställas. Innovationsstödet och IT-stödet vill man\r\nhelst avskaffa. Anslag till forskning skall reduceras\r\nosv. Många kommuner och landsting höjer skatten.\r\nMotiveringen till dessa förslag sägs vara rättvisan.\r\nDet kan låta tilltalande. Men man bör akta sig väldigt\r\nnoga för att inte med en förment rättvis\r\nfördelningspolitik skapa sådana spelregler och\r\nförutsättningar för en långsiktig utveckling att det hela\r\nförsvåras. Då dömer man i praktiken många\r\nmänniskor till evig arbetslöshet och än fler till de\r\nproblem som dåligt med resurser för vård och omsorg\r\ninnebär.\r\nHerr talman! De insatser som man i rättvisans\r\nnamn gör för att komma till rätta med statsskulden\r\no.d. måste man således välja väldigt noga, så att de\r\nockså understödjer den långsiktiga dynamiska\r\nutvecklingsprocessen. På det området har regeringens\r\npolitik mycket stora brister.\r\nDet vore därför värdefullt om Göran Persson i\r\ndag, när han ännu inte har en specifik proposition att\r\nförsvara, kunde förklara hur den strategi ser ut och\r\nhur de samband ser ut som enligt honom skall\r\nmedföra att Sverige kan få en bättre ekonomisk\r\nutveckling inte bara i år och nästa år - det ligger redan\r\ni korten - utan också för en lång rad år framöver.\r\nI korthet: Vad är det för spelregler för näringslivet\r\nsom skall ge oss en kraftigt ökad produktion och en\r\nmängd nya jobb inom tjänstesektorn? Hur skall en\r\nmängd entreprenörer och småföretagare lockas till\r\nnya satsningar? Och vad är det för spelregler på\r\narbetsmarknaden som, samtidigt som sysselsättningen\r\nrejält ökar, skall ge oss en lönebildning som inte slår\r\növer i kompensationstänkande och inflation?\r\nHerr talman! Jag hoppas att Sverige om några\r\nmånader är medlem i EU. Som medlemmar kommer\r\nvi att kunna lägga fram förslag och fatta beslut. Med\r\nrätt utformning av sådana beslut kan svenskt\r\nnäringsliv få många ytterligare fördelar. Jag tror t.ex.\r\natt relativt sett hårdare miljökrav i Sverige och\r\nNorden - och tidigare införda sådana - kan ge vårt\r\nnäringsliv en konkurrensfördel. Men det förutsätter att\r\nSverige trycker på ordentligt i Ecofinområdet för\r\nhårdare och fler miljöskatter, så att EU inte kommer\r\nför långt efter och för att vårt miljöengagemang inte\r\nskall leda till att svenska företag konkurreras ut. Där\r\nhar jag en konkret fråga: Avser Göran Persson att\r\naktivt driva frågan om hårdare miljöskatter i det\r\nekonomiska samarbetet i EU?\r\nEn annan fråga som står långt upp på\r\ndagordningen nu och framöver inom EU, och som\r\nSverige har ett starkt intresse av, gäller vitboken och\r\nde förslag som finns där syftande till en snabb\r\nekonomisk utveckling och fler jobb. Rätt många av\r\nförslagen berör vikten av bra villkor för små företag\r\noch för nya företag. Andra förslag berör\r\nlönebildningen, arbetsrätten och\r\narbetslöshetsförsäkringen. De senare brukar klumpas\r\nihop under benämningen en väl fungerande\r\narbetsmarknad.\r\nJag såg i ett tidningsreferat att Göran Persson vid\r\nsitt första Ecofinmöte hade talat just om flexibiliteten\r\npå arbetsmarknaden. Jag tror att detta är mycket\r\nviktigt. Men det synes mig som om alla de återställare\r\nsom regeringen har utlovat - tvärtemot vitbokens\r\nrekommendationer - starkt kommer att försämra\r\nflexibiliteten på arbetsmarknaden. Och sämre\r\nanpassningsförmåga betyder högre strukturell\r\narbetslöshet, högre långtidsarbetslöshet. Då blir också\r\nkraven på budgetförstärkningar och\r\nbudgetbesparingar mycket större.\r\nJag för min del föredrar en rörlig och väl\r\nfungerande arbetsmarknad framför att tvingas ta till\r\nän hårdare besparingar för barnfamiljer och\r\npensionärer. Delar Göran Persson den bedömningen?\r\nOch vilka - om några - förslag har han i så fall för att\r\nkomma till rätta med och för att skapa en bättre\r\nfungerande arbetsmarknad?</pre><pre>Anf.  4  LARS BÄCKSTRÖM (v):\r\nHerr talman! Dagens debatt bör handla om tre\r\nsaker. Den bör handla om arbetslösheten, om\r\nunderskotten och om fördelningspolitiken.\r\nLars Tobisson som talade här först i dag talade om\r\nunderskott och statsskuld men inte om arbetslösheten.\r\nDet är signifikativt för Moderaterna.\r\nI de moderata nationalräkenskaperna är\r\narbetslösheten en restpost. Den får bli vad den blir. Så\r\när det i Danmark där man har drivit borgerlig politik.\r\nDär har man i huvudsak klarat av statsfinanserna.\r\nMen arbetslösheten är jättehög. Det misstaget skall vi\r\ninte göra i Sverige. Arbetslösheten är faktiskt det\r\nsvåraste problemet.\r\nVägen för att minska arbetslösheten går\r\nnaturligtvis genom en ekologiskt uthållig tillväxt. Det\r\nbehövs fler arbetade timmar helt enkelt.\r\nSverige är delvis på rätt väg. Industriproduktionen\r\nväxer. Det är bra. Efterfrågan på arbetskraft ökar. Det\r\när också bra. Men arbetslösheten sjunker ju inte i\r\nsamma takt som sysselsättningen ökar i industrin. Det\r\när det svåra problemet i svensk ekonomi.\r\nKonjunkturinstitutet har nyligen kommit med sin\r\nhöstrapport. De har, så långt de nu har kunnat, tagit\r\nhänsyn till Socialdemokraternas ekonomiska politik i\r\nden utsträckning som den är utläsbar. Rapporten säger\r\natt arbetslösheten om två år kommer att vara 12,5 %.\r\nDet är bättre än just nu, men bara med 0,7\r\nprocentenheter. Det är en alldeles för liten förbättring.\r\nVi kan säga att Konjunkturinstitutet har räknat fel\r\neller att regeringspolitiken är otillräcklig. Jag ställer\r\ninte ut något fribrev till Konjunkturinstitutet, men jag\r\ndrar slutsatsen att den redovisade regeringspolitiken är\r\notillräcklig. Den slutsatsen bör man dra om man ser\r\narbetslösheten som ett huvudproblem.\r\nVi vill lägga fram förslag för att dämpa\r\narbetslösheten. Det är det viktigaste för oss i\r\nVänsterpartiet. Det borde även vara det viktigaste för\r\növriga debattörer här i kammaren. Därför vill jag ha\r\nförslag för att få ned arbetslösheten i det kortare\r\nperspektivet - en tvåårshorisont - och inte bara när\r\ndet gäller det långa loppet.\r\nVi har föreslagit en rad åtgärder. Hans Andersson\r\nfrån Vänsterpartiet kommer att ta upp ännu mera.\r\nMen tre saker är viktigast för att litet snabbare få ned\r\narbetslösheten. Det är för det första att minska\r\ninflödet av arbetslösa. Det var ett litet högtidligt\r\nspråkbruk. Väldigt enkelt uttryckt: Det är jättebra,\r\nAnne Wibble och Lars Tobisson, med fler privata\r\njobb. Det är jättebra med nya jobb. Men det är också\r\nväldigt bra att behålla de jobb som faktiskt existerar.\r\nAlltså: Sluta avskeda i kommunsektorn! För det andra\r\när det viktigt att fördela arbetstiden jämnare och för\r\ndet tredje att minska priset på arbetskraften i\r\nförhållande till andra produktionsfaktorer som energi\r\noch råvaror.\r\nKonjunkturinstitutet säger i sin prognos att\r\nkommunerna under de två kommande åren kommer\r\natt minska antalet sysselsatta med 36 000. Det är 36\r\n000 för mycket. Det är 36 000 till i arbetslöshetskön.\r\nJag upprepar vad vi i Vänsterpartiet hela tiden\r\nsade i valrörelsen. Vi kommer hela tiden här i\r\nkammaren, ja, överallt där vi finns, att säga att det är\r\ndumt att avskeda folk från vård, omsorg och\r\nutbildning för att de bara skall gå ut i arbetslöshet. Det\r\nenda vi uppnår är att vi får betala mer i a-kassa, mer i\r\nbidrag och mer för arbetsmarknadspolitik.\r\nDen här politiken är ju direkt dum. Man sparar\r\ninte en endaste krona i saneringsplaner, osv. -\r\ntvärtom! Jag ställer frågan till Lars Tobisson, till\r\nAnne Wibble, till Per-Ola Eriksson och naturligtvis\r\näven till Göran Persson om det är rimligt att 36 000\r\npersoner  skall försvinna från kommunsektorn under\r\nde närmaste åren. Är det rimligt? Om det inte är\r\nrimligt, vad skall vi göra åt det?\r\nVi i Vänsterpartiet säger: Slopa grundavdraget,\r\näven vid kommunal taxering, för inkomster över\r\nbrytpunkten. Det ger 5 miljarder. Då kan vi få ett\r\nverkligt avskedningsstopp i kommunsektorn.\r\nSå till frågan om jämnare fördelning av\r\narbetstiden. Just nu ökar den genomsnittliga\r\narbetstiden - det vet vi allihop. Men det borde vara\r\ntvärtom! En av orsakerna till ökningen är s.k.\r\nflaskhalsar. Det finns brist på vissa kategorier med\r\nspecialkompetens. Detta skall vi möta med en\r\narbetsmarknadspolitik som är aktivare än den som\r\nhittills har förts, och med utbildningssatsningar.\r\nMen övertiden måste också minskas med mer\r\ndirekta åtgärder från statsmakternas sida. Det är dags\r\natt påbörja en process för en reducering av den\r\ngenerella arbetstiden. Det är dags att påbörja\r\nmarschen mot sextimmarsdagen. Det är en väg som\r\ngår både via avtal och politiska beslut.\r\nDet är glädjande att Ingvar Carlsson har sagt att vi\r\nskall få en utredning. Det vore ännu mer glädjande\r\nom Göran Persson kunde säga någonting om\r\nhandlingsinriktade direktiv för den utredningen. Det\r\nvore också glädjande om Anne Wibble, Lars Tobisson\r\noch Per-Ola Eriksson började delta i debatten om\r\narbetstiderna.\r\nVisst skall vi ha nya jobb i privatsektorn! Det är\r\njättebra. Men det kommer inte att skapas så många\r\nnya jobb i privatsektorn att vi får ned arbetslösheten\r\ntill en hanterbar nivå. Det är komplett orealistiskt att\r\ntro det.\r\nVi kan också underlätta i arbetstidsfrågan genom\r\nen skatteväxling. Vi vet alla vad det är, så jag behöver\r\ninte fördjupa mig i det. En skatteväxling behöver vi\r\nalltså. Vi i Vänsterpartiet och Miljöpartiet och kanske\r\nockså Centern kommer att driva på i den här frågan.\r\nGöran Persson kanske kommer att följa med. Vi får\r\nhoppas det.\r\nSå till frågan om underskotten och statsskulden -\r\ndet här är viktigt! Att stå i skuld betyder minskad\r\nhandlingsfrihet. I samma takt som skulden växer ökar\r\nju finansmarknadens aktörer sin makt. Som vi sade\r\nförut i vänstern:  Storfinansens makt ökar på\r\npolitikens bekostnad. Gamla sanningar gäller.\r\nDe pengar som vi använder till statsskuldsräntor\r\nkan vi inte använda till vård och omsorg. Det är sant.\r\nStor statlig upplåning pressar upp räntorna och\r\nhindrar de nya jobben som vi vill ha i privatsektorn.\r\nVisst, vi skall ta ned räntorna. Vi skall jobba med\r\ndetta. Men för att klara av det krävs det en stram\r\nfinanspolitik. Det är helt riktigt.\r\nVänsterpartiet var faktiskt det parti här i riksdagen\r\nsom redovisade det stramaste budgetförslaget i våras.\r\nDetta är sanningen och den kan inte bortförklaras. Vi\r\ninser detta.\r\nMen när det gäller mer långsiktiga saneringsplaner\r\nhar vi varit sämre. Det skall jag erkänna. Vi har\r\nNathalieplanen och Perssonplanen. De här två\r\nplanerna är ungefär i samma storleksordning, oavsett\r\nvad kontrahenterna säger. Planerna har samma volym.\r\nDe skiljer sig åt genom att Perssonplanen är mer\r\nkonkret - det erkännandet skall man ge Göran Persson\r\n- och innehåller mer skattehöjningar. Det är\r\nskillnaden.\r\nHur skall vi nu ställa oss här? Man har sagt att\r\nPersson får hoppa tuva. Regeringen Carlsson får\r\nhoppa på tuvor. Det gäller då skattehöjningar med\r\nvänstern eller besparingar med borgerligheten. Jag vill\r\nvarna för att hoppa tuva! Även världens bästa fot kan\r\nslinta om den hoppar alltför ofta. Det vore en olycka.\r\nMen det behövs inget tuvhoppande! Tänk på vad\r\nGudrun Schyman sade i valrörelsen! Hon avvisade\r\nbara en punkt i Perssonplanens besparingar, nämligen\r\nden som gäller karensdagen. Nu börjar ju\r\nsocialdemokraterna också avvisa den punkten i\r\nPerssonplanen. Det finns alltså förutsättningar för att\r\nkomma överens.\r\nVi vet att vad vi behöver för att få ned\r\nunderskotten är ett enkelt ABC. A står för fler i\r\narbete. B står för besparingar och C för\r\nskattehöjningar. Man kommer inte undan detta ABC,\r\nLars Tobisson - inte ens C:et.\r\nVi säger att vi även skall diskutera vad som  kallas\r\nför skarpa förslag, Göran Persson. Det skall vi ställa\r\nupp på. Vi skall ställa upp på indexeringar och vi skall\r\nt.o.m. säga vad indexeringar är: sänkt pension. Vi\r\nskall ställa upp på det och tala klarspråk. Men vi skall\r\nundanta de absolut sämst ställda pensionärerna. Det\r\nsäger vi i Vänsterpartiet, och det brukar Ingvar\r\nCarlsson säga. Det finns alltså förutsättningar för att\r\nkomma överens.\r\nUnderskottsdebatten handlar om en rättvis\r\nfördelning mellan generationer. Det är vad\r\nskuldfrågan ytterst handlar om. Det fördelningskravet\r\nmåste också gälla nuet. Det är en förutsättning för att\r\nklara av en sanering.\r\nJag vet, Göran Persson, att vi inte skall tala om\r\nåterställare när det gäller de svåra budgetfrågorna.\r\nVisst vet jag att vi behöver en politik som bygger på\r\nFriskis  &amp;  Svettis-principen snarare än på bakis-och-\r\nskakis-principen.\r\nMen det finns vissa besparingar som är uppenbart\r\norimliga, t.ex. att de långtidssjuka skall ha 70 %\r\nersättningsnivå. Det är så uppenbart orimligt! Det\r\nfinns alltså punkter som vi måste ändra på.\r\nVi skall lösa problemen. Arbetslösheten och\r\nunderskotten är de värsta. Det blir ännu svårare att\r\nklara av problemen om inflationsspöket dyker upp\r\nigen. Det måste också undvikas.\r\nMen vi skall också säga att vi har mer av\r\nmöjligheter än av problem. De offentliga underskotten\r\nmotsvaras av ett lika stort överskott i hushålls- och\r\nföretagssektorn vad gäller finansiellt sparande.\r\nBytesbalansen är bra. Exportindustrin går jättebra och\r\ngör stora vinster. Därför måste jag också säga att vi i\r\nVänsterpartiet är litet tveksamma när det gäller\r\ndirektavskrivningar.\r\nSverige vinner andelar på nya marknader. Sverige\r\nkan klara det här om vi gör en miljöomställning i\r\nindustrin, utvecklar vårt näringsliv så att det svarar\r\nmot det nya informationssamhällets krav. Det gäller\r\natt bryta ned tudelningen i ekonomin. Det är ytterst en\r\nfråga om fördelningspolitik.\r\nLars Tobisson, om privatföretagarna får välja\r\nmellan kunder och lägre skatter väljer de nog kunder.\r\nDärför skall man bryta ned det finansiella sparandet i\r\nhushållsekonomin till effektiv efterfrågan.</pre><pre>Anf.  5  BIRGER SCHLAUG (mp):\r\nHerr talman! Åhörare både här i kammaren och på\r\nläktaren! Med stigande förundran har jag märkt hur\r\nledande personer inom bl.a. socialdemokratin,\r\nFolkpartiet och Moderaterna driver en kampanj som\r\ngår ut på att med ekonomiska argument skrämma oss\r\nsom bor i Sverige att rösta ja i folkomröstningen om\r\nEU.\r\nDärmed spelar man ett spel som under en\r\növergångsperiod kan komma att kosta Sverige en\r\nomotiverat hög ränta, extra hög arbetslöshet och\r\nonödiga svårigheter att komma till rätta med statens\r\naffärer.\r\nOm Industriförbundet och dess närstående -\r\nuppbackade av Carl Bildt, Ingvar Carlsson, Allan\r\nLarsson och eventuellt nu också Göran Persson -\r\ngång på gång hävdar att räntan stiger efter ett nej i\r\nfolkomröstningen kommer den också att göra det över\r\nen övergångsperiod, även om det saknas verkliga\r\norsaker till detta. Det är ju så själva systemet\r\nfungerar.\r\nGenom ja-sidans agerande skadas svensk\r\nekonomi. Genom ert sätt att driva kampanj riskerar ni\r\natt driva upp räntan, minska sysselsättningen och göra\r\ndet svårare än nödvändigt att komma till rätta med\r\nbåde budgetunderskott och statsskuld.\r\nGenom den medvetna skrämselpropaganda som\r\nnu tycks accelerera i väldigt snabb takt när vi närmar\r\noss folkomröstningsdagen - jag möter den i snart sagt\r\nvarenda debatt, och jag är ute på många debatter nu -\r\nläggs grunden för omotiverade reaktioner på den s.k.\r\nmarknaden efter ett nej i folkomröstningen.\r\nAnser ni, Göran Persson, Anne Wibble och Lars\r\nTobisson, att det är värt offret att skrämma människor\r\ntill att rösta ja i folkomröstningen? Som ansvarsfulla\r\npolitiker borde ni ta ett större ansvar än vad ni gör.\r\nGöran Persson, som förblir finansminister efter ett\r\nnej i folkomröstningen, borde se till att åtminstone\r\nden socialdemokratiska argumentationen ute i landet\r\nhyfsas. Annars riskerar regeringen att inte bara bita\r\nsig själv i svansen utan även att göda en utveckling\r\nsom svenska folket får betala fullständigt i onödan.\r\nDen ekonomiska delen av ett medlemskap i EU\r\nhittar vi redan i EES-avtalet, på gott och ont. EES-\r\navtalet gäller också dagen efter ett nej i\r\nfolkomröstningen. Att då av rent taktiska skäl hetsa\r\nfram en stämning som kan leda till omotiverade\r\nräntehöjningar både före och efter folkomröstningen\r\när både oanständigt och mycket korttänkt.\r\nHerr talman! Valrörelsen dominerades av debatter\r\nom budgetunderskott och statsskuld. Trots detta tycks\r\nman nu negligera det enda säkra ekonomiska fakta\r\nsom finns att ta på när det gäller EU - en\r\nmedlemsavgift på ca 20 miljarder kronor.\r\nAvgiften skall tas från statsbudgeten. Varifrån\r\nhämtar Göran Persson 20 miljarder kronor? För att\r\nspara 1,2 miljarder har Göran Persson tidigare varit\r\nvillig att införa en karensdag för vård av sjukt barn.\r\nVarifrån tänker han då ta 20 miljarder kronor? För att\r\nspara ca 3 miljarder kronor infördes en karensdag i\r\nsjukförsäkringen. Varifrån tänker Göran Persson ta 20\r\nmiljarder till medlemsavgiften? För att spara en halv\r\nmiljard infördes en hel karensvecka i\r\narbetslöshetsförsäkringen. Varifrån tänker Göran\r\nPersson ta 20 miljarder till medlemsavgiften?\r\nKom nu inte dragande med flummet att det inte\r\nkostar någonting! Det är väldigt dåligt underbyggt att\r\nhävda att räntorna skulle drivas ner bara för att\r\nSverige skulle gå med i en politisk union med en\r\ngemensam säkerhetspolitik och en planekonomisk\r\njordbrukspolitik, för det är detta EU handlar om. Den\r\nekonomiska biten finns i EES-avtalet.\r\nVi har hört såväl socialdemokraternas som de\r\nborgerligas antaganden förr när det gäller EU-\r\nanpassningen. När vi gick in i EES skulle problem\r\nlösas. Inte blev det så. När man knöt kronan till ecun\r\nskulle problemen lösas, men inte blev det så. Det var\r\nju först när man släppte kronans knytning till ecun\r\nsom strypgreppet på Sverige släppte. Det är ju tack\r\nvare den tidigare borgerliga fyrklöverregeringens\r\nmisslyckande som det har vänt. Ni skall vara väldigt\r\nglada för att ni släppte kronans knytning till ecun.\r\nI krispaketet lade man in satsen om att vi skulle\r\nsöka medlemskap i EU. Det skulle lugna marknaden\r\noch allt skulle bli så mycket bättre. Inte blev det så.\r\nNu kommer man en fjärde gång och säger: Bara vi\r\nblir medlemmar i EU, då skall det blir så mycket\r\nbättre. Ni har haft fel förr. Ni har haft fel tre gånger\r\ntidigare och ni har förmodligen fel den fjärde gången\r\nockså.\r\nHerr talman! Det skall bli skönt när svenska folket\r\nsäger nej till medlemskapet i EU. Då kan vi\r\nförmodligen också med socialdemokraterna tala på ett\r\nlitet annorlunda sätt när det gäller den ekonomiska\r\npolitiken.\r\nSom vågmästare i riksdagen tvingas Göran\r\nPersson flyga som en humla från blomma till blomma\r\nför att få igenom sin politik eller också försöka nå\r\nstörre helhetslösningar. Miljöpartiet är intresserat av\r\ndet sistnämnda.\r\nVi i Miljöpartiet avser att ta ett ekonomiskt\r\nansvar. Vi inser, åtminstone till skillnad från\r\nVänsterpartiet i sin valretorik, att det inte går att\r\nåterställa allt det goda som varit. Vi inser också, till\r\nskillnad från de borgerliga, att det behövs\r\nskattehöjningar för att öka statsinkomsterna. Detta\r\ninte minst för att få en solidaritet i samhället och för\r\natt få de människor som inte sitter på gräddhyllan att\r\nkänna förståelse för de ganska tuffa åtgärder som\r\nkrävs.\r\nLåt mig slå fast några saker. Det är bra att stora\r\ndelar av arbetsrätten återinförs. Vi anser dock att det\r\nkan finnas skäl att i viss utsträckning särbehandla de\r\nriktigt små företagen. Det är bra att värnskatt införs,\r\nså att skatteskalorna får en mer solidarisk profil. Det\r\när bra att kapitalbeskattningen till viss del återinförs.\r\nDet är bra att automatiska uppräkningar i pensioner\r\netc. inte sker generellt. Däremot får man diskutera\r\ndetta med de sämst ställda pensionärerna. En\r\ngenomsnittlig kvinnlig ATP-pensionär har bara 7 500\r\nkronor i månaden. Om man skär därunder, blir det\r\ninte lätt för dessa människor. Det är också bra att\r\npengar till militären kommer att minska.\r\nMen det finns också andra delar där det borde\r\nskäras, och som Göran Persson hittills inte vågat ta\r\ntag i, nämligen grundprinciperna för\r\nsocialföräkringssystemen. Det är dags att införa två\r\nnivåer, en högre ersättningsnivå för den del av\r\ninkomsten som ligger under 150 000 kr. Den får väl\r\ndå vara t.ex. 80 % de närmaste åren, med målet 90 %.\r\nMen i den del av inkomsten som ligger över 150 000\r\nkr måste man skära ännu mer. Det är bättre att i\r\ndemokratisk anda acceptera detta än att så småningom\r\nkanske i ren panik tvingas ta till 70 % för alla.\r\nVidare är det hög tid att se över ATP-systemet\r\neller dess efterföljare och införa en grundpension som\r\när lika för alla.\r\nHerr talman! Världen över pågår nu en kritisk\r\ngranskning av bristerna i det gamla ekonomiska\r\ntänkandet. Gamla lösningar visar sig inte längre hålla.\r\nEkonomisk tillväxt i materiellt mogna samhällen som\r\ndet svenska genererar inte längre sysselsättning på\r\nsamma sätt som under tidigare utvecklingsfaser. Även\r\nvid en hög tillväxt på 2 %, 3 %, 4 % i Sverige\r\nkommer arbetslösheten att vara hög. Kurvorna för\r\ntillväxt och antalet jobb följs inte längre åt, bl.a.\r\nberoende på att de stora vinster som företagen nu\r\nunder 1990-talet kommer att få väldigt ofta kommer\r\natt investeras på ett sätt som rationaliserar bort\r\nmänniskor. Detta är dilemmat i det materiellt mogna\r\nsamhället. Vi måste börja tänka om.\r\nEtt annat problem är att det i den rent existerande\r\nmarknadsekonomin saknas viktiga röster på\r\nmarknaden. Naturen har ingen röst på marknaden.\r\nDen kommande generationen har ingen röst på\r\nmarknaden. Detta är ett problem. Hade naturen haft\r\nen röst på marknaden, hade det varit oändligt dyrt att\r\nutrota en enda art. Hade kommande generationer haft\r\nen röst på marknaden, hade de naturligtvis lagt in ett\r\nså högt anbud på ändliga naturresurser att vi redan\r\nhade varit inne i ett kretsloppssamhälle.\r\nDet är vi politiker som måste se till att tala för\r\nnaturen och kommande generationer, då mindre med\r\nlagstiftning och mer med ekonomiska styrmedel. Där\r\ningår skatteväxling som en väldigt viktig del.\r\nInsikterna har ökat. Riokonferensen påtalade\r\nvikten av en ny livsstil i vår del av världen. Det\r\nmedför nya konsumtionsmönster, effektivare\r\nenergianvändning och nya samhällsstrukturer som\r\nbygger mer på självtillit än fjärrproduktion.\r\nUtifrån dessa perspektiv har idén om skatteväxling\r\nväxt fram. Vi har själva myntat begreppet som är ett\r\nallmänt begrepp i dag. Skatteväxling innebär att\r\narbetsgivaravgifterna sänks successivt och ersätts av\r\nmiljörelaterade skatter. Skatteväxling ger jobb och\r\nbättre miljö.\r\nDen gamla regeringen tillsatte en\r\nskatteväxlingsutredning. Det var bra. Det som inte var\r\nbra var att man valde att inte sätta i gång arbetet utan\r\ndrog på det.\r\nHur gör nu den socialdemokratiska regeringen?\r\nKommer Göran Persson att skynda på utredningen\r\neller lägger han ner den? Eller kommer han kanske\r\nrent av att göra precis tvärtom? Alla internationella\r\nmiljöekonomer och andra globalt tänkande människor\r\ninser vikten av detta. Kommer Göran Persson att höja\r\narbetsgivaravgifterna i stället för att sänka dem för att\r\nfinansiera ett medlemskap i EU? I så fall gör han\r\nprecis tvärtom. Det kanske var anledningen till att\r\nSocialdemokraterna som enda politiska parti inte\r\ndeltog i ett stort skatteväxlingsseminarium på en stor\r\ninternationell miljömässa som ägde rum i Göteborg i\r\ngår.</pre><pre>Anf.  6  MATS ODELL (kds):\r\nHerr talman! Vi har haft ett val som ju har\r\nmedfört maktskifte. När vi för tre år sedan övertog\r\nregeringsansvaret från Socialdemokraterna var det i\r\nen tid när alla kurvor pekade åt fel håll. Vi får aldrig\r\nglömma bort att redan när Allan Larsson våren 1991\r\nlanserade sagan om vändpunkterna var den svenska\r\nekonomin ute på det sluttande planet. Sysselsättningen\r\nsjönk, 1 000 personer i genomsnitt förlorade sina jobb\r\nvarje dag, industriproduktionen rasade liksom\r\ntillväxten i den totala ekonomin.\r\nDå, herr talman, hette Sveriges statsminister\r\nIngvar Carlsson, då hette Sveriges finansminister\r\nAllan Larsson, då var Göran Persson skolminister.\r\nI dag är situationen den totalt omvända. Sedan i\r\nvåras har 1 000 personer i genomsnitt fått jobb varje\r\ndag. Industriproduktionen är på väg uppåt, exporten\r\nökar och det är tillväxt i ekonomin.\r\nMen som kristdemokrat är jag oroad över att\r\ndenna positiva utveckling skall brytas i förtid genom\r\nden politik som Socialdemokraterna gick till val på.\r\nPå flera punkter kommer denna politik, om Ingvar\r\nCarlsson och Göran Persson väljer att förverkliga den,\r\natt allvarligt äventyra den svenska ekonomins\r\nåterhämtning.\r\nSocialdemokraternas ageranden här i kammaren\r\nunder den gångna mandatperioden har inneburit att\r\nman har röstat emot besparingar på i\r\nstorleksordningen 60 miljarder kronor. Detta i\r\nkombination med ett, enligt de allra flesta ekonomiska\r\nbedömare, otillräckligt sparpaket visar på en bristande\r\ninsikt om själva behovet av besparingar.\r\nVice riksbankschefen presenterade häromdagen\r\nRiksbankens beräkningar som visar att\r\nbudgetförstärkningar på i storleksordningen 140\r\nmiljarder kronor är nödvändiga under den kommande\r\nmandatperioden för att stabilisera statsskulden. Detta\r\nskall jämföras med de 36 miljarder netto som Göran\r\nPersson presenterade i sin skarpa plan strax före valet.\r\nHerr talman! Jag tycker faktiskt att sanningens\r\nminut nu har slagit för Göran Persson. Hur blir det\r\negentligen med det berömda investeringspaketet,\r\ndenna grundbult i den socialdemokratiska strategin\r\noch i valbudskapet till nationen? Blir det 15 nya\r\nmiljarder och kommer dessa fortfarande att ge 90 000\r\nnya jobb samtidigt som budgetunderskottet skulle\r\nminska. Eller gällde också detta bara under\r\nvalrörelsen?</pre><pre>Detta, Göran Persson, var nämligen vad ni, mot\r\nbättre vetande, förespeglade väljarna under\r\nvalrörelsen. Jag tycker inte att Göran Persson kan\r\nkomma undan särskilt mycket längre utan att ge\r\nbesked i den här frågan. När kommer de 15\r\nmiljarderna och de 90 000 nya jobben?\r\nI regeringsdeklarationen skriver statsministern\r\nföljande: \"De nya arbetstillfällena måste i första hand\r\nkomma till stånd i näringslivet. Sverige behöver fler\r\nföretag och fler företagare.\" Detta är sanna och vackra\r\nord som vi kristdemokrater ställer upp på, men en rad\r\nfrågor infinner sig när man lägger de här orden brevid\r\ndet socialdemokratiska valmanifestet: Hur kan en\r\nfördubblad beskattning på riskvilligt kapital som\r\nsatsas i företag leda till fler och växande företag? På\r\nvilket sätt medför en minskad flexibilitet i arbetsrätten\r\nför framför allt småföretagen ett bättre\r\nföretagsklimat?\r\nOch hur kan högre räntor, till följd av de svagare\r\nstatsfinanser socialdemokraternas politik kommer att\r\nleda till - och detta ovanpå fler regleringar och\r\nåterinförda monopol -, skapa nya företag och därmed\r\nnya arbetstillfällen?\r\nHerr talman! Även om jag tidigare sade att\r\nsysselsättningen stadigt har ökat under det senaste\r\nhalvåret, så utgör arbetslösheten alltjämt vårt största\r\nekonomiska och sociala problem. Den måste angripas\r\nmed en samlad strategi, bestående av flera olika delar.\r\nVi har inte råd att välja bort någon åtgärd som kan\r\nbidra till att skapa förutsättningar för nya jobb. Vi\r\nmåste också fullt ut acceptera och inse att alla jobb är\r\nvärdefulla. Jag saknar denna långsiktiga strategi i\r\nregeringsförklaringen.\r\nFörst och främst måste det bedrivas en fortsatt\r\nstram finanspolitik med en målsättning att stabilisera\r\nstatsskulden som andel av bruttonationalprodukten\r\nsenast 1998. Detta - och endast detta - skapar\r\nförutsättningar för lägre räntor och därmed nya\r\ninvesteringar och nya jobb.\r\nJag vill säga till Birger Schlaug att det är självklart\r\natt ett ja i EU-omröstningen om tre veckor också är en\r\nförtroendeskapande åtgärd av största betydelse för att\r\nfå ner realräntorna till rimliga nivåer. Vi får inte\r\nglömma bort, Birger Schlaug, att räntan redan i dag\r\nligger på en alldeles för hög nivå, det man skulle\r\nkunna kalla för Perssoneffekten.\r\nEtt positivt och gynnsamt klimat för små- och\r\nnyföretagande är också en absolut nödvändighet. Här\r\nutgör den socialdemokratiska regeringens samlade\r\npolitik ett hot som tills vidare hänger som ett mörkt\r\nmoln över landets småföretagare. Riskkapitalavdrag\r\nför den som satsar kapital i småföretag borde införas.\r\nMen småföretagspolitiken handlar inte bara om\r\npengar utan i minst lika hög grad om synen på\r\nmänniskan bakom företagandet. Det är viktigt, tror\r\njag, att tidigt ta till vara och fånga upp\r\nföretagarämnen. Vi kristdemokrater vill stimulera\r\nföretagarprogram på gymnasier och satsa på särskilda\r\nföretagargymnasier.\r\nDe höga skattekilarna på arbete måste också\r\nsänkas, gärna i samband med en skatteväxling med\r\nhöjda skatter på miljöbelastande utsläpp m.m. Det är\r\nnödvändigt för att gynna utvecklingen av jobb inom\r\nframför allt tjänstesektorn. Utöver sänkta\r\narbetsgivaravgifter skulle en sänkt tjänstemoms vara\r\nett verksamt medel för att stimulera arbete i\r\ntjänstesektorn. Vi tror också att ett första steg skulle\r\nkunna vara att införa en s.k. ungdomsskattsedel, som\r\nger ungdomar rätt att starta eget och utföra tjänster\r\nriktade mot hushållen med kraftigt sänkta\r\narbetsgivaravgifter och utan moms. Men, herr talman,\r\njag vill betona att alla skattesänkningar på arbete fullt\r\nut måste finansieras.\r\nNästan samtliga talare i debatten talar om olika\r\nvägar för att nå tillväxt och därmed skapa\r\nförutsättningar för nya arbetstillfällen. Ur ett\r\nkristdemokratiskt perspektiv är det angeläget att\r\nstanna upp något och beröra tillväxtbegreppet som\r\nsådant. Vad menar vi med tillväxt? Är alla former av\r\ntillväxt egentligen önskvärda? Och vill partierna i\r\ndenna kammare styra tillväxten i önskad riktning?\r\nKds menar att ekonomisk utveckling inte kan eller\r\nfår mätas enbart utifrån ett snävt BNP-begrepp. En\r\nverklig ekonomisk uktveckling innebär tillväxt av den\r\ntotala nationalförmögenheten. I denna måste vi räkna\r\nin miljö och naturresurser, det mänskliga kapitalet,\r\nproduktionskapitalet och de finansiella tillgångarna.\r\nDet här för oss in på den etiska dimensionen i den\r\nekonomiska debatten. Hederlighet och personligt\r\nansvarstagande är viktiga fundament, som sänker\r\ntransaktionskostnaderna och därmed bidrar till en\r\nökad  effektivitet i ekonomin.\r\nNär Douglas C. North förra året fick Nobelpriset i\r\nekonomi, bekräftade detta att insikten om vikten av\r\nnormer och värderingar i en väl fungerande ekonomi\r\nfaktiskt har spritt sig i vidare kretsar.\r\nKristdemokraterna har varit en garant för att dessa\r\nresonemang har funnits med i finansplanerna. Nu\r\nåterstår att se om också Göran Persson anser att detta\r\när viktiga förutsättningar för en långsiktigt god\r\nekonomisk utveckling.\r\nSammantaget, herr talman, måste de beslut som\r\nfattas i riksdagen leda till att det skapas trovärdighet\r\nför den svenska ekonomin. Det är det enda sättet att\r\nskapa utrymme för räntesänkningar, för ökade\r\ninvesteringar i företagen och därmed nya\r\narbetstillfällen. Vi kristdemokrater kommer att bidriva\r\nen konstruktiv oppositionspolitik i den andan.</pre><pre>Anf.  7  Finansminister  GÖRAN\r\nPERSSON (s):\r\nHerr talman! Förra gången en finansminister stod i\r\nden här talarstolen i en allmänpolitisk debatt var i\r\nmaj. Anne Wibble talade då utifrån tron att\r\nbudgetunderskottet för i år var 150 miljarder kronor.\r\nOron var stor över att underskottet inte minskade mer,\r\ntrots att den ekonomiska återhämtningen skönjdes.\r\nNu, fyra månader senare, har vi tvingats räkna upp\r\nunderskottet med 50 miljarder kronor på grund av den\r\nhöga räntan - 50 miljarder kronor mer än i maj\r\nmånad!\r\nAlla kurvor pekar uppåt, var det någon son nyss\r\nsade om den ekonomiska utvecklingen. I det här fallet\r\när det en kurva som pekar uppåt och som faktiskt är\r\nförskräckande till sin karaktär. Budgetunderskottet\r\nverkar nu för första gången någonsin kunna komma\r\natt passera 200 miljarder kronor.\r\nJohn Kennedy sade beträffande sin första tid som\r\npresident att det mest förvånande var att \"allt låg\r\nprecis så illa till som vi hade påstått under\r\nvalkampanjen\". Jag tvingas konstatera att uttalandet\r\nlika gärna skulle kunna ha fällts om Sverige och\r\nvalrörelsen 1994. Det var så illa.\r\nJag har inget behov av att peka ut syndabockar.\r\nJag vill se framåt. Men det är klart att när jag hör Lars\r\nTobisson beskriva de enorma framgångarna som\r\nligger bakom detta gigantiska budgetunderskott får\r\ndet lätt ett drag av löje över sig. Tobisson och hans\r\nparti har mer än några andra bidragit till den här\r\nsituationen.\r\nOm vi nu har en del tecken som pekar på en\r\nekonomisk återhämtning, framför allt i\r\nexportindustrin, låt oss glädjas över det, men det får\r\naldrig fördölja att de övergripande problemen är det\r\nstora budgetunderskottet, den höga arbetslösheten och\r\nden ekonomiska politikens förmåga att mobilisera ett\r\nfolkligt stöd för att ta oss ur denna djupa kris.Ansvaret\r\nför att vi har hamnat där, Lars Tobisson, bär ditt parti\r\nmer än något annat i denna riksdag. Jag hade inte\r\ntänkt säga det i dag - jag hade tänkt lämna det åt\r\nsidan - men med tanke på hur Lars Tobisson öppnar\r\ndebatten måste det faktiskt slås fast.\r\nJag hade tillfälle att häromkvällen diskutera med\r\ner ekonomiske talesman Bo Lundgren om\r\nModeraternas syn på skatter som det enda\r\ninstrumentet i den ekonomiska politiken. Lars\r\nTobisson och Moderaterna har höjt skattetrycket mer\r\nän vid någon annan tidpunkt i modern tid. Det har inte\r\ngjorts vad gäller det skattetryck som man vanligen\r\nräknar i de skatter som faktiskt tas ut just nu, utan i\r\nform av att Lars Tobisson har medverkat till att\r\nutgifterna har rusat i väg. Utgifterna har resulterat i\r\nunderskott. Underskotten har resulterat i räntor.\r\nRäntorna har resulterat i ett framtida skattetryck eller\r\nförsämrade sociala förmåner. Det är arvet, Lars\r\nTobisson. Detta kommer ingen förbi - allra minst den\r\nsom nu har ansvaret för att sköta statens finanser.\r\nMen jag söker som sagt inte strid. Jag har heller\r\ningen ambition att peka ut några syndabockar, men\r\nnågon måtta bör det rimligen vara när man beskriver\r\nden period som ligger bakom oss. Det problem vi nu\r\nhar är det statsfinansiella problemet, och det måste\r\nlösas.\r\nDet är inte bara regeringen som har detta ansvar.\r\nOckså riksdagen har ett stort ansvar. Arbetslösheten\r\när som jag sade förut rekordhög, och investeringarna\r\nhar minskat dramatiskt under flera år. Den höga\r\nrealräntan bromsar också den privata konsumtionen.\r\nTillväxten har länge varit negativ, och statsskulden\r\nhar passerat 1 300 miljarder kr. Bidragsberoendet i det\r\nsvenska samhället har passerat alla rimliga gränser.\r\nDet är också ett arv som vi har att förvalta. Ohyggligt\r\nmånga svenskar är beroende av bidrag i olika former\r\nför att klara sin försörjning. Socialbidragens\r\nomfattning har exploderat, bostadsbidragens antal och\r\nvolym har exploderat under den gångna perioden,\r\nantalet människor som lever på a-kasseersättningar\r\nhar exploderat. Summerar man detta är vi i ett läge\r\nsom visar på allt annat än en sund ekonomisk\r\nsituation.\r\nDet är mot den här bakgrunden som\r\nåterhämtningen i ekonomin måste ses. Vi har en\r\nåterhämntning. Tillväxten i år förväntas bli 2,5 % och\r\nkan komma att stiga till 3 % 1995. Exportsektorn och\r\nindustriproduktionen leder utvecklingen. Tecken på\r\natt även hemmamarknaden börjar komma i gång kan\r\nskönjas. Orderingången ökar för de\r\nhemmaproducerande företagen, och allt fler blir\r\nanställda i den privata tjänstesektorn. Dessa tecken är\r\nbra, men det finns tre stora orosmoln i den\r\nekonomiska återhämtningen.\r\nFör det första: Ett eventuellt nej i EU-\r\nomröstningen kommer att få stora konsekvenser på\r\nekonomin. Vi kan inte veta hur stora eller exakt vilka\r\ndessa effekter skulle bli, men det är uppenbart att ett\r\nnej skulle slå hårt mot den drivande kraften i\r\nekonomin - exporten - och dessutom få sådana\r\neffekter på ränteläget att dagens höga nivåer\r\npermanentas. Ett nej skulle hota hela den ekonomiska\r\nåterhämtningen.\r\nDe som säger att man skrämmer med höga räntor\r\nmåste väl rimligen konstatera att vi har höga räntor.\r\nVi betalar redan en räntemarginal därför att det finns\r\nen osäkerhet om ett svenskt EU-medlemskap. Det är\r\nså situationen ser ut. I den meningen är en utveckling\r\nsom rymmer ett nej i folkomröstningen naturligtvis\r\nnågonting som kraftigt kommer att hämma den\r\nekonomiska situationen i Sverige.\r\nFör det andra närmar sig produktionstaket i vissa\r\ndelar av industrin. Det kan leda till flaskhalsar i\r\nekonomin redan under 1995. En sådan utveckling\r\nriskerar att driva upp inflationen och räntorna. För\r\nsysselsättningen och den långsiktiga tillväxten vore\r\ndet förödande.\r\nDet tredje orosmolnet är den svaga\r\nåterhämtningen inom privat konsumtion. Den höga\r\nräntan och den svaga kronan gör att värdet på\r\nhushållens tillgångar minskar och viljan att spara\r\nökar. Dessutom har en djup misstro mot den\r\nekonomiska politiken under några år inneburit att\r\nmänniskor blivit osäkra på om samhället kommer att\r\nklara av att skänka dem trygghet i skiftande skeden av\r\nlivet. Den höga räntan och bristen på trygghet\r\nåterspeglar sig tydligt i den inhemska konsumtionen.\r\nHerr talman! Det nya ekonomiska läget innebär\r\nutmaningar för den ekonomiska politiken. Den höga\r\nräntan skapar som jag sade både flaskhalsar och\r\nbromsar investeringar. Den höga räntan och låga\r\nkronkursen är grunden för att tudelningen av\r\nekonomin ökar. Den höga räntan har också ett stort\r\nnegativt genomslag på statens finanser, vilket de\r\nsenaste siffrorna med all tydlighet visar. Dagens\r\nränteläge håller krampaktigt fast ekonomin i ett läge\r\nav djupa obalanser.\r\nDet råder ingen tvekan om att det är\r\nstatsfinanserna som skapar den oro på de finansiella\r\nmarknaderna som håller räntorna uppe, tillsammans\r\nmed osäkerheten om ett svenskt EU-medlemskap. För\r\natt få ned räntorna krävs då tre saker:\r\nFör det första måste inflationen hållas låg.\r\nFör det andra måste budgetunderskottet pressas\r\ntillbaka. Förtroendet bland dem som lånar ut pengar\r\ntill staten måste återskapas.\r\nFör det tredje måste tal övergå i handling. Det går\r\ninte att prata ned underskott, arbetslöshet och räntor.\r\nDet receptet har prövats. Det som krävs nu är inte\r\nfyndiga namn på nya sparplaner; det som krävs är\r\nhandling. Valrörelsen är över. Nu väntar politikens\r\nvardag. Vi måste spara och arbeta. Besparingarna\r\nmåste bli verklighet - konkreta, skarpa beslut här i\r\nriksdagen. Miljard för miljard måste vi stänga det\r\nvåldsamma gap som nu finns i statsfinanserna. Det är\r\ninte ett glamoröst arbete. Det kommer inte att skapa\r\npopularitet eller vinna opinionsframgångar, men det\r\när ett arbete som måste göras. Det är ett arbete som\r\nskall göras för den svenska välfärdens skull.\r\nVi kan skjuta det framför oss. Vi har skjutit det\r\nframför oss ett tag. Vi kan kanske hålla på ett tag till.\r\nMen förr eller senare kommer man till den punkten då\r\nunderskotten måste hanteras. Det är för dem som\r\nkommer efter oss som jobbet skall göras. Det är i den\r\nmeningen en djupt moralisk fråga.\r\nDet finns en insikt i hela Sverige om hur allvarligt\r\nläget är. Det finns också en vilja i valmanskåren,\r\nbland det svenska folket, att nu vara med och ta ett\r\nordentligt grepp för att vrida utvecklingen rätt igen.\r\nDet mandatet har många av oss i denna kammare\r\nfått. Det är inte bara Socialdemokraterna som har\r\ndrivit en valrörelse där man pekat på allvaret i\r\nstatsfinanserna. Det finns också andra partier här som\r\nhar gjort motsvarande i valrörelsen och faktiskt lyft\r\nfram behovet av statsskuldsbekämpning och av\r\nsanering av statsfinanserna. Många av oss har drivit\r\nen valrörelse som utgått ifrån att vi skall sanera\r\nstatsfinanserna på ett sådant sätt, att vi kan stabilisera\r\nskulden 1998. Den målsättningen ligger givetvis där,\r\noch dit skall vi. Men för att det skall vara möjligt\r\nkrävs ett konstruktivt samarbete i riksdagen. Att döma\r\nav några av de inlägg som har gjorts här i dag tycker\r\njag att det finns gott hopp om att vi skall nå en sådan\r\nsituation.\r\nJag har naturligtvis gått igenom samtliga\r\nriksdagspartiers valprogram. Det är mot den\r\nbakgrunden ingen överdrift att påstå att det borde gå\r\natt samla majoriteter för en lång rad beslut, både vad\r\ndet gäller skattehöjningar och neddragna utgifter.\r\nMen för att viljan skall bestå hos dem som har\r\ngivit oss uppdraget - hos svenska folket - måste\r\npolitiken vara rättvis. Storleken på det löpande\r\nunderskottet motsvarar i dag 2 000 kr per månad och\r\nsvensk. Att minska det är en börda som ingen kan\r\nbära ensam. Den måste bäras gemensamt. Alla i\r\nsamhället måste nu dra sitt strå till stacken. Ingen kan\r\nstå utanför de uppoffringar som krävs, men ingen\r\nskall heller stå utanför de vinster vi på sikt kan få av\r\nen stram finanspolitik nu.\r\nHerr talman! Den ekonomiska återhämtningen är\r\nstark just nu. Därför är det min bedömning att den\r\nsvenska ekonomin både tål och behöver ett framtungt\r\nbudgetsaneringsprogram som redan under 1995 klarar\r\nav att pressa tillbaka underskottet tydligt. En sådan\r\ntydlig signal skulle återskapa förtroendet för\r\nfinanspolitiken, och den skulle återskapa förtroendet\r\nför Sverige som nation. Den skulle också kunna sänka\r\nräntorna och skapa stabilitet och trygghet för\r\nframtiden.\r\nAll erfarenhet visar att det är svårt att driva\r\nigenom en ekonomisk politik som slår rätt i tiden. Vi\r\nhar sett många exempel på detta tidigare. Man har\r\nmissat åtgärder i förhållande till\r\nkonjunkturutvecklingen. Man väntar ibland för länge\r\nmed att fatta ett beslut, och då får åtgärden full effekt\r\ni ett läge då det är för sent.\r\nJag bedömer att vi nu har möjlighet att bryta det\r\nmönstret. Redan i höst och vinter behövs en politik\r\nsom resolut kan manövrera Sverige mot lägre\r\nunderskott. Genom att agera snabbt kan vi både parera\r\nen hotande överhettning i vissa sektorer och\r\nstabilisera de skenande statsfinanserna.\r\nI det socialdemokratiska valmanifestet\r\npresenterade vi konkreta åtgärder till 61 miljarder\r\nkronor i budgetförstärkningar. Dessa sade nästan\r\nvarannan svensk ja till. Vi drev valrörelsen utifrån\r\ndetta.\r\nDessutom krävde vi ett öppet mandat av väljarna\r\natt vidta ytterligare åtgärder om det statsfinansiella\r\nläget skulle kräva det. På grund av utvecklingen av\r\nbudgetunderskottet ser vi oss tvungna att använda\r\ndetta mandat. Utgångsläget är 50 miljarder mer i\r\nunderskott än vad som bedömdes i maj månad.\r\nVi skall naturligtvis använda detta mandat med\r\nförnuft. Den ekonomiska politikens mästerskap är nu\r\natt finna en balans mellan de åtstramningar som krävs\r\noch den luft under vingarna som ekonomins\r\nåterhämtning behöver.\r\nDet är lätt att se en situation framför sig där man\r\när för brysk mot den privata konsumtionen för tidigt\r\nunder perioden och därmed får en situation där\r\nåterhämtningen inte riktigt får den kraft den behöver\r\nha. Avvägningen kommer här att vara det absolut\r\nsvåraste.\r\nAlternativet till åtstramning är att behålla de höga\r\nräntorna och inflationstrycket. Det alternativet är det\r\nfegaste, eftersom det inte kräver någon handling. Det\r\nkommer att innebära att obalansen i ekonomin ökar\r\nytterligare, och räntekostnaderna för staten kommer\r\natt fortsätta att stiga. Det alternativet kommer att göra\r\noss ytterst dåligt rustade för nästa lågkonjunktur.\r\nVarje miljard som vi underlåter att spara under\r\nden kommande uppgången kommer att kosta oss både\r\nräntor och dåligt förtroende nästa gång ekonomin\r\nvänder nedåt. Gör vi inte tillräckligt nu kommer vi att\r\nmöta nästa lågkonjunktur med små möjligheter att\r\nparera en eventuellt växande arbetslöshet.\r\nDet är allvar nu. Sveriges läge är utomordentligt\r\nfarligt. Därför krävs handling och samarbete. Det\r\nstora hotet mot den svenska ekonomin är passivitet.\r\nOm vi i denna kammare förmår att arbeta\r\nkonstruktivt i en anda av samarbete, och omsätta det\r\nvi alla sade i valrörelsen i handling, är jag övertygad\r\nom att vi tillsammans med det svenska folket förmår\r\natt ta Sverige ur den djupa svackan. Möjligheterna\r\nfinns. Nu är det förmågan som kommer att prövas.</pre><pre>Anf.  8  LARS TOBISSON (m):\r\nHerr talman!  Till Lars Bäckström vill jag först ge\r\nrådet att tvätta öronen med en spetsig tvål. Eller\r\nkanske gäller det att plocka ut de ideologiska\r\nhörselskydden? I mitt anförande betecknade jag\r\narbetslösheten som ett stort kvarstående problem.\r\nSom Bäckström påminde om talade jag mycket om\r\nhur vi skall få till stånd nya riktiga jobb.\r\nSedan är det nästan rörande med Birger Schlaug\r\noch hans nyväckta tro på EES-avtalet. Visst är det bra\r\natt vi har fått tillträde till den gemensamma\r\nmarknaden med dess fria rörlighet för varor, tjänster,\r\nkapital och arbete. Men som f.d. ordförande och\r\nnumera vice ordförande i EES-delegationen kan jag\r\nförsäkra att det nästan inte ger oss något inflytande.\r\nDet dömer oss till fortsatt ställning som randstat, till\r\nfortsatt utanförskap, och det lägger hela\r\nanpassningsbördan på oss här i Sverige.\r\nGöran Persson hade en litet olycklig debut som\r\nfinansminister i denna debatt. Redan i första\r\nmeningen blev det fel. Förra gången en finansminister\r\nstod i denna talarstol var i juni, inte i maj.\r\nÄven i övrigt var inledningen förutsägbar, trots att\r\nGöran Persson sade att han inte tänkt säga det han\r\nsade. Allt var förra regeringens, och särskilt\r\nModeraternas, fel. Men han kunde inte bestrida att\r\nden reala ekonomin går bra. Produktion och\r\nförsäljning ökar.\r\nDet finns problem på den finansiella sidan, som\r\njag tidigare uppehöll mig vid, och Göran Persson får\r\nvänja sig vid tanken att mycket avgörs på ett område\r\nsom han inte har beslutsrätt över. De viktigaste\r\nbrytpunkterna under förra regeringsperioden var\r\nhöjningen av den tyska räntan i juli 1992, som ledde\r\nfram till valutakrisen, och den amerikanska räntans\r\nhöjning i februari i år, som satte igång\r\nränteuppgången i Europa.\r\nDet är därför viktigt vad vår egen riksbank gör,\r\nvars nyvalda fullmäktige just nu sammanträder.\r\nRegeringspartiets hittills klokaste beslut var att till\r\nfullmäktige utse ledande företrädare som inte är\r\npolitiker. Det ligger i linje med vad\r\nRiksbanksutredningen föreslog, den utredningen där\r\njag själv var ordförande.\r\nJag ger Göran Persson rådet att plocka fram den\r\nutredningen igen. Ni socialdemokrater reserverade er\r\npå ren trots i allmän oppositionell anda. Vid ett ja till\r\nEU kommer det att bli nödvändigt att genomföra\r\nförändringar som vi där föreslog.\r\nNär jag säger att detta var klokt är det därför att\r\njag förutser att företrädare för den gamla\r\nsocialdemokratiska kanslihushögern kommer att\r\nanstränga sig att värna penningvärdet. Vi ser nu\r\noroande tendenser i vår ekonomi. Vi har alldeles klart\r\nstigande producentpriser.\r\nNär företagen har fyllt ut den lediga kapaciteten\r\ntvekar de beroende på osäkerhet om\r\nSocialdemokraternas politik och osäkerhet om vårt\r\nförhållande till EU att göra snabba investeringar. De\r\nfinner att man inte kan åstadkomma en volymökning,\r\noch frestas då att istället möta en stigande efterfrågan\r\nmed höjda priser.\r\nRiksbankens höjning av den korta räntan i augusti\r\nvar givetvis politiskt ovälkommen. Men jag måste\r\nkonstatera att den inte var obefogad. Om nu inte\r\nGöran Persson skyndar sig med besparingar, inte\r\nskattehöjningar, ligger en räntehöjning till i korten.\r\nKjell-Olof Feldt kan inte ensam tillsammans med\r\nUrban Bäckström klara detta med räntepolitiken. Jag\r\ntycker att Göran Perssons inlägg tyder på växande\r\ninsikt om vikten av utgiftsminskningar. Det går på\r\ntvärs mot uttalanden under oppositionstiden och\r\nattacker under valrörelsen med kritik mot att rusta ner\r\nvälfärden.\r\nMen vi moderater är inte långsinta. Vi hälsade\r\nvälkomna och stödde förslag från den förra\r\nsocialdemokratiska regeringen om att ta bort valuta-\r\noch kreditregleringarna, sänka marginalskatterna och\r\nbegära medlemskap i EG. På samma sätt kommer vi\r\natt göra nu också. Vi kommer kanske att gå längre på\r\nmånga punkter när det gäller besparingar, men vi\r\nkommer inte att motsätta oss dem.\r\nVi kommer därmot konsekvent att motsätta oss\r\nskattehöjningar. Det är inte förenligt med fler jobb i\r\nden enskilda sektorn. Jag påminner än en gång om\r\nden fråga som jag har ställt så många gånger: Hur kan\r\nhöjda skatter ge fler jobb?</pre><pre>Anf.  9  PER-OLA  ERIKSSON (c):\r\nHerr talman!  Göran Persson brukar gärna vilja\r\nlikna Gunnar Sträng, en mini-Sträng. I dag började\r\nhan sitt anförande med att jämföra sig och säga sig\r\nvara i samma situation som en gång John F. Kennedy.\r\nJag undrar: Vad blir det härnäst? Den allsmäktige?\r\nJag ställde ett par frågor till Göran Persson. Den\r\nförsta gällde målet att statsskulden skulle sluta öka år\r\n1998. Jag tolkade det som att han i sitt anförande\r\nbekräftade att det målet ligger fast, och jag tycker det\r\när bra. Det innebär att vi har att se fram emot en stram\r\nfinanspolitik med de stora besparingarna i början på\r\ndenna mandatperiod - besparingar som är\r\nfördelningspolitiskt rätt utformade.\r\nSedan ställde jag frågan: Vad tänker Göran\r\nPersson göra annorlunda än under 80-talet? Det\r\nanförande han höll gav lika litet vägledning som\r\nregeringsförklaringen. Han sade att han ser stöd för\r\nregeringens politik, för skattehöjningar och\r\nbesparingar. Blir det skattehöjningar med\r\nVänsterpartiet, och är det de tidigare\r\nregeringspartierna, däribland Centern, som man\r\nförväntar sig skall ställa upp på besparingarna?\r\nJag vill till Göran Persson säga att han skall tänka\r\nsig för väldigt noga. Om han börjar sin\r\nregeringsperiod med att riva upp ett antal för oss\r\nviktiga reformer och sedan förväntar sig att vi därefter\r\nskall ställ upp på besparingar, har han börjat i fel\r\nände.\r\nNågra villkor måste uppfyllas för att Sverige och\r\nsvensk ekonomi skall gå en positiv framtid till mötes.\r\nFör det första måste budgetunderskottet verkligen\r\ntas ner och behovet av statlig upplåning därmed också\r\nminska. Det innebär betydande systemförändringar,\r\ndet innebär besparingar, det innebär vissa\r\nskattehöjningar - men inte på produktionen genom\r\nhöjningar av arbetsgivaravgifter och försämrade\r\nvillkor för småföretagen, dvs. genom beskattande av\r\nriskvilligt kapital, utan framför allt genom skatt på\r\nmiljöstörande verksamhet, osv.\r\nOm vi inte får ner statens upplåningsbehov, finns\r\nen uppenbar risk att staten genom sitt\r\nupplåningsbehov tränger undan näringslivets\r\nmöjlighet att klara sitt kapitalbehov. Det kom\r\nhäromdagen en varning från Aktiefrämjandet, som jag\r\ntycker att Göran Persson har all anledning att ta\r\nallvarligt på.\r\nFör det andra måste vi få ner räntorna. Dagens\r\nhöga realräntor försvagar och försvårar en ordentlig\r\nkonjunkturuppgång. Investeringarna skjuts på\r\nframtiden, och det innebär att de investeringar som\r\nskulle kunna skapa de nya jobben inte kommer till\r\nstånd. För att räntorna skall kunna sänkas förutsätts en\r\nstram finanspolitik, men en finanspolitik med rätt\r\ninnehåll.\r\nFör det tredje måste arbetslösheten bekämpas på\r\nett mycket kraftfullt sätt, genom satsningar på\r\nsmåföretag, ny teknik, miljöföretag, osv. Vi har också\r\ni det här sammanhanget föreslagit en skatteväxling,\r\nnågot som Centern var först med att tala om. Jag\r\nnoterar att Birger Schlaug nämnde att Miljöpartiet var\r\nnågon form av upphovsman till skatteväxlingstanken.\r\nVår idé om skatteväxling växte fram långt innan\r\nMiljöpartiet över huvud taget var påtänkt.\r\nTill sist, herr talman, några ord om EU-frågan.\r\nDen tycks ha blivit ett problem för\r\nSocialdemokraterna. Man aktualiserade EU-\r\nmedlemskapet som en fotnot i ett krispaket hösten\r\n1990. Nu utnyttjar man den s.k. ekonomiska\r\nkrissituationen genom att inte utnyttja det EU-stöd vi\r\nkan få och som har förts fram. Det är fel väg att gå,\r\natt som Socialdemokraterna gör i sin motion börja\r\nmed att dra ner miljöstöden och göra besparingar\r\ninom det området. De har inte utnyttjat EU-avtalets\r\nalla möjligheter.</pre><pre>Anf.  10  ANNE WIBBLE (fp):\r\nHerr talman! Valrörelsen är över, sade Göran\r\nPersson. Det kan man sannerligen säga. Göran\r\nPersson har nog skapat mycket höga förväntningar\r\nvad gäller den kommande ekonomisk-politiska\r\npropositionen. Jag hoppas livligt att de\r\nförväntningarna infrias, för annars tror jag att det kan\r\nbli väl stora problem.\r\nDet var bra att Göran Persson talade om vikten av\r\nett ja i folkomröstningen om medlemskapet i EU, men\r\njag beklagar att han ingenting sade om vad detta\r\nmedlemskap skall användas till. Man får inte - som\r\nBirger Schlaug, tror jag det var, påpekade - lura sig\r\nsjälv att tro att medlemskapet löser alla problem. Så\r\när det ju inte, utan vi måste själva gripa oss an med att\r\nlösa våra egna problem. Det blir förvisso lättare vid\r\nett medlemskap än vid ett utanförskap, men vi måste\r\nändå själva fatta de svåra besluten.\r\nJag beklagar att Göran Persson inte kunde säga\r\nnågonting om hur han avser att använda\r\nmedlemskapet för att främja den ekonomiska\r\nutvecklingen i Sverige. Han sade t.ex. ingenting om\r\ndet gemensamma arbete som pågår inom ramen för\r\nden ekonomiska politiken vad gäller miljöskatter och\r\nen väl fungerande arbetsmarknad.\r\nMin fråga kvarstår därför: Är det så att Göran\r\nPersson delar min bedömning att en rörlig och väl\r\nfungerande arbetsmarknad är att föredra framför en\r\nstel sådan, som därmed ställer krav på än större\r\nbesparingar för barnfamiljer och pensionärer, och\r\nvilka förslag - om några - har Göran Persson i så\r\nfall?\r\nDet var dessutom utomordentligt anmärkningsvärt\r\natt Göran Persson i detta långa anförande inte ens\r\nförsökte foga in de åtgärder som aviseras i någon sorts\r\nstrategi för den långsiktiga och dynamiska\r\nutvecklingen i Sverige. Det är förvisso så att vi måste\r\nfå ner räntor och få ordning på budgetunderskott och\r\nstatsskuld, men detta i sig löser ju inte våra\r\nlångsiktiga ekonomiska problem.\r\nVi har i Sverige tidigare haft perioder, många\r\nsådana, med låga realräntor, t.o.m. negativa sådana,\r\nmed investeringsavdrag och med hög efterfrågan osv.,\r\noch vi har ändå haft avsevärda problem med att få i\r\ngång en dynamisk utveckling, som uppmuntrar\r\nentreprenörer och tänkbara småföretagare att vilja och\r\nvåga satsa på att förverkliga sina idéer. Det är, Göran\r\nPersson, helt nödvändigt att ha det perspektivet i\r\nblickfånget samtidigt som man genomför åtgärder för\r\nbudgetsanering.\r\nDet går inte att bortse från den dynamiska\r\nutvecklingens krav, för då riskerar man att göra det\r\nsom jag tycker att Göran Persson nu håller på att göra,\r\nnämligen att ta till alldeles galna åtgärder för att klara\r\nbudgetsaneringen, åtgärder som i sig förstör och\r\ninverkar negativt på den svenska ekonomins förmåga\r\natt skapa långsiktig dynamik och en långsiktigt positiv\r\nutveckling. Detta är utomordentligt bekymmersamt,\r\neftersom det är förmågan till dynamisk utveckling\r\nsom i sig gör det möjligt för oss att få fram de\r\nmängder av nya jobb som behövs för att\r\narbetslösheten skall minska och som gör det möjligt\r\nför oss att ha en skattebetald välfärd, med bra vård\r\noch omsorg.\r\nMisstag som görs nu, Göran Persson, innebär\r\ndärför att man dömer en väldig massa människor till\r\npermanent långtidsarbetslöshet och att man dömer\r\nväldigt många människor till en dålig vård och\r\nomsorg. Och det vore djupt beklagligt.</pre><pre>Anf.  11  LARS BÄCKSTRÖM (v):\r\nHerr talman! Lars Tobisson gav Lars Bäckström\r\nvissa hygienråd, men alla här vet ju att alla som heter\r\nLars sköter morgonhygienen, det sade man redan i\r\nvisan. Jag lyssnade noggrant på Lars Tobissons\r\nanförande, och jag sade därefter att i den moderata\r\npolitiken är arbetslösheten en restpost. Då säger\r\nTobisson: Nej, för oss är arbetslösheten ett\r\nkvarstående problem. Ja, det är väl ganska lika. Jag är\r\ninte stenograf, det erkänner jag, men jag tycker att det\r\när oerhört stora semantiska likheter mellan de här två\r\nutsagorna.\r\nSedan till de andra frågorna som vi diskuterar här.\r\nGöran Persson säger att räntan är hög på grund av att\r\nvi inte vet hur det går i EU-omröstningen. Göran\r\nPersson, så är det inte. Räntan i Sverige är hög på\r\ngrund av det som hände under 80-talet och 70-talet, på\r\ngrund av ständiga devalveringar i Sverige. Sverige är\r\nnästan rekordhållare i devalveringar. Sedan säger\r\nsvenska politiker att detta inte skall upprepas, men det\r\när ju lika trovärdigt som en alkoholist som på\r\nmorgonen när han stiger upp säger: Nu skall jag sluta,\r\nmen det var väldigt roligt i går på festen.\r\nAlla säger att det går så bra för industrin just nu,\r\natt det går jättebra. Men det beror ju på devalveringen\r\nalldeles nyss. Om man var beredd att erkänna det,\r\nskulle man också vara väldigt tyst med\r\nsjälvberömmande ord vad gäller industrin.\r\nOrsakerna till att vi har så hög ränta, Göran\r\nPersson, är ju devalveringspolitiken, arbetslösheten,\r\nbudgetunderskottet och risken för inflation, inte\r\nosäkerheten i fråga om EU. Visst är finansaktörerna\r\nibland zebror som löper i flock, men inte alltid. Ibland\r\ntittar de på den reala ekonomin.\r\nHur skall vi då få ner räntan? Svaret är naturligtvis\r\nbudgetsanering, där har Göran Persson rätt. Men det\r\nhär måste göras väldigt klokt. Det krävs besparingar,\r\nmen alla vet att besparingar väldigt lätt leder till\r\nutgifter för kommunsektorn, som socialbidrag och\r\nandra ökade kostnader för kommunerna. Det vet vi.\r\nDet är svårt att spara. Det krävs därför en stenhård\r\nfördelningspolitik. Då skall det sägas att vi i\r\nVänsterpartiet är oerhört tveksamma till\r\ndirektavskrivningar och till egenavgifter. Dessa två\r\nåtgärder innebär inte en skarp fördelningspolitik, det\r\ninser också Göran Persson. Det som behövs är skarpa\r\nbesparingar och en skarp fördelningspolitik.\r\nGöran Persson säger då att man inom\r\nsocialdemokratin har ett öppet mandat. Det har vi i\r\nVänsterpartiet också, vi har också ett öppet mandat.\r\nTillsammans har vi också över 50 % av mandaten här\r\ni riksdagen. Det kan vi utnyttja. Vårt öppna mandat\r\ninnebär att vi skall bekämpa underskotten och\r\nskulderna men också arbetslösheten och att driva\r\nfördelningspolitik. Jag tror att det också är det öppna\r\nmandat som ni har krävt och fått.\r\nVi skall kunna utnyttja detta, och göra det på ett\r\nklokt sätt. Då behövs inte den tuvhoppning som Per-\r\nOla Eriksson varnar för. Det är naturligtvis bättre om\r\nvi kan få en ännu bredare majoritet. Även om det är\r\nen röd-röd samsyn här så blir det ju bara bättre om\r\nman tillsätter litet grönt från Centern och Miljöpartiet.\r\nLars Tobisson säger att Göran Persson inte kan\r\nklara det här ensam med hjälp av Urban Bäckström.\r\nNej, det är ju sant. Och det går ju absolut inte om man\r\ntillsätter Tobisson. Då blir det bara gröt. Men däremot\r\ntillsammans med Urban Bäckström och i det här fallet\r\nLars Bäckström kan det nog gå att få ner ränta och\r\ninflation.\r\nNu börjar man varna för inflationsspöket. Vem är\r\ndet som har tagit fram spöket ur garderoben? Det är ju\r\nden här riksdagen. Vad beror den ökade inflationen\r\npå? Den beror på politiska beslut på bostadsområdet,\r\nökad avgiftsfinansiering och höjda indirekta skatter.\r\nDet är nästan hela inflationsförväntningen på 3,5 %.\r\nDet skall vi ha klart för oss.\r\nInflationstrycket i den reala ekonomin är\r\nfortfarande mycket lågt. Spöket skall inte fram ur\r\ngarderoben. Vi skall inte lösa problemen genom\r\ninflation utan med en skarp fördelningspolitik som\r\nmöjliggör skarpa besparingar och en ekologiskt\r\nuthållig tillväxt.</pre><pre>Anf.  12  BIRGER SCHLAUG (mp):\r\nHerr talman! Ni som lyssnar här nere och alla ni\r\nsom går omkring där uppe! Jag har redan vid många\r\ntillfällen i den här kammaren - partiet kom in alldeles\r\nnyss - ställt frågan om hur medlemsavgiften till EU\r\npå 20 miljarder kronor betalas. Jag har fortfarande\r\ninte fått något svar. Det är en månad kvar till\r\nfolkomröstningen, och Göran Persson har fortfarande\r\ninte i denna kammare sagt hur han tänker betala 20\r\nmiljarder.\r\nI valrörelsen sade han att vi skulle spara 1,2\r\nmiljarder på att införa en karensdag för vård av sjukt\r\nbarn. Det är en liten summa. Ni diskuterar också\r\nvårdnadsbidraget. Vi vill inte heller ha det. Ni säger\r\natt ni inte skall införa några nya reformer som kostar\r\npengar. Men hur är det med den här reformen att\r\nbetala 20 miljarder till EU? Hur får ni ihop dessa\r\npengar? Tala om det någon gång! Det tillhör i alla fall\r\nett hederligt spel i den politiska cirkus som EU-\r\ndebatten just nu verkar vara. Man får aldrig svar på\r\ndessa frågor?\r\nJag hade en annan fråga också till Göran Persson.\r\nDen gällde detta med Skatteväxlingsutredningen.\r\nTänker Göran Persson sätta i gång den? Den\r\nborgerliga regeringen lyckades ju bara få i gång den\r\nteoretiskt.\r\nLåt mig sedan gå över till EU och räntan. Om det\r\nnu är så att Industriförbundet och dess närstående\r\npersoner driver detta med att det blir räntekaos och\r\ndetta backas upp på olika sätt, inte minst av Allan\r\nLarsson och andra, blir det naturligtvis så att\r\nförväntningarna  infrias. Under en övergångsperiod\r\nefter nejet i folkomröstningen kommer det att bli\r\nökade räntor. Det blir Göran Persson som blir lidande\r\nav det, liksom det svenska folket. Därför är det viktigt\r\natt man inte hetsar fram den här skräckstämningen.\r\nDet sker ju nu på debatter i hela landet.\r\nHög ränta beror på vår egen politik. Det är\r\ndevalveringarnas fel, precis som Lars Bäckström\r\nsade. Men det handlar också om att vi har fått ett\r\nrejält budgetunderskott. Att detta inte diskuteras\r\nmellan blocken beror ju på att blocken har varit\r\növerens. Skattereformen var kraftigt underfinansierad.\r\nKronans knytning till ecun har kanske kostat oss 50-\r\n100 miljarder kronor. Det finns olika sifferuppgifter\r\nfrån olika håll. Många spelregler för kreditmarknader\r\noch valutamarknader monterades ner. Ni var ju\r\növerens om detta. Det har ju faktiskt mest ramlat ut\r\nnegativa konsekvenser när ni är överens.\r\nGöran Persson säger att vi måste dra ner\r\nbudgetunderskottet kraftigt. Det måste ner med 50\r\nmiljarder mer än vad han och regeringen trodde förut.\r\nSedan kommer det till ytterligare 9 miljarder i år och\r\n20 miljarder så småningom till medlemsavgiften.\r\nSedan sade Göran Persson något mycket\r\nintressant. Han sade att om vi inte blir medlemmar i\r\nEU slår det hårt mot exporten. Skulle Göran Persson\r\nkunna klarlägga hur det kan slå mot exporten om vi\r\nstår utanför en gemensam säkerhetspolitik och en\r\ngemensam planekonomisk jordbrukspolitik? Skulle\r\nGöran Persson kunna förklara hur det vid ett\r\nmedlemskap slår mot svensk exportindustri om\r\nmedlemsavgiften kanske skall finansieras med höjda\r\narbetsgivaravgifter?\r\nÄnnu värre är att vid ett EU-medlemskap hamnar\r\nvi i en gemensam elbörs. Det innebär att\r\nexportindustrin kommer att få fördubblade elpriser.\r\nHur klarar vi det? Kan inte detta leda till stagnation?\r\nDet vore intressant att få svar på dessa frågor.\r\nPer-Ola Eriksson sade i sitt inledningsanförande\r\natt fyrklöverregeringen har tagit steg in i\r\nkretsloppssamhället. Det är mycket synd och mycket\r\nklargörande att Svenska Naturskyddsföreningen har\r\nen helt annan uppfattning. Där talar man om\r\nstagnation och tillbakagång.</pre><pre>Anf.  13  MATS ODELL (kds):\r\nHerr talman! Jag välkomnar Göran Perssons nya\r\nansats när det gäller att på allvar gripa sig an det stora\r\nbudgetunderskottet. Men det är litet förvånande att\r\nhan menar att ingen, och allra minst han själv, i maj\r\neller under valrörelsen hade en aning om att det skulle\r\nbehövas mer än hans 61 miljader brutto eller 36\r\nmiljader netto i besparingar.\r\nGöran Persson har även ett annat problem,\r\nnämligen att han själv och hans parti högljutt har\r\nprotesterat och röstat emot besparingar på\r\n61 398 000 000 i denna kammare under den gångna\r\nvalperioden. Jag håller med Göran Persson om att det\r\när bråttom att genomföra besparingarna nu. Varför har\r\nni då röstat emot alla de förslag som har lagts fram på\r\n61,4 miljarder?\r\nValrörelsen är förvisso över, Göran Persson, men\r\nlöftena och grundbultarna i budskapet är inte helt\r\nbortglömda ännu. Verkligheten börjar nu hinna i kapp\r\nGöran Persson och hans paket. Socialdemokraterna\r\nskaffade sig sitt mandat i den ekonomiska politiken\r\ngenom tre distinkta löften till de svenska väljarna.\r\nDet första var investeringsprogrammet som skulle\r\nge 90 000 nya jobb. Ni skulle inte börja med att spara\r\nutan med att pressa ner arbetslösheten genom nya\r\ninvesteringar.\r\nDet andra löftet var den skarpa Perssonplanen.\r\nDen som vi kristdemokrater och andra från början\r\nsade skulle vara alldeles för liten. Och det bidde\r\nmycket riktigt en tumme som höll i elva dagar.\r\nDet tredje gällde det berömda öppna mandatet.\r\nDet var en trojansk häst som smugglades genom\r\nvalrörelsen och som nu laddas.\r\nUnder den gångna mandatperioden hade ni helt\r\nenkelt fel om den ekonomiska politiken, Göran\r\nPersson. Er politik höll i elva dagar. Nu laddas redan\r\ndet öppna mandatet med nya skarpa besparingar. Ni\r\när, Göran Persson, i full flykt från er\r\noppositionspolitik med hjälp av detta magiska öppna\r\nmandat.\r\nLåt mig slå vad med Göran Persson! Det här\r\nöppna mandatet kommer att innehålla väsentliga delar\r\nav den förra regeringens saneringspolitik, det som ni\r\nbekämpade under valrörelsen. Ni retirerar nu från er\r\negen politik och söker stöd och tröst hos oss\r\nkristdemokrater och övriga partier i den förra\r\nregeringen.\r\nHerr talman! Vi kristdemokrater är, som jag sade i\r\nmitt första anförande beredda att föra en konstruktiv\r\noppositionspolitik. Jag kan försäkra att den kommer\r\natt vara betydligt mer konstruktiv än den som Göran\r\nPersson förde under den förra mandatperioden. Nu är\r\nju inte detta en särskilt hög ambitionsnivå. Men vi\r\nkommer att arbeta med ett öppet sinne. Vår politik är\r\nnämligen densamma före som efter valet. Vi är\r\nberedda att ta ansvar även i opposition.\r\nMen det går inte att regeringen först genomför ett\r\nantal dyra och för de tilltänkta samarbetspartnerna\r\nförödmjukande återställare och sedan raskt inbjuder\r\ntill ett ansvarsfullt besparingsarbete. Det går inte\r\nheller att plocka ut knappa tredjedelen i kds\r\nsaneringsprogram som är skattehöjningar. Ett\r\nfruktbärande samarbete måste handla om hållbara\r\nhelheter.</pre><pre>Anf.  14  Finansminister  GÖRAN\r\nPERSSON (s):\r\nHerr talman!  Till Mats Odell: Två eller tre dagar\r\ninnan vi lade fram vårt valmanifest fick jag ett brev\r\nfrån min företrädare i ämbetet, som livligt uppmanade\r\nmig att mot bakgrund av den ekonomiska situationen\r\ninte lägga fram ett valmanifest som skulle innehålla\r\nmindre än 50 miljarder i ytterligare\r\nbudgetförstärkningar. Det var den konventionella\r\nvisdomen i somras. Det var nog så som Odell sade -\r\nhan hade ingen aning om hur det såg ut i den\r\nekonomiska utvecklingen.\r\nTre saker gäller för oss och vår politik:\r\narbetslöshetsbekämpningen, besparingar och\r\nbudgetförstärkningar samt en rättvis fördelning. Det\r\nvar på den sista punkten som den avgående regeringen\r\nbrast, och det var därför som man förlorade valet.\r\nSvenska folket är berett att ställa upp, men då skall\r\nbördorna fördelas rättvist. Vi tänker vårda\r\nfördelningspolitiken. Det är den enda möjligheten att\r\nta landet ur krisen. Om andra partier är beredda på en\r\nkonstruktiv dialog omkring detta, är jag den förste att\r\nhälsa den med tillfredsställelse.\r\nBirger Schlaug hade svårt att förstå varför\r\nexportindustrin skulle drabbas av ett nej till EU. Det\r\när inte så knepigt att begripa om man inser att de\r\nmarknader som dessa exportföretag skall nå då\r\nkommer att hamna på andra sidan av en tullmur. I ett\r\nsådant läge, med en osäkerhet om vad ett EES-avtal\r\negentligen innebär på sikt, kommer man att lägga\r\nalltmer av expansion och investeringar inom den\r\nmarknad där man har att sälja sina produkter. Det är\r\nlogiskt och någonting som också motståndare borde\r\nerkänna som ett faktum.\r\nJag tror att den avgift som vi skall betala är värd\r\ndet pris som det innebär att ta pengarna ur\r\nstatsbudgeten, vilket vi till att börja med måste göra.\r\nSedan får vi tillbaka detta med hjälp av högre tillväxt\r\noch lägre räntor, men det blir initialt en\r\nbudgetbelastning.\r\nJag har sagt att jag skall redovisa principerna för\r\nhur detta skall gå till före folkomröstningen, och det\r\nstår jag för.\r\nTill Anne Wibble vill jag säga att jag inte har\r\nnågot emot att diskutera den ekonomiska politiken i\r\ntermer av strategier och planer, men vi har under de\r\nsenaste tre åren ägnat oss väldigt mycket åt den typen\r\nav seminarieövningar. Jag har ett förhållningssätt till\r\nmitt uppdrag som är mer inriktat på att åstadkomma\r\nresultat i närtid, på att få ned underskotten och på att\r\nåterskapa förtroendet för den svenska nationens\r\nförmåga att hantera sina statliga finanser.\r\nJag kan försäkra er att det inte kommer att bli\r\nnågon glamorös period. Det kommer krävas oerhört\r\nmycket arbete och slit. Låt oss vänta med de vackra\r\nplanerna, de tjusiga strategierna - oavsett vilka namn\r\nvi sätter på dem - och nu i stället ta oss an politikens\r\nvardagsarbete. Vi skall faktiskt beta av de jättelika\r\nunderskotten så att vi återigen kommer i ett läge där\r\nvi kan börja styra utvecklingen. Nu är vi oerhört illa\r\nute och har en mycket farlig situation.\r\nTill Lars Tobisson skall jag återkomma i min sista\r\nreplik, där jag skall ta upp den enfaldiga moderata\r\nfixeringen vid skattefrågorna.</pre><pre>Anf.  15  LARS TOBISSON (m):\r\nHerr talman!  Det är lätt att instämma i det som\r\nGöran Persson sagt om allvaret i situationen på det\r\nstatsfinansiella området. Men det är också lätt att\r\ninstämma i Mats Odells påpekande om\r\nsocialdemokraternas uppträdande under\r\noppositionstiden och i valrörelsen, då de talade för\r\nökade utgifter och motsatte sig de besparingar som\r\nregeringen hade föreslagit. Situationen hade därför\r\nverkligen varit betydligt värre om Göran Persson hade\r\nfått sin vilja igenom.\r\nDet har inte varit så mycket konkret i det som\r\nGöran Persson har redovisat. Det har varit allmänt tal\r\nom skarpa förslag men knappast några preciseringar\r\nav vari skärpan består. Vi får väl vänta på den\r\nkommande propositionen om detta. Det har varit\r\nåtskilligt tal om samförstånd och samarbete, och jag\r\nförstår att vi moderater inte är påtänkta i det\r\nsammanhanget. Det stör oss nu inte. Vi kommer\r\nkonsekvent att följa vår politiska linje. Vi kommer\r\ninte att opponera och avvika från den linjen när Göran\r\nPersson allt oftare tvingas att ansluta sig till den\r\ndärför att det är vad den ekonomiska verkligheten\r\nkräver.\r\nJag skall ge Göran Persson ett erkännande för att\r\nhan har svarat på åtminstone några av mina frågor. De\r\nbesked han gav om inställningen till EU och om\r\nmedlemskapets betydelse för vår ekonomiska\r\nutveckling var bra. Det var likaledes tacksamt att han\r\nangav 1998 som ett stoppår för statsskuldens ökning.\r\nMen jag måste återigen få fråga - den frågan\r\nåterkommer gång på gång, och jag kommer att ställa\r\nden så länge som jag för denna typ av debatter med\r\nGöran Persson - hur ni kan tro att höjda skatter på\r\narbete, företagande och sparande skall kunna ge fler\r\nriktiga jobb.</pre><pre>Anf.  16  PER-OLA ERIKSSON (c):\r\nHerr talman!  Göran Persson sade att det som vi\r\nnu har att vänta oss är den politiska vardagen. Jag har\r\ntvå gånger tidigare under debatten i dag ställt frågan\r\nhur det som socialdemokraterna tänker göra i\r\nregeringsställning skiljer sig från det som de gjorde\r\nnär de förra gången hade regeringsmakten. En av\r\nnykomlingarna i den nya regeringen har ju lovat att\r\nman skall vrida klockan tre år tillbaka i tiden. Det var\r\ndå vi hade hög inflation och led av effekterna av\r\nspekulationsekonomin. Vi hade en finanskris och en\r\nökad arbetslöshet. Det är inte den politiska vardag\r\nsom vi skall tillbaka till.\r\nSocialdemokraterna klagade under sin tid i\r\nopposition flera gånger över bristen på inhemsk\r\nefterfrågan. Att den var för låg var ett av de största\r\nproblemen i svensk ekonomi. Det ligger självklart\r\nlitet i det, men kan Göran Persson förklara hur ökad\r\nåtstramning för småföretagen, försämrad\r\nriskkapitalbeskattning jämte egenavgifter i\r\nsjukförsäkringen - för övrigt ett system som går med\r\növerskott - och alla de aviserade skattehöjningarna i\r\nsocialdemokratiskt styrda kommuner skall bidra till\r\natt stimulera den inhemska efterfrågan? Vi måste se\r\ntill helheten och inte bara fästa uppmärksamheten på\r\nolika detaljer.\r\nUnder denna mandatperiod har vi en\r\nutomordentligt tuff uppgift framför oss. Vi skall se till\r\natt statsskulden slutar att öka senast 1998. Det innebär\r\ntuffa besparingar, men de skall vara rättvist\r\nutformade. Det skall också vara en politik som skapar\r\nnya jobb, framför allt i småföretagen. Ta vara på den\r\nchansen, Göran Persson, men förstör inte\r\nmöjligheterna genom att tuvhoppa och söka stöd för\r\npolitiken åt än det ena, än det andra hållet! Det gäller\r\natt se till helheten.</pre><pre>Anf.  17  ANNE WIBBLE (fp):\r\nHerr talman!  Den ekonomiska verkligheten har\r\nmycket stark genomslagskraft. Vi hörde i dag\r\ningenting om och i så fall hur en minskning av jobben\r\ninom den kommunala sektorn med 70 000 skall\r\nundvikas under de närmaste tre åren. Vi hörde\r\ningenting om investeringsprogrammet i infrastruktur\r\noch annat, något som spelade en stor roll under\r\nvalrörelsen. Vi hörde ingenting om bidrag för\r\nupprustning, nationella program för bostäder och\r\nliknande. Det är mycket som har lyst med sin\r\nfrånvaro, och jag välkomnar denna tillnyktring.\r\nJag blev naturligtvis oerhört bekymrad när Göran\r\nPersson betecknade kraven på infogandet av\r\nekonomisk-politiska åtgärder i en strategi för\r\ndynamisk utveckling som krav på\r\n\"seminarieövningar\". Detta besannar mina farhågor\r\natt det egentligen inte finns några väl genomarbetade\r\ntankar om hur man bär sig åt för att locka och\r\nuppmuntra entreprenörer och småföretagare och\r\nsådana som skall bli småföretagare att satsa framåt på\r\nnya idéer.\r\nOm man inte klarar den uppgiften, klarar man inte\r\nheller uppgifterna med arbetslösheten, välfärden och\r\nstatsskulden. Det är väldigt farligt att vänta, Göran\r\nPersson, inte bara med statsskulden utan också med\r\nden långsiktiga dynamiska utvecklingen.</pre><pre>Anf.  18  LARS BÄCKSTRÖM (v) replik:\r\nHerr talman! Det är oerhört stora ekonomiska\r\nproblem som Sverige har att brottas med. I den här\r\nekonomiska debatten låter alla politiker ungefär som\r\n\"iorister\", som åsnan Ior i Nalle Puh. Han har tre\r\nvalspråk: 1. Det är dåligt nu. 2. Det kommer att bli\r\nvärre. 3. Man skall äta tistlar. Ekonomiska politiker\r\nskall låta som machomän, som säger att det skall vara\r\nkärvt.\r\nDet är inte så. Det är sant att svenska statens\r\nfinanser är usla, men Sverige är jätterikt. Det går att\r\nfoga ihop de här två bitarna i pusslet - det är inte så\r\nkomplicerat. Det tar tid, och det är hårda beslut som\r\nskall fattas, men det går.\r\nDet är det positiva budskapet som Sverige också\r\nbehöver. Då kan man få ned räntan. Det är i och för\r\nsig sant, som Göran Persson säger, att man inte kan\r\nprata ned räntan utan att det krävs åtgärder.\r\nMen det är inte bara ränta och underskott som\r\nskall ned, utan arbetslösheten skall också ned. 12,5 %\r\nom två år är för mycket. Hans Andersson kommer i\r\nden fortsatta debatten att redogöra för hur vi i\r\nVänsterpartiet vill få ned arbetslösheten.\r\nEnligt medierna lär Göran Persson tycka om att\r\nläsa Bibeln och höra predikan. Jag hörde på predikan\r\nvid riksmötets öppnande, och då sade prästen till oss:\r\nVaren icke bara ordets hörare, utan även dess görare.\r\nDet är inte bara ett ord, budgetsanering, Göran\r\nPersson, utan det är tre ord, nämligen\r\narbetslöshetsbekämpning, budgetsanering och\r\nfördelningspolitik. Då kan vi i Vänsterpartiet ställa\r\nupp, och då kommer regeringen att slippa\r\ntuvhoppandet. Då skall vi göra så breda\r\növerenskommelser som möjligt. Det finns\r\nmöjligheter, om vi är ordets görare och inte bara dess\r\nhörare, och om vi inte bara väljer ut ett av orden. Det\r\när risken i den här \"ioristiska\" debatten; det är dåligt\r\nnu, det kommer att bli värre och man skall äta tistlar.\r\nDet är inte så uselt som alla säger. Vi kan få fart\r\npå Sverige, och det skall vi göra. Den blå perioden är\r\nnu avslutad. Någon talade om röra, men det var\r\nstagnation under den borgerliga perioden. Det var\r\ndärför man avslutade den blå perioden och nu sätter\r\nfart på hjulen.</pre><pre>Anf.  19  BIRGER SCHLAUG (mp) replik:\r\nHerr talman! Det är viktigt att slå fast att Sverige\r\när oerhört rikt men staten är fattig. Det är också\r\nviktigt att slå fast att Sverige har större förutsättningar\r\nän nästan alla andra länder att göra någonting bra i\r\nframtiden.\r\nJag har många gånger ställt frågan: Hur skall\r\nmedlemsavgiften finansieras? Jag har inte fått svar\r\nfrån Göran Persson och inte heller från någon annan\r\npå ja-sidan.\r\nDet märkliga är att man diskuterar, ibland till leda,\r\n1 miljard hit och 1 miljard dit, men när det gäller 20\r\nmiljarder är man tyst. Denna tystnad beror på att de\r\ntvå gamla blocken är totalt överens - därför diskuterar\r\nman inte frågan.\r\nGöran Persson sade att det slår hårt mot\r\nexportindustrin om Sverige står utanför EU och är\r\nkvar som självständig nation, därför att vi då är på\r\nandra sidan en tullmur. Jag kan stenografera litet\r\ngrand, och jag antecknade att Göran Persson sade så.\r\nDet verkar som om Göran Persson inte är\r\nmedveten om att vi har haft ett frihandelsavtal ända\r\nsedan 1972, att vi har EES-avtalet och dessutom, ännu\r\nlängre ner som ett visst skyddsnät, GATT-avtalet.\r\nVad menar Göran Persson med att säga att\r\nexportindustrin kommer att vara på andra sidan\r\ntullmuren om Sverige inte går med i EU?\r\nDet är denna skrämselpropaganda som ni på ja-\r\nsidan driver på möten och på torg i hela landet, medan\r\nSveriges finansminister inte ens känner till att vi har\r\nett frihandelsavtal. Det är mycket märkligt.\r\nDet är väl inte så att Göran Persson eller någon\r\nannan på ja-sidan tror att EU tänker bli ett nytt\r\nAlbanien, som skall avskärma sig fullständigt\r\ngentemot omvärlden?</pre><pre>Anf.  20  MATS ODELL (kds) replik:\r\nHerr talman! Göran Persson har inget förtroende\r\nför strategier och planer. Men de dög ju i valrörelsen.\r\nFrågan är nu om Göran Perssons väljare kan ha\r\nförtroende för de offensiva investeringsplanerna, de\r\n90 000 nya jobben, som samtidigt skulle\r\nåstadkommas om budgetunderskottet kunde minska.\r\nDe var grundbulten i Göran Perssons ekonomiska\r\nstrategi. Eller var hela den valrörelsepropagandan en\r\nseminarieövning av intet värde? Det här har litet\r\ngrand med politisk trovärdighet att göra.\r\nGöran Persson svarar inte heller på frågan om det\r\nnu skall bli ett investeringspaket.\r\nGöran Persson nämnde som ett av tre orosmoln att\r\nindustrins kapacitet närmar sig produktionstaket redan\r\n1995. Frågan är då: Varför återinföra en straffskatt på\r\nriskvilligt sparande i små och stora företag, som skall\r\nåstadkomma dessa investeringar? Är inte detta en\r\nkontraproduktiv politik? Sanningen är ju att er\r\nideologiska kompass helt enkelt visar fel, när ni skall\r\nhantera företag och företagare och stimulera\r\ninvesteringar. Tänk om på den punkten, Göran\r\nPersson!</pre><pre>Anf.  21  Finansminister GÖRAN\r\nPERSSON (s):\r\nHerr talman! Allra först vill jag säga att det\r\nuppenbarligen är så att det är under de perioder då den\r\nideologiska kompass som Mats Odell använder sig av\r\nhar väglett regeringspolitiken som småföretagen har\r\ngått i konkurs. Så var det under den senaste perioden,\r\noch så var det 1976-1982.\r\nDet beror i stor utsträckning på den olyckliga\r\nfixering vid skattefrågan som Moderaternas\r\nekonomisk-politiska strategi har fört med sig in i det\r\nborgerliga blocket. Det handlar om skatter - det är\r\nden enda fråga som diskuteras; att sänka skatter för de\r\nvälståndsbildande krafterna, att sänka skatter oavsett\r\nhur statsfinanserna ser ut, att sänka skatter till priset\r\nav växande underskott.\r\nJag kunde häromkvällen när jag hade en debatt\r\nmed Moderaternas ekonomiske talesman Bo\r\nLundgren ta upp den här diskussionen. När man för\r\nsamtal med Moderaterna är det helt uppenbart att de\r\nhar ett enda ekonomisk-politiskt instrument: Sänk\r\nskatten! Det är den enda vägen, den enda åtgärden.\r\nDet är enfalden.\r\nNu frågar Tobisson hur jag kan tro att höjda\r\nskatter skall ge mer jobb. Ja, de sänkta skatter som\r\nTobisson har varit med om att driva igenom i\r\nkammaren har resulterat i växande statliga underskott\r\ni budgeten. Samtidigt som Tobisson har drivit igenom\r\nskattesänkningarna har han drivit på en politik som\r\nhar gjort att utgifterna har exploderat. Det har\r\nresulterat i ett totalt bristande förtroende för den\r\nsvenska nationens förmåga att hantera sina statliga\r\nfinanser. Därför betalar vi också en ohyggligt hög\r\nränta.\r\nOm vi tittar på den skattekvot som man officiellt\r\nmäter, ser vi att den har fallit. Där har Tobisson rätt.\r\nMan har på så sätt sänkt skattetrycket. Men adderar\r\nman till detta de gigantiska underskotten har Tobisson\r\nunder sin period varit med om att höja skattetrycket\r\nväsentligt. Det höjda skattetrycket har gått hand i\r\nhand med en explosion av arbetslösheten - i den\r\nmeningen kan han ha rätt.\r\nJag tror att Moderaterna resonerar helt fel. Vi\r\nmåste börja i andra änden, annars kommer vi inte ur\r\nden statsfinansiella krisen.</pre><pre>Anf.  22  FREDRIK REINFELDT (m):\r\nHerr talman! I frånvaron av konkreta besked och\r\npropositioner från Göran Persson har dagens debatt\r\nkommit att handla mycket om öppna mandat. Före\r\nannat besked ges och med Perssons alla skarpa\r\nförslag, som det har kommit att heta, som en helt\r\notillräcklig inramning får regeringens ekonomiska\r\npolitik framför allt anses bestå av detta märkliga\r\nöppna mandat. I regeringsförklaringen har det\r\nframställts på följande sätt:\r\n\"Svenska folket har därutöver gett regeringen\r\nmandat att vidta de åtgärder som är nödvändiga för att\r\nkomma till rätta med landets ekonomiska problem.\"\r\nDen som skrev detta måste i valrörelsen ha tagit\r\nen ännu längre semester än vad t.o.m. Ingvar Carlsson\r\ngjorde. Med några väljare kan personen i alla fall inte\r\nha talat.\r\nMycket kan sägas om Socialdemokraternas\r\nagerande i oppositionsställning och om deras\r\nagerande under valrörelsen, men något öppet mandat i\r\nsyfte att spara omfattande belopp i statens utgifter har\r\nnog få förknippat med just Socialdemokraterna. Jag\r\nvet inte hur många av svenskarna som finansminister\r\nPersson tror har läst de svävande formuleringarna i\r\nbudgetbilagan till Socialdemokraternas valmanifest.\r\nDe är nog mycket få.\r\nLåt mig i stället ge ett personligt vittnesbörd om\r\ntre intressanta fenomen när det gäller beskrivningen\r\nav den socialdemokratiska ekonomiska politiken som\r\njag inte vet om finansministern har klart för sig.\r\nFör det första har finansminister Persson aldrig -\r\noch det är ju ganska naturligt - mött sina egna\r\npartikamrater i ekonomiska debatter som moderat.\r\nHan har aldrig anklagats för att spara för mycket och\r\nsedan fått höra - och nu spelar det ingen roll vilket\r\nområde vi talar om - att med socialdemokraterna skall\r\ndet minsann bli annorlunda. Häromdagen i Örebro\r\nmötte jag detta igen. En ung socialdemokrat lät\r\nmeddela att ni ville höja bidragsandelen i\r\nstudiemedlen till landets högskolestudenter och\r\ndessutom utöka antalet studieplatser och anslå mer\r\npengar till grundforskningen - om detta sista hade han\r\nuppenbarligen inte talat med Carl Tham. Debatten\r\nkunde i stället för utbildning ha handlat om barn,\r\nsjukvård, offentliganställda, äldre, byggande eller\r\nkultur. Resultatet blir alltid detsamma:\r\nSocialdemokrater har pengar som vi andra inte har.\r\nAldrig - jag betonar aldrig - pratas det om några\r\nöppna mandat som innebär besparingar.\r\nFör det andra har jag lyssnat till era beskrivningar\r\nav borgerliga besparingar. Det gäller framför allt\r\nMona Sahlin - men inte bara henne, så hon behöver\r\ninte känna sig som ensamt angripen. Först beklagas\r\ngjorda besparingar, oftast i mycket målande\r\nbeskrivningar, där slutsatsen är att detta inte är vad\r\nsocialdemokraterna vill. Därefter - och här kommer\r\ntricket - säger socialdemokraterna att det därför inte\r\nkan bli tal om några ytterligare besparingar på detta\r\nområde. Det sägs alltså ingenting om att återföra alla\r\nde pengar i form av besparingar som man just har\r\nkritiserat. Man får samma nettosaldo som den genom\r\nden borgerliga politiken men med syftningar som för\r\nmycket längre.\r\nHär kanske någon vill flika in att vi fick en\r\ndiskussionen om den beryktade karensdagen vid vård\r\nav sjukt barn. Det har t.o.m. hävdats av en del\r\nsocialdemokrater att därmed hade rörelsen gjort rent\r\nhus med alla förväntningar som man påstod skulle\r\nfinnas. Den här karensdagen ingick i de första s.k.\r\nskarpa 61 miljarderna. Dessa 61 miljarder är\r\nförmodligen inte 61 miljarder, men inte ens om de\r\nvore det skulle det vara tillräckligt för de besparingar\r\nsom måste sättas in. Dessutom var\r\nSocialdemokraterna på full reträtt även från denna\r\nbesparing, som ju bara gav drygt en miljard, redan\r\ninnan valrörelsen var över. Därtill har jag nu i\r\ntidningarna läst att det över huvud taget inte kommer\r\natt bli någon karensdag. Här gapar alltså redan nu ett\r\nhål i Perssonplanen. Karensdagen skvallrade\r\nmöjligtvis om sjukdomsläget, men den storm som\r\nföljde av den förväntasbild ni byggde upp är\r\nfortfarande kvar.\r\nFör det tredje och som summering av de två\r\ntidigare punkterna: De socialdemokratiska\r\nledamöterna i den här kammaren har ju skaffat sig\r\nlika många öppna mandat som ni har platser i\r\nriksdagen, och det är bara Göran Persson som har\r\ntalat om besparingar. Att då hävda att ni av svenska\r\nfolket har fått ett öppet mandat att göra vad ni vill\r\ntycker jag är en fräckhet som rimmar illa med\r\nåtminstone min och många yngre väljares syn på hur\r\npolitiker faktiskt skall uppträda.\r\nModeraterna som parti välkomnar naturligtvis en\r\nfortsatt diskussion om en sanering av statsfinanserna.\r\nVi får ju tillfälle att återkomma och bedöma vad\r\nGöran Persson skall göra av sitt skapade öppna\r\nmandat. Låt oss i dag bara slå fast att det är här i\r\ndenna kammare som arbetet skall påbörjas. Bördan\r\nkan inte skjutas över vare sig på någon annan i dag\r\neller på framtida generationer. Förhoppningsvis blir\r\ndet en ansvarsfull ekonomisk politik, men den innebär\r\nförmodligen samtidigt återkomsten av de stora\r\nsuckarnas politik, där ledande socialdemokrater med\r\nstora suckar förklarar att alla deras utgiftsdrömmar\r\nhar fått ge vika för den ekonomiska verklighet, som\r\nborgerligheten i tre år slet med för att försöka rätta\r\ntill.\r\nNu får vi se, och resten får - som man brukar säga\r\n- historien utvisa.\r\nTack.</pre><pre>Anf.  23  ROLF KENNERYD (c):\r\nHerr talman! Jag kommer nu att ägna några\r\nminuter åt en ekonomiskt tung och för vår välfärd\r\nviktig sektor, nämligen den kommunala sektorn.\r\nDet är en sektor som årligen omsätter närmare 400\r\nmiljarder kronor. Den producerar vård och omsorg,\r\nutbildning, teknisk försörjning och andra nyttigheter\r\nunder medverkan av drygt en miljon anställda.\r\nDet är en sektor som har expanderat mycket\r\nkraftigt under framför allt 70-  och 80- talen. Det är\r\nen sektor som under samma tidsperiod har haft en\r\nmycket svag produktivitetsutveckling.\r\nDet är en verksamhet som har varit starkt\r\ncentralstyrd från statsmakternas sida, främst via ett\r\nstarkt detaljreglerande statsbidragssystem. Det ledde i\r\nslutet av 80-talet till att denna sektor och dess\r\nanställda fick ett successivt urholkat anseende. Det\r\nberodde dels på krafter som av rent politiska skäl\r\nmisstänkliggjorde kommunalt producerade\r\nnyttigheter, dels på faktiskt betingade brister i den\r\nkommunala verksamheten.\r\nDetta är i starkt koncentrat situationen för tre år\r\nsedan när fyrpartiregeringen tillträdde. Detta är också\r\nbakgrunden till att det under denna period har\r\nbedrivits ett målmedvetet förändringsarbete, allt i\r\nsyfte att åstadkomma fler och bättre nyttigheter ur\r\nvarje insatt krona.\r\nArbetet har framför allt bedrivits längs tre vägar:\r\nför det första en kostnadspress genom en begränsning\r\nav statsbidragsvolymen, för det andra genom att\r\nöppna möjligheter att bedriva traditionell kommunal\r\nverksamhet genom alternativa och konkurrerande\r\nverksamheter och för det tredje och framför allt\r\ngenom en genomgripande förändring av\r\nstatsbidragssystemet, där tidigare detaljreglering av\r\nverksamheten ersattes av ett samlat statsbidrag, den\r\ns.k. påsen. Detta statsbidrag skulle användas på det\r\nsätt som varje kommun önskar och har förutsättningar\r\nför.\r\nDen här förändringen gav plötsligt möjligheter att\r\növer de kommunala sektorsgränserna, t.ex. mellan å\r\nena sidan barnomsorg och å andra sidan skolan,\r\nsamordna verksamheterna med avseende framför allt\r\npå personal och lokaler. Jag är övertygad om att just\r\ndenna förändring av statsbidragssystemet har varit den\r\nfrämsta anledningen till den mycket betydande\r\nförbättring av såväl effektivitet som produktivitet som\r\nskett i den kommunala sektorn under senare år.\r\nFacit är att genom ett omfattande och engagerat\r\nförändringsarbete har syftet - dvs. fler och bättre\r\nnyttigheter för varje krona - i stort sett uppnåtts.\r\nSjälvfallet har det här liksom i allt förändringsarbete,\r\nsärskilt det som bedrivs i högt tempo, begåtts en del\r\nfelsteg och förekommit en del överdrifter. Men i allt\r\nväsentligt har alltså syftet uppnåtts.\r\nUnder den gångna mandatperioden har det alltså\r\nägnats ett stort intresse åt förändringsarbete inom den\r\nkommunala sektorn. Det har skett under en påfallande\r\npassivitet från socialdemokraterna i denna kammare\r\noch ofta under stort motstånd från socialdemokrater i\r\nde kommunala beslutsförsamlingarna.\r\nVi har kunnat bevittna ett socialdemokratiskt\r\ndubbelspel i dessa frågor. Den tilltänkte och numera\r\ntillsatte finansministern har lågmält bejakat den förda\r\npolitiken, medan andra socialdemokrater starkt har\r\nfördömt den. Det var därför som vi med stor spänning\r\nsom vi såg fram mot regeringens bedömningar av och\r\nambitioner för den kommunala sektorn. Därav blev\r\ndock intet - det har inte varit ens en antydan till\r\nsådana bedömningar eller ambitioner. Beror det på att\r\ndet alltjämt pågår ett rosornas krig i dessa frågor eller\r\nberor på att den tidigare intagna passiviteten under\r\nden förra mandatperioden alltjämt består?\r\nVad det än beror på inger uteblivna besked på\r\ndetta viktiga avsnitt farhågor. Kommer den nya\r\nregeringen att fullfölja strävandena att effektivisera\r\nden kommunala verksamheten eller kommer man att\r\npå nytt expandera den kommunala sektorn? Varken\r\nregeringsförklaringen eller dagens debatt har hitintills\r\ngett besked på denna punkt.\r\nI det senaste numret av Kommun-aktuellt uppges\r\nGöran Persson ha sagt att det beträffande\r\nstatsbidragssystemet inte blir en återgång vare sig till\r\ndetaljreglering eller skilda bidrag till olika\r\nkommunala sektorer. Det är ett bra besked.\r\nFörhoppningsvis kommer detta besked att bli\r\nbestående och betyda att den interna kampen inom\r\nSocialdemokraterna när det gäller denna fråga nu är\r\navslutad.\r\nDet krävs ytterligare skarpa besked. Finns det i\r\ndenna kammare, i finansministerns frånvaro, någon\r\nrepresentant för regeringspartiet som har mandat att\r\nge sådana besked?</pre><pre>Anf.  24  THOMAS ÖSTROS (s):\r\nHerr talman! Som nationalekonom är det särskilt\r\nroligt att jag får göra min talardebut i den\r\nekonomiskpolitiska debatten.\r\nSynen på den ekonomiska politiken har skiftat\r\nmycket över tiden. Vi har gått från en extrem tilltro\r\ntill stabiliseringspolitiken till en extrem tro på att\r\nmarknaden stabiliserar konjunkturen bäst om den\r\nlämnas till sig själv. Inte minst många ekonomer har\r\nengagerat drivit uppfattningen att regeringen och\r\nRiksbanken inte aktivt skall motverka\r\nkonjunktursvängningarna. Man skall endast bedriva\r\nen normpolitik, dvs. inte göra någonting alls.\r\nJag tror att den borgerliga regering som tillträdde\r\n1991 var fast övertygad om att det nu skulle vara slut\r\npå de fåfänga keynesianska försöken att bekämpa\r\narbetslöshet med stimulanser. Det skulle bedrivas en\r\ns.k. strukturpolitik. Man menar att det enda som\r\nbetyder något på lång sikt är incitamenten att driva\r\nföretag och incitamenten att investera.\r\nStabiliseringspolitiken skyler bara över de verkliga\r\nproblemen. När ekonomin hamnade i fritt fall höll\r\nman fast vid sin strukturpolitik och insåg inte att det\r\nbehövdes stimulanser.\r\nFör många politiker på högerkanten handlar den\r\nekonomiska politiken framför allt om två centrala\r\ndelar: skattetrycket, som är för högt, och\r\ninkomstfördelningen, som är alldeles för\r\nsammanpressad.\r\nFramför allt många moderater ser det som att\r\nkrisen är orsakad av för stor välfärd, för höga skatter\r\noch en för långt driven jämlikhet. Krisen blir för dem\r\nett bevis på att tanken bakom välfärdsstaten var fel.\r\nDet enda sättet att bekämpa krisen blir då att man\r\nsänker skattetrycket och ökar inkomstskillnaderna.\r\nInte minst bland unga moderater, som är klart\r\nnyliberalt färgade, är det vanligt att man ser krisen\r\nsom ett bevis på välfärdsstatens omöjlighet. Det är\r\nviktigt att inse att moderaterna har förändrats. Jag tror\r\natt den gamla tidens moderater, trots allt, hade en\r\nnågot större förståelse för den offentliga\r\nverksamheten, för äldreomsorgen och för uppgifter\r\nsom att sköta gator.\r\nDen gamla tidens moderater som finns hemma i\r\nUppsala brukar jag kalla för vatten- och\r\navloppsmoderater. Men den nya tidens nyliberala\r\nmoderater är någonting helt annat. Under den här\r\nmandatperioden skall det bli mycket intressant att se\r\nvilken sorts moderater som dominerar i denna\r\nkammare.\r\nOm man ser sig omkring är det omöjligt att hitta\r\nnågonting som tyder på att det är välfärdsstaten och\r\nskattetrycket som är orsaken till krisen. Det är faktiskt\r\nmycket svårt att hitta något samband över huvud taget\r\nmellan skattetrycket och tillväxten. Till de av\r\nkammarens ledamöter som är övertygade om att\r\nsänkta skatter ger en ökad tillväxt rekommenderar jag\r\nläsning av den utmärkta tidskriften Ekonomisk debatt.\r\nI sommarens nummer fanns en artikel av några\r\nforskare i Uppsala som på ett mycket roande sätt\r\nkrossade tron på att sänkta skatter ger en ökad tillväxt\r\neller att länder med höga skatter har sämre ekonomi\r\nän andra.\r\nBorgerliga debattörer tittar gärna på\r\ninkomstfördelningen, som jag sade, och säger att det\r\nenda sättet att lösa problemet med arbetslöshet när det\r\ngäller s.k. lågproduktiv arbetskraft är att sänka\r\nlönerna. Ett exempel är de olika typerna av\r\npigsubventioner som har diskuterats. Ofta förs USA\r\nfram som ett exempel. Då är det viktigt att man också\r\nlyssnar på de amerikaner som varnar Europa för att\r\nfölja låglönevägen. Professor Freeman, en mycket\r\nduktig amerikansk ekonom, utfärdar en varning i\r\ntidskriften New Economy. Han säger att\r\nlåglöneyrkena i USA visserligen har fött fram en stor\r\nservicesektor, men det finns också en underklass som\r\nfinner det mer lönsamt med brottslighet än med\r\narbete.\r\nDen ungdomsgeneration som nu kommer in på\r\narbetsmarknaden är den mest välutbildade\r\nungdomsgenerationen i Sveriges historia. Därför är\r\ndet en märklig slutsats att dessa ungdomar i framtiden\r\nskall tillhöra ett låglöneproletariat som innebär att de\r\nservar medelklassens människor i deras hem.\r\nDen borgerliga regeringen svalde normpolitiken\r\nmed hull och hår. Varningssignalerna om att\r\nsamhället drev mot depressionens brant hörsammades\r\ninte. Enligt normpolitiken skall man ju inte agera.\r\nEndast så för man en trovärdig politik, menar man.\r\nInga verkningsfulla stimulanser kom till stånd förrän\r\nden fasta växelkursen övergavs; i dag är den inte\r\nsaknad av någon. Det är viktigt att veta att det är så\r\nhär. Vi övergav den fasta växelkursen. Det, och inte\r\nnågon borgerlig strukturpolitik, har gjort att vi ser\r\nhoppfulla tecken i dag.\r\nNu ser vi allt fler indikatorer på att\r\nkonjunkturuppgången är här. Samtidigt antyder t.ex.\r\nKonjunkturinstitutets prognoser att Sverige faktiskt är\r\npå väg att hamna i den permanenta\r\narbetslöshetsfällan. Budgetunderskottet ser inte heller\r\nut att minska i den takt som man kunde hoppas på.\r\nDet krävs nu en annan ekonomisk politik än vad som\r\nhade behövts för ett par år sedan.\r\nDet kommer att behövas både sparande och\r\nskattehöjningar, både stimulanser och\r\nstrukturförändringar, för att klara svensk ekonomi.\r\nMen stabiliseringspolitik och strukturförändringar\r\nmåste hänga ihop. Det duger inte att koncenterera\r\nkampen mot arbetslösheten på att försämra villkoren\r\nför de arbetslösa utan att makropolitiken stimulerar\r\nnya arbeten. Det duger inte att smörja företagen med\r\nskattesänkningar om inte hushållen får villkor som\r\nuppmuntrar dem till att efterfråga varor och tjänster.\r\nDet är i detta avseende som ökade investeringar\r\noch budgetförstärkningar fyller sin funktion. Genom\r\natt pressa ned budgetunderskottet får vi en stimulans\r\nvia sänkta räntor.\r\nÄven arbetsmarknadspolitiken måste läggas om.\r\nVi behöver mer utbildning, flexibilitet och\r\nindividuellt stöd till de arbetslösa. Flexibilitet får vi\r\ninte genom att skrämma människor till att byta yrke\r\neller bostadsort. Det är om vi kan erbjuda en trygghet\r\ni förändringen som vi får ett flexibelt samhället. Det\r\nkrävs trygghet för att förändras. För att man skall orka\r\nta sig ur en kris krävs gemensamma insatser.</pre><pre>Anf.  25  FREDRIK REINFELDT (m)\r\nreplik:\r\nHerr talman! Thomas Östros tillhör de yngre\r\nsocialdemokraterna här i kammaren. Därför var det\r\nganska väntat att slängen riktade sig mot de yngre\r\nmoderaterna.\r\nGöran Persson har suttit här och gnällt i tre år över\r\natt borgerliga statsråd försvinner under debatterna.\r\nGöran Persson orkade knappt vänta två minuter efter\r\ndet att han hade avslutat sitt anförande innan han\r\nsprang i väg. Därför får jag vända mig till Thomas\r\nÖstros.\r\nThomas Östros gjorde en poäng av att unga\r\nmoderater skulle se välfärdsstatens kris som det allena\r\nsaliggörande för att få ordning på ekonomin. Jag\r\ntycker att det är en mycket förenklad beskrivning.\r\nThomas Östros sade att moderaterna har\r\nförändrats. Det som har förändrats är omfånget av de\r\nvälfärdsåtaganden som staten, landstingen och\r\nkommunerna har. Skattetrycket höjdes under 70-talet\r\noch 80-talet. Detta har gjort att vi nu har en annan\r\nekonomisk verklighet än vad de moderater som\r\nThomas Östros refererade till hade förr i tiden.\r\nJag vet inte om Thomas Östros lyssnade till Göran\r\nPersson. I sitt anförande sade han att bidragsberoendet\r\nhar passerat alla rimliga gränser. Hur ser Thomas\r\nÖstros på det uttalandet? Var Göran Persson litet för\r\nnyliberal, som en ung moderat, när han betonade att\r\nbidragsberoendet har gått för långt? Eller får man inte\r\nföra den typen av resonemang?\r\nThomas Östros är en ung socialdemokrat. Även\r\nsocialdemokraterna är indelade i mycket intressanta\r\ngrupperingar. Det finns de som talar om egenmakt\r\noch större inflytande i välfärdsstaten. Det finns de\r\nsom säger att man inte skall diskutera det för mycket\r\nutan att det skall vara mer statssocialism och gammalt\r\ntänkande. Till vilken domän vill Thomas Östros räkna\r\nsig? Det var kul för honom att försöka sätta rubriker\r\npå oss yngre moderater. Därför kan vi även få höra\r\nvar han hör hemma någonstans.</pre><pre>Anf.  26  THOMAS ÖSTROS (s) replik:\r\nHerr talman! Fredrik Reinfeldt vet själv att det\r\nfinns en mycket stark nyliberal strömning inom\r\nModeraterna. Den fanns inte minst bland de unga\r\nuniversitetsstuderande som efter regeringsskiftet 1991\r\nhamnade i regeringskansliet. De ser på politiken på ett\r\nhelt annat sätt än vad tidigare moderater har gjort.\r\nFör dessa moderater är målet att det skall bli en\r\nnattväktarstat, en stat som bara tar hand om de mest\r\ngrundläggande principerna. För dem var det\r\nnaturligtvis helt riktigt att tiotusentals\r\noffentliganställda under en kris  fick gå rakt ut i\r\narbetslösheten.\r\nDet är alldeles självklart att vi vill bekämpa\r\nbidragsberoendet. Det handlar inte minst om\r\narbetslösheten. Det handlar om att människor skall få\r\nriktiga arbeten och inte behöva få a-kassa och KAS.\r\nInte minst ungdomar har ju en mycket knaper\r\nekonomisk situation.\r\nNär det gäller min egen ideologiska ställning inom\r\nSocialdemokraterna skulle jag vilja säga att jag tycker\r\natt det är mycket viktigt med egenmakt. Det krävs\r\nmer individualism även inom välfärdsstaten, men det\r\nviktiga är att man inte får en sann individualism om\r\nman inte har en stark välfärdsstat och därmed ett högt\r\nskattetryck.</pre><pre>Anf.  27  FREDRIK REINFELDT (m)\r\nreplik:\r\nHerr talman! Den saken skall det bli intressant att\r\nåterkomma till - vi har ju fyra år på oss.\r\nDet finns dock några grundläggande saker som vi\r\ndirekt kan bli överens om.\r\nDet är angeläget att bidragsberoendet minskas.\r\nThomas Östros anslöt sig där till Göran Persson.\r\nThomas Östros sade också att vi måste ha mer av\r\nindividuellt ansvarstagande när det gäller välfärden.\r\nSå långt är vi överens.\r\nSedan kommer vi in på en diskussion om huruvida\r\ndetta går att förena med ett högt skattetryck. Sverige\r\när ju inte längre världsledande i det fallet, men vi har\r\ntyvärr en icke särskilt hedrande andraplats efter\r\nDanmark. Det vi framför allt velat peka ut är att det\r\ninte visat sig gå att förena ett mycket högt skattetryck\r\nmed individuella lösningar.\r\nSocialdemokratin har i regeringsställning byggt\r\nupp offentliga lösningar som alltför mycket har\r\ngrundats på likriktning. Ett medelvärde skall vara\r\nnorm. Individuella lösningar tillåts inte.\r\nDet som har genomströmmat denna valrörelse i\r\nform av besked från olika socialdemokrater är snarare\r\nen återgång från den lilla försiktiga omprövning som\r\nskedde under 80-talet, då man faktiskt sade att man\r\nkunde diskutera vissa individuella lösningar, till ett\r\nhemfallande åt en mer statssocialistiskt orienterad\r\nvälfärdspolitisk syn. Det bådar inte gott för vart\r\nsocialdemokratin är på väg.\r\nVi återkommer till att skattetrycket tydligen inte\r\ninnebär individuellt ansvarstagande och individuella\r\nlösningar.</pre><pre>Anf.  28  THOMAS ÖSTROS (s) replik:\r\nHerr talman!  Det är tydligt att just skattetrycket är\r\nden centrala ekonomisk-politiska variabeln för en\r\nmoderat. För moderater har skattetrycket alltid varit\r\nför högt. Det var så 1960, 1930 och vid seklets början.\r\nLåt mig ge ett konkret exempel på vad fixeringen\r\nvid skattetrycket ger för effekter.\r\nI min hemkommun Uppsala har moderaterna -\r\ntrots att ekonomin fullständigt rasat samman - vägrat\r\natt gå med på någon som helst skattehöjning. I stället\r\nhar man t.ex. halverat den kommunala\r\nvuxenutbildningen under en period där den hade\r\nbehövts mer än någonsin.\r\nKommunal vuxenutbildning är dessutom en unik\r\nsak för Sverige och för Norden. Den skulle kunna\r\nvara en fördel i arbetslöshetsbekämpningen.\r\nHär ser man exempel på hur fixeringen vid\r\nskattetrycket och tron på att detta ger tillväxt leder\r\nfullständigt fel.</pre><pre>Anf.  29  NILS-GÖRAN HOLMQVIST (s):\r\nHerr talman!  Örebro län har under den senaste\r\nlångkonjunkturen förlorat 10 000 arbetstillfällen, och\r\nman räknar med att högst var fjärde arbetslös återfår\r\nett arbete inom Örebro län, om inte regeringen tar\r\nkrafttag för att bryta den negativa\r\nsysselsättningsprognosen. En socialdemokratisk\r\nregering får inte acceptera ett tvåsiffrigt\r\narbetslöshetstal.\r\nEtt program har arbetats fram inom Örebro län\r\nsom skall utgöra avstampet för den regionala\r\nutvecklingen och leda till ökad tillväxt. Programmet,\r\nNya möjligheter för Örebro län, syftar till att ta till\r\nvara regionens naturliga möjligheter. Man vill i\r\nsamverkan med olika aktörer skapa nya ekonomiska\r\nutvecklingsprocesser.\r\nHär krävs en strukturpolitik, byggd på ett\r\nprogramtänkande enligt detta program, omfattande\r\nområden som kommunikationer, utbildning,\r\nnäringslivsfrågor och regionalpolitik.\r\nHögskolan i Örebro är en av de största\r\nhögskolorna i Sverige vid sidan av universiteten. Det\r\nmest angelägna är att den tekniska utbildningen\r\nförstärks så att den påbörjade\r\ncivilingenjörsutbildningen, som genomförs\r\ntillsammans med högskolan i Linköping, kan\r\npermanentas, samt att högskolan får fasta\r\nforskningsresurser och kan ge forskarutbildning.\r\nFör att man skall få en väl fungerande\r\nregionalpolitik måste en rad politiska områden\r\nsamspela, som har betydelse för strukturpolitiken. Det\r\ngäller kommunikationer och utbildning i kommunerna\r\nLjusnarsberg, Hällefors, Karlskoga, Degerfors, Laxå,\r\nAskersund samt norra delen av Lindesbergs kommun\r\n- Guldsmedshyttan och Ramsbergs församlingar. Alla\r\ndessa ingår i länets s.k. halvmånebälte.\r\nGemensamt för dem är branschensidighet. Deras\r\nnäringsliv har sitt ursprung i bergshanteringen.\r\nTillkomsten av nya företag har inte alls räckt till för\r\natt kompensera för de arbetstillfällen som gått\r\nförlorade.\r\nDen process jag talar om här förstärks naturligtvis\r\nunder en lågkonjunktur, men i grunden är det fråga\r\nom en strukturell och  långsiktig process.\r\nOm man analyserar traditonella variabler om\r\nbefolkningsutveckling och arbetslöshet, som brukar\r\nligga till grund för stödområdesindelning, visar detta\r\natt samtliga kommuner inom halvmånebältet bör ingå\r\ni stödområdet.\r\nÖrebro län har ett utomordentligt läge för\r\ntransporter. Det kan beskrivas på flera sätt. Ett är att\r\nSveriges befolkningsmässiga tyngdpunkt ligger i\r\nlänet.\r\nVad som krävs framöver är att statsmakten\r\nframöver i sin sammantagna planering för de olika\r\nkommunikationsnäten genomför en utbyggnad så att\r\nvägar, järnvägar och flyg kan användas på ett optimalt\r\nsätt tillsammans.\r\nFör detta behövs en planering utöver den\r\nansvarsnivå som de skilda kommunikationsverken\r\nhar.\r\nEn sådan infrastrukturutbyggnad kommer att\r\nväsentligt bidra till regionens och länets framtida\r\nkonkurrenskraft.\r\nÖrebro flygplats är i stark utveckling. Dess läge\r\nmed nära anslutning till såväl E20, E18 och\r\nBergslagsdiagonalen/Askersundsleden samt en\r\nkommande Nobelbana gör den lämplig att betjäna ett\r\nbetydande omland på sikt. Under förutsättning att\r\nsamtliga kommunikationsslag samordnar sina\r\ninvesteringar, bör flygplatsen ha underlag för en\r\nbetydande utlandstrafik - inte bara persontrafik, utan\r\näven en stor frakttrafik.\r\nÖrebro läns flyplats återinvigdes den 1 maj 1994\r\nefter en omfattande utbyggnad. Investeringarna var ca\r\n50 miljoner kronor. De innefattade längre start- och\r\nlandningsbana, ny hangar och en allmän\r\nmodernisering. Under de senaste åren har flygplatsen\r\nnoterat en volymökning av passagerare på de\r\ninternationella direktförbindelserna med 60 %.\r\nFlygplatsen är viktig för länets näringsliv.\r\nNäringslivet i Örebro län har en starkt internationell\r\nhandelsstruktur på såväl import som export.\r\nVid ett eventuellt EU-medlemskap är det viktigt\r\natt Örebro flygplats får behålla sin tullklarering för\r\nden trafik som kommer från länder utanför EU. Om\r\ninte Örebro flygplats får behålla tullklareringen\r\ninnebär det att man måste förtulla i Köpenhamn, på\r\nArlanda eller i Oslo innan resan fortsätter till Örebro.\r\nDetta medför naturligtvis tidsförlust och en konflikt\r\nmed den höga ambitionsnivå Örebro län har haft för\r\nlänets flygplats och länets näringslivs\r\nhandelsumgänge med platser utanför Norden och EU.\r\nExporten av varor till länder utanför EU uppgår\r\ntill 54 % av godset från Örebro län. Motsvarande\r\nsiffror för importen är 61 % från länder utanför EU.\r\nDärför är det viktigt att Örebro-Bofors flygplats får\r\nbehålla sin tullklarering och att det inte skapas något\r\nnegativt för industrin.</pre><pre>Anf.  30  ELVER JONSSON (fp) replik:\r\nHerr talman!  Nils-Göran Holmqvist sade att det\r\nsvåra läget i Örebro län inte kan brytas om inte\r\nregeringen tar krafttag. Det är säkerligen riktigt, men\r\nNils-Göran Holmqvist sade inte hur dessa krafttag\r\nskulle se ut.\r\nHan nämnde utbildning och forskning - i och för\r\nsig viktiga områden - och han talade om\r\nnäringspolitik och regionalpolitik, men inte hur.\r\nHan erinrade naturligtvis inte om att\r\nsocialdemokraterna i denna kammare så sent som i\r\nvåras gick emot stora regionalpolitiska satsningar som\r\nockså var värdefulla för Örebro län.\r\nNils-Göran Holmqvist gjorde det i och för sig\r\nriktiga konstaterandet att tillkomsten av nya företag\r\ninte har kunnat kompensera för bortfallet av gamla.\r\nDet är helt riktigt, men frågan är: Hur skall denna\r\nkompensation i form av nya företag växa i en takt\r\nsom gör att vi får balans i näringsliv och\r\narbetsmarknad?\r\nJag tror för min del, herr talman, att det inte kan\r\nske genom socialdemokratiska återställare. Det skulle\r\nvara intressant om Nils-Göran Holmqvist hade någon\r\nsynpunkt på hur man skulle få de goda saker som han\r\nväntar sig från en ny regering.</pre><pre>Anf.  31  EWA LARSSON (mp):\r\nHerr talman! Jag tänker tala litet grand om\r\nsamhällsekonomi och kulturpolitik.\r\nVi har tagit guld inom ett område som inte är så\r\nväl känt för alla. Sverige har mest vägar per capita i\r\nhela världen. Då har jag inte räknat in skogsvägarna.\r\nLigan toppas alltså av Sverige. Vi har drygt\r\n24 000 km väg per miljon invånare. Norge kommer\r\npå andra plats med 21 190 km väg per miljon\r\ninvånare. Finland har 15 157 km väg per miljon\r\ninvånare. Låter det inte litet grand som skid-EM?\r\nSedan kommer USA, bilistens förlovade land, som\r\ninte har mer än 12 275 km väg per miljon invånare.\r\nPolitiker i Sverige har styrt samhällsbyggandet\r\nmed utgångspunkt i extremt väginriktade\r\nplanlösningar. Låt oss se på statsbudgeten för\r\nbudgetåren 1990/91-1993/94. Denna politik innebär i\r\nkronor och ören att budgeten för vägtrafiken har ökat\r\nmed 5 526 miljoner kronor - från 10 313 miljoner\r\nkronor till 15 839 miljoner kronor.\r\nLåt oss lyfta ned kostnaderna ett snäpp. En meter\r\nmotorväg kostar ungefär 40 000 kr att bygga, och en\r\nvanlig landsväg, ungefär 13 meter bred, kostar\r\n20 000 kr per meter. Dessa siffror gäller generellt. Det\r\nkostar naturligtvis mycket mer att bygga motorvägar i\r\nstorstadsmiljö.\r\nOm vi ser på vad vi har, guldmedalj i antal vägar\r\nper capita i världen, är det inte ett oväsentligt kapital\r\nsom ligger utspritt i Sveriges vackra kulturlandskap.\r\nTyvärr är det alltför mycket på just de ställen i landet\r\ndär vår bördigaste åkermark finns. Kapitalet måste\r\nnaturligtvis förvaltas på något sätt. Det tänker jag\r\nåterkomma till vid ett annat tillfälle.\r\nSom ny politiker i kulturutskottet har jag fått lära\r\nmig att den statliga kulturpolitiken bl.a. innebär att\r\nkulturpolitiken skall ses som en del av arbetet med att\r\nförbättra samhällsmiljön. Den knyter samman\r\nutbildning, arbete, boende, fritid, vård osv. Den berör\r\nockså planeringen och utformningen av den yttre\r\nmiljön, dvs. fysisk planering, serviceplanering,\r\nlandskapsvård och annan miljövård. Detta är en del av\r\n1974 års kulturpolitiska mål, som fortfarande gäller\r\nsom vägvisare.\r\nNu skall jag knyta ihop dessa två trådar. Ungefär\r\n70 % av ytan i en storstad är asfalterad för just\r\nbiltrafik. Det kan inte vara ett rimligt\r\nmarkutnyttjande. När det gäller Stockholms framtid\r\nhar majoriteten av politikerna i staden, länet och\r\nriksdagen valt en trafiklösning som bl.a. innehåller en\r\nmotorvägsring kring staden. Nu har över 30 000\r\nmänniskor skrivit på namnlistor och kräver en\r\nfolkomröstning. Det handlar inte bara om en\r\ntrafiklösning utan en framtida samhällsinriktning.\r\nVägverket - heder åt dem - har vid en närmare\r\ngranskning av ekonomin kring projektet funnit de\r\nekonomiska kalkylerna alltför lättsinniga.\r\nKostnaderna för öster- och västerleden ackumulerar\r\nhela tiden. Besluten om statliga garantier kan blir\r\nväldigt dyra, och tron om att låna pengar till 4 % ränta\r\nlåter numera som en saga.\r\nEn samhällsplanering som tar hand om helheten\r\nborgar för en långsiktigt hållbar budget. Även om\r\nelbilar kommer att köra på storstadens gator i\r\nframtiden, upptar ändå vägarna alltför stor yta.\r\nSkanska bedriver lobbying för en motorvägsring\r\nrunt Stockholm, och Volvo bedriver lobbying för\r\nbilburen trafik på stora bilbroar som t.ex.\r\nÖresundsbron. De företagen representerar makt. Men\r\ndet ligger ingen självklarhet i utvecklingen. En\r\nframtida kulturmiljöpolitik kräver helt andra\r\nlösningar. Det är en utmanande framtid vi går till\r\nmötes. Stora investeringar i infrastruktur i enlighet\r\nmed nuvarande planer medför att ett ekonomiskt\r\ntänkande cementeras fast, som i den här ekonomiska\r\ndebatten inte visar på speciellt stora krafttag för\r\nförändringar. Det finns dock öppningar vad beträffar\r\npolitiska styrmedel. Oavsett vem det var som var först\r\nmed att föreslå skatteväxling som styrmedel, har vi\r\nändå inte tillräckligt många med oss för att kunna\r\ngenomföra en sådan just nu.\r\nDet är stort att få guld. Men det är ännu större att\r\nse till innehållet i guldmedaljen. Det kanske allra\r\nviktigaste i vägen till guldmedaljen, är att vägen\r\nkantas av ett gigantiskt budgetunderskott som liknar\r\nen sorgkant.\r\nNu skall vi alla solidariskt vara med och betala för\r\natt hjälpa till att minska budgetunderskottet. Medge då\r\natt det kan verka litet stötande att politiker samtidigt\r\nvill satsa på denna typ av förändringar i infrastruktur,\r\nt.ex. en motorvägsring kring Stockholm.</pre><pre>Anf.  32  SONJA REMBO (m):\r\nHerr talman! Räkneverket står på 5:40 nu. Det\r\nkanske inte är så lyckat.</pre><pre>Anf.  33  FÖRSTE VICE TALMANNEN:\r\nFår jag be talarna att hålla sig i närheten av\r\ntalarstolen innan ni går upp så att vi kan hålla\r\nkammarens tidsschema. Varsågod.</pre><pre>Anf.  34  SONJA REMBO (m):\r\nHerr talman! Jag räknar med en halv minut till\r\ngodo.</pre><pre>Anf.  35  FÖRSTE VICE TALMANNEN:\r\nDet avgör talmannen!</pre><pre>Anf.  36  SONJA REMBO (m):\r\nHerr talman! \"Det kommer en tid då varje nation\r\nstannar upp och reflekterar över sin framtid. Sådana\r\nögonblick infaller oftast i perioder av nedgång och\r\nkris. Samhällets förmåga till omprövning och\r\nförnyelse sätts därmed på ett hårt prov.\"\r\nSå inleder Lindbeckkommissionen sin analys av\r\nden svenska krisen.\r\nSom framgått av den tidigare debatten har\r\nproblemen vuxit i omfattning under ett par decennier.\r\nDen fyrfaldiga kris som inledde 1990-talet utgör\r\nsnarast en bekräftelse på ett mer än två decennier\r\nlångt misslyckande. Hög arbetslöshet är ett\r\nekonomiskt och socialt gift i samhället.\r\nArbetsmarknadspolitiken har alltid varit högt\r\nprioriterad i Sverige. Så har också varit fallet under de\r\ntre senaste åren. Aldrig tidigare har någon regering\r\ngjort så stora ansträngningar för att sysselsätta\r\nmänniskor som hamnat utanför den reguljära\r\narbetsmarknaden. Men arbetsmarknadspolitiska\r\nstödåtgärder får aldrig ersätta riktigt arbete på\r\nsedvanliga, konkurrensmässiga villkor.\r\nArbetsmarknadspolitiken behöver genomgå\r\ngenomgripande förändringar. Sedan slutet av 1960-\r\ntalet har arbetsmarknaden kännetecknats av praktiskt\r\ntaget permanenta obalanser. Kostnaderna för\r\narbetsmarknadspolitiken har ökat trendmässigt. Men\r\nframför allt måste vi ha en politik som gynnar\r\ntillkomsten av riktiga arbeten i lönsamma företag och\r\neffektiva förvaltningar.\r\nKunskapsnivån måste genomgående höjas.\r\nSverige har under de senaste 20 åren förlorat den\r\ntätposition som vi tidigare hade. Som en följd av\r\nfelaktiga prioriteringar har ett par generationer inte\r\nfått den utbildning som behövs för att de skall kunna\r\nhävda sig på arbetsmarknaden. Alltför många\r\nåterfinns nu inom gruppen långtidsarbetslösa med en\r\nfelaktig eller alltför låg utbildning.\r\nFyrpartiregeringen har lagt grunden för den\r\nutbildnings- och forskningspolitik som krävs för att få\r\nden nödvändiga strukturomvandlingen mot en\r\nkunskapsintensiv, högproduktiv produktion och en\r\nlångsiktigt uthållig tillväxt och arbete. Men vi måste\r\ngå vidare för att höja kompetensen på både bredden\r\noch djupet.\r\nMen den nya utbildningsministern vill återta de\r\nmedel ut löntagarfonderna som har ställts till den\r\nhögre utbildningens och forskningens förfogande. Det\r\nvittnar inte om att regeringen är mogen det\r\nnytänkande som krävs.\r\nVår industriella bas är alltför liten. Det har inte\r\nvarit någon tillväxt av sysselsättningen i den privata\r\nsektorn de senaste 40 åren. Nyföretagandet måste öka.\r\nDå måste villkoren för och attityderna gentemot\r\nföretagandet, och dess absoluta förutsättning,\r\nföretagarna, ändras i grunden.\r\nDärför inriktades regeringen Bildts politik på att\r\nskapa ett gynnsamt klimat för företagande och arbete.\r\nStela strukturer och regelsystem har börjat\r\nmoderniseras. Skattepolitiken har inriktas på att\r\nstimulera arbete och sparande. Utbildningspolitiken\r\nhar inriktats mot framtidens krav på kunskaper. De\r\noffentliga monopolen inom vård och omsorg har\r\nöppnats för konkurrens och nyföretagande. Listan kan\r\ngöras lång.\r\nVi har under det här året börjat se resultat.\r\nOptimismen i företagen har ökat markant.\r\nArbetslösheten minskar. Antalet riktiga jobb ökar\r\nstadigt. T.o.m. byggbranschen visar ett glädjande\r\ntrendbrott i orderingången och, som tidningen\r\nByggarbetaren rapporterade några dagar före valet, en\r\ndramatisk nedgång av byggarbetslösheten. AMS har i\r\ndagarna presenterat en mer optimistisk prognos än\r\ntidigare; den förutsätter dock att räntan hålls i schack.\r\nUtan ett tydligt ja i folkomröstningen om medlemskap\r\ni EU lär det inte bli möjligt.\r\nHerr talman!  Sverige har nu en, förmodligen\r\nunik, chans att utnyttja konjunkturuppgången till att\r\narbeta vidare med den omläggning av politiken som\r\nkrävs för att uppgången skall befästas och leda till ett\r\nbestående trendbrott, i riktning mot hög sysselsättning\r\npå en arbetsmarknad som kommer att ha mycket litet\r\ngemensamt med det industrisamhälle som tidigare\r\nutgjort normen för regelsystemen.\r\nRegeringsförklaringen ger inget hopp om att\r\nsocialdemokratin är mäktig den omprövning och\r\nförnyelse som krävs. Det är återställare som gäller.\r\nDe ungdomsfientliga turordningsreglerna skall\r\nåterställas. Ungdomar, invandrare och andra som inte\r\nhar så lätt att finna ett arbete skall förvägras rätt till\r\nprovanställning under ett år. Det fackliga vetot skall\r\nåterigen hindra småföretag att konkurrera om\r\nentreprenader. Skattehöjningar skall återigen försvåra\r\nföretagande och göra det mer lönsamt att\r\nskatteplanera än att arbeta. Kan Anders Sundström\r\ntala om för oss hur en sådan politik skall skapa tillväxt\r\noch nya jobb?\r\nDen allmänna arbetsmarknadsförsäkringen som nu\r\när en del av den generella välfärdspolitiken och som\r\nfrämjar arbetslinjen skall av ideologiska skäl\r\nprivatiseras. Det fackliga monopolet skall återställas.\r\nHerr talman! I stället för att anpassa reglerna efter\r\nverkligheten, planeras statliga uthyrningsföretag för\r\narbetslösa. Samtidigt vägrar man att öppna dörren för\r\nnya jobb i den privata tjänstesektorn. Dogmer är\r\nviktigare än förslag till lösningar på ett av vår tids\r\nstörsta ekonomiska och sociala problem. Man tar sig\r\nför pannan!\r\nRegeringsförklaringen talar om samförstånd och\r\nsamverkan. Men politiken visar att detta är nyspråk\r\nför en återgång till planhushållning och\r\nkorporativism. Är detta den socialdemokratiska\r\nmodellen för framtiden när det gäller Sveriges\r\nframtid?</pre><pre>Anf.  37  HELENA NILSSON (c):\r\nHerr talman!  Den svenska arbetsmarknaden\r\nbefinner sig inte bara i kris, den befinner sig också i\r\nen brytningstid. Under hela 1900-talet har\r\nsysselsättningen varit koncentrerad till storföretagen.\r\nProduktionen har baserats på inhemska råvaror, och\r\nde internationella framgångarna har byggt på\r\ninnovationer, i huvudsak med ursprung från 1800-\r\ntalets slut.\r\nNu växer inga storföretag fram; de innovationer\r\nsom görs genererar inte sysselsättningen i\r\nstorindistrin. Inom vilka sektorer kommer då\r\nframtidens arbetstillfällen att skapas, och hur kan vi\r\npolitiker skapa förutsättningar för att möta framtidens\r\nutmaningar?\r\nCenterpartiet verkar för ett samhälle i ekologisk\r\nbalans och för att alla delar av Sverige skall leva. Vi\r\nser optimistiskt på att framtidens jobb kan skapas om\r\nvi fortsätter in i det som vi kallar kretsloppssamhället.\r\nDet kräver politiska beslut inom en rad områden, som\r\nenergi och skatter samt regional-, miljö- och\r\narbetsmarknadspolitik.\r\nFörsta steget i kretsloppssamhället är taget, tack\r\nvare Centerpartiets initiativ i den förra regeringen.\r\nLagen om producentansvar på förpackningar har satt i\r\ngång produktion av vardagsvaror baserade på\r\nbiologiska råvaror. Det kommer att ge jord- och\r\nskogsbruket nya uppgifter som råvaruproducenter.\r\nOch eftersom dessa näringar är basen för landsbygden\r\nger de också en möjlighet för landsbygden att\r\nutvecklas och att överleva.\r\nMen varuproduktion baserad på biologiska råvaror\r\nkräver också mer samverkan mellan forskning och\r\nutveckling inom biologi och teknik. Om\r\nenergiproduktionen framöver baseras på\r\nförnyelsebara energikällor mer lokalt och småskaligt,\r\nkommer också nya jobb att skapas.\r\nDrivmedel från biologiska råvaror för bl.a. bilar\r\noch lastbilar skulle på samma sätt ge nya jobb.\r\nFörutom nya jobb skulle vi också få en bättre miljö\r\noch bättre bytesbalans. Råvarorna skulle inte heller\r\nsina om de används enligt ekologiska principer.\r\nKretsloppsprinciperna innebär också att varor kan\r\nåteranvändas eller återvinnas. Om man tar en bil eller\r\nen dator som exempel kan återvinningsprocessen ske\r\ngenom att \"rulla bandet baklänges\". Det skulle ge nya\r\njobb för många yrkeskunniga, som i dag är arbetslösa\r\noch som ställer frågan till oss politiker: Vem\r\nefterfrågar min kompetens?\r\nDetta förutsätter en politisk vilja och en ideologisk\r\nklarsyn om var framtidens arbeten skapas och om att\r\nförutsättningar ges genom politiska beslut. Vi i\r\nCenterpartiet har redovisat en sådan politik i årets\r\nvalrörelse.\r\nHerr talman!  När jag läser regeringsförklaringen\r\nblir jag besviken på Socialdemokraterna. I avsnittet\r\nom miljön berörs kretsloppet på ynka tre rader. Inte\r\nen ambition, inte en tanke på att nya gröna jobb kan\r\nskapas kan man skönja. Kretsloppet fick tre rader. Det\r\nfinns inte en enda rad om förnyelsebara energikällor\r\noch nya alternativa drivmedel, som också ger nya\r\njobb, och detta i en tid då alla ansträngningar behövs\r\nför att minska den höga arbetslösheten. Jag vill göra\r\narbetsmarknadsministern uppmärksam på att\r\nsysselsättningsfrämjande åtgärder kan skapas på\r\nmiljöområdet, så att det inte bara blir sedvanliga\r\nsocialdemokratiska betongprojekt med bl.a. broar och\r\nmotorvägar. De ger oftast kortsiktiga jobb.\r\nDen inom kort aviserade ekonomisk-politiska\r\npropositionen sägs innehålla radikala åtgärder.\r\nRadikalt vore om den innehåll\r\nsysselsättningsfrämjande åtgärder som skatteväxling,\r\nmed sänkt skatt på arbete och höjd skatt på miljöfarlig\r\nverksamhet för att skapa fler långsiktiga jobb och för\r\natt föra Sverige in i ekologisk balans.\r\nVi inom Centerpartiet vill driva en konstruktiv\r\noppositionspolitik kring dessa frågor för att bland\r\nandra åtgärder minska arbetslösheten.</pre><pre>Anf.  38  ELVER JONSSON (fp):\r\nHerr talman!  Först vill jag välkomna den nye\r\narbetsmarknadsministern i ett viktigt men svårt\r\nämbete.\r\nHerr talman!  Arbetslösheten slår hårt mot alla i\r\nsamhället, både för dem som drabbas och också för\r\nsamhällsekonomin. Den kraftiga industrinedgången\r\nunder 1980-talets senare del, där arbetslösheten från\r\nhösten 1990 sköt fart, har varit en utomordentlig\r\npåfrestning för hela det svenska samhället.\r\nDe flesta av oss har eller har haft någon arbetslös\r\nsom vi känner, i släktskapet eller i grannskapet.\r\nDärför är det hoppfullt att den öppna arbetslösheten\r\nsjunker, att varslen är rekordlåga och att antalet lediga\r\nplatser ökar. Man kan konstatera att det är ett resultat\r\nav en begynnande konjunkturuppgång men också av\r\nen genomtänkt och positiv arbetsmarknadspolitik.\r\nJag har ofta nämnt tre områden som behöver\r\nfungera för att få en bra arbetsmarknad: den aktiva\r\narbetsmarknadspolitiken, företagspolitiken samt sunda\r\nstatsfinanser.\r\nArbetsmarknadspolitiken har varit aktiv, för att\r\ninte säga massiv, under de senaste åren. Aldrig\r\nnågonsin under efterkrigstiden har så mycket satsats\r\npå åtgärder, för att människor skall få jobb,\r\nfortbildning eller utbildning, för att ha beredskap att\r\nkunna ta de jobb som kommer; det kan man utan\r\növerdrift säga. Tänk bort åtgärderna om\r\nungdomspraktik, ALU och GAS, då hade vi haft en\r\nmycket svårare situation i dag.\r\nDen dåvarande socialdemokratiska oppositionen\r\nhade ofta invändningar mot fler av dessa insatser, men\r\ndet måste konstateras att insatserna, sedda i sitt\r\nsammanhang, varit framgångsrika.\r\nMålet för arbetsmarknadspolitiken måste vara en\r\nsituation där tillväxt ger arbete - en tillväxt som är\r\nekologiskt balanserad. En varaktigt ökad\r\nsysselsättning bygger alltså på en sund ekonomi, en\r\nkraftfull miljöpolitik, en regional balans och goda\r\nförutsättningar för investeringar och nya arbetsplatser.\r\nDet senaste halvåret har visat på flera ljuspunkter.\r\nBotten i den svåraste recessionen på över ett halvsekel\r\nförefaller vara passerad. Exporten har vuxit kraftigt\r\ndet senaste året, produktionen har stigit och\r\ninvesteringarna har ökat. Ändå kommer läget på\r\narbetsmarknaden att vara ansträngt över en ansenlig\r\ntid. Högsta prioritet måste därför ges att bekämpa\r\narbetslösheten och särskilt viktigt är det att få bukt\r\nmed långtidsarbetslöshet och arbetslöshet bland\r\nungdom. Också här kan man i sitt sammanhang påstå\r\natt kampen varit förhållandevis framgångsrik.\r\nDen allmänna konjunkturuppgången kommer\r\nnaturligtvis att leda till att fler får jobb, kanske bortåt\r\n200 000. Från Folkpartiets sida har vi sagt att\r\nförutsättningar måste skapas för minst dubbelt så\r\nmånga. Uppemot 500 000 nya jobb behövs.\r\nFram till sekelskiftet behövs det en stor ökning\r\ninom främst det privata näringslivet om vi skall få en\r\npositiv arbetsmarknad som bär upp samhällsekonomi\r\noch hög sysselsättning. Därför är det viktigt att\r\nfullfölja vad den förra regeringen påbörjade då det\r\ngällde att skapa nya och bättre villkor för att både\r\nstarta och långsiktigt driva företag. Det gäller inte\r\nminst de små företagen.\r\nEn politik för tillväxt är alltså en politik för\r\nföretagande och nyföretagande, där de små och\r\nmindre företagen spelar en mycket viktig roll för\r\ndynamiken i näringslivet och för den regionala\r\nbalansen. De åtgärder som under den senaste\r\nregeringsperioden har genomförts är en rad åtgärder\r\nsom syftar till att det skulle kunna anställas fler. Det\r\nhar blivit ändrade skatteregler, bättre villkor för privat\r\nriskkapital, avregleringar, ökat stöd för innovatörer,\r\nförändringar i arbetsrätten, m.m.\r\nHerr talman!  Den förda politiken har skapat en\r\noptimism inte minst bland småföretagarna i landet.\r\nDet är viktigt att denna optimism inte kommer av sig\r\ngenom s.k. återställare. Därför har det skapat en icke\r\nobetydlig oro att den socialdemokratiska propagandan\r\ni valrörelsen föreslog en politik som skulle kunna\r\nbromsa eller rent av motverka en sådan god\r\nutveckling.\r\nDet är inte bra med snabba kast vare sig på\r\narbetsrättens område eller när det gäller de\r\nekonomiska villkoren för företagen. Man har inrättat\r\nsig efter den nya ordningen med bl.a. förlängd\r\nprovanställning, och man kan känna det som ett hot\r\natt nu få mer snäva regler, vars effekt kommer att bli\r\nen mer restriktiv hållning till  nyanställning.\r\nDen tidigare redovisningen från\r\nsocialdemokratiskt håll om inställningen till privat\r\nriskkapital ger också bekymmer. Skall vi få fler och\r\nnya innovatörer måste det vara villkor som stimulerar.\r\nSumman av de reformer jag har pekat på var att det\r\nskulle bli möjligt och intressant att nyanställa\r\nmänniskor.\r\nHerr talman!  När man nu ser i backspegeln kan\r\nman möjligen säga att det inte tjänar så mycket till att\r\nuppehålla sig vid det som har varit, vad som har gjorts\r\noch vem som har gjort det. Som liberal vill jag gärna\r\nse framåt. Vårt mål är att det till sekelskiftet ges\r\nutrymme för en halv miljon nya jobb netto. Vi är\r\ndessutom övertygade om att dessa jobb kommer att\r\nbehövas i den privata sektorn, där det under de senaste\r\n40 åren egentligen inte har skett någon nettoökning.\r\nEtt ja till EU är för övrigt i detta sammanhang av stor\r\noch avgörande betydelse.\r\nMin vädjan till regeringen och statsrådet\r\nSundström blir därför: Låt den inledda\r\narbetsmarknadspolitiken med dess bredd få fullföljas!\r\nDet skulle inte bara ses som en generös och storsint\r\nhållning från en tillträdande ny regering, det skulle ge\r\nfler människor ett riktigt jobb. Det skulle vara den\r\nbästa enskilda och kollektiva presenten till dagens\r\narbetslösa och morgondagens välfärdssamhälle.</pre><pre>Anf.  39  HANS ANDERSSON (v):\r\nHerr talman!  Kampen mot arbetslösheten måste\r\nstå främst på dagordningen när det gäller den\r\nekonomiska politiken. Det har den inte gjort. Vi\r\nhoppas att den skall göra det nu.\r\nArbetslösheten är ett gissel för människor, den är\r\nett gissel för hela löntagarkollektivet, den drabbar vår\r\nvälfärd, den är huvudorsaken till de usla\r\nstatsfinanserna.\r\nDen ekonomiska politiken måste ta den stora\r\nbördan. Arbetsmarknadspolitiken kan bara vara en\r\nrestpost när det gäller att klara full sysselsättning och\r\nbekämpa arbetslösheten. Det är mitt och mitt partis\r\nförsta budskap.\r\nDen borgerliga politiken var en passiv politik. Det\r\när riktigt, Sonja Rembo, att det gick stora pengar till\r\narbetsmarknadspolitiken. Det gick enorma pengar\r\ngenom det passiva kontantstödet. Men det var en\r\npassiv och oambitiös politik. Den ledde inte till ett\r\nförändrat näringsliv. Den ledde inte till att vi kunde\r\nupprätthålla den kommunala välfärden. Den ledde inte\r\ntill att vi fick den våldsamma expansion som vi har\r\nbehov av inom utbildningssektorn.\r\nDen ledde däremot till avreglering. Den ledde till\r\notryggare förhållanden. Det var åtstramning. Det var\r\nEU-anpassning. Det var passivitet.\r\nKonjunkturen vänder nu. Det är rätt.\r\nArbetslösheten minskar. Det är också rätt. Men kom\r\nihåg vad vi pratar om! Vi pratar i dag om över 13 %\r\nbruttoarbetslöshet. Långtidsutredningen, AMS och\r\nKonjunkturinstitutet spår 12 % för 1995/96. Vi pratar\r\nom rekordarbetslöshet i Sverige. Vi kan från\r\nVänsterpartiets sida aldrig acceptera detta. Vi får inte\r\nvänja oss vid denna höga arbetslöshet.\r\nDet går säkert att komma vidare. Vi har goda\r\nförutsättningar i Sverige. Men det finns inga enkla\r\nlösningar. Det finns dock nu en röd majoritet i\r\nriksdagen, och det finns möjlighet att göra den litet\r\ngrönare dessutom. Därmed har vi goda förutsättningar\r\nför att faktiskt skapa jobb.\r\nVänsterpartiets helhetspolitik är faktiskt en politik\r\nför att sätta människor i arbete. Omfördelningen\r\nhandlar om att omvandla passivt finansiellt sparande\r\ntill effektiv efterfrågan. Därav våra förslag när det\r\ngäller skattepolitiken. Därav våra förslag när det\r\ngäller att justera ersättningarna för långtidssjuka, a-\r\nkassan, osv.\r\nAtt upprätthålla den kommunala ekonomin är\r\nockså att upprätthålla kvinnojobb och jobb som är\r\nviktiga för människors välfärd. Näringspolitiken har\r\nlegat för fäfot. Det finns mängder att göra på det\r\nområdet: energiomställningen, skatteväxlingen. Det är\r\nriktigt. Vi måste omvandla Sveriges näringsliv till ett\r\nmycket grönare och mycket mer miljövänligt\r\nalternativ.\r\nBeträffande arbetstiden skall vi äntligen få en\r\narbetstidsutredning igen. Förhoppningsvis får den helt\r\nandra och moderniserade direktiv.\r\nUtbildningsapparaten måste kraftigt förstärkas.\r\nArbetsmarknadspolitiken är restposten. Det är den\r\nsom skall ta hand om det vi annars inte kan ta hand\r\nom.\r\nLåt mig nämna några aspekter på vår\r\narbetsmarknad som inger mig bekymmer. Övertiden\r\när en, arbetsmarknadsministern. Vi kan inte bara be,\r\nböja knä och säga till arbetsgivarna: Ni kan väl\r\nanställa! Vi kan inte bara ersätta dem för att de\r\nanställer, så att arbetskraften är praktiskt taget gratis.\r\nBegränsa övertiden! Det finns lagliga möjligheter, och\r\nvi har lagt fram många sådana förslag.\r\nVi har i dag en avreglerad arbetsmarknad.\r\nLagstiftningen har gjort sitt. Det är fritt fram att hyra\r\nin, det är fritt fram med uppdragsverksamhet, det är\r\nfritt fram med långa prov- och visstidsanställningar.\r\nHuvuddelen av dem som i dag anställs är ofta på viss\r\ntid. Vi håller på att få en mycket segregerad\r\narbetsmarknad, med en kärna som är fast anställd, och\r\nfolk som bara kommer in när det finns ett absolut\r\nbehov av dem - sedan ut.\r\nDet är ett totalt orimligt sätt att fördela\r\nkostnaderna för övertalighet och arbetslöshet.\r\nSamhället får ta på sig alla kostnader. Individen får ta\r\npå sig all otrygghet. Företagen utnyttjar bara vid exakt\r\nrätt tillfälle den resurs som arbetskraften utgör.\r\nDet har kommit signaler från Allan Larsson om att\r\nfortsätta den här verksamheten, om än i andra former.\r\nJag är utomordentligt kritisk mot det och hoppas att\r\nalla initiativ av den typen läggs över till den pågående\r\narbetsmarknadspolitiska utredningen.\r\nVi har från Vänsterpartiet föreslagit en\r\nframtidsfond. Tanken är mycket enkel. Det uppstår\r\ndevalveringsvinster i Sverige. Vinsterna uppstår i\r\nnäringslivet. Alla kostnader tar medborgarna och\r\nstatsfinanserna. Vi menar att man då också måste\r\navsätta delar av de vinster som uppkommer, inte för\r\natt konsumera, utan för att höja produktiviteten,\r\nförbättra arbetsorganisationen, utveckla kompetensen.\r\nVinstdelning på dessa villkor är vårt förslag.\r\nJag nämnde kompetens. Det är kanske det allra\r\nruskigaste. Redan i dag har vi flaskhalsar på\r\narbetsmarknaden. Den företagsförlagda utbildningen i\r\nAMS-programmet hade bara en tiondel av prognosen\r\ni resultat, 2 900 platser. Det är inte så konstigt. Man\r\nsänkte faktiskt bidragen och stimulanserna till\r\nföretagsförlagd utbildning, medan man hade horder\r\nmed folk som gick i verklighetsfrämmande\r\nungdomspraktik och ALU-verksamhet.\r\nFör AMS-utbildningen och AMU-utbildningen\r\nsänktes utbildningsbidragen. Det var lönsammare att\r\ngå passiv än att delta i ett praktiskt utbildningsarbete,\r\nsom förkovrade mig för den framtida\r\narbetsmarknaden. Det är hemskt.\r\nNUTEK-rapporten, om tilläggsmöjligheter, talar\r\nom stora brister i slutet av seklet inom\r\nteknikerutbildningen. Kompetensutredningen, som\r\nlades fram för två och ett halvt år sedan, har inte lett\r\ntill några åtgärder. Vi har i motion efter motion\r\nföreslagit möjligheter att ta till vara alla förslag i\r\nKompetensutredningen. Ingenting har hänt. Även här\r\ngäller det att företagen och arbetsplatserna måste\r\nutbilda sina medarbetare. Det kan inte bara vara\r\nsamhällets ansvar. Men även samhället har ett\r\njätteansvar, och vi måste satsa mycket mer.Lägg om\r\narbetsmarknadspolitiken! Se till att\r\narbetsförmedlingarna får resurser, att det verkligen\r\nfinns personal där! Se till  att den ordinarie\r\narbetsmarknaden får stå i centrum och att de\r\nartificiella åtgärderna dras ner rejält!\r\nJag återkommer med frågor om en del andra saker\r\nnär det gäller den socialdemokratiska politiken.</pre><pre>Anf.  40  SONJA REMBO (m) replik:\r\nHerr talman! Det har förts en passiv\r\narbetsmarknadspolitik, sade Hans Andersson. Det har\r\nvi sannerligen inte gjort. Aktiv arbetsmarknadspolitik\r\ni klassisk svensk mening innebär AMS-jobb. Det har\r\nförvisso funnits AMS-jobb i mycket stora mängder,\r\noch de har varit till nytta och glädje för de människor\r\nsom inte har lyckats att få en fast fot på\r\narbetsmarknaden och som har förlorat sina jobb,\r\nvilket är ett resultat av 1980-talets misslyckade\r\npolitik.\r\nMen fyrpartiregeringen har gjort så oändligt\r\nmycket mer som kan införas under rubriken Aktiv\r\narbetsmarknadspolitik: sänkta skatter för företagandet,\r\navreglering av sådana regelsystem som leder till\r\nstelhet, inflexibilitet, satsningar på nya och djupare\r\nkunskaper inom såväl skolan som den högre\r\nutbildningen. Detta är en mycket aktiv\r\narbetsmarknadspolitik, en aktiv politik för arbete i\r\nföretag och i effektiva förvaltningar inom den\r\noffentliga sektorn.\r\nHans Andersson föreslog att AMS skulle få mer\r\npersonal och att övertiden skulle regleras. Vi har\r\nlänge förordat ett modernt alternativ när det gäller\r\narbetstiden. Vi vill ha mer flexibilitet, mindre\r\ndetaljstyrning och mindre lagstiftning. Men det är inte\r\ndetta som Hans Anderssons parti förordar. Ni förordar\r\nen generell sänkning av arbetstiden till sex timmar per\r\ndag. Det skulle allvarligt försvåra problemen.</pre><pre>Anf.  41  HANS ANDERSSON (v) replik:\r\nHerr talman! Nej, Sonja Rembo, försök inte att\r\nblanda bort korten. Jag har sett på utfallet av AMS\r\nåtgärdspaket.\r\nArbetsmarknadsutbildning minskade med hälften i\r\ndet reguljära utbildningsväsendet. Varför? När\r\nincitamenten är sådana att man får mer för att sitta\r\npassiv och mindre för att vara aktiv, då blir detta\r\nresultatet. Det är den politik som har bedrivits.\r\nPrognosen för utbildning i företag var 27 500\r\nplatser. Utfallet blev 2 900. Man sänkte bidraget från\r\n90 kr till 60 kr per timme. Det var vad man lyckades\r\ngöra. Och utfallet blev också sämre stimulans och\r\nmindre volym.\r\nUtfallet av rekryteringsstöd och beredskapsjobb\r\nblev också långt under vad man hade förväntat sig.\r\nMan hade planer på ohyggliga volymer ifråga om\r\nALU-verksamhet och ungdomspraktikverksamhet.\r\nDelar av detta, t.ex. ALU, tas inte ens från budgeten\r\nför förmedlingarna, länsarbetsnämnderna och AMS.\r\nDet var inga problem att låna från Riksgälden.\r\nSignalerna har varit fullständigt felaktiga: passivitet. I\r\nstället har man försämrat arbetstryggheten, a-kassan,\r\nLAS och inflytandemöjligheten i MBL. Jag kallar\r\ndetta för avreglering och passivitet, och det tycker jag\r\natt jag har alla skäl att göra.\r\nAMS har på så sätt inte kunna förbruka sina\r\nresurser. Stimulanserna har varit sådana att det har\r\nblivit pengar över, samtidigt som    600 000\r\nmänniskor har varit arbetslösa. Det är därför inte\r\nkonstigt att kontantstödsvolymen stegrades till\r\nfullständigt oanade höjder under förra budgetåret -\r\njag tror att det rörde sig om 42 miljarder kronor, som\r\ntill största delen var upplånade från\r\nRiksgäldskontoret.\r\nDet var en usel politik med passivitet, utan\r\nambitioner, ingenting av näringspolitisk verksamhet\r\noch mycket dålig utbildningspolitisk verksamhet. Jag\r\när glad över att vi står inför en ny tidsålder, Sonja\r\nRembo.</pre><pre>Anf.  42  SONJA REMBO (m) replik:\r\nHerr talman! Jag håller med Hans Andersson om\r\natt den klassiska socialdemokratiska politiken har\r\nmånga usla inslag. Det finns fortfarande kvar alltför\r\nmycket av den i åtgärdsarsenalen och i vårt sätt att\r\nhantera arbetsmarknadspolitiken. Det håller jag med\r\nom. Det krävs en grundläggande omläggning.\r\nDen åtgärdsvolym som AMS ansåg vara maximal,\r\ndvs. 3 % av arbetskraften i arbetsmarknadspolitiska\r\nåtgärder, har under den här tiden fördubblats.\r\nArbetsförmedlarna har gjort ett fantastiskt arbete för\r\natt hjälpa de människor som har blivit arbetslösa. Att\r\nkalla detta för passiv politik är gravt missvisande.\r\nHans Andersson talade om att man har lånat till\r\nkontantersättningarna. Så är det ju med hela\r\narbetsmarknadspolitiken. Den har i mycket hög\r\nutsträckning bidragit till budgetunderskottet. Det är\r\nostridigt.\r\nNär det gäller utbildning glömmer Hans\r\nAndersson de mycket stora satsningarna på utbildning\r\ninom det reguljära utbildningsväsendet. Det har\r\ninrättats 90 000 fler platser, och det skall man också\r\nräkna in när man talar om regeringens politik för\r\naktivt arbete.</pre><pre>Anf.  43  HANS ANDERSSON (v) replik:\r\nHerr talman! Låt mig upprepa min huvudpoäng.\r\nDen ekonomiska politiken har varit så passiv i dess\r\nhelhet att det har blivit en explosion av antalet\r\narbetslösa. Dessa har då hamnat i\r\narbetsmarknadspolitiken, som inte har haft möjlighet\r\neller resurser för att ta hand om dem. Dessutom har\r\nman genom regelförsämringar tvingat ut folk i total\r\npassivitet, därför att incitamenten och stimulanserna\r\nhar varit felaktiga.\r\nVarje tillstymmelse till näringspolitik har saknats.\r\nVi har likt en barnmorska fått dra fram ROT-\r\nprogrammen. Det har inte funnits någonting av\r\nmiljöprogram och miljöteknik som kunde ha gett\r\nsysselsättning. Hur många människor i kommuner har\r\ninte fått gå ut i arbetslöshet och sedan komma tillbaka\r\ntill nästan samma jobb? Det finns många sådana\r\nexempel med lägre kvalitet, lägre arbetsmotivation,\r\nlägre förtjänst. Vad är det för politik? Jo, det är\r\noambitiös och passiv politik. Därför har kostnaderna\r\nför kontantstödet exploderat.\r\nNär det gäller utbildningssatsningar har\r\nutbildningsvolymen ökat. Det är bra. Vi krävde att\r\nvolymen skulle ökas än mer, men det finns ju också\r\nfysiska gränser för att man skall kunna göra det\r\nsnabbt. Jag håller gärna med om att 80-talet var en\r\nbedrövelse i fråga om att upprätthålla en rimlig volym\r\noch en framåtriktad kvalitativ utbildningsapparat i\r\nSverige. Det kommer vi att få lida av under lång tid\r\nframöver.</pre><pre>Anf.  44  ANNIKA NORDGREN (mp):\r\nHerr talman!  Första gången jag står i denna\r\ntalarstol vill jag vara något av en visionär. Visioner är\r\nnågonting som jag har saknat i debatten.\r\nTiden är för länge sedan mogen för oss politiker\r\nav alla kulörer att se den skapande människans kraft,\r\nvårt kreativa kapital och att fatta beslut därefter.\r\nFå länder kan visa upp maken till så duktiga\r\ninnovatörer och uppfinnare som vi kan göra i Sverige.\r\nVi har en lång tradition att falla tillbaka på inom\r\ndenna bransch.\r\nDenna kunskap måste aktivt tas till vara. Vi måste\r\nskapa förutsättningar för dessa idémänniskor,\r\neftersom de är en viktig del av framtidens industri.\r\nMiljövård är en stor industribransch. Den är\r\ndessutom en av världens snabbast växande. Detta\r\ninnebär ju en enorm arbetsmarknad och en nödvändig\r\nutveckling.\r\nMycket alarmerande är att Sverige håller på att slå\r\nav på takten inom detta område. Vi håller på att halka\r\nefter helt enkelt, och det är ju alarmerande. Detta\r\nvisar en OECD-rapport som borde leda till stor\r\neftertanke och stor handlingskraft i Sverige.\r\nHerr talman! Hur kan detta komma sig? Som jag\r\ninledningsvis sade är det knappast kreativitet och\r\nkunskap som vi lider brist på här i Sverige.\r\nEgentligen är det inte särskilt förvånande att det är\r\npå det här sättet. Det lönar sig ju inte satsa på ny\r\nmiljövänlig och energisnål teknik i dag. Vad gör vi då\r\nför fel? Jo, vi konserverar ju vår industri i och med\r\nlåga energipriser och minst sagt försiktiga styrmedel\r\npå miljöområdet.\r\nVi måste göra det kortsiktigt lönsamt att göra\r\nlångsiktiga satsningar. Detta gör man med en\r\nskatteväxling - vilket tidigare har nämnts här i dag -\r\nsom enligt miljöpartistisk modell innebär sänkt skatt\r\npå arbete och höjd skatt på ändliga råvaror och energi.\r\nSom många tror eller befarar menar vi inte att en\r\nskatteväxling skall ske på 24 timmar. Men vi måste\r\näntligen börja någon gång. Vi ger industrin chans att\r\nställa om, och vi växlar in på rätt spår mot framtiden.\r\nVi måste lösa problemet med arbetslösheten och\r\nmiljöproblemen på samma gång.\r\nNär vi pratar om hur vi skall skapa förutsättningar\r\nför fler jobb, skall vi också ha i åtanke att den\r\nindustriella revolutionen har haft sin storhetstid.  En\r\nrealistisk framtidsbild är att rationaliseringarna inom\r\nindustrin fortsätter, allt färre kommer att arbeta inom\r\nden sektorn, inte minst beroende på att skatten på\r\narbete är så hög.\r\nHerr talman!  För att komma till rätta med\r\narbetslösheten måste vi ta till snabba åtgärder som ger\r\neffekt på kort tid. Vårt recept är arbetstidsförkortning.\r\nEn minskning av arbetstiden är både nödvändig och\r\nönskvärd för att vi i framtiden skall kunna erbjuda alla\r\nett arbete. Vi delar solidariskt på jobben. Samhället\r\nsom helhet tjänar också på en arbetstidsförkortning i\r\nstället för generella löneökningar. Arbetslösheten\r\ngräver, som vi alla vet, väldigt djupa hål i statskassan.\r\nMinskad arbetstid ger större möjlighet till\r\njämställdhet, mänskligt skapande och kreativitet. Det\r\när de tre faktorer som är avgörande för hur vi kommer\r\natt kunna handskas med den framtid som pockar på\r\nvår uppmärksamhet. Minskad arbetstid är ett utmärkt\r\nsätt att ta ut ökad välfärd utan att belasta framtiden\r\nmed ökade miljöproblem.\r\nVi måste få en ny anda i Sverige - en anda som\r\nger oss ungdomar tillförsikt inför framtiden.\r\nDessutom vill vi kunna påverka vilken väg Sverige tar\r\ni dessa frågor och försäkra oss om att vi även\r\nfortsättningsvis kan ta plats i Sveriges riksdag - några\r\nungdomar har redan kommit in i riksdagen - och föra\r\nen miljöprogressiv politik, utan att vi tvingas till\r\nbakåtsträvande EU-harmoniseringar.\r\nJag vill se ett Sverige där vi använder oss av de\r\nmånga miljögeniala uppfinningar som idéfolket\r\npresenterar, där vårt mål är en långsiktigt hållbar\r\nutveckling, och agerar efter det målet.\r\nNaturen har spelregler som inte industrin kan\r\nbortse ifrån. Det kan verkligen inte heller vi politiker\r\ngöra, även om skygglapparna verkar ha vuxit fast på\r\nmånga håll.\r\nFörst när vi tillåter oss att ställa tuffa krav på t.ex.\r\nprodukter, när vi sätter ett slutdatum för kärnkraften\r\noch först när vi tar den stora opinion på allvar som vill\r\nse oss här i Sveriges riksdag hitta nya vägar skapar vi\r\nförutsättningarna för en god miljö och nya\r\narbetstillfällen, inte minst inom den framtida\r\nexportmarknaden, som har alla möjligheter att bli\r\nbetydande.\r\nDen moroten bör - det får vi verkligen hoppas -\r\nväl verka lockande även på den mest inbitna skeptiker\r\nmot det som Miljöpartiet brukar presentera. Vi har\r\npratat om detta under många år och hoppas att vi\r\näntligen kan nå något slags samling i dessa frågor.\r\nVi ledamöter behöver påminnas om att vi har, herr\r\ntalman, ett oerhört ansvar både för den globala\r\nsolidariteten, solidariteten med människor i vårt eget\r\nland, inte minst de arbetslösa, och för solidariteten\r\nmed den natur som ger oss livsförutsättningarna.\r\nVi måste ge framtiden tillbaka till dem som vi\r\nlånar den av. Vilka lånar vi den av? Jo, det är givetvis\r\nvåra kommande generationer.</pre><pre>Anf.  45  ULF BJÖRKLUND (kds):\r\nHerr talman!  För drygt tre år sedan talade den\r\ndåvarande socialdemokratiske finansministern om den\r\nberömda vändpunkten. Mitt i ett av historiens\r\nbrantaste fall i den svenska ekonomin såg Allan\r\nLarsson vändpunkten framför sig. Han missade\r\nvändpunkten med ungefär tre år! Den kom för cirka\r\nett halvår sedan. Sedan dess har sysselsättningen\r\nstadigt ökat och arbetslösheten sjunkit. Vi får hoppas\r\natt socialdemokraternas precision i den ekonomiska\r\npolitiken är något mer exakt nu än den var under\r\nderas förra regeringsinnehav.\r\nVisst kan man som kristdemokrat känna det\r\notacksamt att först vara med och ta regeringsansvar\r\nunder den svåraste ekonomiska krisen i landet sedan\r\n30-talet och sedan inte få vara med och inkassera\r\n\"förtjänsterna\" nu när utvecklingen går åt rätt håll,\r\ninte minst på arbetsmarknaden. Men självfallet är det\r\npositivt att nu kunna notera att den förda politiken ger\r\nresultat och att tusentals människor nu åter får fotfäste\r\npå arbetsmarknaden. Konjunkturinstitutets senaste\r\nrapport, som visar att sysselsättningen kan väntas\r\nfortsätta att öka i såväl industri- som tjänstesektorn, är\r\nsjälvklart mycket glädjande.\r\nHerr talman!  Även om det finns många tecken\r\nsom tyder på en fortsatt minskad arbetslöshet, är läget\r\nfortfarande mycket bekymmersamt. Antalet arbetslösa\r\nuppgår ändå till 576 000, varav 361 000 är öppet\r\narbetslösa. Det motsvarar hela 13,2 %. Av ungdomar\r\nupp till 24 år står drygt 100 000 utan arbete. Det är\r\nglädjande nog en betydande nedgång sedan förra året\r\nvid samma tid. Antalet långtidsarbetslösa är ca 95\r\n000. Bakom dessa siffror döljer sig  lika många\r\nmänniskoöden.\r\nSom kristdemokrat oroas jag naturligtvis av att\r\nden positiva utvecklingen skall brytas av den\r\nsocialdemokratiska politik som man gick till val på.\r\nSocialdemokraternas bristande insikt om behovet av\r\nbesparingar, som inte minst manifesterats under den\r\ngångna mandatperioden, ökar självfallet risken för ett\r\nvaraktigt högt ränteläge, vilket kommer att försämra\r\ninvesteringsklimatet och framväxten av nya jobb.\r\nFördubblad beskattning av avkastning på riskvilligt\r\nkapital som satsas i företagen, i kombination med de\r\n\"återställare\" som utlovats i arbetsrätten, riskerar\r\nsjälvfallet att försämra företagsklimatet påtagligt och\r\ndärmed också försämra tillkomsten av nya\r\narbetstillfällen.\r\nKosmetiska förändringar i\r\narbetsmarknadspolitiken kan aldrig kompensera för\r\ndet försämrade klimatet för framför allt de små och\r\nmedelstora företagen som ju blir följden av den\r\nsocialdemokratiska politiken.\r\nHerr talman!  Arbetslösheten måste angripas med\r\nen samlad strategi bestående av flera olika delar. Vi\r\nhar inte råd att välja bort någon åtgärd som kan bidra\r\ntill att skapa förutsättningar för nya riktiga jobb. Vi\r\nmåste också fullt ut acceptera att alla jobb är\r\nvärdefulla. Målsättningen är självklart att få bort\r\narbetslösheten, men vi måste erkänna att det är ett\r\noerhört tufft arbete som ligger framför oss.\r\nVi kristdemokrater presenterade i valrörelsen ett\r\ntiopunktsprogram för nya jobb. Jag vill ta upp några\r\nav de viktigaste punkterna i det programmet.\r\nSaneringen av statsfinanserna måste fortsätta för\r\natt vi skall kunna skapa förutsättningar för lägre\r\nräntor. Ett gynnsamt klimat för små- och\r\nnyföretagande är en absolut nödvändighet.\r\nRiskkapitalavdrag för den som satsar kapital i\r\nsmåföretag bör införas. Men det handlar inte bara om\r\npengar, utan i minst lika hög grad om människan\r\nbakom företagandet. Det är viktigt att tidigt tillvarata\r\noch fånga upp företagsämnen. Kds vill stimulera\r\nföretagarprogram på gymnasier och dessutom\r\nsärskilda företagargymnasier.\r\nDe stora skattekilarna på arbete måste minskas,\r\ngärna i samband med en skatteväxling med höjda\r\nskatter på miljöbelastande utsläpp. Det är nödvändigt\r\nför att gynna utvecklingen av jobb inom framför allt\r\ntjänstesektorn. En sänkt tjänstemoms kan vara ett\r\nverksamt medel för att stimulera arbete i\r\ntjänstesektorn. Ett första steg skulle kunna vara ett\r\ninförande av en s.k. U-skattsedel som ger ungdomar\r\nrätt att starta eget och utföra tjänster riktade mot\r\nhushållen med kraftigt sänkta arbetsgivaravgifter och\r\nutan moms.\r\nFörläng ROT-avdraget och låt det omfatta även\r\narbetskostnader för miljöförbättrande åtgärder,\r\nexempelvis byte till nya miljövänliga oljepannor.\r\nFörbättra förutsättningarna för en utökad\r\nkompetensutveckling. Undersök möjligheterna att\r\ninföra ett utbildningskonto, exempelvis med en\r\nutformning där individerna får avsätta 1 % av lönen\r\npå ett skattefritt konto avsett för utbildning.\r\nFortsätt sedan satsningarna på infrastrukturen. Det\r\nger fler jobb och medför att Sverige blir \"rundare\"\r\noch får lättare att hävda sig i den internationella\r\nkonkurrensen.\r\nÅtgärder och utbildning för att förhindra framför\r\nallt ungdoms- och långtidsarbetslöshet, inriktade på\r\nkompetenshöjning som kan undrerlätta anställning i\r\nde branscher som kan antas ha de bästa\r\nframtidsutsikterna, är nödvändiga. Ett system med\r\npraktik- och lärlingsplatser i samarbete med\r\ngymnasieskolan som underlättar övergången mellan\r\nstudier och arbetsliv kan vara ett viktigt inslag i en\r\nsådan arbetsmarknadspolitik.\r\nHerr talman! För att skapa regional balans är det\r\nnödvändigt att arbetsmarknadspolitiken och den\r\nekonomiska politiken harmoniseras med\r\nregionalpolitiken.\r\nDe viktiga och vackra orden \"Hela Sverige skall\r\nleva\" måste också förverkligas i praktisk handling.\r\nDet är dags att inse att landsbygden är närande, inte\r\ntärande!</pre><pre>Anf.  46  Arbetsmarknadsminister  ANDERS\r\nSUNDSTRÖM (s):\r\nHerr talman! I valet gav över 2,5 miljoner\r\nmänniskor socialdemokratin sin röst. Det var en stor\r\nframgång för oss socialdemokrater. Men det fanns\r\nockså en annan glädjande siffra. Valdeltagandet ökade\r\nnämligen. Fler människor satte sin tilltro till att man\r\nmed politiken som medel kan åstadkomma\r\nsamhällsförändringar.\r\nI det stora förtroende som väljarna har gett oss\r\nsocialdemokrater ligger också ett uppdrag.\r\nVäljarna vet att några nya individuella förmåner\r\ninte väntar. I stället finns det krav på gemensamma\r\nuppoffringar.\r\nVäljarna vet att det blir en neddragning av utgifter\r\noch att statens inkomster måste förstärkas.\r\nMen framför allt vet väljarna att vi skall göra vårt\r\nyttersta för att ersätta bidragsberoendet med\r\nproduktiva arbeten.\r\nUppdraget är inte enkelt. Det handlar i korthet om\r\natt få den svenska ekonomin i balans, om att återskapa\r\nframtidstro och om att åstadkomma en social och\r\nekonomisk modernisering av Sverige.\r\nI det arbetet finns det ingen uppgift som är\r\nviktigare än uppgiften att bekämpa arbetslösheten.\r\nArbetslösheten är en cancersvulst som gröper ur\r\nsamhällsekonomin, samtidigt som den knäcker\r\nmänniskors självkänsla och förhoppningar.\r\nSambanden är klara. Lösningen på de stora\r\nproblem som vi har i Sverige - såväl ur samhällets\r\nsom ur den enskildes perspektiv - ligger i att vi lyckas\r\npressa ned arbetslösheten. För varje procentenhet\r\nminskad arbetslöshet förbättras statens finanser med i\r\nstorleksordningen 10 miljarder kronor. För den som\r\nfår ett jobb går det inte att i siffror nog värdesätta att\r\nman slipper gå arbetslös.\r\nDet kommer nu uppgifter om ljuspunkter i\r\nekonomin. Efter flera mörka år är det lätt att ta till sig\r\nsådana siffror. Men vi måste komma ihåg vad\r\nutgångspunkten är. I dag saknar mer än 0,5 miljoner\r\nmänniskor ett reguljärt jobb. Prognosmakarna talar\r\nom drag i exportindustrin men ser ingen avgörande\r\nförbättring när det gäller sysselsättningen.\r\nTudelningen i ekonomin är alltmer markerad. De\r\nregionala skillnaderna riskerar att öka.\r\nSverige befinner sig i en vägvalssituation. Vi kan\r\nse länder i vår omvärld som dragits med stor\r\narbetslöshet under årtionden. Och visst kan även\r\nSverige hamna i den fällan, med en permanent hög\r\narbetslöshet där inflation uppstår vid allt högre\r\narbetslöshetstal. Tar vi oss inte ur den situationen, blir\r\npåfrestningarna allt större och ambitionerna i fråga\r\nom välfärdsstaten omöjliga att klara.\r\nHerr talman! Det här är ett scenario som vi\r\nsocialdemokrater inte kan acceptera. Det är i\r\nförvissningen om och i tilltron till politikens\r\nmöjligheter som vi säger att vi skall klara den tuffa\r\nuppgift som vi nu har framför oss. För vår del handlar\r\ndet inte - som någon har sagt - om att försöka\r\nförutspå framtiden. I stället handlar det om att göra\r\nden möjlig för alla de människor som har upplevt\r\narbetslöshet under en lång tid.\r\nFör att vi skall lyckas med det uppdrag som\r\nväljarna har gett oss måste arbetsmarknadspolitiken\r\nläggas om. Vi måste agera på två nivåer.\r\nArbetsmarknadspolitiken måste ha både en kortsiktig\r\noch en långsiktig dimension.\r\nI det korta perspektivet - vilket vi nu jobbar med\r\nför att under hösten kunna lägga fram förslag för\r\nriksdagen - handlar det om att åtgärda fyra problem:\r\n1. Vi har för liten efterfrågan på arbetskraft. Det\r\nanställs helt enkelt för få människor.\r\n2. Det finns en risk för inflation. Vi har flaskhalsar\r\npå arbetsmarknaden, trots att 0,5 miljoner människor\r\nfortfarande går arbetslösa.\r\n3. Många människor är på väg att hamna i en\r\nlångsiktig arbetslöshet, i ett långvarigt beroende av\r\narbetsmarknadspolitiska stödinsatser.\r\n4. Det är ökade regionala skillnader på\r\narbetsmarknaden.</pre><pre>Här krävs det omedelbara åtgärder. Jag vill peka\r\npå fyra områden som är särskilt viktiga:\r\nUtbildning. De arbetslösa måste få en bättre\r\nutbildning. Det reguljära utbildningsväsendet kan\r\nanvändas mycket, mycket mer än som hittills varit\r\nfallet. Inom komvux är man van vid både att\r\nexpandera och att dra ner, och man kan också göra det\r\npå ett effektivt sätt.\r\nAnställning. Företag skall stimuleras att snabbt\r\nanställa arbetslösa. Vi måste öka rörligheten. Det är\r\nviktigt att se till att företagen i alla delar av landet kan\r\nanställa nyckelpersoner, de människor som just nu\r\nbehövs.\r\nInvesteringar. Det är viktigt att företagen nu\r\ninvesterar. En ny svarv, en ny symaskin, större\r\nlokaler, ja, alla investeringar är att föredra framför\r\nföretagens prishöjningar. Vi måste vårda folkhemmet.\r\nSkolor skall rustas. Lokaler skall allergisaneras och\r\nbostäder handikappanpassas. Vi skall göra Sverige\r\nmiljömässigt bättre genom gröna investeringar.\r\nAktiv regionalpolitik. Här krävs det ett samspel\r\nmellan vår nationella politik och de möjligheter som\r\nEU:s strukturfonder innebär vid ett svenskt\r\nmedlemskap i EU.</pre><pre>Det här är de kortsiktiga uppgifterna, och här\r\nkrävs det omedelbara åtgärder. Det jobbar vi i\r\nregeringskansliet nu med. Arbetet bedrivs i mycket\r\nhårt tempo för att kunna presenteras för er. Det gäller\r\natt komma i gång med nya åtgärder redan den 1\r\njanuari nästa år.\r\nArbetsmarknadspolitiken måste dock kompletteras\r\nmed en långsiktig strategi. Under de närmaste åren\r\nbehöver vi skapa flera hundra tusen arbetstillfällen. Vi\r\nmåste göra det för att kunna minska bidragsberoendet,\r\nöka de offentliga inkomsterna och så långt som\r\nmöjligt klara statsfinanserna med de tillskott som\r\ntillväxten ger. Vi måste helt enkelt få en mycket stor\r\nökning av sysselsättningen i näringslivet för att den\r\nvägen säkra välfärdssystemet.\r\nArbetsmarknadspolitiken skall bidra till detta\r\ninom ramen för en samlad tillväxtpolitik. Denna\r\nmåste få sitt avstamp i det kunskapslyft som skall\r\nprägla svenskt arbetsliv och samhällsliv under de\r\nnärmaste åren. Kunskapstillväxt är en\r\ngrundförutsättning för ekonomisk tillväxt på både kort\r\noch lång sikt. Nya och utvecklade kunskaper skapar\r\nframtidens näringsliv.\r\nArbetsmarknads- och arbetslivspolitiken måste\r\nförenas. Frågor som arbetsorganisation och\r\nkompetensutveckling i arbetslivet har tidigare\r\nbetraktats som skilda från andra politikområden - det\r\när fel. Det krävs en integration. Arbetsorganisation\r\noch kompetens är i högsta grad sammanlänkade med\r\ntillväxten.\r\nEnligt min uppfattning innebär ett medlemskap i\r\nEU ökade möjligheter att bedriva en ny\r\narbetsmarknadspolitik.\r\nPå samma sätt som vi resonerar vill även EU sätta\r\nden mänskliga kompetensen i centrum.\r\nPå samma sätt som vi talar EU om en\r\ninvesteringsledd tillväxt.\r\nPå samma sätt som vi vill EU befrämja de\r\nkunskapsintensiva delarna i näringslivet. Sverige\r\nklarar bättre det uppdrag som väljarna har gett oss om\r\nvi befinner oss tillsammans med våra europeiska\r\nvänner än om vi står utanför den kretsen.\r\nHerr talman! Jag har i mitt anförande avstått från\r\nangrepp på den förra regeringen. Det har jag gjort\r\ndärför att jag tror att vi över partigränser skall kunna\r\nförenas kring den största uppgiften som vi politiker\r\nhar: att se till att vi med alla medel bekämpar\r\narbetslösheten. Klarar vi inte den uppgiften, är det\r\näven vi politiker  - eller rättare sagt politiken - som\r\nförlorar. Vi får se det i form av ett sjunkande\r\nvaldeltagande och en misstro mot politikens\r\nmöjligheter. Historien känner fruktansvärda exempel\r\npå vad som då kan hända. Kampen mot arbetslösheten\r\när därför också en kamp för demokratin.</pre><pre>Anf.  47  ELVER JONSSON (fp) replik:\r\nHerr talman! Arbetsmarknadsministern uttryckte\r\nsin glädje över valresultatet. Jag tycker inte att vi skall\r\nmissunna honom den glädjen. Han säger att det däri\r\nligger ett uppdrag. Visst gör det det. Men glöm inte\r\natt det både skall passera med godkännande i\r\nriksdagen och bör leda till framgångsrika resultat.\r\nJag känner också stor sympati för mycket av det\r\nsom arbetsmarknadsministern sade när det gäller att\r\nvårda folkhemmet, att få en grönare politik - vad det\r\nnu exakt kan vara - och den klara bekännelsen till\r\nEuropasamarbetet. Det är viktigt att det blir sagt i\r\narbetsmarknadsministerns jungfrutal här i dag.\r\nJag uppskattar också, herr talman, att det var en\r\ndel som Anders Sundström inte sade. Jag skall inte\r\ntala om vad jag möjligen hade förväntat mig. I det\r\nlägger jag in en rejäl portion hopp.\r\nDet är också viktigt att vi tar upp det som\r\nministern sade om risken med att tolerera en hög\r\narbetslöshet. Jag tror att det är viktigt att denna\r\nkammare med en enda stämma säger att\r\narbetslösheten måste bekämpas i alla dess delar.\r\nSå till några andra frågor. Några nya individuella\r\nförmåner skall inte kunna förväntas. Nej, det är väl\r\nbra att det sägs. Frågan är bara vad Anders Sundström\r\nmenar. Menar han att vi skall göra rent hus med 80-\r\ntalets svindlande affärer och klipparekonomi? I så fall\r\när det bra att det sägs. Men det är klart att nya\r\nindividuella förmåner måste finnas för arbete,\r\nsparande och nyföretagande. Det måste ses till att inte\r\nden individuella stimulansen försummas.\r\nDet är naturligtvis så att vi har en kort och en lång\r\ndimension i den här politiken. Men det är ju ingenting\r\nnytt. Jag delar uppfattningen att det anställs för få, att\r\növertiden är för mycket, att inflationen är farligt nära,\r\natt flaskhalsarna finns här och att utbildningen är\r\nviktig. Men det är klart att vi har ett bekymmer,\r\nnämligen att dem som vi nu bjuder till utbildning är\r\nden minst utbildningsbenägna gruppen. Det är alltså\r\ninte helt enkelt att hantera det här.</pre><pre>Anf.  48  SONJA REMBO (m) replik:\r\nHerr talman! Det är inte svårt att uttrycka sympati\r\nför Anders Sundströms tankar och idéer i dennes\r\nanförande. Det ligger väldigt mycket i\r\nmålsättningarna och i de punkter som han\r\nspecificerade. Jag vill liksom Elver Jonsson uttrycka\r\nmin tacksamhet över att Anders Sundström klart\r\nmarkerade vikten av ett medlemskap i den europeiska\r\nunionen som ett medel för framtidens arbetsmarknad.\r\nDet är inte heller svårt att instämma i att\r\nproblemen är så gigantiska att de kräver samarbete\r\növer de politiska gränserna, såväl i denna kammare\r\nsom på andra håll. Men vad Anders Sundström inte\r\nsade är hur han tänker lösa de här problemen. Det är\r\nhär som mina mycket starka betänkligheter kommer\r\nin om vad Socialdemokraterna och Anders Sundström\r\negentligen menar när de talar om samarbete och\r\nsamförstånd.\r\nDe förslag som har vädrats på olika håll och som\r\nkom fram under valrörelsen och i valmanifestet och\r\nsom upprepades i regeringsdeklarationen innehåller\r\ninte någon som helst antydan om att man är beredd att\r\nsamarbeta. Man har hela tiden gått emot de förslag\r\nsom den borgerliga regeringen tidigare har lagt fram\r\noch som denna riksdag har beslutat om och säger att\r\nman nu vill riva upp dem. Är det vad som Anders\r\nSundström menar med samförstånd och samverkan?</pre><pre>Anf.  49  Arbetsmarknadsminister  ANDERS\r\nSUNDSTRÖM (s):\r\nHerr talman! Jag vill säga till Sonja Rembo att när\r\ndet gäller min och regeringens avsikter att försöka\r\nskapa bred uppslutning kring\r\narbetslöshetsbekämpningen kommer vi inte att spara\r\npå någonting i det jobbet. Arbetslöshetsbekämpningen\r\när så central i den socialdemokratiska ideologin. Jag\r\ntror att riksdagen kommer att märka skillnaden i\r\nförhållande till den tid när Sonja Rembo och\r\nModeraterna hade ett dominerande inflytande i\r\nriksdagen. Vi kommer att använda oss av dialogen\r\noch samtalet för att åstadkomma ett politiskt klimat\r\nsom är bra i riksdagen men som också leder till att\r\nmänniskor får jobb. Jag tror att det är väldigt viktigt\r\natt vi får ett sådant samtal.\r\nTrots allt det som ni säger att ni har gjort och som\r\när så väldigt bra har arbetslösheten under er period\r\nökat kraftigt. Alla de regelförändringar som ni har\r\ngenomfört har ju lett till en allt högre arbetslöshet.\r\nDet sammanhänger ju med att det mesta av det som ni\r\nhar genomfört har ni genomfört i strid med antingen\r\nfackföreningsrörelsen eller socialdemokratin. Det har\r\nskapat osäkerhet på arbetsmarknaden. Vår avsikt är\r\natt försöka skapa fasta spelregler och trygghet, men\r\nockså att bedriva en ekonomisk politik som gör att vi\r\npressar ned räntor och får ordning på\r\nbudgetunderskottet.\r\nJobben skapas inte bara med hjälp av\r\narbetsmarknadspolitiken, utan också genom att\r\narbetsmarknadspolitik, näringspolitik och ekonomisk\r\npolitik samordnas i en offensiv tillväxtpolitik. Det blir\r\nvår stora uppgift. Jag hoppas att Sonja Rembo\r\nkommer att delta i arbetet med att föra Sverige ut ur\r\nden svåra kris som vi nu befinner oss i.</pre><pre>\r\nAnf.  50  SONJA REMBO (m) replik:\r\nHerr talman! Jag har ägnat hela mitt politiska liv\r\nåt att försöka medverka till att vi får en ekonomisk\r\nstabilitet i Sverige. Glöm inte, Anders Sundström, att\r\nbotten gick ur arbetsmarknaden redan 1989. Det tar\r\ntid att vända en så galopperande arbetslöshet som vi\r\nvar inne i när den tidigare regeringen trädde till.\r\nArbetslöshetsbekämpningen är central. Ja, den är\r\ncentral för politiken. Den bör också vara en central\r\npunkt för den ekonomiska politiken. Men då måste\r\nman också föra en ekonomisk politik som leder till\r\narbete.\r\nJag vill återge något av vad Anders Sundström\r\nsade i en artikel i Tiden 1992: Vi är inne i ett sökande\r\nefter en ny ekonomisk politik som kan hålla\r\narbetslösheten nere i lågkonjunktur och hålla igen i\r\nhögkonjunktur. När borgarna angriper oss och säger\r\natt vi inte har några svar är det riktigt.\r\nEfter att ha lyssnat på den ekonomisk-politiska\r\ndebatten tidigare måste jag konstatera att\r\nSocialdemokraterna fortfarande tycks leta efter en\r\nekonomisk politik som kan hantera de här problemen.\r\nMan vill motarbeta det som OECD säger är en\r\nnyckelfaktor för att vi skall kunna bryta förstelningen\r\npå arbetsmarknaden såväl i Sverige som i Europa. Vi\r\nmåste nämligen upparbeta förmågan till förändring\r\noch nyskapande. Det måste skapas fler jobb i nya\r\nföretag och branscher för att kompensera för\r\nförlusterna i gamla. Det är den politiken, Anders\r\nSundström, som vi måste skapa samförstånd omkring,\r\ninte den konfrontationspolitik som\r\nSocialdemokraterna har bedrivit i Sverige i stort sett\r\nunder hela efterkrigstiden.</pre><pre>Anf.  51  Arbetsmarknadsminister  ANDERS\r\nSUNDSTRÖM (s):\r\nHerr talman! Jag vill bara göra ett par\r\nkonstateranden. Under den gångna treårsperioden har\r\nden öppna arbetslösheten ökat från 3,4 % till 8,1 %.\r\nStatsskulden har fördubblats, realräntorna ligger på en\r\nfortsatt mycket hög nivå. Det är ingen lyckosam\r\nperiod som vi har gått igenom.\r\nDen regering som nu tillträtt startar i en mycket\r\nsvår situation med ett växande budgetunderskott och\r\nen stor statsskuld, en tudelad ekonomi där\r\nexportindustrin drar, hemmamarknaden står och\r\nstampar och arbetslösheten faktiskt inte visar några\r\ntydliga trendbrott nedåt. Så är läget i dag.\r\nFinansminister Göran Persson, statsministern och\r\njag har beskrivit vår politik. Den bygger för det första\r\npå budgetsanering och för det andra på att pressa ned\r\nräntorna och på en sammanhållen näringspolitik,\r\narbetsmarknadspolitik och ekonomisk politik för att\r\nden vägen lösa Sveriges problem. Vi har sagt att vi\r\nvill göra det i samarbete med parterna och i gott\r\nsamförstånd också i riksdagen. Det är vårt sätt att\r\njobba med den här frågan. Jag tror att det, när de här\r\nfyra åren har gått, kommer att visa sig att resultatet av\r\ndessa vida överstiger det som åstadkoms under den\r\ngångna treårsperioden. De tre åren var ju faktiskt inte\r\nnågon bra tid för Sverige.</pre><pre>Anf.  52  HANS ANDERSSON (v) replik:\r\nHerr talman! Anders Sundström var mycket tydlig\r\nnär det gällde vikten av att bekämpa arbetslösheten.\r\nJag delar den uppfattningen fullständigt.\r\nMed tanke på arbetsmarknadsministerns anförande\r\nförutser jag också en nästan total förnyelse av\r\narbetsmarknadspolitiken, från passivitet till aktivitet.\r\nJag tolkar vissa passager i det som Anders Sundström\r\nläste upp så att det nu, kanske för första gången,\r\nkommer en rejäl kompetensutvecklingspolitik i\r\nSverige. Den har vi efterlyst väldigt länge.\r\nLåt mig direkt säga att jag har en annan\r\nuppfattning när det gäller EU:s insatser på\r\narbetsmarknadsområdet. Det skulle också Anders\r\nSundström ha om han såg på verkligheten. Det är\r\npermanent långtidsarbetslöshet där nere - vi ligger på\r\nvåra rekordnivåer under en tioårsperiod. Det är en\r\nkraftfull inriktning just på att avreglera\r\narbetsmarknaden i första hand, vilket är någonting\r\nsom fackföreningsrörelsen i Europa har protesterat\r\nmot med full kraft. Det är symtomatiskt att\r\narbetsmarknadspolitiken ligger inom ramen för det\r\nsociala fältet. Den ligger inte som en vital del i den\r\nekonomiska politiken, tvärtom. Det visar också\r\nbehandlingen av Delores vitbok. Men vi får\r\nåterkomma till sådana diskussioner.\r\nDet har kommit en del signaler från\r\nsocialdemokratin, åtminstone i tidningarna. Det är\r\nframför allt Allan Larsson som har varit på tapeten.\r\nEtt citat ur Svenska Dagbladet säger mycket: Vi\r\nhar nu ett undantagstillstånd, säger Allan Larsson,\r\nsom motiverar snart sagt varje åtgärd.\r\nDärefter kommer ett batteri av åtgärder som tycks\r\nhandla om ett slags facklig privat arbetsförmedling,\r\ns.k. jobbsökarklubbar som med uthyrningsfirmor\r\nytterligare kommer att stimulera korttidsverksamhet,\r\nuthyrningsverksamhet och den typen av flexibilitet.\r\nDet skulle vara intressant att få\r\narbetsmarknadsministerns kommentar till den här\r\ntypen av inriktning på åtgärderna.</pre><pre>Anf.  53  Arbetsmarknadsminister  ANDERS\r\nSUNDSTRÖM (s):\r\nHerr talman! Låt mig först beträffande EU-\r\nmedlemskapet säga att om Sverige över huvud taget\r\nskall ha någon chans att klara de mycket stora\r\nproblem som vi står inför, måste vi ha en snabb\r\nekonomisk tillväxt. Det kräver investeringar av såväl\r\nsvenskt som utländskt kapital. Man kan aldrig lösa det\r\nstora arbetslöshetsproblem som vi har enbart genom\r\narbetsmarknadspolitiken utan också den ekonomiska\r\npolitiken behövs. Därför är EU-medlemskapet, som\r\njag ser det, nödvändigt för att få ordning på svensk\r\nekonomi och skapa förutsättningar för ekonomisk\r\ntillväxt.\r\nDen andra frågan som Hans Andersson tar upp\r\ngäller hur vi ser på nya åtgärder i den mycket akuta\r\nsituation som Sverige nu befinner sig i. Det finns två\r\nområden som det är viktigt att peka på i dag.\r\nDet ena är att vi redan i dag upplever\r\nflaskhalsproblem på arbetsmarknaden. Det betyder att\r\nmänniskor under ganska lång tid har gått arbetslösa\r\noch inte skaffat sig den kompetens som behövdes.\r\nArbetsmarknadspolitiken har i den meningen inte\r\nfungerat speciellt bra. Därför uppträder flaskhalsar\r\nredan nu. Därför är det viktigt att vi underlättar\r\nrekrytering och ser till att företagen nu använder\r\nkonjunkturuppgången för en expansion, ökar\r\nsysselsättningen och investerar. Det är en del av den\r\ndiskussion som förts och som också Hans Andersson\r\nrefererar till.\r\nDet andra är att uppmuntra alla de människor som\r\nunder lång tid har misslyckats när de sökt jobb.\r\nMånga av dem drabbas mycket hårt. De bryts ner. Det\r\när psykiskt svårt att få nej ett stort antal gånger. Kan\r\nvi hitta former för dessa människor att gå samman\r\noch stärka varandra för att orka fortsätta att försöka\r\nskaffa sig ett jobb, är det någonting som vi skall se\r\noerhört positivt på. Detta är litet av de tankar som\r\nAllan Larsson fört fram.</pre><pre>Anf.  54  HANS ANDERSSON (v) replik:\r\nHerr talman! Jag välkomnar i och för sig alla nya\r\noch kreativa idéer. Men man får vara väldigt försiktigt\r\nså att man inte ställer till nya problem, skapar nya\r\nfriktioner och överträder arbetsrättsliga principer. Jag\r\nförutsätter att sådana här ganska drastiska\r\nförändringar är något som bör lämnas över till den\r\növersyn som i dag sker av arbetsmarknadens politik.\r\nJag nämnde i mitt anförande ett antal frågor som\r\njag gärna vill ha en kommentar till: Åtgärder mot det\r\noerhörda övertidsuttaget och idén att inrätta ett slags\r\nframtidsfond, dvs. att ta del av de devalveringsvinster\r\nsom i dag uppstår. De riskerar nu att precis som på\r\n80-talet spridas till spekulationsekonomin i stället för\r\natt höja produktiviteten genom att med\r\nlöntagarinflytandet förbättra arbetsorganisation och\r\nkompetens.\r\nHur skall kommunerna få resurser så att de slipper\r\natt göra neddragningar på det sätt som\r\nKonjunkturinstitutet har förutspått? Det är en rent\r\nmeningslös rundgång som dessutom är kostsam.\r\nHur skall vi komma till rätta med den\r\nfruktansvärda situation som invandrarna har på\r\narbetsmarknaden? Vi har över 50 % öppen\r\narbetslöshet bland de utomnordiska invandrarna.\r\nDetta var några frågor. Låt mig avsluta med att\r\nsäga att utbildningsbidraget är en individuell\r\nersättning. Det är oerhört viktigt för att verkligen få\r\nstimulanser för att höja kompetensen inom ramen för\r\narbetsmarknadsutbildningen. Detta försämrade den\r\nborgerliga regeringen så oerhört att vi tappade mycket\r\nkraft i arbetsmarknadsutbildningen, vilket gynnade\r\nden passiva väntan med kontantstöd. Här förutser jag\r\natt initiativ kommer att tas.</pre><pre>Anf.  55  Arbetsmarknadsminister  ANDERS\r\nSUNDSTRÖM (s):\r\nHerr talman! Jag har några kommentarer till Hans\r\nAndersson. Först och främst är det viktigt att vi hinner\r\nse över alla nya förändringar. Jag har mycket stora\r\nförväntningar på den parlamentariska utredningen om\r\narbetsmarknadspolitiken. Jag hoppas att ni som ingår i\r\nutredningen kommer att jobba snabbt.\r\nNär det gäller frågan om övertid tror jag att man\r\nbäst hanterar den genom att se till att ha sådana\r\nstimulanser att företagen väljer att bygga ut\r\nkapaciteten framför att höja priserna. Då gäller det att\r\nse till att rekrytering blir billigare än övertidsuttag och\r\natt utbyggnad av kapacitet långsiktigt blir mer\r\nlönsamt än att öka vinsterna. Det är enligt dessa\r\nriktlinjer som vi nu jobbar i departementet.\r\nNär det gäller kommunerna och den offentliga\r\nverksamheten var vi socialdemokrater oerhört tydliga\r\ni valmanifestet. Vi sade att vi prioriterar de egentliga\r\nverksamheterna på bekostnad av transfereringarna just\r\ndärför att de är kärnan i välfärdssystemet - omsorgen,\r\nvården och utbildningen. Den prioritering som gjordes\r\ni valmanifestet gäller också i dag. Om detta\r\nåterkommer vi så småningom till riksdagen.\r\nHans Andersson tar upp en rad frågor som också\r\njag är bekymrad över. Men jag behöver några veckor\r\ntill för att fundera över hur jag skall hantera frågorna.\r\nJag hoppas att det accepteras.</pre><pre>Anf.  56  HELENA NILSSON (c) replik:\r\nHerr talman! Jag välkomnar också att\r\narbetsmarknadsministern här i kammaren säger att\r\nhan med alla medel skall bekämpa arbetslösheten.\r\nI mitt anförande tog jag upp de långsiktiga jobben.\r\nAnders Sundström presenterade i korthet att\r\nmiljöinvesteringar skall göras, bl.a. allergisanering\r\noch upprustning av skolor. Det är bra. Men detta är ju\r\npå kort sikt. Jag skall låta Anders Sundström få jobba\r\nnågra veckor till för att se om också de idéer vi har till\r\nlångsiktiga miljöjobb kan få gehör hos honom och\r\nsocialdemokraterna.\r\nDäremot vill jag nu ställa en annan fråga till\r\nAnders Sundström. I anförandet sade han att\r\nrörligheten för nyckelpersoner skulle öka. Innebär\r\ndetta att det stannar vid nyckelpersonerna? Eller\r\ninnebär det att man tänker sätta i gång en ny\r\nomfattande flyttlasspolitik som har kännetecknat\r\ntidigare socialdemokratiska regeringar?\r\nJag vill rikta uppmärksamhet på att befolkningen i\r\nlandsbygden nu ökar för första gången på länge. Man\r\nhar känt en framtidstro ute i landsbygden. Det skulle\r\nvara förödande med en ny flyttlasspolitik.\r\nKort också om det som presenterades om\r\nutbildning, t.ex. den reguljära utbildningen på\r\nkomvux. Då vill jag bara skicka med: Glöm inte\r\nmänniskorna som är över 45 år, som inte hade\r\nförmånen att få gå i nioårig grundskola när de var i\r\ntonåren.</pre><pre>Anf.  57  Arbetsmarknadsminister  ANDERS\r\nSUNDSTRÖM (s):\r\nHerr talman! Låt mig först berätta för riksdagens\r\nledamöter att jag, när jag numera åker från min bostad\r\nhemma i Piteå hit till Stockholm på\r\nmåndagsmorgnarna, åker en kort bit på en motorväg\r\nut genom stan. Den har byggts under den förra\r\nborgerliga regeringsperioden. Det är den första\r\nmotorvägen i Norrbotten. Det har byggts en hel del\r\nmotorvägar under den gångna treårsperioden. Vi\r\nkommer att välja investeringar som har mer av grön\r\nprofil än vad vi har haft under den gångna\r\ntreårsperioden.\r\nBeträffande den andra frågan om de regionala\r\nskillnaderna vill jag säga att de ökar just nu.\r\nArbetslöshetsstatistiken visar att just när konjunkturen\r\nvänder uppåt, ökar de regionala skillnaderna. De har\r\nju dolts av det faktum att vi har haft en mycket hög\r\narbetslöshet. Det har inte heller funnits någon\r\nefterfrågan i de regioner som traditionellt har haft bra\r\nefterfrågan. Så i den meningen, Helena Nilsson, har vi\r\ntillsammans ett jättejobb med att försöka åstadkomma\r\nen situation där efterfrågan fördelas ut över hela\r\nlandet.</pre><pre>När det gäller flyttlasspolitiken vill jag säga att vi\r\nhar inga planer på att upprepa det som hände under\r\n50-talet, då skogsbruk och småbruk rationaliserades\r\nbort. Däremot kommer rörligheten att öka i framtiden\r\nåt bägge hållen - människor kommer att flytta från\r\nstad till land och från land till stad. Det är någonting\r\nsom kommer att fortgå och som vi inte skall vara\r\nnegativa till, vi som bor i de perifera områdena, utan\r\ndet är någonting som är positivt.\r\nMen vad vi skall se till är att vi inte skapar\r\nflaskhalsar, som sedan sprider sig in i den totala\r\narbetsmarknaden och leder till kraftig inflation.</pre><pre>Anf.  58  HELENA NILSSON (c) replik:\r\nHerr talman! Det gläder Anders Sundström att åka\r\npå motorvägar, byggda av den borgerliga regeringen,\r\nnär han skall hit till Stockholm, och jag tycker också\r\natt det är viktigt att man kan ta sig fram i olika delar\r\nav landet. Jag välkomnar också, om det kan ske, att\r\nman bygger vägar samtidigt som man håller en grön\r\nprofil och det finns ett decentraliseringssyfte med den\r\ntypen av investeringar.\r\nJag välkomnar också att man när det gäller att\r\nåtgärda de regionala skillnaderna försöker göra\r\ninvesteringar så att människor slipper flytta och att\r\nman ser regionerna som en tillgång, inte minst i det\r\neuropeiska perspektivet. Därmed välkomnar jag också\r\natt Anders Sundström tycker att det är bra med ett\r\nmedlemskap i EU också för att lösa\r\narbetslöshetsproblemen.\r\nDet är bra att Anders Sundström säger att han inte\r\nvill ha tillbaka 50-talets flyttlasspolitik. Men det var\r\ninte bara småbrukens rationalisering som låg bakom\r\nden politiken, utan det var ju att industrin, med olika\r\nstöd, etablerade sig i storstäderna och erbjöd jobb,\r\nsamtidigt som inga alternativ fanns ute i landet, utan\r\nmänniskor var tvingade att flytta.\r\nVi ser nu att i befolkningen på landsbygden saknas\r\nden generation som flyttade med sina föräldrar till\r\nstorstäderna, men ändå flyttar människor tillbaka till\r\nlandsbygden, vilket jag välkomnar.</pre><pre>Anf.  59  Arbetsmarknadsminister ANDERS\r\nSUNDSTRÖM (s):\r\nHerr talman! Det kommer att vara en strävan att\r\nregionalpolitiken fungerar och att det leder till en\r\nuppgång i sysselsättningen i hela landet, inte bara i de\r\nregioner som först får drag i ekonomin. Jag har ingen\r\nannan uppfattning än att det är väldigt viktigt att vi\r\nlyckas med det.\r\nDäremot tror jag att det är värdefullt att vi\r\nmänniskor rör oss i landet, att det är bra för oss\r\nnorrlänningar att då och då rekrytera någon söderifrån\r\ntill våra företag, på samma sätt som det kan vara en\r\nfördel att någon norrifrån då och då rekryteras till\r\nnågot jobb i Stockholm.</pre><pre>Anf.  60  EVA BJÖRNE (m):\r\nFru talman! Ett EU-medlemskap innebär för\r\nSverige en positiv utveckling. För sysselsättning och\r\nföretagande i Västernorrlands län är ett EU-\r\nmedlemskap en nödvändighet.\r\nI Västernorrland har vi flera stora exportföretag.\r\nDet är t.ex. skogsindustrier, mekaniska industrier,\r\nkemisk-tekniska industrier och metallindustrier, en\r\nbred uppsättning kvalificerade företag som i hög grad\r\när beroende av att vi är medlemmar i den Europeiska\r\nunionen.\r\nTvå stora skogsindustrier, SCA och MoDo, säljer\r\nt.ex. den allra största delen av sina produkter utanför\r\nSverige. Vi vet nu att Finland sagt ja till\r\nGemenskapen. Skulle vi hamna utanför, innebär det\r\nen stor fördel för finsk export av skogsprodukter inom\r\nEU och en stor nackdel för våra västernorrländska\r\nskogsprodukter. Vi kan med stor sannolikhet förmoda\r\natt EU-medlemmen Finland kommer att favoriseras\r\nhandelsmässigt i jämförelse med icke-medlemmar.\r\nUnder 80-talet, när den dåvarande\r\nsocialdemokratiska regeringen förde en EG-fientlig\r\npolitik, förvärvade främst SCA företag utomlands, i\r\nÖsterrike, Frankrike och England, för att gardera sig\r\noch finnas inom den stora EU-marknaden. Så lade den\r\ndåvarande regeringen om sin politik och ansökte om\r\nEG-medlemskap. Det innebar att de här företagen åter\r\ngjorde nyinvesteringar i länet och i Sverige. Bl.a.\r\ntillverkningen av LWC-papper kom i gång. LWC-\r\npapper är ett glättat, bestruket papper som används\r\nfrämst till flerfärgstryck i reklamskrifter.\r\nVi skall ha klart för oss att den politik som\r\nbedrevs under 80-talet innebär att nyinvesteringar i\r\nmassa- och pappersfabriker för framställning av\r\ntidningspapper inte längre görs i Västernorrland. De\r\nhar för gott flyttat ned till kontinenten. De\r\nnyinvesteringar som görs i länet när det gäller\r\npappersframställning handlar om papper som LWC,\r\nsom kräver färskt virke för tillverkningen.\r\nSCA har nu långt framskridna planer på att\r\ninvestera ytterligare ca 4 miljarder i en LWC-fabrik i\r\nSundsvall. Jag frågar mig ängsligt: Vad händer med\r\nden investeringen, om vi säger nej till EU?\r\nSkogsindustrin är dessutom landets i särklass\r\nstörsta intjänare av utländsk nettovaluta. Den är\r\nlivsviktig inte bara för Västernorrland utan för hela\r\nSverige.\r\nHögteknologin och informationsteknologin är det\r\nområde där ny företagsamhet finns. Den teknologin är\r\nmindre beroende av närhet till kunderna och kan med\r\nfördel bedrivas även i glesbygd. I Västernorrland\r\nfinns goda förutsättningar för denna typ av\r\nföretagsamhet. Det finns kunnande och det finns\r\nrelativt väl utbyggd data- och telekommunikation.\r\nBåde svenska och utländska investerare kommer\r\nsäkert att vara intresserade av detta - kunskap och\r\nkommunikationsmöjligheter - för nyetablering.\r\nEtableringar kan göras på platser där livskvaliteter\r\nsom naturupplevelser av olika slag finns inpå\r\nhusknuten och den relativt stora staden kan nås på\r\npendelavstånd.\r\nUnder åren 1992-93 försvann åtminstone 12 000\r\narbetsplatser i länet. EU:s fonder är därför viktiga\r\nsom extra morötter för dem som tänker starta eller\r\nbygga ut företagsamhet. Det finns i dag inom länet\r\nlångt utarbetade produkter som saknar kapital och\r\nsom skulle kunna bli verklighet med de extra tillskott\r\nsom dessa fondmedel utgör.\r\nDet befintliga näringslivet likväl som det framtida\r\när alla ytterst beroende av ett medlemskap. Skulle\r\nSverige komma att hamna utanför EU, betyder det\r\nsämre möjligheter på alla sätt. De stora företagen,\r\nexportföretagen, skulle återigen välja att göra sina\r\ninvesteringar utanför länet, utanför landet. När de\r\nstora företagen minskar sin verksamhet i länet,\r\npåverkar det negativt alla de små serviceföretag som\r\nvuxit upp kring de stora företagen. Många av dem\r\nkommer att försvinna.\r\nDet allmänna företagsklimatet kommer att\r\npåverkas - företagen kommer i konkurrens med\r\nföretag inom EU att tvingas verka med lägre\r\navkastningskrav, som ger sämre möjligheter, och det\r\nkommer att bli en negativ, nedåtgående trend.Inom\r\nlänet, speciellt i Sundsvall, arbetar vi internationellt\r\nför att sprida miljökunskaper från länet till främst\r\nländer i Östeuropa. Ett medlemskap skulle öka de\r\nmöjligheterna betydligt, samtidigt som våra egna\r\nekonomiska möjligheter att arbeta för god miljö\r\nökar.Ett utanförskap skulle betyda att alla dåliga\r\nkrafter samverkade för arbetslöshet och tillbakagång\r\nför länet, medan ett medlemskap innebär växande\r\nföretag och nya företag och möjligheter till ökade\r\nsatsningar på bl.a. den högre utbildningen inom\r\nlänet.Ett utanförskap skulle vara ytterst olyckligt för\r\nSverige och för Västernorrland i synnerhet.</pre><pre>Anf.  61  AGNE HANSSON (c):\r\nFru talman! Ingen kedja är starkare än dess\r\nsvagaste länk. Därför är en sysselsättningspolitik som\r\nutgår från att skapa varaktiga jobb i alla delar av\r\nlandet nödvändig.\r\nJag tänker i mitt inlägg ta upp sysselsättningen ur\r\nett regionalpolitiskt perspektiv med utgångspunkt i\r\nmitt eget län. Inte minst det som har hänt de senaste\r\nåren är talande exempel som motiverar en fortsatt\r\ndecentraliserad grundsyn i sysselsättningsfrågorna.\r\nVidare kommer jag att ta upp byggandet ur ett\r\nsysselsättningsperspektiv.\r\nUnder den senaste mandatperioden har kraftiga\r\nsatsningar gjorts på infrastrukturen i Kalmar län.\r\nSådana exempel är Stångådalsbanans utbyggnad\r\ngenom länet, Kust-till-kust-banan med rustad bana\r\noch moderna snabbtågsvagnar, Dackeledens\r\nförverkligande som genomfartsled för nord- och\r\nsydgående vägtrafik och en kraftig upprustning av de\r\nmindre vägarna i länet.\r\nRegionalpolitiken har utvecklats. Anslagen har\r\ntredubblats. Kommunerna i norra länsdelen är alla nu\r\ntillfälligt stödområde. Antalet högskoleplatser till\r\nlänets högskola har ökat.\r\nDet är oerhört viktigt att denna politik med\r\nregionalpolitisk profil får fullföljas. Det som nu hänt\r\när inte tillräckligt, men det visar att det är rätt väg att\r\nstarta en process för att öka förutsättningarna för\r\nsjälvhjälp och skapa förutsättningar för arbete.\r\nInfrastruktursatsningarna stärker länet för en ny\r\ntillväxtperiod, och detta i kombination med\r\nförbättrade villkor för företagen skapar förutsättningar\r\nför varaktiga jobb också i glesbygden och i\r\nglesbygdslän som Kalmar län.\r\nAtt området blivit tillfälligt stödområde har givit\r\n150 nya jobb till en mycket låg kostnad för staten -\r\nrunt 130 000 per arbetstillfälle. Det är oerhört viktigt\r\natt gå vidare på den vägen.\r\nDet gäller att utnyttja den nya teknikens\r\nmöjligheter för att flytta jobben till människorna och\r\ninte tvärtom. Vad vi i Kalmar län behöver är mer av\r\nelektroniska vägnät och fortsatt förbättrad\r\ninfrastruktur istället för en Öresundsbro och\r\nDennispaket. Vi behöver en fortsatt förbättrad\r\nriskkapitalförsörjning av ICA-modell för\r\nsmåföretagen där bidrag byts mot statliga garantier\r\noch öronmärkt riskkapital för kvinnors företagande.\r\nNär jag hörde arbetsmarknadsministerns tal om att\r\nskapa flera gröna jobb utgick jag självfallet ifrån att\r\nhan är beredd att stoppa betongprojekten och ersätta\r\ndem med just sådana jobb.\r\nNär det gäller diskussionen om motorvägsbyggen\r\nhar jag också en speciell hälsning från min\r\npartikollega Per-Ola Ericsson: Den motorväg som\r\nAnders Sundström åker på togs fram av just\r\nSocialdemokraterna. Centern reserverade sig mot det\r\nbeslutet. Jag beklagar att arbetsmarknadsministerns\r\nintresse för sysselsättningsfrågorna inte sträckte sig\r\nlika långt som talarlistan i kammaren gör.\r\nFru talman! Det som händer på byggsidan har\r\nockså betydelse för jobben och sysselsättningen i\r\nKalmar län, förutsatt att politiken blir den rätta. Den\r\navdragsrätt som Centern tog initiativet till och var\r\nmed om att införa för snart två år sedan är ett tydligt\r\nexempel på hur decentraliserade jobb skapas och\r\nkoncentrationsbyggandet undviks. Åtgärden har\r\nhittills, efter sju månaders effektiv tid, givit ungefär\r\n8 000 extra jobb och en nettointäkt för staten på drygt\r\n1,5 miljarder i form av inbesparad a-kassa, ökade\r\nmomsintäkter och mer bolagsskatt.\r\nSärskilt intressant är det faktum att avdragsrätten\r\nvarit särskilt effektiv i glesbygder och områden med\r\nhög andel småhusbebyggelse.\r\nAndelen nyskapade jobb enligt småhusregeln\r\nligger så högt som på 96 %. Det visar vilken betydelse\r\navdragsrätten också har för att samtidigt få bort\r\nsvartjobben och stärka samhällsekonomin. En mycket\r\nviktig sysselsättningspolitisk fråga är därför att nu\r\npermanenta avdragsrätten för reparationer av småhus.\r\nFör sysselsättningen inom byggandet är det också\r\nviktigt att vi skapar långsiktiga och stabila regler för\r\nbostadsfinansieringen. Centern har länge arbetat för\r\ndet, och det kräver framför allt att\r\nosäkerhetsmomenten i finansieringsreglerna rensas\r\nbort.\r\nAtt ge lösningarna en bred politisk förankring\r\nskulle innebära en ytterligare styrka.\r\nSocialdemokraterna har talat mycket om det i\r\nopposition. Nu finns det möjligheter för\r\nSocialdemokraterna att visa detta i regeringen. Vi har\r\nfrån Centerns sida lagt fram en rad förslag som som\r\när värda att pröva, diskutera och fatta beslut om.</pre><pre>Anf.  62  SIGGE GODIN (fp):\r\nFru talman! Sverige brottas med efterkrigstidens\r\nstörsta arbetslöshet, trots gigantiska insatser av den\r\nborgerliga regeringen. Den fördelas över hela vårt\r\nland, och det krävs ett långsiktigt och tålmodigt arbete\r\nför att komma till rätta med arbetslösheten i hela\r\nlandet.\r\nVi vet att lågkonjunktur och långtidsarbetslöshet\r\nbörjar först i glesbygdsområdena och minskar senare\r\ndär än i övriga landet.\r\nDen gamla regeringen har gjort stora\r\nansträngningar för att komma till rätta med statens\r\nekonomi, pressa ned budgetunderskottet, sänka\r\nräntorna och stimulera investeringarna i främst\r\nsmåföretagen över hela landet, men också för att\r\nanpassa arbetsrätten till de allra minsta företagen. Allt\r\ndetta har man gjort för att pressa tillbaks\r\narbetslösheten.\r\nFolkpartiet liberalerna har i en följd av år krävt att\r\nregionalpolitiken i högre grad måste rikta sig mot de\r\nmindre företagen. I dag erkänner alla partier att det är\r\ni de små företagen som de nya jobben kommer att\r\nfinnas.\r\nEn viss anda, som stimulerar egna initiativ och\r\neget företagande, är ofta förhärskande på de orter där\r\nsmåföretagen har god grogrund. En sådan anda kan\r\ninte kommenderas fram på central nivå, utan den\r\nmåste få växa fram underifrån.\r\nStatens uppgifter blir då att underlätta framväxten\r\nav nya företag och stimulera kreativa miljöer. För att\r\ndetta skall vara möjligt krävs klara besked om hur\r\nutbildning, forskning och utveckling inte minst vid\r\nsmå och medelstora högskolor skall fungera, hur\r\nsatsningar på infrastrukturen skall fullföljas och hur\r\nkreativa miljöer skall skapas.\r\nFru talman! Jag har med ljus och lykta sökt i\r\nregeringsförklaringen efter några ord om regionernas\r\nutveckling och den tänkta regionalpolitiken.\r\nRegeringsförklaringen är tom och innehållslös.\r\nIngenting finns att hämta om regionernas utveckling\r\noch småföretagens utvecklingsmöjligheter i landets\r\nglesbygder.\r\nKommer regeringen att nedmontera den\r\nprogressiva regionalpolitik som den borgerliga\r\nregeringen förde? Skall Sverige återgå till den\r\navslagna regionalpolitik som Socialdemokraterna\r\nförde vid förra regeringstillfället? Hur blir det med\r\nforskning och utveckling vid de små och medelstora\r\nhögskolorna? Utbildningsministern hotar ena dagen\r\nmed lägre anslag, och andra dagen skall han utveckla\r\nde små högskolorna. Hur blir det? Skall regeringen\r\nutveckla de små högskolorna genom lägre anslag?\r\nFrågan måste ställas.\r\nHur blir det med småföretagens möjligheter till\r\nriskkapital? Återinförs dubbelbeskattningen och\r\nskatten på arbetande kapital? Vad händer med\r\nNorrlandsfonden? Skapas några nya möjligheter till\r\nriskkapital? Jag har massor med frågor att ställa. Det\r\nhade varit klädsamt om arbetsmarknadsministern hade\r\nvågat, velat och intresserat sig för att vara här någon\r\nliten stund för att svara på frågorna.\r\nKommunikationerna har fått betydande tillskott\r\nunder den förra regeringsperioden. Hur blir det med\r\nsatsningar på telekommunikationer, järnvägar och\r\ninlandsvägar i framtiden? Skall Botniabanans\r\nutbyggnad förverkligas, eller skall den inte\r\nförverkligas, som förre socialdemokratiska\r\ntrafikutskottsordförande hävdade? Hur blir det men\r\nInlandsbanans framtid? Läggs den ner, som den förre\r\nsocialdemokratiska kommunikationsministern\r\nkrävde?\r\nHur blir det mad Atlantbanans upprustning? Vi vet\r\natt många socialdemokratiska kommunalråd under\r\nvalet har lovat att Atlantbanan skall rustas upp. Vid\r\ntisdagens frågedebatt sade kommunikationsministern\r\nnej. Det finns inga ekonomiska förutsättningar. Så\r\ngick det med det vallöftet.\r\nKan glesbygdslänen få fullvärdiga\r\ntelekommunikationer förverkligade under denna\r\nmandatperiod? Skall riksteletaxan avvecklas inom\r\nlänen och regiontaxa gälla i samtliga glesbygdslän, så\r\natt rättvisa skipas mellan glesbygd och storstad?\r\nFru talman!  Sverige har mycket stora ekonomiska\r\nproblem som måste lösas. Hur skall den\r\nsocialdemokratiska regeringen lösa den ekonomiska\r\nkrisen, få ner räntorna och få fram betydande\r\ninvesteringar i småföretagen?\r\nDet har blivit litet bättre. Den borgerliga\r\nregeringen har vänt den ekonomiska krisen. Nu spirar\r\nframtidstro och investeringsvilja. Men vi vet att\r\nmedlen till de regionalpolitiska företagsstöden\r\nkommer att vara slut vid årsskiftet. Kommer\r\nregeringen att omfördela medel så att investeringar i\r\nriktiga jobb kommer fram även i våra glesbygder?\r\nSocialdemokraterna motsatte sig att 800 miljoner\r\navsattes till snabba investeringar i landsbygdens\r\nsmåföretag. Jag anser att det var en riktig satsning.\r\nHur kommer arbetsmarknadsministern att agera för\r\natt denna optimism inte skall förtvina utan utvecklas\r\noch ge arbete till alla dem som drabbats av\r\narbetslöshet?\r\nFru talman!  Sverige behöver skapa förutsättningar\r\nför en utveckling av hela landet. Innovatörer och\r\nnyskapare måste ges goda utsikter om Sverige skall\r\nklara arbetslösheten och få till stånd investeringar i\r\nhela landet.\r\nSjälvfallet är det viktigt att spara och komma till\r\nrätta med budgetunderskottet, pressa ner räntorna och\r\nfå igång investeringarna. Men insatserna måste vara\r\nrättvisa. Regioner får inte ställas mot varandra.\r\nFru talman!  Tillväxt i hela landet ger bättre\r\nförutsättningar att klara av budgetunderskottet\r\nsamtidigt som det ger framtidstro och skaparanda.</pre><pre>Anf.  63  LISBETH STAAF-IGELSTRÖM\r\n(s):\r\nFru talman!  Även om det finns glädjeämnen i\r\nVärmland - såsom att skosindustrin går bra och att\r\nman planerar att investera, att högskolan i Karlstad\r\nhar expanderat och fortsätter att så göra, att Värmland\r\nhar en mycket god livsmiljö och ett rikt kulturliv - är\r\nändå situationen på många håll bekymmersam med\r\nhög arbetslöshet och djupa strukturproblem på vissa\r\norter.\r\nArbetslöshetssiffrorna för september månad visar\r\natt Värmland ligger på fjärde bästa plats i riksligan\r\nnär det gäller antalet öppet arbetslösa. Den främsta\r\nanledningen till detta är att vi har många människor i\r\narbetsmarknadspolitiska åtgärder.\r\nMen om vi lägger ihop antalet öppet arbetslösa\r\noch de som finns i olika åtgärder blir bilden en annan.\r\nDå hamnar Värmland någonstans på fjärde, femte\r\nplats från botten. Utöver de öppet arbetslösa finns\r\näven ca 6 000 deltidsarbetslösa värmlänningar, främst\r\nkvinnor.\r\nDen prognos över utvecklingen på\r\narbetsmarknaden i Värmland som länsarbetsnämnden\r\nnyligen presenterade andas en försiktig optimism.\r\nDen öppna arbetslösheten beräknas sjunka med drygt\r\n2 000 personer de närmaste åren. Men detta är under\r\nförutsättning att de arbetsmarknadspolitiska\r\nåtgärderna inte minskas.\r\nI prognosen konstateras också att det grupper som\r\ni nuläget är utsatta på arbetsmarknaden även i\r\nfortsättningen kommer att vara det. Det gäller\r\nungdomar, kvinnor, handikappade och flyktingar.\r\nLågkonjunkturen och den förda borgerliga politiken\r\nhar lämnat efter sig mycket stora grupper med svag\r\nkonkurrenskraft.\r\nIntresset i arbetslivet för att förebygga utslagning\r\när lågt, konstaterar länsarbetsnämnden vidare, och än\r\nmindre är engagemanget för att skapa öppningar för\r\ndem som redan är arbetslösa.\r\nKvinnornas andel bland de arbetslösa i Värmland\r\nökar till följd av att den offentliga sektorn krymper\r\neller står stilla. Eftersom alternativa arbeten ofta\r\nsaknas för kvinnor som blir av med sina jobb inom\r\nexempelvis administration eller omsorg förväntas\r\nproblemet växa.\r\nKvinnorna dominerar även bland de\r\ndeltidsarbetslösa, och utvecklingen mot lösare och\r\nmer tillfälliga anställningar ger anledning att befara\r\natt andelen arbetslösa kvinnor kommer att bestå.\r\nFru talman!  För att skapa sysselsättning och en\r\nväl fungerande arbetsmarknad samt för att utveckla\r\nett glesbygdslän som Värmland behövs bra\r\nkommunikationer.\r\nDet är därför glädjande att efter många års arbete\r\nbeslut fattats som gör att en ny länsflygplats för\r\nVärmland kan byggas. När det gäller järnvägen har en\r\nefterlängtad upprustning av Värmlandsbanan Laxå-\r\nCharlottenberg kommit till stånd, vilket gör det\r\nmöjligt att om några år trafikera hela sträckan\r\nStockholm-Oslo med snabbtåg. Det behövs dock\r\nytterligare satsningar på järnvägstrafiken, bl.a. en ny\r\nbandel som minskar restiden mellan Karlstad och\r\nGöteborg.\r\nPå vägsidan har skett och pågår vissa\r\nupprustningar. Men det återstår ett antal angelägna\r\nsatsningar på riksvägarna och länsvägarna. Det är\r\nockså viktigt att medel anslås till upprustning och\r\nunderhåll av det mindre vägnätet.\r\nTelekommunikationerna och deras\r\ninformationsteknologi måste också förbättras.\r\nI Värmland finns även ett stort behov av\r\nupprustning av offentliga byggnader såsom skolor,\r\ndagis, äldrebostäder, m.m. Därför är det av största\r\nvikt att ett ROT-program kommer till stånd.\r\nArbetsmarknadspolitiken måste läggas om för att\r\nmotverka inflationsdrivande flaskhalsar och höja\r\nkompetensen i arbetslivet. Ungdomsarbetslösheten\r\nmåste bekämpas. Vi socialdemokrater vill göra\r\nVärmland till ett försökslän på detta område. Alla\r\nungdomar under 25 år skall har ett arbete eller\r\nutbildning.\r\nFör att bredda kvinnors arbetsmarknad behövs\r\nspeciella åtgärder. I norra Värmland har ett projekt\r\npåbörjats som jag anser vara mycket bra.Det är ett\r\nkvinnligt utvecklingscentrum som riktar sig till\r\nkvinnor som har idéer och som vill göra något för\r\nandra kvinnor samtidigt som de vill utveckla sig\r\nsjälva.\r\nKvinnor som arbetar inom vård och omsorg orkar\r\ni allmänhet inte arbeta heltid fram til sin pensionering.\r\nDe drabbas t.ex. ofta av förslitningsskador på grund\r\nav tunga lyft och stress. De försök som gjorts med 6\r\ntimmars arbetsdag på andra håll i landet är\r\nintressanta. I Värmland vill vi socialdemokratiska\r\nkvinnor initiera ytterligare försöksverksamhet på detta\r\nområde.\r\nFru talman!  I morgon bitti är det nästan 11 000\r\nvärmlänningar som vaknar, stiger ur sin säng, äter sin\r\nfrukost och sedan tänker: Vad skall jag göra i dag? De\r\när arbetslösa och har inget arbete att gå till. Det\r\nbehövs kraftfulla åtgärder för att minska\r\narbetslösheten i mitt hemlän och i hela landet.</pre><pre>Anf.  64  TANJA LINDERBORG (v):\r\nFru talman!  Sedan några år tillbaka har de höga\r\narbetslöshetstalen stått i fokus i debatten. Oasett var vi\r\nhar rört oss i det svenska samhället har frågan kommit\r\npå tal. Det är helt naturligt, eftersom så oerhört många\r\nmänniskor är direkt eller indirekt drabbade av\r\narbetslösheten.\r\nJag tyckte att statsministern gav en bra\r\nbeskrivning i regeringsförklaringen. Han sade så här:\r\nArbetslösheten skär som en kniv genom det svenska\r\nvälfärdssamhället.\r\nJag tror att något av det värsta som kan hända en\r\nmänniska är att inte vara behövd, att tvingas leva på\r\nbidrag i stället för egenhändigt intjänade pengar.\r\nFru talman!  Arbetslösheten har drabbat alla\r\nkategorier, såväl man som kvinna, gammal som ung,\r\nhögutbildad som lågutbildad.\r\nNu har konjunkturen vänt, och för första gången\r\npå länge får vi rapporter om att den öppna\r\narbetslösheten minskar. Men det finns orosmoln, det\r\nhar även andra vittnat om här i dag.\r\nSedan årsskiften har nämligen antalet kvarstående\r\narbetslösa kvinnor ökat med 11 000. Under samma\r\ntidsperiod har antalet arbetslösa män minskat med\r\n29 000. Jag ser det här som mycket allvarligt. Vi får\r\nnämligen inte glömma bort att antalet\r\ndeltidsarbetslösa har ökat med 18 000, varav 15 000\r\när kvinnor.\r\nDet här är kolossalt allvarliga signaler, och detta\r\nhar Vänsterpartiet otaliga gånger varnat för under\r\nvalrörelsen.\r\nHäromdagen fick vi dessutom genom Statistiska\r\ncentralbyrån veta att allt fler kvinnor hamnar utanför\r\narbetskraften därför att det är meningslöst att stå i\r\narbetslöshetskön. Kvinnors återgång till\r\nspismarknaden börjar bli ett faktum.\r\nAtt det blir så här beror naturligtvis på den\r\nkönsuppdelade arbetsmarknaden, där män jobbar med\r\nhårda varor och kvinnor jobbar med mjuka.\r\nKvinnors traditionella arbetsmarknad håller på att\r\nkrympa dramatiskt. Förut hade vi en hög städstandard\r\npå våra arbetsplatser. När det blev sämre tider började\r\nde flesta företag införa varannandagsstädning. Det är\r\nheller inte särskilt ovanligt nu för tiden med\r\nveckostädning. Det här har naturligtvis bidragit till\r\nminskade arbetstillfällen för kvinnor i allmänhet och\r\nför invandrarkvinnor i synnerhet.\r\nInom handelns område har det skett stora\r\nstrukturrationaliseringar. Den ökade priskonkurrensen\r\nhar medfört att många affärer har gått över till s.k.\r\npallhandel, som är betydligt mindre personalintensiv.\r\nÖkad datorisering på arbetsplatserna har gjort att\r\nmånga kontorister har blivit arbetslösa. Mitt första\r\njobb var t.ex. på en skrivbyrå, där jag skrev rent\r\nandras manuskript. Nu är sådana arbetsuppgifter\r\növerflödiga. Själv har jag suttit vid en dator i dag och\r\nskrivit in mitt manuskript, och jag tror att många\r\nandra här har gjort detsamma.\r\nDen absolut största orsaken till den minskade\r\nkvinnoarbetsmarknaden är naturligtvis\r\nneddragningarna inom den offentliga sektorn, där\r\növer 100 000 arbetstillfällen har försvunnit. De som\r\nnu är kvar inom den offentliga sektorn går på\r\nmarginalen av sin förmåga. Det finns som jag ser det\r\nen mycket stor risk att många kommer att slitas ut i\r\nförtid.\r\nDe arbetsmarknadsåtgärder som har funnits att\r\ntillgå är enligt min mening mycket manligt inriktade.\r\nTill en viss del kan jag faktiskt förstå det, eftersom\r\nden förra regeringen gav ganska tydliga exempel på\r\nvad som kunde vara lämpliga ALU-projekt, nämligen\r\nrenovering av klubblokaler och liknande. De\r\nkommunala beredskapsarbetena har mestadels varit\r\nskogs- och naturvårdsarbeten samt jobb av\r\ninvesteringskaraktär. Andra kommunala\r\nberedskapsjobb skulle nämligen ha tangerat \"vanliga\r\njobb\", och den sektorn är därför stängd för\r\nberedskapsarbeten. Landstingssektorn har också\r\nnästan varit stängd.\r\nDet här är faktorer som har gjort att kvinnors\r\nlångtidsarbetslöshet minskar i långsammare takt än\r\nmännens. Hans Andersson har talat om de försämrade\r\nutbildningsbidragen, som också har slagit hårt särskilt\r\nmot kvinnor.\r\nOm jag har förstått det hela rätt kommer\r\nregeringen nu att sätta in kraftfulla åtgärder för att få\r\nner arbetslösheten. Det som har nämnts är särskilda\r\nåtgärder för ungdomar. Det är bra, eftersom\r\nungdomsarbetslösheten utan tvivel också är ett\r\nkvinnoproblem.\r\nDet har också nämnts att det är aktuellt med\r\nkraftfulla satsningar på telekommunikationerna, som\r\nskall byggas ut, underhåll av vägar och järnvägar och\r\natt offentliga byggnader skall rustas upp.\r\nVad är det vi hör? Jo, det är återigen kraftfulla\r\nsatsningar på männens arbetsmarknaden, ingenting\r\nom kvinnojobben. Jag ser det här som en mycket\r\nallvarlig brist i regeringens ambitioner att komma till\r\nrätta med arbetslösheten, och särskilt gäller det\r\nregeringens ambitioner att främja jämställdheten\r\nmellan kvinnor och män.\r\nVi kvinnor har under lång tid tjänat som\r\nkonjunkturutjämnare. Vi ställer inte upp på det längre.\r\nI riksdagen har vi erövrat nästan halva makten. Nu\r\nmåste vi få erövra halva makten över\r\narbetsmarknaden.\r\nFru talman! Anledningen till att jag har tagit upp\r\nkvinnors situation på arbetsmarknaden är att jag är\r\noerhört rädd för att vi kommer att få en ny underklass\r\ni det svenska samhället. Jag hoppas därför att den\r\ndelegation som skall tillsättas för att vidareutveckla\r\npolitiken för jämställdhet får klara och entydiga\r\nsignaler om att ägna särskild uppmärksamhet åt det\r\nväxande hotet mot kvinnors situation på\r\narbetsmarknaden.</pre><pre>Anf.  65  MONICA GREEN (s):\r\nFru talman! Nu måste alla krafter sättas in för att\r\nminska arbetslösheten i Europa, i Sverige och i våra\r\nrespektive län - i mitt fall handlar det om Skaraborgs\r\nlän. Nu finns det, med en socialdemokratisk regering,\r\nmöjligheter att ta itu med de här viktiga frågorna och\r\nframtidsvisionerna, nämligen att låta människor få\r\narbeta igen, i stället för att spara så att folk blir\r\narbetslösa - det sparar nämligen ingenting.\r\nI Skaraborgs län har vi en hög arbetslöshet. Nu\r\nvisar visserligen industrin på ökad produktion, men\r\nantalet personer utan arbete minskar inte särskilt\r\nmycket. Under senare tid har också\r\ndeltidsarbetslösheten ökat kraftigt, och\r\nneddragningarna i den gemensamma sektorn har\r\ndrabbat kvinnorna.\r\nEtt annat stort problem är att ungdomar inte i\r\ntillräckligt hög grad kommer in på arbetsmarknaden.\r\nDet är hög tid att vända trenden och låta\r\nmänniskor få framtidstro.\r\nVi har ännu ett problem i Skaraborgs län, som\r\nkanske hänger ihop med det första, nämligen att vi är\r\ndet enda länet i Sverige som har en nettoutflyttning.\r\nKvinnorna har en ännu större nettoutflyttning än\r\nmännen, och det gäller alla åldrar.\r\nI åldrarna 20-39 år har en del kommuner t.o.m.\r\ndubbelt så många män som kvinnor. Om kvinnorna i\r\ndenna ålder, dvs. mellan 20 och 39 år, inte finns i\r\nSkaraborgs län, finns det stor risk att Skaraborg\r\nkommer att avbefolkas, eftersom kvinnor i den åldern\r\nofta skaffar barn, och de kanske aldrig flyttar tillbaka\r\ntill Skaraborgs län igen.\r\nFör att ändra på den dystra framtid som Skaraborg\r\ngår till mötes behövs det åtgärder av många olika\r\nslag.\r\nEtt exempel kan vara Hannaprojektet, ett\r\nkvinnoprojekt i Skaraborgs län. Länets\r\nkvinnoorganisationer, politiska partier och de\r\nfackförbund som engagerar många kvinnor har nu satt\r\ni gång ett kvinnoprojekt. Hanna är en liten tjej som\r\nvid första gruppträffen bara var några veckor. Hon har\r\nvarit med vid alla träffar. I mångt och mycket är det\r\nför hennes framtid och för hennes tjejkompisars\r\nframtid som vi måste jobba, för att deras\r\nförutsättningar skall bli bättre. Basen för projektet är\r\nen debattbok, som rör, upprör och berör. Boken kan\r\nläsas för sig, enskilt eller i studiecirkel. 16 i Skaraborg\r\nverksamma journalister har bidragit till innehållet i\r\nboken. Det handlar om makt, arbete, arbetslöshet,\r\narbetsskador, dubbelarbete, utbildning, osv. Utöver\r\nboken skall föreläsningar, kurser, konferenser,\r\nseminarier och vandringsutställningar genomföras i de\r\nolika kommunerna.\r\nHannaprojektet är ett bra sätt att arbeta för att\r\nanalysera läget, men sedan måste vi politiker ta vårt\r\nansvar och fatta beslut som förbättrar situationen.\r\nSom socialdemokrat vill jag se till att kvinnors\r\ndeltidsarbetslöshet arbetas bort, att vi arbetar aktivt\r\nmed att minska den könsuppdelade arbetsmarknaden\r\noch att vi ökar möjligheterna till utbildning i\r\nSkaraborgs län. Då behöver de små högskolorna\r\nutvecklas, och de större högskolorna kan bedriva\r\nutbildning på mindre orter. Vi bör också aktivt arbeta\r\nmed utlokalisering av olika slag. Vi kan satsa på\r\nsmåföretag, och vi kan satsa på s.k. gröna jobb, vilket\r\nskulle passa väldigt bra i Skaraborgs län, eftersom vi\r\när ett jord- och skogsbrukslän. Vi behöver också sätta\r\nin åtgärder så att ungdomar kan komma in på\r\narbetsmarknaden.\r\nJa, det behövs krafttag, och de behövs nu.</pre><pre>Anf.  66  TORSTEN GAVELIN (fp):\r\nFru talman! Under mina 30 yrkesaktiva år som\r\nlantbrukare i södra Lappland har jag följt och på olika\r\nsätt sökt påverka samhällsutvecklingen i vårt norra\r\ninland.\r\nUnder mina högskolestudier på Ulltuna kom jag i\r\nkontakt med 1960 års jordbrukspolitiska utredning,\r\noch samma år som jag övergick från lärarbanan till att\r\nvara jordbrukare på heltid fattades 1967 års\r\njordbrukspolitiska beslut i riksdagen. Det var ett\r\nbeslut som då ansågs innebära en dödsdom över det\r\nnorrländska jordbruket.\r\nVågorna av utflyttning svepte starka över inlandet\r\nunder 60-talet. Befolkningstalen sjönk med över 2 %\r\nper år i genomsnitt. Motreaktioner kom i form av\r\naktionsgruppen för Norrlands inland, vi-flytt-int-\r\nrörelsen och så småningom gröna vågen. Nu upplever\r\nvi en stor omsvängning i attityden till att bo på\r\nlandsbygden hos framför allt ungdomar. Det gäller\r\ninte minst i vårt norra inland. För första gången under\r\ndetta sekel ökar befolkningstalen på den svenska\r\nlandsbygden.\r\nFortfarande ligger dock befolkningsminskningen\r\nsom en mörk bakgrund till de ljuspunkter av\r\nutveckling som blir allt vanligare. Det är byar som\r\nlever upp och föryngras, småföretag som växer upp\r\noch lyckas, ibland i helt nya branscher och människor\r\nsom går samman och finner helt nya lösningar för sin\r\nbarnomsorg, äldreomsorg, skola och\r\nfritidsverksamhet. Detta sker många gånger i strid\r\nmot överheten i form av kommunala och statliga\r\nmyndigheter. Det är ett nytt frisinne som bryter fram.\r\nEldsjälar får med sig andra i sin tillit till den egna\r\nstyrkan och förmågan att förändra och förbättra för\r\nsig själv, sina medmänniskor och sin bygd. För mig\r\nkänns det mycket inspirerande att få arbeta vidare\r\nmed utvecklingsfrågorna från den här positionen i\r\nSveriges riksdag.\r\nAv politiska beslut som varit särskilt\r\nbetydelsefulla för byarnas utveckling vill jag nämna\r\nde förbättrade villkoren för nystartande av företag och\r\nför småföretagare, glesbygdsstödet och den generella\r\nskolpengen som gjort det möjligt för föräldrar att\r\nsjälva driva byskolor vidare.\r\nFru talman! Genom alla år har skogsbruket utgjort\r\nen stor trygghet för många som bor i Norrlands\r\ninland. Lågkonjunkturernas låga massavedspriser har\r\nalltid varit påfrestande då den s.k. nollzonen, där\r\nskogsbruket stannat av på grund av obefintlig\r\nlönsamhet, utvidgats österut. Vissheten om en\r\nkommande högkonjunktur har gjort det möjligt att\r\növerleva.\r\nBilden har nu förändrats. De snabbt ökande\r\ntransportkostnaderna för massaveden och den\r\nökanden tillgången på råvara närmare industrierna vid\r\nkusten har börjat aktualisera nollzonsresonemanget\r\näven under högkonjunkturer. Detta är ytterst allvarligt\r\noch fordrar uppmärksamhet, inte minst från politiskt\r\nhåll. Inte nog med att en stor råvarutillgång i form av\r\nklenvirke i västra Norrland kan bli outnyttjad,\r\ndessutom hotas den kanske viktigaste näringen i\r\ninlandet, nämligen sågverken och träindustrierna, av\r\nråvarubrist. För litet timmer kommer fram ur\r\nskogarna om inte klenvirke kan avsättas med\r\nlönsamhet.\r\nAtt i detta läge aktualisera nya generella avgifter i\r\nskogsbruket, som Socialdemokraterna gör, lägger\r\nytterligare sten på bördan. Nollzonen skulle vidgas\r\noch bli ett faktum även under högkonjukturer. Sådana\r\navgifter måste enligt min uppfattning bestämt avvisas.\r\nI stället efterlyser jag initiativ som leder till att\r\nskogsindustrin gör massavedsförbrukande\r\ninvesteringar i det norra inlandet där\r\nråvarutransporterna är det mest betungande både\r\nekonomiskt och miljömässigt. Folkpartiets utmaning i\r\nvalrörelsen om en massaindustri med miljöprofil vid\r\nInlandsbanan liksom inlandskommunernas\r\nbiobränslesatsningar är sådana initiativ som jag\r\nsjälvfallet kommer att jobba vidare med och hoppas få\r\nett brett stöd för. Men jag efterlyser flera initiativ.\r\nSkogsbruket är ett exempel på en traditionell\r\nlandsbygdsnäring som ger inkomster till många\r\nmänniskor som bor i de mest utsatta delarna av vårt\r\nland. En utvecklad vidareförädling kan nu ge många\r\nnya arbetstillfällen.\r\nDen mänskliga fantasin räcker inte till för att\r\nförutsäga vilka nya näringar som kan komma att\r\nutvecklas och var de nya jobben kommer att finnas.\r\nVem kunde bara för tio år sedan gissa att en stor andel\r\nav SJ:s biljettförsäljning nu skulle skötas från\r\nVilhelmina, och dessutom på det mest effektiva sättet\r\ni hela landet, eller att Hertz biluthyrning skulle skötas\r\nfrån Arvidsjaur eller att försäkringar i stor mängd\r\nskulle säljas från Tärnaby.\r\nDen moderna teletekniken har gjort detta möjligt.\r\nDet enda vi kan vara säkra på är att utvecklingen\r\nfortsätter och för med sig nya möjligheter att flytta\r\narbetena till människorna och inte tvärtom. Därmed\r\nfår kvaliteten i boendet, livsmiljön i vid bemärkelse,\r\nallt större betydelse för människors val av bostadsort.\r\nHäri ligger chanser för hela Sverige.\r\nMot bakgrund av vad jag här har sagt vill jag rikta\r\nen uppmaning till regeringen och Socialdemokraterna.\r\nFörsämra inte villkoren för företagandet! Försvåra\r\ninte nyanställningar i de små företagen genom att\r\nåterställa arbetsrättsregler! Bestraffa inte enskilda\r\nmänniskor som vill satsa pengar och ta risker i\r\nföretagande genom återinförd dubbelbeskattning! Det\r\när fel politik nu när chansen är stor att optimistiska\r\nsmåföretagare kraftfullt skall kunna minska den\r\narbetslöshet som skapar så mycket personligt lidande\r\noch så stora svårigheter i samhället i stort. Gör det i\r\nstället enklare att starta och driva företag!</pre><pre>Anf.  67  BIRGITTA AHLQVIST (s):\r\nFru talman! I dag står jag för första gången i\r\ndenna talarstol och får framföra min och mina\r\nsocialdemokratiska kamraters syn på hur vårt\r\nsamhälle skall se ut. Jag känner mig både lycklig och\r\nstolt. Jag är lycklig över att få bo, leva och verka i ett\r\nland där demokrati och åsiktsfrihet råder. Jag är stolt\r\növer att jag har blivit vald till detta uppdrag av\r\nsocialdemokraterna i Norrbotten.\r\nNorrbotten är alltså mitt hemlän, och Luleå är min\r\nhemstad. Norrbotten är ett län med fantastiska\r\nmöjligheter. Vi är 267 000 människor med kunnande,\r\nstyrka och uthållighet på en yta av 27 700 km2. Det är\r\ni Norrbotten skogen, malmen och vattenkraften finns.\r\nNorrbotten skulle kunna vara det bästa tänkbara län\r\natt bo i, men tyvärr är det inte så. Många\r\nnorrbottningar har drabbats mycket hårt av\r\nlågkonjunkturen och den borgerliga regeringens\r\nmisslyckande. Arbetslösheten har slagit speciellt hårt\r\nmot Norrbottens kvinnor. I dag är 5 870 kvinnor\r\narbetslösa i vårt län. Kvinnors andel av arbetslösheten\r\ni Luleå ökade under det senaste året med 7,5 %.\r\n5 900 människor är deltidsarbetslösa i Norrbotten.\r\n4 900 av dessa är kvinnor eller med andra ord nio av\r\ntio. Värst drabbade är de unga kvinnorna. Det\r\nofrivilliga deltidsarbetet måste avskaffas.\r\nDeltidsarbetslösheten är vid sidan av arbetslösheten\r\nett stort problem, och den har ökat snabbt. Förutom att\r\ndet är svårt att leva av den låga lön deltidsarbetet ger\r\nmedföljer många andra nackdelar. Man får mindre\r\ninformation, mindre social gemenskap, mindre\r\nfackligt engagemang, färre möjligheter till utbildning\r\noch små möjligheter att avancera i jobbet.\r\nLagstiftningen måste därför förändras så att\r\ndeltidsarbetande får förtursrätt till att utöka sin\r\narbetstid.\r\nArbetslösheten har lett till sociala problem i\r\nNorrbotten och arbetet med jämställdheten har stannat\r\nupp. Många glesbygdskommuner har i dag så få\r\nkvinnliga invånare att de står inför risken att avfolkas\r\nhelt. Grunden för människors frihet och oberoende är\r\nrätten till ett arbete och en lön att leva av. Därför\r\nmåste vi se till att alla får rätt till ett arbete oavsett\r\nkön. När högkonjunkturen nu kommer - för det gör\r\nden - kan det innebära ett hårt slag mot oss\r\nnorrbottningar eftersom den kommer sist till\r\nglesbyden.\r\nOm vi inte har hunnit få i gång arbetstillfällen där,\r\ntvingas ungdomarna till storstäderna. Vi måste lita på\r\nlokala krafter och underlätta för dessa människor att\r\nutveckla näringslivet i glesbygden. Där finns många\r\neldsjälar.\r\nFru talman! Norrbottens kvinnor har också sämre\r\nutbildningsmöjligheter än kvinnorna i övriga Sverige\r\npå grund av de stora avstånden i vårt län. I den tid\r\nsom vi lever i får utbildning och forskning en allt\r\nstörre och viktigare roll. För individen är utbildning\r\nen resurs som kan bidra till både en starkare ställning\r\npå arbetsmarknaden och en personlig utveckling.\r\nHögskolan i Luleå spelar en viktig roll för oss i\r\nNorrbotten. Under den borgerliga regeringen har\r\nbidragsreglerna för högskolorna förändrats kraftigt.\r\nNu gäller konkurrens mellan olika högskolor, och\r\ndetta har tyvärr drabbat Luleå högskola negativt. Den\r\nregionala aspekten får, som det ser ut i dag, en mycket\r\nliten betydelse vid fördelning av resurser, och detta\r\nmåste vi se över. Distansundervisning måste finnas i\r\nett län som vårt och då även resurser för denna.\r\nDet är också viktigt för Luleå högskola att ha\r\nforskning inom alla sina sektorer. I framtiden måste\r\nden även få forskningsanslag för\r\nsamhällsvetenskaplig och pedagogisk fakultet. Den\r\ntekniska sektorn behöver bredda sin utbildning och\r\nforskning via den samhällsvetenskapliga forskningen.\r\nKännemärke för Luleås högskola bör vara\r\ngränsöverskridande forskning som sträcker sig över\r\nfakultetsgränser.\r\nFör kvinnorna i Norrbotten är också\r\nVårdhögskolan i Boden av stor vikt. Den har en\r\navgörande betydelse för omsorgen, vården och\r\nrehabiliteringen i vårt land. Ett stärkt samarbete\r\nmellan Luleås högskola och vårdhögskolan skulle\r\ninnebära stora utvecklingsmöjligheter för den\r\noffentliga sektorn. I dag kan vi ta oss till månen, men\r\nvi har inte uppfunnit en rullator som kan ta sig över en\r\ntrottoarkant. Det visar tydligt, tycker jag, hur\r\nforskningen har prioriterats.\r\nFru talman! Jag skulle vilja avsluta med några ord\r\nav Jean Rostand. Han säger: \"Vi lever i en tid då\r\ningenting är omöjligt: gårdagens dröm är dagens\r\nförhoppning och morgondagens verklighet.\"\r\nJag känner detsamma efter årets valresultat. Nu\r\nhar vi kvinnor möjlighet att förverkliga våra\r\ndrömmar. Låt oss göra det.</pre><pre>Anf.  68  STIG SANDSTRÖM (v):\r\nFru talman!  En av de frågor som väljarna gav vårt\r\nparti förtroende att driva i den nya riksdagen är en\r\nförkortning av den dagliga arbetstiden.\r\nAv opinionsundersökningar utförda strax före\r\nvalet vet vi att frågan om arbetstidsförkortning har\r\nstort stöd i folkdjupet. Tillsammans med begränsning\r\nav övertiden är det den enligt väljarna trovärdigaste\r\nmetoden att komma till rätta med arbetslösheten.\r\nDet är också min egen personliga uppfattning.\r\nÖvriga åtgärder mot arbetslösheten saknar enligt min\r\nmening samma trovärdighet. Till detta kommer att\r\narbetstidsförkortning kan vara en bra metod att sätta\r\nfart på ett alltmer passivt kapital och få i gång en god\r\nekonomisk spiral.\r\nJag vill därför i denna debatt lyfta fram några\r\nviktiga argument som belyser vikten av att vi snabbt\r\nkommer fram till en successiv arbetstidsförkortning.\r\nKortare arbetstid handlar bl.a. om solidariteten\r\nmen också om miljön. En successiv\r\narbetstidsförkortning kan vara en bra metod att dämpa\r\ntendenserna till överproduktion och resursslöseri i vårt\r\nsamhälle. I ett ekologiskt kretsloppssamhälle måste\r\ndet vara god ekonomi att ta ut en del av\r\nproduktivitetsökningarna i form av\r\narbetstidsförkortningar i stället för i materiellt\r\növerflöd. Det är även helt i Riokonferensens anda.\r\nNaturligtvis handlar det också om solidaritet med\r\nvåra egna arbetslösa och om att få fram nya\r\narbetstillfällen. Det är väl knappast troligt att våra\r\nstora företag i denna konjunktur kommer att avstå\r\nfrån att plocka in ny arbetskraft, om vi minskar\r\narbetstiden nu när stora vinster hägrar. Hellre tar man\r\nin ett fjärde skift på Volvo än man låter\r\nvinstmöjligheter gå förlorade.\r\nKortare arbetsdag handlar också om framtidens\r\narbetsplatser. När åttatimmarsdagen beslutades för 75\r\når sedan såg arbetsplatserna helt annorlunda ut. Då\r\nhandlade det mycket om muskelkraft - svett och\r\nuthållighet. I dag är det andra egenskaper som krävs\r\nav arbetskraften: fantasi, kreativitet, idérikedom och\r\nsocial kompetens, och det är egenskaper som kanske\r\ninte bäst frodas i ett fastlåst åttatimmarspass.\r\nOm företagen klarar av den strukturomvandling\r\nsom en övergång till sextimmarsdag innebär, och det\r\ntror jag att de gör, kommer de att kunna stå väl\r\nrustade att möta framtidens krav och  konkurrens.\r\nKortare arbetsdag handlar också om jämställdhet\r\noch om att ta till vara det sociala kapitalet. Den\r\nkommer att innebära en ny och mer balanserad syn på\r\nlönearbetet och en uppvärdering av annat\r\nsamhällsarbete, i uppgifter som i dag är oavlönade\r\nmen som utförs i stor omfattning.\r\nNaturligtvis handlar sextimmarsdagen också om\r\nekonomi, men inte om ekonomi i den betydelse som\r\nman då ofta utgått från.\r\nI dag ställer man ofta frågan: Har vi råd med\r\nsextimmarsdagen? Den frågan är enligt min mening\r\nhelt felställd. Naturligtvis måste vi ha råd med en\r\nkraftig arbetstidsförkortning, framför allt när vi\r\nbetänker vad som är alternativet, att producera\r\nmassarbetslöshet och social misär. Naturligtvis måste\r\ndet vara bättre att producera arbetstidsförkortningar\r\nän att åstadkomma arbetslöshet och överproduktion.\r\nFrågan borde egentligen ställas så här: Hur länge\r\nhar vi råd att behålla åttatimmarsdagen? För varje\r\növerproduktionskris i systemet ställer sig kostnaderna\r\nallt högre i form av utslagning, social misär,\r\nperiodiskt återkommande kapitalförstörelse, ökade\r\nklassklyftor och nya skuldbördor.\r\nVad inte ekonomerna fattat, eller blundar för, är\r\nvilket verkningsfullt instrument som en förkortad\r\narbetsdag är för att sätta fart på ekonomin och hur den\r\nkan mildra kristendenser.\r\nOch ändå kan vi i den ekonomiska historien finna\r\nflera goda exempel på hur arbetstidsförkortningar satt\r\nfart på ekonomin och skapat goda cirklar. Exempel på\r\nnegativa effekter av arbetstidsförkortningar är mycket\r\nsvåra att finna.\r\nDen första av tre långa vågor med god ekonomisk\r\nutveckling under kapitalismen inleddes med den\r\nkraftiga arbetstidsförkortning som det engelska\r\nparlamentet tvingades anta 1848. Då fick man en god\r\nekonomisk utveckling i ungefär 25 år. Den tredje och\r\nsista perioden kom när vi förkortade arbetstiden från\r\n48 till 40 timmar.\r\nDet finns säkert flera här som minns de s.k.\r\nrekordåren och den goda utveckling som vi då fick av\r\nekonomin. Faktum är att själva\r\narbetstidsförkortningen var en kraftig drivfjäder i den\r\nutvecklingen. Det har ibland i stället framställts som\r\nom arbetstidsförkortningen var en frukt av de goda\r\nåren, men om man studerar saken närmare ser man att\r\ndet inte förhåller sig så.\r\nDet finns också flera andra goda exempel på detta\r\ni historien. Roosevelt införde kortare arbetsvecka\r\n1937 som en metod för att häva depressionen.\r\nDärefter kom en mycket gynnsam period, men den\r\nvar litet för kort för att kunna utvärderas djupare.\r\nVi har från vänsterpartiet med tillfredsställelse\r\nnoterat att regeringen har lovat att tillsätta en ny\r\narbetstidsutredning och att den nye\r\narbetsmarknadsministern Anders Sundström visat en\r\nfördomsfri attityd till frågan om arbetstidsförkortning.\r\nDen nya riksdagens sammansättning ställer krav på\r\noch förhoppningar om ett nytänkande i denna fråga.\r\nOm vi skall komma framåt i denna viktiga fråga är\r\ndet nu viktigt att en helhetssyn får prägla arbetet. Från\r\nvänsterpartiets sida är vi beredda att ställa upp på ett\r\nkonstruktivt sätt och att bidra efter förmåga.</pre><pre>Anf.  69  BERNDT EKHOLM (s):\r\nFru talman! Att vara arbetslös är att vara ställd åt\r\nsidan, ett utanförskap som kan få oerhört allvarliga\r\nkonsekvenser för den enskilde. Därför kan ingen\r\nmöda sparas på att snabbt pressa ned arbetslösheten.\r\nLägg därtill den höga arbetslöshetens enorma\r\nbelastning på landets ekonomi, så blir angelägenheten\r\ndesto större.\r\nDet är i allra högsta grad beklagligt att den\r\nborgerliga regeringen inte lyckades hantera\r\nsysselsättningsfrågorna. Arbetslösheten sköt i höjden.\r\nNu gäller det för den nya regeringen att snabbt sätta in\r\nkraftfulla åtgärder, precis som den nye\r\narbetsmarknadsministern aviserat i dagens debatt.\r\nMen det är också viktigt att sätta in de rätta åtgärderna\r\npå kort, medellång och lång sikt.\r\nDet gäller att särskilt i de längre tidsperspektiven\r\nskapa jobb som blir varaktiga, jobb som kommer att\r\nefterfrågas under lång tid framöver. Detta kräver\r\ngivetvis genomtänkta insatser, så sammansatta att de\r\nmedverkar till att driva fram just de jobb som ger en\r\ntrygg framtid. Det kräver dessutom en samverkan\r\nmellan ekonomisk politik, arbetsmarknadspolitik och\r\nnäringspolitik - och faktiskt också miljöpolitik!\r\nVi bör bl.a. utnyttja konjunkturskiftet som en\r\nsprångbräda in i det ekologiskt uthålliga samhället.\r\nDet är dags att gifta samman\r\narbetslöshetsbekämpningen med insatserna för en\r\nbättre miljö och att skapa de gröna jobben. Det är ett\r\nviktigt bidrag i arbetet för nya jobb och definitivt\r\nnödvändigt om vi skall skapa varaktiga och\r\nframtidsinriktade arbetstillfällen.\r\nVad är då gröna jobb? Dels är det arbetstillfällen,\r\ndär miljöinsatser görs, t.ex. sanering av vatten- och\r\navloppssystem, förorenad mark och utveckling av\r\nmiljövänliga industriprocesser. Dels är det fråga om\r\natt miljöanpassa gamla produkter och därmed ge dem\r\növerlevnadschans och att säkra jobb som kan vara i\r\nfara. Dels - och det är det mest spännande - är det\r\nockså fråga om nya produkter, som har en marknad\r\näven på lång sikt, just genom att de bygger på\r\nmiljöanpassning och kretsloppsanpassning.\r\nDen borgerliga regeringens försök att utveckla de\r\nnya, gröna jobben var begränsade, trots Centerpartiets\r\nengagemang i frågan - det hjälpte inte med tillgång\r\ntill både arbetsmarknadsministerposten och\r\nmiljöministerposten.\r\nEn av den nya socialdemokratiska miljöministerns\r\nförsta kommentarer efter utnämningen var att hon\r\nville bidra till utvecklingen av gröna jobb, och hon\r\nsade att dessa jobb är en viktig del av\r\nSocialdemokraternas sysselsättningspolitik. Det är\r\nbra! Nu gäller det att gå från ord till handling.\r\nAtt det finns möjligheter har jag kunnat konstatera\r\ngenom den idérapport som de kristna\r\nsocialdemokraterna tog fram för två år sedan. Det är\r\nfråga om insatser för energiomställningen som kan ge\r\njobb inom bioenergiområdet avseende vindkraft, och\r\nytterligare energisparinsatser inte att förglömma. Det\r\när fråga om att stimulera insatser inom\r\nmiljöteknikområdet, där Sverige släpat efter, enligt en\r\nOECD-rapport. Nya drivmedel kan ge nya marknader,\r\nny fordonsteknik likaså. Det är fråga om att utveckla\r\nkretsloppsanpassningen i samarbete med näringslivet\r\npå sådant sätt att nya, ekologiskt anpassade produkter\r\nverkligen kommer fram. Återvinnings- och\r\nrestproduktområdet skall inte underskattas. Det är att\r\nta vara på mer traditionella insatser, som sanering av\r\nVA-system, kalkning av försurad mark osv. Det är\r\nockså fråga om ett ekologiskt anpassat jordbruk.\r\nHur skall vi då komma dit? Det är nödvändigt med\r\nett medvetet politiskt handlande, som vidareutvecklar\r\nomställningsplaner och varucirkulationsprinciper, som\r\nden gamla s-regeringen lyfte fram,\r\nkretsloppsprincipen, som den förra regeringen ägnade\r\nmycket tid åt, och begreppet det ekologiskt uthålliga\r\nindustrisamhället, som den nya regeringen myntat i\r\nregeringsförklaringen. Regeringen bör se till att ett\r\nutredningsarbete snabbt kommer till stånd som\r\nfördjupar kunskaperna om de gröna jobben, var de\r\nfinns och hur de kan utvecklas snabbt. Men många\r\nförslag kan omsättas omedelbart.\r\nNaturligtvis måste forskning och utveckling inom\r\ndetta område ges prioritet. Den gröna efterfrågan\r\nmåste stimuleras. Information av typen\r\nenergideklarationer på produkter bör utvecklas och\r\nföretagarföreningar engageras för att sprida kunskap\r\nom nya möjligheter.\r\nStyrande miljöskatter och miljöavgifter är\r\nnödvändiga. När det gäller de senare är det angeläget\r\natt den utredning om skatteväxling som den\r\nborgerliga regeringen tillsatte kommer till skott. Inte\r\nmycket mer än direktiv har åstadkommits under det\r\nhär året, och det är för litet.\r\nSlutligen, fru talman, är insatser gemensamma\r\nmed framför allt EU-länderna oerhört angelägna för\r\natt vi skall klara en bred utveckling av gröna jobb. Ett\r\nexempel är ju behovet av harmoniserade miljöskatter.\r\nNär EU vidareutvecklar sina ansträngningar för att\r\nkomma till rätta med den höga arbetslösheten måste\r\ndet gröna perspektivet finnas med. Där har vi från\r\nsvensk sida en uppgift att ta vara på.</pre><pre>Anf.  70  INGRID BURMAN (v):\r\nFru talman! Att arbetslösheten är den viktigaste\r\narbetsmarknadspolitiska frågan torde det råda stor\r\nenighet om i den här kammaren. Men\r\narbetsmarknadspolitik är ju inte bara rätten till arbete\r\noch rätten att försörja sig själv. Det handlar också om\r\ninnehållet i vårt arbetsliv, om rätten till inflytande och\r\nmedbestämmande, om rätten till trygghet i\r\nanställningen och om rätten att få yttra sig fritt i\r\narbetslivet.\r\nDet är därför mycket glädjande att\r\nSocialdemokraterna nu har beslutat sig för att lägga\r\nned den arbetsrättskommitté som i några år har ägnat\r\nsig åt att avveckla den svenska arbetsrätten och\r\nförsökt införa godtycke och tystnadsplikt på de\r\nsvenska arbetsplatserna.\r\nDet är också mycket glädjande att\r\nSocialdemokraterna har beslutat sig för att avveckla\r\nde försämringar som har gjorts under de borgerliga\r\nregeringsåren när det gäller just arbetsrätten.\r\nMen det räcker inte med det här. Min förväntan på\r\nden socialdemokratiska regeringen är nu att man\r\ntillsätter en ny arbetsrättskommitté, som skall ha\r\nföljande utgångspunkter.\r\nVi skall nu arbeta med att förstärka löntagarnas\r\ninflytande i arbetslivet och på arbetsplatsen.\r\nVi skall säkra yttrandefriheten i arbetslivet. Det är\r\nkanske den allra viktigaste punkten just nu.\r\nUnder de gångna åren har exemplen varit många\r\npå människor som har förlorat sitt arbete bara därför\r\natt de har använt sig av sin medborgerliga rättighet att\r\nfritt yttra sig. Ett exempel är Karl-Erik Karlsson på\r\nVärö Bruk. Ett annat exempel är de chaufförer vid\r\nUppsalabuss som sades upp från sin anställning på\r\ngrund av att de offentligt kritiserade nedskärningarna i\r\nbolaget.\r\nDet finns många fler exempel på att människor i\r\ndag, 1994, inte skyddas av den nuvarande\r\nlagstiftningen, utan att yttrandefriheten i Sverige\r\nstannar utanför dörren in till arbetsplatsen. Det är\r\nalltså dags att vi utformar en lagstiftning som säkrar\r\nyttrandefriheten i hela samhället.\r\nEn tredje mycket angelägen fråga är rätten till\r\nkompetensutveckling i arbetet. Arbetslivet förändras\r\nsnabbt i dag. Det införs ny teknik för rationaliseringar\r\noch strukturomvandlingar, som innebär att kunskap\r\nväldigt snabbt blir föråldrad. Om vi vill förhindra att\r\nde som har sin utbildning långt tillbaka i tiden skall\r\nslås ut från arbetslivet krävs det tydliga signaler om\r\natt utveckling i arbetet och kompetensutbildning är en\r\nprioriterad fråga och att arbetsgivarna har ett ansvar\r\nför att skapa förutsättningar för den\r\nkompetensutveckling som deras verksamhet kräver,\r\nbåde i nuet och i framtiden.\r\nAtt negligera det här perspektivet och att negligera\r\nframtidsperspektivet är att se på de anställda som\r\nförbrukningsartiklar, i den meningen att deras\r\nkompetens utnyttjas så länge den är aktuell och att de\r\nsedan sparkas ut i arbetslöshet. Det är därför av\r\nyttersta vikt att den arbetsrätt som skall växa fram\r\nsyftar till att skapa rättvisa och trygghet för löntagarna\r\noch att den även skall omfatta rätten till\r\nkompetensutveckling, likväl som rätten till\r\nyttrandefrihet.\r\nEn fjärde viktig fråga är att driva rätten till\r\nheltidsanställningar. 300  000 människor i Sverige,\r\nfrämst kvinnor, som har deltidsanställning i botten\r\nsöker heltid. Det här förhållandet har rått i tio år.\r\nProblemet söker sin lösning. Lösningen heter\r\nlagstiftning, företrädesrätt för deltidsanställda till\r\nheltidstjänster när sådana blir lediga.\r\nEn femte viktig fråga är att lagstifta om lika lön. I\r\ndag råder det en lönediskriminering på den svenska\r\narbetsmarknaden. Jag talar här om löneklyftor mellan\r\nmän och kvinnor. Det finns exempel att hämta. Det\r\nfinns likalönelagar i t.ex. Kanada. Det är dags nu! Vi\r\nkvinnor är trötta på att vänta, och det är dags att stifta\r\nlag om lika lön även i Sverige.\r\nDen sjätte viktiga fråga som en ny\r\narbetsrättskommitté måste ta sig an är att se på de nya\r\nföretags- och anställningsformer som har växt fram i\r\nSverige. Jag talar här om uthyrning av arbetskraft, jag\r\ntalar om entreprenader, jag talar om\r\nlivstidsanställningar, och jag talar om distansarbete.\r\nVi måste hitta ett sätt att ge även de här människor\r\nbåde inflytande, trygghet i anställningen och\r\nyttrandefrihet.\r\nDet här är mina förhoppningar, och det är\r\nVänsterpartiets förväntningar på den nya\r\nsocialdemokratiska regeringen - att den inte bara tar\r\nsig an arbetslöshetsfrågan, en uppgift stor nog, utan\r\natt den också tillsätter en ny arbetsrättskommitté, som\r\nhar att se över arbetets villkor och frågan om\r\ninflytande och demokrati på arbetsplatsen.\r\nTack!</pre><pre>Anf.  71  HELENA FRISK (s):\r\nFru talman! Jag är uppväxt och har levt i stort sett\r\nhela mitt vuxna liv i Karlskoga. När jag var 17 år,\r\nalltså i början av 80-talet, började jag jobba inom\r\nsjukvården. Då kunde man som ung lämna skolan och\r\ngå ut i livet med en positiv bild av framtiden. Det\r\nfanns möjlighet att få ett jobb, och det fanns möjlighet\r\natt skapa sig ett eget liv. Det är tyvärr inte så i dagens\r\nSverige. Ungdomar i 1994 års Sverige befinner sig i\r\nen mycket besvärlig arbetsmarknadssituation.\r\nI Karlskoga är den öppna arbetslösheten över 22\r\n%, och i hela landet är arbetslösheten bland ungdomar\r\nmycket högre än i andra grupper. För ungdomar som i\r\ndag vill ta klivet in på arbetsmarknaden är detta svårt\r\nför att inte säga nästan omöjligt. Jag hade tur - jag\r\nfick ett jobb. Alltför många i min närhet har inte haft\r\nsamma tur. Det är svårt att i dag över huvud taget få\r\nin en fot i arbetslivet, och ju senare man får chansen\r\natt få ett s.k. riktigt jobb, desto senare får man\r\nchansen att ta klivet in i vuxenvärlden. Eftersom\r\nnästan inga ungdomar har haft möjlighet att få\r\narbetslivserfarenhet är chanserna att få s.k. riktiga\r\njobb mycket små, vilket leder till att ungdomarna\r\ntappar sin framtidstro.\r\nJag blev vad man kallar vuxen strax efter det att\r\njag hade fått mitt första jobb. Jag flyttade hemifrån,\r\noch jag kan nu konstatera hur viktiga de här åren har\r\nvarit för mig. Jag valde att inte fortsätta att studera.\r\nJag ville hellre arbeta. Det var mitt val. Jag hade\r\nmöjligheten att välja mellan att studera vidare och att\r\nta ett jobb. Det valet är viktigt. Lika viktigt som det är\r\natt kunna studera vidare och lära sig mer, lika viktigt\r\när det att ha det verkliga valet. Man skall själv kunna\r\nvälja om man vill studera och när man vill studera.\r\nAlla ungdomar vill inte studera direkt efter gymnasiet,\r\noch för alla dem måste det vara möjligt att i stället ta\r\nett jobb.\r\nVarken påtvingad utbildning eller konstgjorda\r\njobb, som inte leder någonstans, är långsiktiga\r\nlösningar, och det är inte lägre löner heller. Ungdomar\r\nkan och vill mycket. Vi vill ta ansvar och vill få bidra\r\nmed det vi är duktiga på. Varken ungdomar eller äldre\r\nbehöver låtsasjobb till en låg lön. Ungdomar kan och\r\nvill mycket mer än vad många kanske tror. Vi vill\r\nanvända våra kunskaper, och vi vill få utvecklas. Och\r\nvi vill ha betalt för det vi gör.\r\nVi vill få chansen att skapa våra egna liv men\r\nockså att skapa våra egna förutsättningar. Vi behöver\r\nhjälp med att få fotfäste på arbetsmarknaden, och vi\r\nbehöver hjälp med att komma i gång. Men alla, unga\r\noch gamla, vill kunna ta ansvar för sitt eget liv.\r\nFru talman! Det är ungdomarna som kan ta\r\nledningen in i de nya branscherna. Vi är inte rädda för\r\nny teknik. Vi är inte rädda för att själva och\r\ntillsammans med andra ta ansvar. Vi är inte rädda för\r\natt pröva någonting nytt. Därför är det viktigt att\r\nriksdagen uppmuntrar ungdomars ansvarstagande på\r\narbetsmarknaden. Därför bör riksdagen särskilt\r\ngranska ungdomars situation och bjuda in ungdomar -\r\nockså andra än oss som nu kommit in i riksdagen - till\r\ndiskussioner om vilka hinder som finns för\r\nungdomars egna idéer och vilja.\r\nVi i Sverige har förvisso kommit ganska långt vad\r\ndet gäller ungdomsrepresentation i riksdagen. Men det\r\ninnebär inte att man skall sluta att sträva framåt.\r\nDärför vore det av vikt att arbetsmarknadsutskottet\r\nordnade en öppen hearing och till denna bjöd in\r\nungdomar t.ex. med hjälp av de fackliga\r\norganisationerna och av student- och\r\nelevorganisationerna.\r\nRiksdagen behöver få in fler tankar om den\r\nmycket speciella och svåra situation som ungdomarna\r\nhar i dag. Det är vi unga som skall bygga Sverige i\r\nframtiden. Om vi inte lägger rätt grund för detta\r\narbete nu, kommer Sverige att halka efter och bli\r\nomsprunget av andra länder. Ungdomarna är vår\r\nframtid, och om vi skall kunna ha någon som helst\r\nbild av hur framtiden kommer att se ut måste vi lyssna\r\nmer på de unga.\r\nTack!</pre><pre>Anf.  72  LILIAN VIRGIN (s):\r\nFru talman! Den bild som många har av Gotland\r\när sommarbilden, men Gotland är så mycket mer.\r\nGotland har många fördelar genom sitt centrala läge i\r\nÖstersjön. Vi har god tillgång på arbetskraft, bra\r\nutbildningsmöjligheter, en modern infrastruktur, bra\r\nboendemiljö och ett rikt natur- och kulturliv. Alla\r\ndessa faktorer skapar goda förutsättningar att se\r\nopimistiskt på Gotlands framtidsmöjligheter.\r\nMen bilden är inte bara ljus. Näringsstrukturen\r\navviker markant från riksgenomsnittet. Vi har hög\r\nandel sysselsatta inom jordbruket - 10  % jämfört\r\nmed rikets 3  %. Vi har låg industrisysselsättning -\r\n15  % jämfört med 21  % i riket. Den offentliga\r\nsektorn är större på Gotland än i riket. Det som\r\nhänder nu är att arbetsmarknaden genomgått och\r\ngenomgår stora förändringar. Basnäringen jordbruket\r\noch den offentliga sektorn krymper. Inom\r\nbyggarbetarkåren är nära hälften utan arbete, och det\r\npåverkar även andra företag med anknytning till\r\nbyggandet.\r\nDet största problemet och den största oron har vi\r\nför ungdomarnas situation. I juni 1994 var det 38  %\r\nav länets ungdomar som stod utanför den ordinarie\r\narbetsmarknaden. I dagsläget är det 25  % av\r\nungdomarna som saknar arbete. Vi vet dock att\r\nungdomsarbetslösheten ökar varje år vid\r\nskolavslutningarna, och då är det risk att vi återigen\r\nkommer upp i de förfärliga siffror som ligger i nivå\r\nmed den högsta ungdomsarbetslösheten i Europa.\r\nGotland behöver 5  000 nya arbetstillfällen under\r\nde närmaste 15 åren för att kunna överleva som\r\nregion. Kommunen och länsstyrelsen samarbetar i\r\nsatsningar inom olika framtidsområden. Kapaciteten\r\nför att ta emot turister ökas. Gotlänningar tar fram nya\r\nprodukter och satsar på alternativodling. Högskolan\r\noch konstskolan byggs ut. Gotland börjar profilera sig\r\nsom en ö för filmutbildning på alla nivåer, och vi har\r\nfått ett internationellt författar- och översättarcentrum\r\ni Visby.\r\nDet finns en positiv sida. Arbetslösheten är\r\nfortfarande oacceptabel, men den har inte ökat. De\r\nföretag som sysslar med elektronik och båtbyggande\r\nsamt företagen inom gummiindustrin går bra. Den\r\nmörka sidan är att deltidsarbetslösheten ökar, och det\r\ndrabbar framför allt kvinnorna. Vi frågar oss om\r\nGotland börjar bli \"lilla England\". I stället för att man\r\nanställer fler eller utökar till heltidsjobb har\r\nutvecklingen gått mot deltidsjobb och övertid.\r\nI dag har Gotland den lägsta utbildningsnivån i\r\nlandet. Det krävs stora satsningar inom\r\nutbildningsområdet. Gotland har satsat på en högskola\r\nmed en unik profil. Det är en bra början, men det\r\nkrävs fortsatt stora insatser för att minska det\r\nutbildningsgap som det gotländska samhället har i\r\nförhållande till andra regioner. Inom EU avsätts stora\r\nmedel för kompetenshöjande insatser. Det är rimligt\r\natt Gotland med sin utbildningsprofil särskilt noteras i\r\ndessa sammanhang.\r\nKommunikationerna är en fråga som står i\r\ncentrum för debatten på alla öar. Så är fallet också på\r\nGotland. Inom EU:s ramverk finns det möjligheter att\r\nskapa bestående positiva lösningar för transporterna\r\ntill och från Gotland. En av de viktigaste insatserna\r\nskulle vara att man kraftigt sänker momsen på\r\npersontransporterna. En annan viktig fråga är det\r\ngotländska inflytandet över transportfrågorna.\r\nMiljöfrågorna är särskilt viktiga. Kommunen har\r\nutropat sig till ekokommun. Det innebär att det finns\r\nett mycket stort intresse för alternativ energi,\r\nkretsloppstänkande och forskning kring både den\r\nlokala miljön och Östersjöns miljö. Det finns också en\r\nvilja att bistå grannregionerna i Östersjön med\r\nkunskap i frågor som rör miljön. Inom EU finns en\r\nrad program på miljöområdet. De kan hjälpa till att\r\nytterligare lyfta fram miljömedvetandet, förutsatt att\r\nregeringen framhåller Gotlands, i många avseenden,\r\nunika möjligheter inom detta område.\r\nMed högskolan som bas för miljöforskning har vi\r\nmöjligheter att utveckla alternativa energiformer och\r\nskapa nya miljövänliga produkter och\r\nproduktionsformer. Vi ser miljöfrågorna ur två\r\naspekter. Det handlar om milijövård men också om ett\r\nsätt att utveckla det gotländska näringslivet och skapa\r\nnya jobb inom miljösektorn.\r\nFru talman! Jag har försökt ge en bild av Gotlands\r\nproblem och möjligheter. Som ö har Gotland speciella\r\negenskaper. Gotland har, som andra öar, en begränsad\r\nstorlek och få invånare, vilket innebär att marknaden\r\när liten och isolerad. Det finns ett näringsliv som har\r\nbasen i jordbruket och i den offentliga sektorn. Det är\r\nett spritt bebyggelsemönster, och i förhållande till\r\ninvånarantalet är det en hög servicenivå som bekostas\r\nav få inkomsttagare.\r\nGotland har sina särdrag gemensamma med andra\r\nöar i Europa. Gotlands möjligheter är beroende av i\r\nvilken omfattning och på vilket sätt hänsyn tas till det\r\ngotländska samhällets särdrag och de ö-specifika\r\nfaktorerna. Inom EU har man observerat det faktum\r\natt öar har specifika förutsättningar och ibland\r\nbehöver särskilda åtgärder för att kunna ta vara på de\r\nmöjligheter som skapas inom EU. En förståelse för\r\nsärlösningar för öar kan också noteras vid en studie av\r\ntidigare medlemskapsförhandlingar mellan andra\r\nländer och dåvarande EG. För Gotlands del behöver\r\ndenna förståelse manifesteras. Därför har vi\r\ngotländska riksdagsledamöter väckt en motion med\r\nanledning av EU-propositionen om att det till\r\nanslutningsavtalet behöver fogas ett särskilt\r\nGotlandsprotokoll och en gemensam\r\nGotlandsdeklaration som ger möjligheter till framtida\r\nsärlösningar för Gotland.\r\nTack!</pre><pre>Anf.  73  TORGNY DANIELSSON (s):\r\nFru talman! En aktiv arbetsmarknadspolitik med\r\nmålet att arbete skall ges åt alla måste uppfattas som\r\natt det skall ske insatser på en bred front.\r\nÄven om ungdomsarbetslösheten måste anses vara\r\ndet allvarligaste problemet får vi aldrig acceptera att\r\nolika grupper ställs mot varandra, att äldre ställs mot\r\nyngre, att kvinnor ställs mot män, att invandrare ställs\r\nmot övriga svenskar, att funktionshindrade ställs mot\r\nfriska osv.\r\nNu lämnar vi förhoppningsvis lågkonjunkturen\r\nbakom oss, och efterfrågan på arbetskraft ökar igen.\r\nDetta till trots riskerar vi att få en hög\r\nrestarbetslöshet. Den omfattar personer som saknar\r\nyrkesutbildning, något äldre personer - ofta kvinnor -\r\nmed en ensidig yrkeslivserfarenhet och dem som har\r\neller riskerar att utveckla arbets- eller\r\nförslitningsskador.\r\nVi har i dag över 400  000 förtidspensionärer i\r\nlandet. En förtidspension är oftast negativ för\r\nindividen, och den är det definitivt för samhället, med\r\ntanke på de höga kostnader som den innebär.\r\nParallellt med att vi satsar på att få fram nya\r\narbetstillfällen måste vi också förhindra utslagningen\r\nfrån arbetslivet. Det är bra för såväl samhället och\r\nföretagen som de anställda att vi i förebyggande syfte\r\nkan investera i en god arbetsmiljö, i det goda arbetet,\r\noch att vi kan investera i väl fungerande\r\nrehabiliteringsåtgärder ute på arbetsplatserna. Detta\r\nhar inte minst erfarenheterna från Arbetslivsfonden\r\nvisat. De personalekonomiska bokslut som några\r\nföretag gör visar med tydliga siffror på samma sak.\r\nI dessa sammanhang är företagshälsovården en\r\nvärdefull resurs. Tyvärr har företagshälsovården, som\r\nbransch, farit mycket illa under de senaste åren. Det\r\när en följd av att statsbidragen har försvunnit och att\r\nfler centrala avtal om företagshälsovård har sagts upp.\r\nStatskontoret har gjort en utvärdering av\r\nbranschen som är daterad den 16 september 1994. Av\r\nden kan man utläsa att företagshälsovården har\r\ngenomgått dramatiska förändringar. Ett stort antal\r\nenheter har gått i konkurs, slagits samman eller lagts\r\nned. Den kompetens, i form av välutbildad och\r\nerfaren personal, som branschen har utvecklat har\r\nminskat med ca 25 %, räknat på heltidsanställda.\r\nMinskningen av tillgången till företagsläkarresurser är\r\nännu större. Cirka en tredjedel har försvunnit, räknat i\r\nårstimmar.\r\nAntalet anslutna arbetstagare har samtidigt\r\nminskat med ca 10  %. Detta innebär en belastning på\r\nden företagshälsovård som blir kvar. Den ökar med ca\r\n20  %, vilket gör att tillgängligheten riskerar att\r\nminska med långa väntetider som följd.\r\nMycket talar för att botten ännu inte är nådd.\r\nUtredningen visar att en femtedel av de enheter som i\r\ndag finns kvar räknar med en ytterligare försämrad\r\nekonomi under nästa år. Branschen slåss för sin\r\nexistens.\r\nDen borgerliga regeringen har under sina tre år\r\ninte gjort något för att bidra till att Sverige uppfyller\r\nkraven i ILO-konventionen nr 161 om\r\nföretagshälsovård. Detta upplevs som ett svek.\r\nFru talman! Min mening med detta inlägg i\r\ndebatten är att rikta uppmärksamheten på\r\nföretagshälsovården. Den är en värdefull resurs i\r\nkampen mot arbetslösheten och i utvecklingen av det\r\ngoda arbetet. Branschen förtjänar ett besked, och\r\nfrågan om företagshälsovårdens framtid måste lyftas\r\nupp på den arbetsmarknadspolitiska dagordningen. En\r\ngod företagshälsovård är, rätt utnyttjad, en ovärderlig\r\nresurs i kampen mot utslagning från arbetslivet och i\r\nkampen för en utveckling av friska och välmående\r\nföretag.\r\nTack!\r\nSkattepolitik</pre><pre>Anf.  74  CARL FREDRIK GRAF (m):\r\nFru talman! Arbetslösheten i Sverige minskar,\r\näven om den är fortfarande är hög.\r\nEtt viktigt led för att förbättra förutsättningarna för\r\natt nya arbetstillfällen skall kunna skapas i företagen\r\när konkurrenskraftiga skatter.\r\nJag är medveten om att flera andra faktorer också\r\nhar betydelse, inte minst inom den ekonomiska\r\npolitiken och arbetsmarknadspolitiken. Tillsammans\r\nskapar de ett bra företagsklimat. I denna\r\ndebattomgång är det emellertid skattepolitiken vi skall\r\ndiskutera.\r\nLåt mig först konstatera att riksdagen under de tre\r\ngångna åren, fattat beslut som gjort det lättare att få\r\nfram nya jobb i företagen. Detta har skett direkt,\r\ngenom t.ex. sänkta arbetsgivaravgifter, och mera\r\nindirekt genom att det blivit intressant att investera i\r\nföretag, i stället för att satsa pengarna i någorlunda\r\nriskfria bankplaceringar.\r\nDet har hela tiden förvånat mig att\r\nsocialdemokraterna i Sverige inte förstått att de gjorda\r\nförändringarna förbättrar ekonomins funktionssätt.\r\nI Norge, Finland och Sverige har vi numera\r\nsådana strukturer på företagsbeskattningen som\r\npåminner om varandra. Det gör att vi kan arbeta med\r\nbra förutsättningar i en internationell jämförelse. Det\r\nskulle vara intressant att senare få ta del av Lars\r\nHedfors analys kring varför han tycker att vi i Sverige\r\nskall återinföra dubbellbeskattning, när den avskaffats\r\ni så många andra länder.\r\nYtterst handlar det om den fråga vi moderater\r\nställde många gånger under hela valrörelsen, men\r\naldrig fick något svar på, nämligen: På vilket sätt\r\nskapar höjd skatt på företagande nya jobb?\r\nJag menar inte att vi i Sverige nödvändigtvis\r\nbehöver ha lägre skatter än på andra håll i Europa,\r\nmen anställda i svenska företag står nu inför en\r\nsituation där deras arbetsplatser riskerar att beskattas\r\nhårdare än konkurrenternas i en känslig\r\nkonjunkturuppgång.\r\nI våras lade socialdemokraterna fram förslag om\r\nen rad skattehöjningar. Många är säkert angelägna att\r\nfå besked hur det blir med bolagsskatten, återföringen\r\nav skatteutjämningsreserverna och andra aviserade\r\nhöjningar.\r\nJag ser fram emot vad Lars Hedfors kan lämna för\r\nbesked. Jag ser inte fram emot hans förslag om ökade\r\nskatter, men jag ser fram mot beskeden, som kan\r\nskapa klarhet.\r\nDen moderata utgångspunkten är att\r\nskattesystemets struktur börjar att bli relativt bra. Vi\r\nhar fått lägre skattesatser och neutralitet mellan olika\r\nassociationsformers beskattning. Vi skall dock\r\nfortsättningsvis arbeta för ytterligare förenklingar.\r\nSer vi till utvecklingen i näringslivet i stort, torde\r\nnästa steg vara att fundera över hur vi kan reformera\r\nbeskattningen i tjänstesektorn.\r\nVarierande typer av tjänster har en stor potential\r\natt kunna utvecklas. För att det skall bli volym så\r\nmåste dessa tjänster kunna säljas på en privat\r\nmarknad. Olika typer av data- och IT-tjänster skulle\r\nkunna utvecklas och efterfrågas. Då måste köpare och\r\nsäljare kunna mötas på en relevant prisnivå. Dessutom\r\nfinns flera andra exempel på tjänster, som har sina\r\nkunder i den privata sektorn. Potentialen är mycket\r\nstor, men det krävs att skattekilen blir rimlig.\r\nTanken inrymmer emellertid flera problem, som\r\nhar att göra med både avgränsningar och eventuellt\r\nsnedvridande effekter. Det ideala skattesystemet har\r\nnaturligtvis ett mycket lågt skatteuttag som grund. I\r\ndagens situation är det inte rimligt att tänka sig\r\ndrastiska skattesänkningar.\r\nNär det gäller tjänstesektorn kan man därför tänka\r\nsig två vägar att gå, antingen lägre arbetsgivaravgifter\r\neller lägre moms. Båda inriktningarna kan ha sina\r\nproblem. För egen del är jag emellertid benägen att\r\ntro att det skulle vara lättare att ta sikte på lägre\r\ntjänstemoms.\r\nKortsiktigt kommer detta sannolikt att minska\r\nskattebasen, men i ett längre perspektiv kommer den\r\nsannolikt att breddas eftersom antalet arbetslösa\r\nminskar.\r\nJag vill, fru talman, också nämna något rent\r\nallmänt kring hur skattetrycket kan komma att öka i\r\nSverige framöver. Socialdemokraterna har aviserat\r\nmarginalskattehöjningar och\r\nkommunalskattehöjningar i en storleksordning som\r\ninnebär att skattetrycket på nytt kommer att öka.\r\nJag har svårt att förstå hur man kan slå in på den\r\nvägen. Visserligen sjönk skattetrycket under de tre\r\nborgerliga åren, men fortfarande håller vi oss med ett\r\nmycket högt skattetryck uttryckt i skatternas andel av\r\nBNP.\r\nFör mig är skattefrågan inte bara en fråga om\r\nekonomins funktionssätt i ett större perspektiv. Det är\r\ni lika hög grad en fråga om den enskilda människans\r\nmöjligheter. Denna aspekt tycker jag glöms alltför lätt\r\nbort i debatten.\r\nSocialdemokraternas synsätt grundar sig på att det\r\nallmänna skall ta ut så mycket skatt som möjligt, som\r\nsedan skall fördelas efter vad som anses politiskt rätt.\r\nDenna balanspunkt måste förskjutas så att fler beslut\r\nkan fattas ute bland människorna. Detta låter sig\r\nmycket väl göras, till gagn för välfärden och\r\nvalfriheten, inte minst mot bakgrund av det hårda\r\nskattetryck som vi har.\r\nDen frimodighet, som jag tycker\r\nsocialdemokraterna visade i samband med\r\nskattereformen i början på 90-talet, är på väg att\r\nersättas av en alltför traditionell syn.\r\nJag kan emellertid, fru talman, utlova en kritisk,\r\nmen konstruktiv moderat opposition. Vi kommer att\r\nföra fram vår syn på lägre skattetryck, tekniskt\r\nfungerande lösningar och inte minst förutsägbarhet\r\noch rättssäkerhet i beskattningen. Den enskilde måste\r\nuppleva skattesystemet som rimligt. Det är min\r\nförhoppning att Lars Hedfors och hans kolleger i\r\nutskottet skall ta sig tid att ta intryck av våra förslag.</pre><pre>Anf.  75  ISA HALVARSSON (fp):\r\nFru talman! Lärdomarna från 1970- och 1980-\r\ntalen om hur det gamla skattesystemet fungerade\r\ntycks ibland vara bortblåsta. När socialdemokraterna\r\nföreslår en höjd marginalskatt och en avindexering av\r\nskatteskalorna, som skulle tvinga allt större grupper\r\nupp i den högsta skatteklassen, så innebär det att\r\nmarschen inleds tillbaka till ett \"ruttet och perverst\"\r\nskattesystem.\r\nSyftet med skattereformen var att ge stabila regler\r\nför lång tid framåt. En av de mest centrala delarna,\r\ngrundsyftet med reformen, var att komma ifrån de\r\norimligt höga marginalskatterna.\r\nÅrhundradets skattereform riskerar nu att inte ens\r\nbli årtiondets. Det vore en olycka för Sverige. Det\r\nskulle innebära en broms för möjligheterna till hög\r\ntillväxt och framför allt ett hinder för kampen mot\r\narbetslösheten.\r\nI ett läge när Sverige behöver uppmuntra\r\nkompetensutveckling och åstadkomma ökad tillväxt\r\när det oerhört angeläget att slå vakt om\r\nskattereformen. Det är inte något som vi bara hittar\r\npå. I otaliga skrifter och rapporter, t.ex. från ESO och\r\nLångtidsutredningen, konstateras att när det gäller den\r\nsvenska arbetskraftens kompetens i internationell\r\nbelysning och näringslivets tillväxtförutsättningar, har\r\nde allmänna incitamenten för individer att satsa på\r\nutbildning blivit bättre i och  med det nya\r\nskattesystemet.\r\nDet var just detta skattereformen syftade till,\r\nnämligen att stimulera arbete och studier.\r\nMed lägre marginalskatt och reallöneskydd av\r\nskatteskalan skulle också löntagarna kunna acceptera\r\nlägre bruttolöneökningar. Det skulle i sin tur hålla\r\ntillbaka kostnadsutvecklingen och stärka\r\nkonkurrenskraften.\r\nI ett läge när Sverige behöver uppmuntra\r\nkompetensutveckling och åstadkomma tillväxt för att\r\nkomma till rätta med de ekonomiska problemen är det\r\nenligt vår mening oerhört angeläget att slå vakt om\r\nskattereformen.\r\nDe skäl som anförs för att urholka reformen är\r\nförment fördelningspolitiska. Man bortser då\r\nmedvetet från hur de försvagade ekonomiska\r\nincitamenten kan komma att påverka enskilda\r\nindivider. Ökade marginalskatter och större\r\nskattekilar kan antas leda till inflationsdrivande\r\nlönekrav, minskat intresse för kompetensutveckling\r\neller brain-drain genom utflyttning. På så sätt\r\nmotverkas tillkomsten av nya jobb i Sverige.\r\nDet absolut största fördelningspolitiska problemet\r\ni dag är, som jag ser det, arbetslösheten. Den stora\r\norättvisan går i dag mellan dem som har jobb och dem\r\nsom inte har jobb.\r\nI en strävan att skapa bättre förutsättningar för att få\r\nfram fler jobb i Sverige har Folkpartiet i\r\nregeringsställning medverkat till att avskaffa\r\ndubbelbeskattningen på aktier. Dubbelbeskattningen\r\nav bolagsinkomsterna innebär en skattemässig\r\ndiskriminering av eget kapital jämfört med\r\nlånekapital. Det blir dyrare för företag att använda\r\neget kapital i jämförelse med att använda lånat kapital\r\nför verksamheten. Dubbelbeskattningen innebär att\r\nriskkapitalinvesteringar beläggs med hårdare skatt än\r\nriskfritt sparande.\r\nUnder resten av 90-talet måste det skapas netto\r\nungefär en halv miljon nya jobb i Sverige. För det\r\nkrävs ett trendbrott. De nya jobben måste skapas i den\r\nprivata sektorn. Förnyelsen och de nya jobben måste\r\ndessutom skapas i nya och mindre företag.\r\nProblemet i vårt land jämfört med andra länder är\r\natt vi har få medelstora företag och att småföretagen i\r\nallmänhet i alltför liten utsträckning växer.\r\nDubbelbeskattningen har medfört att även\r\nframgångsrika småföretagare alltför tidigt upphör att\r\nta risker och att anställa fler människor. Det typiska\r\nför svenska företag med 10-20 anställda är att de i\r\nsjälva verket upphör att växa.\r\nMindre företag är i allmänhet beroende av\r\ninsatser som företagaren själv och hans personliga\r\nnätverk kan ställa upp med. Den grundläggande\r\nfrågan som måste ställas är hur man skall få\r\nmänniskor att satsa på riskabla och hårdbeskattade\r\ninvesteringar när det går att få bättre nettoränta på\r\nhögavkastande riskfria statsobligationer. Hur kan\r\nSocialdemokraterna tro att ökade skatter på arbete och\r\nföretagande skall ge fler jobb? Det är för oss en gåta.</pre><pre>Anf.  76  PER ROSENGREN (v):\r\nFru talman! Skattedebatten har under senare år i\r\nstort sett förts med hjälp av ideologiska skygglappar,\r\nfrämst från de borgerligas sida och då särskilt\r\nartikulerat av Moderaterna. Skattesänkningar har\r\nblivit ett politiskt mål i sig. Sällan har man velat\r\ndiskutera vad skatterna används till.\r\nUnder slutet av 80-talet och början av 90-talet gick\r\nden borgerliga skattekverulansen hem hos stora delar\r\nav det svenska folket. Vem ville inte få mer pengar i\r\nplånboken efter skatt?\r\nNär den borgerliga politiken, som i och för sig\r\npåbörjades redan av Socialdemokraterna under slutet\r\nav 80-talet, började slå igenom i kommuner och\r\nlandsting med neddragningar inom vård, omsorg och\r\nutbildning, vaknade emellertid det svenska folket och\r\nbörjade kräva högre skatter. Det var helt enkelt för att\r\nden svenska traditionen bygger på ett solidariskt\r\nansvar där vård, omsorg och utbildning betalas\r\ngemensamt över skattsedeln. Den borgerliga politiken\r\ninom skatteområdet är känd, dvs. höjda skatter för\r\nstora delar av befolkningen, men sänkta skatter för\r\nhöginkomsttagare och kapitalägare. Det är det som\r\nhar varit verkligheten under senare år.\r\nVänsterpartiet utger sig inte för att vara ett\r\nskattesänkarparti. Det statsfinansiella läget medger\r\ninte något sådant. Skall vi klara vård, omsorg och\r\nutbildning måste skatterna höjas. Om folk vet att\r\nskatterna går till just dessa sektorer, finns det i\r\nSverige en stor acceptans för skattehöjningar. Men\r\ndessa måste få en vettig fördelningspolitisk prägel.\r\nDet håller inte att, som de borgerliga gjort, skärpa\r\nskatten för låginkomsttagare och sänka skatten för\r\nhöginkomsttagare och kapitalägare. Då skapas\r\nmotsättningar i samhället som omintetgör\r\nmöjligheterna att få en ekonomi i balans.\r\nJag har heller aldrig riktigt förstått mig på den\r\nborgerliga, framför allt moderata, argumentationen\r\nangående s.k. riskkapital. För mig är riskkapital\r\npengar som investeras, sällan med det som normala\r\nmänniskor kallar risk, men som kan ge en hög, ibland\r\nen mycket hög, avkastning. Hela idéen med\r\nriskkapital är ju att man på något sätt ger sig in i en\r\nspelsituation. Andra som inte är villiga att satsa sina\r\npengar, om det innebär den minsta risk, sparar i\r\nriskfritt sparande med en garanterad men lägre\r\navkastning. Det som förbryllar mig är varför den ena\r\nsparformen skattemässigt skall behandlas\r\nförmånligare än den andra. Om de borgerliga menar\r\nallvar när det säger att dubbelbeskattningen är ett\r\nproblem för kapitaltillförseln i svenskt näringsliv,\r\nborde de i stället diskutera skattesänkningar i ledet\r\nföre, dvs. i företaget.\r\nVänsterpartiet anser att kapitalskatten skall ligga\r\npå 30 % oavsett sparform. Vi måste återgå till den\r\ngenerella beskattningen av kapital på 30 % som\r\ninfördes i samband med skattereformen. Om Isa\r\nHalvarsson vill återgå till den skattenivån kan Isa\r\nHalvarsson stödja oss när vi lägger fram det förslaget.\r\nJag är inte heller helt främmande för att återinföra\r\nett sparavdrag för småräntor på barns bankböcker så\r\natt de inte skall behöva beskattas. Det pågår en\r\ndiskussion inom Vänstern på det området.\r\nEtt annat sparande som också skattemässigt\r\nsärbehandlas är pensionsförsäkringarna. Vår\r\nprincipiella uppfattning är att avdragsrätten för\r\npensionsförsäkringar bör avskaffas.\r\nI fråga om inkomstbeskattningen välkomnar vi\r\nSocialdemokraternas förslag till värnskatt. Vi vill inte\r\nkalla den skatten för värnskatt, eftersom vi gärna ser\r\nen permanentning av denna skatt under en överskådlig\r\nframtid.\r\nSå till den tråkiga utvecklingen inom svensk\r\nskattepolitik. Eller skall vi börja kalla detta för\r\negenavgiftspolitik? Detta är ett missfoster i ett\r\nsolidariskt samhälle, där man anser att skatten just\r\nskall verka fördelningspolitiskt.\r\nDe borgerliga införde egenavgifterna för att de\r\ninte ansåg sig kunna höja skatterna. Detta förespåkas\r\nnu även av Socialdemokraterna. Men de får på grund\r\nav två orsaker en omvänd fördelningspolitisk effekt.\r\nSamtidigt som egenavgifter inte skall tas ut på den del\r\nav inkomsten som överstiger 7,5 gånger basbeloppet,\r\nskall de vara avdragsgilla mot marginalen. Detta\r\ngynnar i allra högsta grad höginkomsttagare.\r\nVänsterpartiet ser gärna en tillnyktring inom\r\nsocialdemokratin i denna fråga. Inom Vänstern har vi\r\nsvårt att förstå varför löntagarna, visserligen de med\r\nhögre löner, skall betala egenavgifter, i stället för att\r\narbetsgivarna betalar in dessa avgifter via\r\narbetsgivaravgifterna. Varför krångla till systemet?\r\nDet är en tillkrångling som dessutom gynnar\r\nhöginkomsttagare.\r\nSå till företagsbeskattningen.\r\nFöretagsbeskattningen bör uppfylla tre krav. Den skall\r\nvara enkel, överskådlig och långsiktig. Under många\r\når uppfyllde lagstiftningen dessa krav i ganska hög\r\ngrad. Många småföretagare och jordbrukare kunde\r\nsjälva upprätta sina deklarationer.\r\nI och med skattereformen ändrades\r\nföretagsbeskattningen och blev krångligare. Men i och\r\nmed de förändringar som införts av den borgerliga\r\nregeringen, befinner sig företagsbeskattningen ljusår\r\nfrån den enkelhet och överskådlighet som vore\r\nönskvärd. Ni kan själva räkna ut vad som har hänt\r\nmed långsiktigheten.\r\nEn regering som alltid har talat om långsiktiga\r\nspelregler för företagen i Sverige har alltså infört\r\nväldigt kortsiktiga lösningar. Det nuvarande systemet\r\när så komplext att det i stort sett bara är\r\nskatterådgivare av olika slag som jublar. De har sin\r\nförsörjning räddad. Det kanske är detta som utgör den\r\nexpanderande tjänstesektorn som skall rädda Sverige\r\nur krisen och som tydligen skall särbehandlas i\r\nmomshänseende.\r\nDe småföretagare som jag hittills har hjälpt i\r\nekonomi- och skattefrågor har inte särskilt mycket till\r\növers för den borgerliga politiken.\r\nSom en kompensation för den tidigare nämnda\r\npolitiken - det är väl så man får se det - medgavs en\r\nskattefrihet för halva återföringen av denna SURV.\r\nEtt säkert välkommet bidrag för de berörda företagen.\r\nNär kommer motsvarande skattefrihet övriga\r\nlöntagare till godo? Dessutom var åtgärden orättvis\r\ngentemot alla dem som inte gjorde några SURV-\r\navsättningar utan i stället snällt betalade sin skatt.\r\nÅterigen ser vi en brist på långsiktighet i den\r\nborgerliga skattepolitiken på företagsområdet.\r\nFru talman! Vänsterpartiet hävdar i sin\r\nskattemotion att skatteförhållandena för företag borde\r\nvara neutrala oavsett juridisk företagsform. Men detta\r\nborde, med hänsyn till det ansträngda budgetläget,\r\nfinansieras inom ramen för den samlade\r\nföretagsbeskattningen. Vår uppfattning är att en\r\nsärskild parlamentarisk utredning borde utreda denna\r\nfråga.</pre><pre>Anf.  77  CARL FREDRIK GRAF (m)\r\nreplik:\r\nFru talman! Herr Rosengrens inlägg präglades i\r\nhög grad av gammeldags vänsterpolitisk retorik. Det\r\nvar klara besked om att det är endast skattehöjningar\r\nsom gäller. Jag har några frågor till Per Rosengren.\r\nHur högt skattetryck är rimligt? 55, 60, 65 % eller\r\nkanske ännu mera? Jag skulle vilja ha besked.\r\nVidare går Per Rosengren upp frågan om\r\nföretagsbeskattningen, och han gjorde en utläggning\r\nom riskpremien. Han menade på att det skall vara\r\nsamma beskattning som för riskfritt banksparande.\r\nMen det intressanta är ju följande. Om\r\ndubbelbeskattningen återinförs blir bl.a. risken högre.\r\nRisken är högre vid investeringar i företagande i\r\nstället för i statspapper. Men det gäller också skatten,\r\neftersom beskattningen sker i två led. Beskattning i\r\nbank- eller statspapper sker fortfarande i ett led. Det\r\när fel att hävda att dubbelbeskattning leder till\r\nlikformighet.\r\nJag vill ta upp ytterligare en aspekt angående kort-\r\noch långsiktiga lösningar. Det är klart att en borgerlig\r\nregering ändrar skattepolitiken i den riktning som den\r\nborgerliga regeringen tycker är bättre. Om den\r\nborgerliga regeringen fått fortsätta att regera hade\r\nnaturligtvis dessa ändringar permanentats och blivit\r\nlångsiktiga. Jag tror inte Per Rosengren behöver vara\r\nbekymrad.</pre><pre>Anf.  78  PER ROSENGREN (v) replik:\r\nFru talman!  Vi i Vänsterpartiet vill inte återgå till\r\nen dubbelbeskattning. Vi vill bara se till att\r\nskattefriheten hamnar i rätt led, dvs. i företagen, där\r\nden hör hemma.\r\nJag slås av en förfärande tanke, nämligen att\r\nmoderaterna tror på det som de säger när det gäller\r\nskatteområdet. De tycks tro att de genomfört ett\r\nenkelt och långsiktigt skattesystem inom\r\nföretagsbeskattningen. De tycks tro att Sverige\r\nutvecklats positivt under den regeringstid som de\r\nhade. De trycks att ökade klyftor i samhället\r\nunderlättar sanering av svensk ekonomi. Om de\r\ndessutom tror att orättvisa, kortsiktiga\r\nbeskattningsförmåner, som skattesubventioner vid\r\nSURV-återförandet, skapar förtroende inom\r\nföretagarkretsar i Sverige, må vi i Sverige vara\r\ntacksamma över att Moderaterna förlorat\r\nregeringsmakten.\r\nCarl Fredrik Graf var också inne på att Sverige\r\nskall ha konkurrenskraftiga skatter. Men det har vi ju!\r\nSverige har ett av Europas lägsta bolagsskatter.\r\nDet kanske är svårt att uttala sig om var den\r\noptimala skattesatsen ligger, men i vår motion från i\r\nvåras har vi i Vänsterpartiet sagt att vi kan tänka oss\r\nen statlig skatt på 30 % för inkomster över 300 000 kr.\r\nVi ställer också upp på den socialdemokratiska idén\r\nom en värnskatt på 5 % över brytpunkten. Det kunde\r\nCarl Fredrik Graf sluppit fråga; det står i vår\r\nskattemotion från i våras. Och den politiken vidhåller\r\nvi.</pre><pre>Anf.  79  CARL FREDRIK GRAF (m)\r\nreplik:\r\nFru talman!  Jag vill kommentera ytterligare en\r\nsak som Vänsterpartiets representant framförde,\r\nnämligen finansieringen av förändringen av\r\nföretagsbeskattningen. Jag tänker då framför allt på\r\nden förändring som gör att de olika\r\nassociationsformerna får samma beskattning. Det\r\ntycker vi moderater är viktigt. Det var inte rimligt att\r\nde minsta företagen skulle ha en högre beskattning än\r\nvad man hade i aktiebolagsformen. Därför\r\ngenomfördes denna förändring. Den finansierades\r\ninom företagssektorn, bl.a. genom vissa förändringar\r\nvad gäller utlandstraktamenten. Det kan Per\r\nRosengren fråga sin kollega Lars Bäckström om, som\r\nvar med i riksdagen förra perioden.\r\nVi fick nu besked från Vänsterpartiet. Om jag\r\ntolkar det hela rätt tycker man att det är bättre att ha\r\nhögre skatter för de minsta företagen om\r\nskattesystemet blir enklare; det blir ju kontentan av\r\ndet som Per Rosengren sade. Jag medger att den\r\nskatteomläggning som gör att vi nu har en likformig\r\nskattesats för de olika företagsformerna innebär att\r\ndet blir något krångligare för de minsta företagen. Jag\r\nsade också i mitt huvudanförande att det därför är\r\nviktigt att arbeta för ytterligare förenklingar vad gäller\r\nden skattetekniska lösningen. Det hoppas jag att vi\r\nskall kunna medverka till att göra gemensamt under\r\ndenna mandatperiod. Men det är också viktigt att\r\nskattesatsen blir enhetlig oavsett företagsform.</pre><pre>Anf.  80  PER ROSENGREN (v) replik:\r\nFru talman! Carl Fredrik Graf säger: ytterligare\r\nförenklingar. Men den borgerliga regeringen har inte\r\npå något sätt genomfört några förenklingar. Den har\r\nåstadkommit ett groteskt system på\r\nföretagsbeskattningens område. Jag sysslar med\r\nföretagsbeskattning, så jag vet vad jag pratar om.\r\nDetta med expansionsmedel och att det inte skall\r\nvara avhängigt företagsformen tycker jag är mycket\r\nbra. Men det hade vi redan med det gamla SURV-\r\nsystemet. Man kunde ju kombinera K-SURV och I-\r\nSURV för enskilda firmor och handelsbolag. Den\r\nkombinationen var naturligtvis inte möjlig för de stora\r\naktiebolagen, där man fick välja antingen L-SURV\r\neller K-SURV. I och med detta fanns det alltså redan\r\nen skattemässig fördel för enskilda firmor och\r\nhandelsbolag.\r\nDen beskattningsreform som åstadkoms under\r\ntiden med det borgerliga regeringsinnehavet har varit\r\nkatastrofalt svår. Och den har missgynnat små och\r\nmedelstora företag genom att dessa har kommit helt i\r\nhänderna på dyra skatterådgivare.</pre><pre>Anf.  81  ISA HALVARSSON (fp) replik:\r\nFru talman! Per Rosengren undrade varför man\r\ninte kan ha skattefrihet för företag i stället, när man\r\nväl avskaffar dubbelbeskattning. Det skulle nog av\r\nmånga uppfattas som mindre utmanande. Vi i\r\nFolkpartiet hade föredragit att man gjort på det viset.\r\nMen internationella förutsättningar gör det i praktiken\r\nomöjligt på grund av Sveriges internationella\r\nförpliktelser. Det skulle nämligen öppna vägen för en\r\nstorskalig internationell skatteflykt, som vi inte skulle\r\nkunna stoppa.\r\nDe länder som tidigare haft en sådan ordning, t.ex.\r\nFinland och Norge har övergett den. De har nu i\r\nstället lättnader för aktieägarna. Orsaken är alltså att\r\nvi inte vill vara med om någon storskalig,\r\ninternationell skatteflykt.\r\nVisst har vi i Sverige mycket låga bolagsskatter.\r\nMen om man tar hänsyn till ägarbilden, dvs. att det är\r\nägarna till småföretag, stämmer det inte. Då har vi en\r\nmycket hög beskattning av det egna kapitalet i\r\nsmåföretagen. Enligt väldigt mångas bedömningar är\r\ndet det som ligger bakom att det inte startas några\r\nmindre och medelstora företag; de små företagen\r\nslutar att växa.</pre><pre>Anf.  82  PER ROSENGREN  (v) replik:\r\nFru talman!  Men det gamla Annellavdraget\r\nfungerade ju bra. Med det kunde Sveriges\r\ninternationella förpliktelser klaras av. Men de\r\nborgerliga tycks inte inse att vi eventuellt också har\r\ninternationella förpliktelser när det gäller\r\ntjänstemomsen, utan man går ut och säger att man\r\nskall sänka tjänstemomsen. Men dock finns en viss\r\nrisk att de internationella förpliktelserna i framtiden\r\ngentemot EU inte kan uppfyllas i det avseendet. I EU\r\nvill man nämligen inte ha särskilda momssatser inom\r\ntjänstesektorn.\r\nStorskalig internationell skatteflykt har vi redan.\r\nDet har vi upplevt under många år. Min fråga till Isa\r\nHalvarsson kvarstår: Varför har ni i Folkpartiet\r\nmedverkat i en regering som gått ifrån den generella\r\nbeskattningen på kapital på 30 %? Det är ju ni själva\r\nsom medverkat till att slå sönder den skattereform\r\nsom ni själva tillsammans med Socialdemokraterna\r\nvar med om att genomföra. Vi i Vänsterpartiet var\r\nkritiska till skattereformen, och det har visat sig att vi\r\ni stora avseenden hade rätt i vår bedömning av den. I\r\noch med den skedde en överföring av pengar från\r\nfattiga till rika.</pre><pre>Anf.  83  ISA HALVARSSON (fp) replik:\r\nFru talman!  Skattereformen medförde ingen\r\növerföring av pengar från fattiga till rika. Det är\r\nkonstaterat att den inte på något vis hade den effekten.\r\nDen var i sin form neutral. Och det är mycket sorgligt\r\natt man från socialdemokraternas sida går ifrån den.\r\nDen innebar ju också en politisk överenskommelse.\r\nDet blev en underfinansiering av skattereformen,\r\nmen det berodde på att den genomfördes i samband\r\nmed att svensk ekonomi drabbades av en\r\ninternationell lågkonjunktur och en realräntechock.\r\nDet berodde också på att människor började spara i\r\nstället för att låna. Det blev alltså ett ökat sparande i\r\nSverige, något som i sig naturligtvis är bra.</pre><pre>Anf.  84  PER ROSENGREN  (v) replik:\r\nFru talman!  Det är inte Socialdemokraterna som\r\nhaft regeringsmakten under den gångna\r\nmandatperioden, utan det är den borgerliga\r\nregeringen, som Folkpartiet satt med i, som de facto\r\nskjutit skattereformen delvis i sank. Att\r\nskattereformen skulle vara neutral förutsatte också en\r\n30 % beskattning på kapital. Men Folkpartiet har nu\r\nsuttit med i den regering som fått bort delar av den\r\nbeskattningen. Om man sänker kapitalbeskattningen\r\när den inte längre neutral. Då är det en överföring från\r\nfattiga till rika. Dessutom visar Statistiska\r\ncentralbyråns undersökning att så faktiskt var fallet.\r\nSkattereformen fick inte alls den effekt som man från\r\nskattereformens konstruktörer trott.</pre><pre>Anf.  85  MICHAEL STJERNSTRÖM (kds):\r\nHerr talman!  Ett av 1980-talets kännetecken var\r\nspekulationsekonomin. Den bestod i att det var mer\r\ngynnsamt att låna än att arbeta och spara. 80-talet\r\ninnebar också ökade orättvisor i form av\r\nförmögenhetsöverföringar på grund av hög inflation\r\nfrån sparare till låntagare och spekulanter.\r\nAvdragseffekten för räntor var hög och många\r\nlockades att ta lån för att konsumera eller investera i\r\ntillgångar för att få en tillväxt eller avkastning som\r\nhöll jämna steg med den höga inflationen. Under 80-\r\ntalet ökade klyftan mellan de som hade kapital och\r\nhöga inkomster och de som inte hade det, visar flera\r\nfördelningspolitiska studier. 80-talets spekulation och\r\nfrånvaro av sund fördelningspolitik vill åtminstone\r\ninte jag ha tillbaka.\r\nSocialdemokraterna har aviserat förändringar i\r\nskattepolitiken från årsskiftet 1995. Ett förslag som\r\nhar framkommit i bl.a. riksdagsmotioner är en höjd\r\nkapitalskatt. Om förslaget skulle genomföras innebär\r\ndet ett steg tillbaka till en låneekonomi. Skatten på\r\nkapital skulle höjas till 30 %, men samtidigt skulle\r\navdragsrätten för räntor höjas till samma procentsats.\r\nDetta innebär att Socialdemokraterna gynnar\r\nlåntagare på bekostnad av sparare. Om\r\nSocialdemokraterna överger Spara som ledstjärna till\r\nförmån för Slösa är detta ett ödesdigert val inför\r\nframtiden.\r\nRiksrevisionsverket (RRV) har undersökt hur det\r\nsocialdemokratiska förslaget om höjd kapitalskatt slår\r\nmot olika inkomstgrupper. RRV fann att de flesta\r\nmedel- och höginkomsttagare vinner på att\r\nkapitalskatten blir 30 %. Anledningen är att 1,6\r\nmiljoner medelinkomsttagare har mer låneräntor än\r\nränteinkomster. Drygt 450 000 personer i landet har\r\nrejäla kapitalunderskott i deklarationen, 25 000 kr\r\neller mer. Det är ingen god fördelningspolitik att\r\ngynna personer med stora lån på bekostnad av\r\nsmåsparare.\r\nÄven statsfinansiella skäl talar för att behålla\r\nkapitalskatten på 25 %. För statskassan är\r\nkombinationen kapitalskatt och ränteavdrag ingen bra\r\naffär. Statens finanser gynnas av en kapitalskatt på\r\n25 %. Finansdepartementet har beräknat kostnaden till\r\n1 miljard kronor för en förändring av kapitalskatten\r\ntill 30 %.\r\nI Landsorganisationens rapport Sverige har råd,\r\nfrån augusti i år, redovisar LO sin syn på bl.a.\r\nsparandet. I rapporten ges två exempel på hur hushåll\r\nsom sparar kan använda sitt överskott. \"Det ena sättet\r\när att placera pengarna på en bank, köpa obligationer\r\neller andra värdepapper.\" Detta sätt att spara kallar\r\nLO inte för finansiellt utan i stället för passivt\r\nsparande. \"Det andra sättet är att hushållet använder\r\növerskottet till att öka sina reala tillgångar, t ex\r\ngenom att köpa sig ett nytt sommarhus.\" Den slutsats\r\nsom LO drar av dessa exempel är: \"Det är lätt att inse\r\natt det senare sättet att spara skapar fler jobb i\r\nekonomin.\"\r\nLO försöker leda i bevis att hushållens sparande i\r\nfinansiella respektive reala former har betydelse för\r\nhur många jobb som skapas i ekonomin. Detta är helt\r\nfel. Finansiellt sparande i en sektor ger utrymme för\r\nrealt sparande i en annan. Med LO:s resonemang blir\r\nsparande i t.ex. aktier - dvs. kapital till företag och\r\ninvesteringar - improduktivt, men husbyggande\r\nproduktivt. Att låna till investeringar är alltid positivt,\r\nanser LO. Det blir ett argument för ökad avdragsrätt.\r\nDen intressanta frågan är i vilken mån LO\r\npåverkar och har inflytande över den\r\nsocialdemokratiska politiken. Delar\r\nSocialdemokraterna LO:s syn på privat sparande?\r\nSocialdemokraterna har föreslagit att en s.k.\r\nvärnskatt skall införas, dvs. att statsskatten höjs med 5\r\nprocentenheter. Detta är ett klart brott mot\r\nskattereformens princip om att det skall bli mer\r\nlönsamt att arbeta. Det bör också noteras att\r\nvärnskatten inte bör betraktas som tillfällig. När blir\r\ndet politiskt möjligt för Socialdemokraterna att så att\r\nsäga gynna de som har högre inkomster genom att\r\nsänka skatten?\r\nHögre skattesatser på högre inkomster ger\r\nskattesystemet en fördelningspolitisk profil. Det håller\r\njag med om. Kristdemokraterna har fört fram ett\r\nförslag som syftar till att höja skatten för de högre\r\ninkomsterna. Kristdemokraterna vill, till skillnad från\r\nSocialdemokraterna, permanenta det slopade\r\ngrundavdraget vid statlig skatt. Fördelen med kds\r\nförslag är att marginalskatten kan behållas på en\r\noförändrad nivå. En ökad marginalskatt däremot ökar\r\nrisken för inflation och skadar ekonomins\r\nfunktionssätt.\r\nEn målsättning måste vara konsekvens och\r\nlångsiktighet vid förändringar i skattesystemet. Såväl\r\nföretag som privatpersoner måste ha en rimlig\r\nmöjlighet att anpassa sig efter nya regler. Därför vore\r\ndet fel att nu ändra i de grundläggande principerna, att\r\ndet skall löna sig att arbeta och spara, som låg till\r\ngrund för \"århundradets skattereform\", bara efter ett\r\npar år.\r\nTidigare i veckan sade socialdemokraten Allan\r\nLarsson: \"Det råder undantagstillstånd på svensk\r\narbetsmarknad. Om vi inte vågar pröva\r\nokonventionella lösningar riskerar vi att permanenta\r\narbetslösheten på en mycket hög nivå.\" Jag delar\r\nAllan Larssons uppfattning.\r\nKristdemokraterna har fört fram ett förslag till\r\nungdomsskattsedel som ger arbetslösa ungdomar upp\r\ntill 25 år en egen skattsedel med förmånliga\r\nskattevillkor och möjlighet att sälja tjänster till\r\nhushållen. Förslaget innebär sänkta\r\narbetsgivaravgifter och momsbefrielse på\r\nhushållstjänster. Ungdomsskattsedeln är en effektiv\r\nåtgärd för att minska arbetslösheten bland ungdomar.\r\nVågar Socialdemokraterna pröva förslaget om en\r\nungdomsskattsedel?\r\nVarje förslag om en återgång till det gamla\r\nskattesystemet, som av ledande socialdemokrater\r\nbetecknades som perverst och ruttet, måste med kraft\r\nmotarbetas.</pre><pre>Anf.  86  LARS HEDFORS (s):\r\nHerr talman!  Årets valrörelse har gett oss\r\nbeslutsfattare en rad viktiga besked. På\r\nskattepolitikens område skulle jag särskilt vilja peka\r\npå två sådana besked. Valresultatet innebar först och\r\nfrämst att det nu är fritt fram att höja ett antal skatter,\r\nframför allt på kapital, men också på höga inkomster.\r\nFolk har helt enkelt insett att det inte går att\r\nförsvara välfärden om man genomför ofinansierade\r\nskattesänkningar för höginkomsttagare och\r\nkapitalägare, och nu är man beredd att ta tillbaka\r\ndessa skattesänkningar för att just slå vakt om den\r\nsvenska välfärden.\r\nDet andra viktiga skattepolitiska beskedet från\r\nväljarna var att man inte låter sig påverkas av\r\npåkostade och osakliga skrämselkampanjer från\r\nborgerliga partier och deras stödorganisationer. Man\r\ntrodde helt enkelt inte på Moderaterna och\r\nSkattebetalarnas förening, när de med hjälp av dåligt\r\nunderbyggda påståenden, halvsanningar och ibland\r\nrena lögner försökte få det att framstå som om vi\r\nsocialdemokrater skulle vilja höja skatterna med\r\nmellan 80 och 85 miljarder kronor. Det hjälpte inte\r\nhur många affischer man än klistrade upp, hur många\r\nhelsidesannonser man än satte in i tidningarna och hur\r\nmånga tiotals miljoner kronor man än pumpade in i\r\nkampanjen. Svenska folket lät sig inte duperas.\r\nHerr talman!  Nu har vi alltså tagit oss igenom tre\r\nborgerliga år i Sverige. Under de åren präglades\r\nskattepolitiken i mycket stor utsträckning av\r\nModeraterna. Det började hösten 1991 med en rivstart\r\ni form av en moderatblå proposition med det\r\npretentiösa namnet Skattepolitik för tillväxt.\r\nFörmögenhetsskatten skulle avskaffas, arvs- och\r\ngåvoskatten skulle sänkas, skatten på kapitalinkomster\r\noch aktievinster skulle också sänkas, begränsningarna\r\ni avdragsrätten för ränteutgifter skulle tas bort osv.\r\nAllt det skulle enligt propositionsförfattaren Bo\r\nLundgren få enastående effekter på den svenska\r\nekonomin. Framför allt skulle tillväxten öka och\r\narbetslösheten minska. Nu sitter vi sedan ett tag med\r\nfacit i hand. Vi vet att det blev precis tvärtom, Carl\r\nFredrik Graf. Vi fick en tillbakagång i ekonomin, och\r\nvi drabbades av den högsta arbetslösheten sedan 30-\r\ntalet.\r\nNästa stora borgerliga skatteproposition kom\r\nhösten 1993. Då gick man ett steg längre i sitt\r\nskattesänkarnit. Då var det aktieägandet som skulle\r\ngynnas ytterligare. Utdelningsskatten avskaffades och\r\nreavinstskatten halverades.\r\nSamtidigt kunde en stor del av inkomsttagarna -\r\nframför allt de med låga inkomster - konstatera att\r\nderas inkomstskatter hade höjts kraftigt under den\r\nborgerliga regeringsperioden. Och det var detta som\r\nblev den borgerliga regeringens ödesdigra misstag. I\r\nen nedåtgående konjunktur beskar man genom bl.a.\r\nskattehöjningar miljoner svenskars möjligheter att\r\nhålla sin konsumtion uppe. Det ledde till en kraftigt\r\nminskad produktion, och därmed var\r\nmassarbetslösheten ett faktum. Landet drogs in i en\r\nond spiral av arbetslöshet, ökade budgetunderskott\r\noch snabbt växande statsskuld.Nu måste vi ta oss ur\r\ndetta ekonomiska moras. Då är det naturligt att\r\nskattepolitiken spelar en viktig roll. Den kan nämligen\r\nbidra med ökade statsinkomster och dessutom med\r\ndet viktigaste av allt: rättvisa. Med skatternas hjälp\r\nkan vi se till att de som har mest också får bära en\r\nstörre del av krisens bördor.\r\nDärför är det viktigt att den socialdemokratiska\r\nregeringen nu resolut och snabbt lägger fram förslag\r\nom värnskatt, enhetlig kapitalbeskattning och bevarad\r\nförmögenhetsskatt.\r\nEn annan viktig uppgift på skattepolitikens\r\nområde är att se till att folk verkligen betalar sina\r\nskatter, att ingen smiter undan. Tyvärr måste man nog\r\nkonstatera att skattebrottsligheten och den osunda\r\nskatteplaneringen har brett ut sig under senare år. Det\r\nhandlar kanske om 100 miljarder kronor som på detta\r\nsätt undandras beskattning.\r\nDet är den verkligt stora orättvisan. Den går ut\r\növer dem som sköter sig och betalar sina skatter i\r\nvederbörlig ordning. Särskilt påtagligt är detta inom\r\nnäringslivet och i all synnerhet i småföretagens värld.\r\nHär sätter den ekonomiska brottsligheten\r\nkonkurrensen ur spel. De seriösa företagen\r\nkonkurreras ofta ut av de oseriösa företagen. Detta är\r\nnaturligtvis upp- och-ner-vända världen.\r\nDärför måste nu alla goda krafter mobiliseras mot\r\nden ekonomiska brottsligheten. Skattekontrollen\r\nmåste skärpas, och likformigheten i skattesystemet i\r\nså stor utsträckning som möjligt återställas. Det första\r\nsteget i den riktningen tar vi när vi nu återgår till en\r\nenhetlig kapitalbeskattning.</pre><pre>Anf.  87  CARL FREDRIK GRAF (m)\r\nreplik:\r\nHerr talman! Lars Hedfors hänvisade till\r\nvalresultatet och tog det till intäkt för att det nu var\r\nläge att höja skatterna. Det parti som tydligast har\r\nvarit för skattesänkningar, nämligen Moderaterna,\r\ngick också fram i valrörelsen. Det är uppenbart att det\r\nlönar sig att vara tydlig när det gäller skattepolitiken.\r\nJag vill ta upp detta med värnskatt. Det är en\r\nviktig fråga. I Dagens Industri den 19 maj uttalar Lars\r\nHedfors: \"Självklart är det inte bra att det blir stora\r\nmarginaleffekter ovanför brytpunkten. Jag tror att vi\r\nmåste titta på detta mycket noggrant och diskutera de\r\nfördelningspolitiska effekterna.\" Det tyckte jag var\r\nganska insiktsfullt sagt. I dag har Lars Hedfors\r\ntydligen en annan uppfattning. Jag vill därför fråga\r\nhonom vad han anser om värnskatten och det\r\nförhållandet att det faktiskt uppstår marginaleffekter\r\nsom är ganska så obehagliga.\r\nNär det gäller socialdemokraternas förslag\r\nbeträffande brytpunkten kommer fler och fler\r\nskattebetalare att varje år komma upp på den högre\r\nskattenivån. Antalet heltidsarbetande ovanför\r\nbrytpunkten är 45 %, så det handlar inte om en\r\nexklusiv skara rika personer som på detta vis kläms åt\r\nmed höjda skatter. Eller också har Lars Hedfors och\r\njag olika uppfattningar vem som är rik och vem som\r\ninte är rik.\r\nTill sist tror jag att vi är eniga om en sak,\r\nnämligen kampen mot den ekonomiska brottsligheten.\r\nDen förre skatteministern lade fram ett förslag om\r\nökade anslag på 200 miljoner kronor per år under fem\r\når just för att Riksskatteverket och dess\r\nlänsskattemyndigheter skulle få ökade resurser för att\r\nmotarbeta ekonomisk brottslighet.</pre><pre>Anf.  88  LARS HEDFORS (s) replik:\r\nHerr talman! Ert tillskott när det gällde att\r\nbekämpa den ekonomiska brottsligheten var en\r\nomvändelse under galgen. Ny demokrati tvingade er\r\nhelt enkelt till att göra detta tillskott. Så är sanningen.\r\nSamtidigt urholkade ni möjligheterna att bedriva\r\nen effektiv skattekontroll genom att avskaffa\r\nskatteflyktsklausulen, genom att avskaffa\r\ntredjemansrevisionen, genom att urholka\r\nbevissäkringslagen osv. Det har ni gjort genom åren,\r\nså det är ingenting unikt. Det är moderat politik att\r\nurholka skattekontrollen. På den punkten är ni\r\nkonsekventa.\r\nAntalet människor som befinner sig över\r\nbrytpunkten ökar genom våra förslag, säger Carl\r\nFredrik Graf. Ja, men ni själva då? Ni har ju\r\ngenomfört ett antal åtgärder som ökar antalet\r\nmänniskor över brytpunkten. Ni har t.ex. tagit bort\r\nschablonavdraget. Det är ju ett sätt att öka antalet, och\r\nni har gjort det även på andra sätt. Men det talar ni\r\ntyst om. Ni är inte särskilt konsekventa på den\r\npunkten.\r\nJag vill också kommentera valresultatet och\r\nmöjligheten att höja skatter. Det handlar inte bara om\r\nvalresultatet, Carl Fredrik Graf. Det gjordes\r\nopinionsmätningar som visade att svenska folket långt\r\nin i de moderata leden var berett på skattehöjningar,\r\nom pengarna kunde användas för att kunna bevara\r\nvälfärden.</pre><pre>Anf.  89  CARL FREDRIK GRAF (m)\r\nreplik:\r\nHerr talman! Närmast var det väl en\r\nopinionsundersökning som i valrörelsens slutskede\r\ndiskuterades. Om Lars Hedfors vill ta den till intäkt\r\nför sin politik är den argumentationen litet svag,\r\ntycker jag. Hade man ställt samma fråga i denna\r\nopinionsundersökning med en litet annorlunda\r\nformulering - t.ex.: Är du beredd att höja skatten för\r\natt betala räntorna på statsskulden? - är det möjligt att\r\nutfallet hade blivit ett annat än om man hade ställt\r\nfrågan: Är du beredd att höja skatten för att bevara\r\nvälfärden? Sanningen är den att skatteintäkterna i\r\nhögre grad kommer att gå till statsskulden.\r\nNär det gäller rättssäkerheten tycker jag att det\r\nviktigt att slå fast att vi moderater understryker vikten\r\nav en rättssäkerhet i beskattningen. Det får inte vara\r\nså att den enskilde ständigt skall vara i underläge. Det\r\när rätt att vi skall klämma åt dem som ägnar sig åt\r\nekonomisk brottslighet. Men var och en skattskyldig\r\nskall inte ständigt behöva vara i ett underläge\r\ngentemot skattemyndigheterna. Därför genomförde vi\r\nförändringar som bidrog till att principerna för\r\nrättssäkerheten kunde upprätthållas.\r\nDet är på gränsen till oförskämt när man så att\r\nsäga mellan raderna kan utläsa att vi moderater skulle\r\nanse att detta med ekonomisk brottslighet inte är\r\nsärskilt viktigt. Vi tycker definitivt att det är viktigt,\r\ninte minst ur den aspekten att det skall råda\r\nkonkurrensneutralitet mellan företag. Skötsamma\r\nföretag skall självfallet kunna premieras.</pre><pre>Anf.  90  LARS HEDFORS (s) replik:\r\nHerr talman! Det är så. Historien visar att\r\nModeraterna inte tycker att det här med skattekontroll\r\när särskilt viktigt. Det vet vi, därför att vi har räknat\r\npå detta. Under åren 1982-1991 lade vi fram ett\r\nfyrtiotal förslag om att man skulle förbättra\r\nskattekontrollen. Moderaterna gick emot vartenda ett.\r\nNi avskaffade skatteflyktsklausulen som är så oerhört\r\nviktig, inte minst i förebyggande syfte, när det gäller\r\nskatteflykt och liknande.\r\nNu talade Carl Fredrik Graf vackert om\r\nrättssäkerhet. Men vad är det för rättssäkerhet för den\r\nföretagare som är seriös och sköter sig när han utsätts\r\nför konkurrens från företagare som smiter från moms\r\noch arbetsgivaravgifter? Vad har den seriöse\r\nföretagaren för rättssäkerhet? Den rättssäkerheten\r\ntalar ni väldigt litet om. Men om man skulle råka\r\nklämma åt en och annan falskdeklarant, då blir ni\r\nbekymrade.\r\nJag tycker att ni skall nyansera debatten om\r\nrättssäkerhet, Carl Fredrik Graf. Där har ni från den\r\nmoderata sidan sannerligen inte mycket att skryta\r\nmed.</pre><pre>Anf.  91  ISA HALVARSSON (fp) replik:\r\nHerr talman! Först vill jag säga att\r\nutgiftsexplosionen till stor del beror på 80-\r\ntalspolitiken. Den ledde oss in i finanskris och\r\nlågkonjunktur och den arbetslöshet som råder. Det var\r\nju det som förorsakade utgiftsexplosionen.\r\nOckså jag tycker att det är ytterst viktigt med\r\nkamp mot ekonomisk brottslighet. Vi från Folkpartiet\r\ndelar uppfattningen att det är angeläget att man vid en\r\nekonomisk kris höjer kraven på människor med högre\r\ninkomster och stora tillgångar. Men man måste göra\r\ndet på ett sådant sätt att det inte motverkar tillkomsten\r\nav nya jobb, så att vi inte återigen kommer in i det\r\nsom förr kallades det perversa och ruttna\r\nskattesystemet och som vi gemensamt lyckades göra\r\noss av med. Bägge partierna fick stå ut en hel del\r\nsmälek för det.\r\nVi anser t.ex. att slopandet av\r\nförmögenhetsskatten, som skulle ske vid nästa\r\nårsskifte, bör skjutas på framtiden. Däremot vill vi\r\ninte återinföra förmögenhetsskatten på arbetande\r\nkapital.\r\nVi menar vidare att fastighetsskatten skall skärpas\r\ndärför att det visat sig att också den har en klart\r\nprogressiv effekt. Hushåll med höga inkomster har i\r\nregel dyrare bostäder. Vi anser att\r\ntjänstebilsbeskattningen bör skärpas. Av dem som\r\ndeklarerar för bilförmån ligger 80 % ovanför\r\nbrytpunkten. Däremot menar vi, inte minst av\r\nfördelningspolitiska skäl, att den beslutade säkringen\r\nav kapitalinkomstskatten och den värdefulla rätten för\r\navdrag på  skuldräntorna upp till 25 % kan gärna vara\r\nkvar. Det skulle tillföra statskassan 1 miljard kronor.\r\nDet betalas i högsta grad av personer med högre\r\ninkomster.</pre><pre>Anf.  92  LARS HEDFORS (s) replik:\r\nHerr talman!  Först litet om det Isa Halvarsson\r\nsade inledningsvis. Hon tycker också att det är bra\r\nmed skattekontroll. Men inte ens en gång Folkpartiet\r\nhar någon särskilt bra historia att skryta med på det\r\nområdet. Ni har också varit med om att urholka\r\nskattekontrollen under den gångna treårsperioden. Ni\r\ntog bort tredjemansrevisionen, som är så viktig för att\r\nman skall kunna kontrollera momsen, som ju är en\r\nskatt i flera led. Därför måste man ha en\r\ntredjemansrevision.\r\nNi tog bort skatteflyktsklausulen, och ni har varit\r\nmed om att urholka skattereformen, som tidigare\r\ntalare har varit inne på här.\r\nIsa Halvarsson sade att vi tillsammans\r\ngenomförde skattereformen för att komma bort från\r\ndet perversa skattesystemet. Det gjorde vi. Men ni har\r\ngenom era sänkningar på kapitalinkomstskatteområdet\r\nåterfört en del av perversiteterna. Ni har sett till att det\r\ni kapitalinkomstbeskattningen nu finns åtta olika\r\nskattesatser, från 0 % till 30 %. Det säger sig självt att\r\nman sätter i gång att försöka planera sin skatt på det\r\nviset att man förvandlar högbeskattade inkomster till\r\nlågbeskattade. Det var det vi försökte komma ifrån.\r\nNi har rivit upp gränsen mellan de olika\r\ninkomstsslagen genom att i inkomstslaget\r\nföretagsamhet införa rätt till avdrag på underskott i\r\ntjänst. Det är också någonting som t.ex. Lagrådet\r\nkritiserade väldigt mycket därför det skulle ge upphov\r\ntill skatteplanering. Ni har sannerligen varit duktiga\r\npå att riva upp den skattereform som vi med stor\r\nmöda och mycket besvär genomförde tillsammans.</pre><pre>Anf.  93  ISA HALVARSSON (fp) replik:\r\nHerr talman!  Det har inte skett några större\r\nförändringar i skattesystemet. De förändringar som\r\nhar gjorts har inte inneburit något brott mot\r\nskattereformens principer.\r\nDen grundläggande frågan, som\r\nsocialdemokraterna inte svarar på, är: Hur skall man\r\nfå människor att satsa på riskabla och hårdbeskattade\r\ninvesteringar när de kan få bättre ränta på\r\nhögavkastande riskfria statsobligationer? Det gäller i\r\nmycket hög grad småföretagare.\r\nDet intressanta är att den socialdemokratiska\r\nregeringen i Norge tog bort dubbelbeskattningen.\r\nMotivet var främst att åstadkomma neutralitet mellan\r\nde olika sparformerna, effektivisera ekonomin och\r\nfrämja kapitalets rörlighet. Också i Norge menade\r\nman att tidigare politik med olika\r\ninvesteringsstimulanser för företagen inte gav något\r\neffektivt resultat. Man säger nu att utdelningarna ha\r\nökat men inte så mycket. Däremot har mera nytt\r\nkapital tillförts företagen, och rörligheten har ökat.\r\nDen norska regeringen är övertygad om att reformen\r\när riktig. Det finns ett problem, och det är att pressen\r\nständigt beskriver utdelningarna som skattefria.\r\nSocialdemokraterna med hela sin stora\r\npedagogiska apparat och alla sina pengar - Lars\r\nHedfors talar mycket om pengar - skulle kunna\r\nförklara för människor nödvändigheten av att vi får\r\nsmåföretagare att satsa på och att vilja växa. Det är\r\ninte så som en del \"högre\" socialdemokrater tror, att\r\nfolk tycker att det är häftigt att betala skatt. Jag tycker\r\natt det är ganska skönt att lägga sig på en lägre nivå\r\noch slippa det extra slitiga med att riskera sin framtid.</pre><pre>Anf.  94  LARS HEDFORS (s) replik:\r\nHerr talman!  Jag har talat med väldigt många\r\nsmåföretagare, inte minst under valrörelsen. De har\r\nvarit förtvivlade över den hattighet som har präglat\r\nden borgerliga skattepolitiken. För dem har det inte\r\nvarit så särskilt viktigt med utdelningsskatt och\r\nreavinstskatt på aktier. Det viktigaste för dem är att\r\ndet är stabila spelregler. Det har det sannerligen inte\r\nvarit under den borgerliga regeringsperioden.\r\nJag läste för ovanlighetens skull det senaste\r\nnumret av Skattebetalarnas förenings tidning, där man\r\ngår till stenhård kritik mot den borgerliga\r\nskattepolitiken på småföretagens område just därför\r\natt den inte var stabil och ingav stabilitet.\r\nNi har inte gjort er skyldiga till något brott mot\r\nskattereformen, säger Isa Halvarsson. Men en av de\r\nabsolut viktigaste principerna i skattereformen för att\r\nvi över huvud taget skulle ställa oss bakom\r\nskattereformen var just att det var en balans mellan\r\nbeskattningen av arbete och beskattningen av kapital.\r\nDen balansen har ni satt ur spel. Då har det blivit\r\nprecis så som jag har sagt här, att det har gynnat dem\r\nsom har kapital.\r\nDet viktiga för företagen och företagandet är inte\r\natt man lättar på beskattningen av kapitalet utan att\r\nman lättar på beskattningen av företagen. Vår\r\nskattepolitik på företagsområdet är fördelaktigare för\r\nföretagen än er. Vi ligger ungefär 2 miljarder lägre i\r\nbeskattning av företagen än vad den borgerliga\r\nregeringen gjorde.</pre><pre>Anf.  95  PER ROSENGREN (v) replik:\r\nHerr talman!  Värnskatten skall ju vara tillfällig.\r\nMin fråga är då till Lars Hedfors: Anser ni att också\r\nunderskotten är tillfälliga? Vi vill ju ha en\r\npermanentning av skatten. När ekonomin är i balans\r\nkan man ta bort den, men att redan nu säga att\r\nvärnskatten är tillfällig tycker vi inte är riktigt.\r\nEgenavgifterna har Lars Hedfors berört i väldigt\r\nliten utsträckning. Hur ser socialdemokraterna på\r\negenavgifterna fördelningspolitiskt? Det är vi\r\nintresserade av. Tycker socialdemokraterna att det är\r\nriktigt att man skall undandra inkomster över sju och\r\nen halv gånger basbeloppet? Tycker\r\nsocialdemokraterna att det är rätt att det är\r\navdragsgillt? För oss verkar det vara\r\nfördelningspolitiskt omvänt.\r\nHur har ni tänkt att direktavskrivningarna skall\r\nfungera? Gäller det gamla förslaget från\r\nFöretagsskatteutredningen för ett antal år sedan, dvs.\r\natt s.k. periodiseringsfonder skall införas? Det innebär\r\natt 85 % av anskaffningskostnaden skall vara direkt\r\navdragsgill, men resten skall vara någon form av\r\ninflationsvinst som man inte får göra avdrag för. Hur\r\nhar ni tänkt er när det gäller direktavskrivningarna?\r\nNär det gäller bekämpningen av den ekonomiska\r\nbrottsligheten anser Riksdagens revisorer att momsen\r\när ett av de stora problemen. Samtidigt har man rustat\r\nner kompetensen ute på skattemyndigheterna genom\r\natt dränera länsskattekontoren ganska ordentligt. Är ni\r\nberedda att ompröva denna - låt oss kalla det så -\r\ndecentralisering av skattebekämpningen och verkligen\r\nse till att kompetensen finns kvar även ute i länen?</pre><pre>Anf.  96  LARS HEDFORS (s) replik:\r\nHerr talman! Under den gångna treårsperioden\r\nkämpade vi hårt för ökade anslag till\r\nskattemyndigheterna både explicit när det gäller\r\nmomsen och när det gäller\r\nskattekontrollverksamheten över huvud taget. Den\r\nkampen har vi drivit konsekvent. Det var först när det\r\nparti som inte längre finns representerat i riksdagen\r\nstödde oss som den borgerliga regeringen var tvungen\r\natt krypa till korset. Vidare har vi på detta område fått\r\nuppbackning från Per Rosengrens partikollega Lars\r\nBäckström.\r\nSå till direktavskrivningarna. Det här med\r\nföretagsbeskattning är ett väldigt invecklat område. Vi\r\ndiskuterar väldigt gärna uppläggningen med\r\nrepresentanter för företagsamheten i Sverige. Så\r\nsmåningom kommer det förslag, men jag kan inte nu\r\nexakt säga hur de förslagen skall se ut.\r\nNär det gäller egenavgifterna, Per Rosengren, dras\r\nvi nu efter tre borgerliga regeringsår faktiskt med en\r\nstatsskuld på över 1 000 miljarder kronor. Dessutom\r\nväxer vårt budgetunderskott ständigt. Därför är det\r\nnödvändigt att vi hittar finansieringsmöjligheter så att\r\nvi kan klara detta. Det är inte särskilt lustigt att\r\ntillgripa egenavgifter, men vi anser oss tvungna till\r\ndet. Vi anser nämligen att det finns ett utrymme för en\r\nhöjning av egenavgifterna med ungefär 3 %.\r\nVärnskatten har fått sitt namn inte därför att den är\r\ntillfällig utan därför att pengarna skall användas till att\r\nvärna dem som är arbetslösa. Pengarna skall nämligen\r\ngå till Arbetsmarknadsfonden för att stoppa\r\ndräneringen av densamma. Vi utgår från att vi skall\r\nlyckas med den saken. När vi har klarat den uppgiften\r\nbehövs inte längre värnskatten.</pre><pre>Anf.  97  PER ROSENGREN (v) replik:\r\nHerr talman! Jag välkomnar det sistnämnda, dvs.\r\natt värnskatten inte är tillfällig utan gäller tills vidare.\r\nSå uppfattar jag detta.\r\nÖkade anslag räcker dock kanske inte alltid. Man\r\nmåste kanske också titta på organisationen, titta på\r\nvad som hänt på kompetenssidan i och med den\r\nutflyttning av länsskattekontor som skett.\r\nNär det gäller direktavskrivning finns det en\r\ngammal utredning där det klart finns förslag om hur\r\ndet här kan fungera. Jag förstår inte vilka diskussioner\r\nsom skall föras. Är det meningen att\r\ndirektavskrivning skall kunna ske avseende hela\r\nanskaffningskostnaden, dvs. att man på det sättet\r\nockså skall kunna göra s.k. inflationsvinster? I så fall\r\nhamnar de som gör direktavskrivning i en väldigt bra\r\nsituation i förhållande till andra som inte har tillfälle\r\natt göra detta på grund av sämre resultat.\r\nBeträffande egenavgifterna vill jag säga att jag har\r\nfull förståelse för att Socialdemokraterna vill hitta en\r\nfinansiering av underskottet. Det ställer vi också upp\r\npå. Men vad jag frågade var: Hur kan\r\nSocialdemokraterna lägga fram ett förslag som\r\nfördelningspolitiskt är så fjärran från arbetarrörelsens\r\nvärderingar - dvs. ett förslag som innebär att\r\nhöginkomsttagarna skyddas? Låginkomsttagarna\r\ndäremot får eventuellt betala mera. Det är ju vad\r\nkonstruktionen med 7,5 x basbeloppet vad gäller\r\navdragsrätten innebär. Det betyder alltså att\r\nhöginkomsttagarna skyddas på detta område.\r\nI övrigt är vi beredda att införa egenavgifter om de\r\nliknar en skatt.</pre><pre>Anf.  98  LARS HEDFORS (s) replik:\r\nHerr talman! Vi har än så länge inte lagt fram\r\nnågra förslag när det gäller egenavgifterna. Per\r\nRosengren får vänta litet. Sedan får han se hur det\r\nhela utformas.\r\nVi har sagt att vi inte är särskilt glada åt\r\negenavgifter i det nya pensionssystemet. Vi skulle\r\nhellre se att egenavgifterna byttes ut mot något annat.\r\nMen om vi skall ha egenavgifter menar vi att de skall\r\ntas ut på hela inkomsten. Principiellt är inte vi heller\r\nsärskilt glada åt att de blir avdragsgilla. Det strider\r\nmot vår inställning.\r\nI frågan om värnskatten har Per Rosengren en\r\nnågot egendomlig semantisk övning när det gäller\r\n\"tills vidare\" eller \"tillfällig\". Jag förstår inte\r\nskillnaden. Jag har ju klart och tydligt sagt att\r\nvärnskatten skall finnas med så länge som det behövs\r\nför att klara Arbetsmarknadsfonden. Om sedan Per\r\nRosengren väljer begreppen \"tills vidare\" eller\r\n\"tillfällig\", så är det honom fullständigt obetaget att\r\ngöra det. Han får använda båda begreppen om han så\r\nvill.\r\nSå något om kompetensen hos\r\nskattemyndigheterna. Vi tror också att det behövs en\r\nkompetens där och att pengarna/anslagen till\r\nRiksskatteverket används på ett riktigt och bra sätt. Vi\r\nfår väl se om det finns utrymme för ytterligare anslag\r\npå den punkten. Så småningom återkommer vi till den\r\nfrågan. Låt oss diskutera den seriöst och konstruktivt!</pre><pre>Näringspolitik</pre><pre>Anf.  99  PER WESTERBERG (m):\r\nHerr talman! Det var intressant, för att inte säga\r\nlätt skrämmande, att följa skatterundan alldeles nyss.\r\nJag förstår nu att närmare 75-80 % av Sveriges\r\nsmåföretagare valde att rösta borgerligt. Jag förstår\r\ndet utifrån de argument som nu kommer fram med\r\nmycket stor skärpa.\r\nFörst och främst tycker jag att det skall\r\nkonstateras att de skattehöjningar som gjorts under\r\nden gångna mandatperioden skedde efter\r\nsocialdemokratiska partiets påtryckningar i\r\nkrisuppgörelsen. Jag vill också konstatera att gjorda\r\nförändringar i beskattningen av riskkapital är\r\nförändringar som innebär en rimlig beskattning av\r\nkapital som gått till arbete och företagande i svenska\r\nföretag. Socialdemokratin däremot beskattade i\r\npraktiken inte alls de många miljarder som gick till\r\nfastighetsspekulation, finansspekulation och mycket\r\nannat under 80-talet.\r\nVidare noterar jag att man med väldigt stor skärpa\r\nsätter likhetstecken mellan småföretagare och\r\nskattebrottslingar, något som jag måste säga att jag i\r\nsak blir djupt indignerad över.\r\nSkatteflyktsklausulen, generalklausulen, var en\r\nfrämmande fågel i den svenska lagstiftningen, något\r\nsom man snarast använde sig av på andra sidan\r\nÖstersjön före Sovjetunionens fall.\r\nDen gamla regeringen skaffade 1 000 nya poliser\r\nför att bekämpa ekobrottslingar. Det blev 30 nya\r\nspecialiserade eko-åklagare, en ny konkurslagstiftning\r\ndär den gamla var helt otillräcklig, effektiviseringar\r\nav näringsförbud, edgångsbestämmelser och en\r\nmängd andra åtgärder för att komma till rätta med\r\nekobrottsligheten - något som man i praktiken inte\r\ngjorde under 80-talet.\r\nHistorien är i sak den att den svenska välfärden\r\nbyggdes upp under en period från mitten av 1800-talet\r\noch fram till 1970. Under mer än 100 år var Sverige\r\nett av de länder i världen som hade den högsta\r\nekonomiska tillväxttakten. Endast Japan kunde\r\nkonkurrera med oss - möjligen också Danmark.\r\nFrån 1970, då skatterna ökade, offentlig sektor\r\nexpanderade och näringslivet gick tillbaka, har\r\nSverige gått tillbaka i välfärdsligan. Vi har gått från\r\nen tredje eller fjärde plats ned till en sjuttonde eller\r\nartonde plats. 300 000 jobb i privat näringsliv\r\nförsvann. 300-400 miljarder kronor i\r\ninvesteringspengar försvann från landet under 70- och\r\n80-talen. Det var det som konstituerade, grundade,\r\nkrisen i den svenska ekonomin.\r\nNär sysselsättningen i privat näringsliv minskade i\r\nSverige, ökade den med 30 % i USA, med 20 % i\r\nJapan och 5-10 % i övriga Europa. Felet är alltså att\r\nvi haft en gammal socialdemokratisk rent\r\nföretagarfientlig politik. Man har ju i stället gynnat\r\nspekulationsekonomin och fastighetsspekulationerna\r\noch fört en genuint småföretagarfientlig politik.\r\nVi har försökt, och det målet har vi velat fullfölja,\r\nåstadkomma ett företagarklimat i Sverige som är\r\nkonkurrenskraftigt i förhållande till vad som gäller i\r\nalla andra länder i Västeuropa. Det innebär att även\r\npolitiker är konkurrensutsatta. Det innebär att vi\r\nmåste se till att vi har skatter för företag i Sverige som\r\när jämförbara med vad som gäller i\r\nkonkurrentländerna, för annars fortsätter flykten ur\r\nlandet när det gäller arbetstillfällen och riskkapital.\r\nDet är därför reglerna skall vara stabila och\r\nförutsägbara. Men de måste också vara\r\nkonkurrenskraftiga. Det får inte vara så att vi har\r\nvästvärldens hårdaste småföretagarklimat.\r\nDet är ingen tillfällighet att vi fortfarande har få\r\nsmåföretagare i Sverige. I stället är det en följd av den\r\nsmåföretagarfientliga politiken under 70- och 80-\r\ntalen.\r\nVi har gjort förändringar i\r\nriskkapitalbeskattningen i Sverige och fått den\r\njämförbar med omvärldens. Vi har genomfört\r\nprivatiseringar och därmed breddat\r\nriskkapitalmarknaden i Sverige. Mot att under 80-talet\r\nha fått 5 miljarder kronor per år i nya riskpengar till\r\nnya jobb och nya företag är vi nu uppe i 50 miljarder\r\nkronor per år. Det innebär en tiodubbling, och det\r\nbehöver Sverige för att under 90-talet få de nya\r\nföretagen och de nya jobben.\r\nVi måste också fullfölja satsningarna på ny teknik\r\noch ny utbildning där vi skall konkurrera med\r\nkompetens och avancerade produkter, inte med låga\r\nlöner.\r\nVi måste fortsätta teknikspridningen och\r\nsatsningarna på informationsteknologin. Vi måste\r\ngöra patenten tillgängliga för de små företagarna, via\r\nnätverken, via olika typer av datasystem. Likadant är\r\ndet med forskningsresultaten, distansundervisningen\r\noch mycket mycket annat.\r\nVi måste fullfölja satsningarna på infrastrukturen\r\ndär vägar, järnvägar och telekommunikationer\r\nminskar avstånden för svenska företagare och gör de\r\nkonkurrenskraftiga.\r\nDet har vänt i Sverige nu. Investeringarna ökar\r\nmed 30 %. För första gången på årtionden har vi ett\r\nnettoinflöde av investeringar. Exporten ökar.\r\nHemmamarknaden ökar, dvs. vi börjar högst påtagligt\r\nvara på rätt väg. Men då gäller det att fullfölja\r\nsatsningarna. Jag vill inte att Sverige skall bli ett\r\nlåglöneland. Det är kompetens, teknikhöjden och\r\nkonkurrenskraft som vi skall konkurrera med. Då kan\r\nvi inte ha högre skatter, sämre forskning och sämre\r\nutbildning än i våra viktigaste konkurrentländer.</pre><pre>Anf.  100  KJELL ERICSSON (c):\r\nHerr talman! I den här första debatten efter valet\r\nskulle jag först vilja rekapitulera litet i fråga om vad\r\nsom har inträffat och vad som har gjorts på det\r\nnäringspolitiska området.\r\nUnder den gångna valperioden har det dragits upp\r\nnya fåror för en bättre näringspolitik i allmänhet och\r\nför småföretagen i synnerhet. Den borgerliga\r\nregeringen har också kraftfullt arbetat för ett bättre\r\nnäringsklimat. Det har skett i en tid när vi har haft en\r\nsvår internationell lågkonjunktur samtidigt som vi har\r\nlidit av inhemska misstag från 80-talets\r\nspekulationsekonomi.\r\nFör att komma till rätta med de enorma problem\r\nsom den dåvarande regeringen ställdes inför var det\r\nnödvändigt med många åtgärder för att återupprätta\r\nSverige som en företagar- och industrination. För att\r\nkunna göra detta var vi från den dåvarande\r\nregeringens sida klara över att man måste ge bättre\r\nvillkor för att starta och driva företag. Detta gäller\r\nsärskilt för de små företagen, där de nya jobben\r\nkommer att tillskapas.\r\nDenna förbättring för att starta och driva företag\r\nhar bl.a. skett i form av sänkta och slopade skatter och\r\navgifter, t.ex. slopad skatt på arbetande kapital, sänkt\r\nskatt för egenföretagare och fåmansbolag,\r\nåterinförandet  kvittningsrätt, m.m. Sammantaget har\r\nalltså skatten enbart för småföretagen sänkts med 13-\r\n14 miljarder.\r\nFörbättringar har också skett i form av en\r\nförbättrad riskkapitalförsörjning som t.ex. inrättandet\r\nav en industri- och nyföretagarfond, en förstärkning\r\nav de regionala utvecklingsbolagens kapital m.m.\r\nSammantaget har riskkapitalet med statligt\r\nengagemang ökat från ungefär 4 till 13 miljarder.\r\nFörbättringar har också skett i form av en kraftigt\r\nförstärkt regionalpolitik. Man har t.ex. infört ett nytt\r\nlandsbygdsstöd, ett stöd för kvinnligt företagande och\r\nett generellt småföretagarstöd som gäller under det\r\nhär budgetåret.\r\nFörbättringar har också skett genom förenklade\r\nregler i arbetsrätten, t.ex. att provanställning får ske i\r\nupp till 12 månader och även att få behålla två\r\nnyckelpersoner i företaget vid varsel.\r\nDet har också mer än någonsin satsats stora\r\nresurser på vägar och järnvägar samt på forskning och\r\nutbildning.\r\nAlla de här åtgärderna har också givit resultat. När\r\nden borgerliga regeringen tillträdde 1991 varslades 1\r\n000 personer varje dag. Kurvan var på väg rakt nedåt.\r\nI dag anställs ca 1 000 personer varje dag och antalet\r\nvarsel är rekordlågt. Det är också många investeringar\r\npå gång för att få nya jobb. Allt det här visar att\r\npolitiken har gett resultat.\r\nSocialdemokraterna har på nästan varje punkt\r\navvisat de åtgärder som har vidtagits. Detta har för\r\nmig varit helt oförståeligt, och det skulle vara\r\nintressant att få höra av Birgitta Johansson vad\r\nSocialdemokraterna kommer att riva upp.\r\nSkall ni riva upp skattesänkningar för\r\nsmåföretagen och därmed hindra dem att tjäna in\r\npengar till investeringar och ett starkare eget kapital?\r\nEller skall ni försämra möjligheterna för företagen att\r\nanställa människor genom att riva upp den mycket\r\nbegränsade reformering som har gjorts av\r\narbetsrätten? Det här är frågor som det kan vara\r\nintressant att få svar på.\r\nHerr talman! Även om många åtgärder har\r\nvidtagits under den gångna regeringsperioden krävs\r\ndet många ytterligare åtgärder för att skapa nya\r\narbetstillfällen som är nödvändiga i vårt land. Att\r\ndessa tillskapas i näringslivet är också en\r\nnödvändighet.\r\nFrån Centerns sida har vi arbetat fram ett\r\ntiopunktsprogram för näringslivsutveckling. Där vill\r\nvi ytterligare förbättra riskkapitalförsörjningen genom\r\natt bl.a. lämna en företagsgaranti som liknar den som\r\nICA har gett sina företag. Det innebär att vi skall\r\nbygga upp ett antal holdingbolag runt omkring i vårt\r\nland. De skall i sin tur ha styrelser bestående av\r\nerfarna företagare. Där kan en blivande företagare få\r\ntesta sin affärsidé. Om den befinns bra kan man också\r\nfå en företagsgaranti genom holdingbolaget.\r\nI början skall nyföretagaren äga en mindre del av\r\nföretagen. Efter hand som han kommer i gång skall\r\nhan kunna köpa loss företaget från holdingbolaget.\r\nDet som holdingbolaget skall bestå med är garantier\r\noch mentorskap, således inga subventioner.\r\nVi vill också förbättra stödet till innovatörer och\r\nuppfinnare genom att medge skatteavdrag och genom\r\natt stimulera till bildandet av småföretagarbörser.\r\nJag vill också nämna något om kvinnors\r\nföretagande. Som jag nämnde tidigare har det gjorts\r\nomfattande insatser som har varit mycket uppskattade,\r\nt.ex. mikrostödet samt de 50 miljoner som har\r\nspecialdestinerats för att lånas ut just till kvinnliga\r\nföretagare. Här behövs det också mera insatser i form\r\nav bl.a. riskkapital för kvinnors företagande.\r\nVi måste också ge de unga bättre möjligheter, bl.a.\r\ngenom att i gymnasieskolan och på högskolan satsa på\r\nentreprenörsutbildning.\r\nVi satsar mycket på att utbilda oss till löntagare i\r\ndag när vi behöver nya företagare och entreprenörer.\r\nDärför tycker jag att det är viktigt att man satsar mera\r\npå entreprenörsutbildning än vad som har gjorts\r\nhittills.\r\nVi vill också fortsätta med att stimulera till\r\nkompetenshöjande åtgärder samt till forskning och\r\nutbildning. Ett viktigt område härvidlag är att satsa\r\nytterligare på förädling av den svenska skogsråvaran.\r\nVi har många bra företag och maskintillverkare inom\r\nskogs-, pappers- och massaindustrin samt inom\r\nsågverksnäringen.\r\nVi vill från Centerns sida satsa ytterligare på att\r\nförstärka samarbetet mellan våra högskolor och\r\nindustrin i syfte att ytterligare förädla och öka\r\nanvändningen av den svenska skogsråvaran. Ett\r\nexempel på hur man kan gå till väga är det\r\nskogsindustriella centrum som håller på att växa fram\r\ni Karlstad.\r\nÄven inom sektorn \"gröna jobb\" finns det många\r\narbetstillfällen. Återanvändning och  förnyelse av\r\nenergisektorn kan ge oss många nya jobb samtidigt\r\nsom både vår miljö och vår ekonomi förbättras.\r\nEtt annat område som är synnerligen angeläget\r\noch som också Per Westerberg omtalade är den nya\r\ninformationsteknologin. Rätt utnyttjad kan den\r\nmedverka till att det skapas många nya jobb. Många\r\nnya jobb har också kommit till på distans under de\r\nsenaste åren. Men IT-tekniken har främst riktat sig till\r\nstora företag.\r\nEtt av de sista beslut här i kammaren med Börje\r\nHörnlund som minister innebar att satsa mera på\r\nsmåföretag när det gäller IT-tekniken. Därför anslogs\r\n3,25 miljoner.\r\nHerr talman! Jag vill betona vikten av en stabil\r\nekonomisk politik. Det viktigaste av allt är att\r\nföretagarna kan få ned räntan på en acceptabel nivå.\r\nDärför fordras det en ansvarig, långsiktig och stabil\r\nekonomisk politik.</pre><pre>Anf.  101  LENNART BEIJER  (v):\r\nHerr talman! Landets småföretag spelar en väldigt\r\nviktig roll för sysselsättningen. När det nu gäller att\r\npressa ned arbetslösheten till normala 2-3 % är det de\r\nsmå företagen med upp till 30 anställda som kommer\r\natt gå i bräschen.\r\nSamtliga partier har i valrörelsen uttalat sitt stöd\r\nför småföretagen. Därför är det smått märkligt att så\r\nlitet har gjorts i den här frågan.\r\nHerr talman! Jag skall ta upp fyra konkreta\r\nområden som betyder mycket för småföretagandets\r\nutveckling och för möjligheten att pressa ned\r\narbetslösheten.\r\nFör det första: Den helt avgörande frågan för\r\nsmåföretagen är givetvis efterfrågan på vår\r\nhemmamarknad. Det effektivaste sättet att få fart på\r\ndensamma är att ytterligare öka trycket i ROT-sektorn\r\n- alltså reparation, ombyggnad, tillbyggnad av skolor,\r\nsjukhem, daghem och bostäder. Detta ger utöver\r\naktivitet i bl.a. snickeriindustrin en mängd dynamiska\r\neffekter på de flesta hemmamarknadsområden.\r\nStatliga stöd till omfattande ROT-program betalar\r\nsig omedelbart och kan ge de svenska småföretagen\r\nen nytändning.\r\nFör det andra: Etablerade småföretag som har\r\nambitioner att utvecklas ytterligare och nystart av\r\nföretag fordrar goda möjligheter till upptagande av\r\nlån.\r\nRiskkapitalmarknaden fungerar inte i Sverige. Det\r\nfinns exempel på gamla, seriösa småföretag som i\r\ndecennier varit kunder hos samma bank. De råkar ut\r\nför kundförluster och behöver tillfälligt ökade krediter\r\nmen nekas detta och tvingas till konkurs. Problemet\r\nmed riskkapitalförsörjningen måste lösas.\r\nBanksystemet måste ges signaler om att behandla\r\nsmåföretagande och nyetablering med mindre\r\nnjugghet.\r\nFör det tredje: En mycket konkret åtgärd för att\r\npressa ned arbetslösheten vore att ge de små svenska\r\nvarven samma villkor som varven i Norden och\r\növriga Europa. Det är egentligen mycket märkligt att\r\njust detta område undantagits från den allmänna EU-\r\nanpassningspolitiken. Ökad sysselsättning i\r\nvarvsindustrin ger omedelbara effekter för många\r\nandra småföretag.\r\nFör det fjärde: Den globala marknaden för\r\nmiljöteknik är en av de snabbast växande\r\nmarknaderna. Svenska småföretag har stora\r\nmöjligheter att lyckas på denna marknad för\r\nmiljöanpassad produktion. Skall vi klara\r\nkärnkraftsavvecklingen till år 2010, måste ny teknik\r\nutvecklas. Solenergi, mindre vattenkraftverk och både\r\nstora och små vindkraftverk är mycket intressanta för\r\nsmåindustrin. Här behövs olika stöd och ändrade\r\nskatteregler.\r\nHerr talman! Den förra regeringen var\r\nointresserad av stimulanser till hemmamarknaden,\r\nriskkapitalförsörjning i småföretagen, att ge de\r\nsvenska varven likvärdiga villkor. Man har inte orkat\r\nmed att utveckla ett nationellt program på\r\nmiljöteknikområdet. Den borgerliga regeringen har\r\ndäremot med stor energi och konsekvens försämrat de\r\nanställdas rättigheter ute i företagen. Borgerliga\r\nföreträdare tror att försämrade anställningsvillkor,\r\nminskade förhandlingsmöjligheter och försämrade a-\r\nkasseregler och a-kasseersättningar skapar bättre\r\nmöjligheter för småföretagen. Denna borgerliga tanke\r\när helt felaktig.\r\nAv alla de småföretagare jag träffat - det rör sig\r\nom något hundratal inom den svenska träindustrin - är\r\ndet ett försvinnande fåtal som önskar sig dessa\r\nåtgärder. Svenska småföretagare vill ha och har\r\nfortfarande goda förhållanden till sina anställda. De\r\ntycker exempelvis att det är självklart att den sist\r\nanställde får gå först i dåliga tider. Småföretagarna\r\nvill ha kreativa medarbetare som känner trygghet på\r\narbetsplatsen, och de vill ha en fungerande\r\nhemmamarknad.\r\nHerr talman! Den borgerliga regeringen lyckades\r\nnästan ta död på den svenska småindustrin. Jag utgår\r\nfrån att regeringsförklaringens inriktning på enbart de\r\nstora företagen var ett olyckligt misstag. Den nya\r\nriksdagsmajoriteten har chansen att gjuta ny livskraft i\r\nde svenska småföretagen. Vänsterpartiet vill vara med\r\noch ta ansvar för en sådan politik.</pre><pre>Anf.  102  PER WESTERBERG (m) replik:\r\nHerr talman! Jag hoppas att Vänsterpartiet\r\nkommer att fortsätta föregående mandatperiods\r\ninriktning att åtminstone vara mer\r\nsmåföretagarvänligt än vad Socialdemokraterna har\r\nvarit. Däremot tycker jag att vissa saker i Lennart\r\nBeijers anförande lämnar en del att önska.\r\nJag vill först notera att man nu är på väg att ta bort\r\nalla statssubventioner till varv över hela världen.\r\nHittills har varvssubventionerna i Europa varit större\r\nän hela arbetskraftsinnehållet i varven, vilket har gjort\r\natt det blivit en närmast omöjlig situation.\r\nDet är ingen tvekan om att miljötekniken innebär\r\nen ny svensk konkurrensfördel, dock inte framför allt\r\nmed statliga subventioner utan med forskning och\r\nutveckling, där vi visar att vi är duktiga, kompetenta\r\noch därmed kan konkurrera och ta betalt.\r\nVad jag inte förstår med Lennart Beijers inriktning\r\när tron att det är brist på riskkapital och att det är\r\nbankerna som skall stå för detta. Bankerna står för\r\nlån. Riskkapital är ägarkapital. Samtidigt vill Lennart\r\nBeijer drastiskt höja beskattningen för\r\nsmåföretagarna. Det går inte ihop. När de får högre\r\nskatt, som det var före 1991 års val då de förmodligen\r\nvar västvärldens hårdast beskattade småföretagare,\r\nblir det litet riskkapital. Då blir expansionen dålig,\r\noch då får man få småföretag, precis som vi hade i\r\nSverige under 70- och 80-talen. Det är ju där\r\nförändringarna måste göras. Det är där det har gjorts\r\nväldigt mycket, motsvarande nästan hela\r\nSmåföretagarnas Riksförbunds hela\r\nhandlingsprogram, under den gångna mandatperioden.\r\nDet visar också det senaste valets stöd till de\r\nborgerliga partierna från småföretagarna.</pre><pre>Anf.  103  LENNART BEIJER (v) replik:\r\nHerr talman! Det är säkert si och så med hur\r\nsmåföretagarna ser på politiken. Måhända är det\r\nfortfarande fler som stöder Westerberg än mig.\r\nJag tog upp två frågor med Per Westerberg, bl.a.\r\nstatssubventionerna till de svenska varven. Vi hade en\r\nfrågestund här i förrgår, där det visade sig att man nu\r\ntror och hoppas att statsunderstödet i övriga världen\r\nskall försvinna från den 1 januari 1996. Nu vet vi\r\ningenting om detta. Det kan fortsätta. Man har\r\ntidigare gjort försök i den här vägen. Men hur som\r\nhelst innebär det att vi nu och under nästa år får leva\r\nmed en situation, där de svenska varven inte kan\r\nkonkurrera på samma villkor. Självfallet är det viktigt\r\natt vi ger dem den chansen.\r\nVad gäller riskkapital och möjlighet till lån får\r\nWesterberg gärna kalla det för olika saker, men det är\r\nhelt klart i dag att små företag utan stora egna resurser\r\nhar svårt att få de lån och krediter som de behöver för\r\natt klara sig vidare och för att klara sig igenom svåra\r\nsituationer. Detta tror jag nog att vi kan vara överens\r\nom.</pre><pre>Anf.  104  PER WESTERBERG (m) replik:\r\nHerr talman! Jag tror att Lennart Beijer och jag\r\nnog är ense om att vi inte skall ha statssubventioner\r\ntill varven. När arbetskraftens kostnader för\r\nproduktionen i svenska varv är ungefär 14-15 % och\r\nsubventionerna i Europa normalt sett ligger mellan 10\r\noch 40 % av hela produktionsstödet för båtarna är det\r\nEberöds bank i den delen.\r\nVi skall slå vakt om varje svensk industrigren,\r\nsatsa på teknikutvecklingen - gärna även på\r\nexportmöjligheterna - och ge garantier där så kan\r\nbehövas. Men det måste vara med ökad teknik och\r\nkompetens som vi skall konkurrera och inte\r\nstatssubventioner.\r\nSedan vill jag bara påpeka detta med riskkapital\r\ntill småföretagen och att de inte har några egna\r\nresurser. Nej, småföretagens egna resurser har varit\r\nsönderbeskattade under hela 70- och 80-talet. Detta\r\nhar vi ändrat på. Där har faktiskt Lennart Beijers eget\r\nparti varit bättre än socialdemokratin, för ni har\r\nåtminstone varit med på att göra förbättringar.\r\nFelet är att de inte har fått kapitalisera sig och\r\nbygga upp sitt riskkapital. De har därmed inte kunnat\r\nkonkurrera på samma villkor som nästan varenda land\r\ni hela den fria världen. Därför är det inte underligt att\r\nandelen sysselsatta i småföretag i Sverige bara har\r\nvarit hälften så stor som i hela övriga Västeuropa. Det\r\när ju detta som har rättats till. Det är detta vi måste slå\r\nvakt om, om vi skall få de 500 000 nya jobben under\r\nde kommande tio åren.</pre><pre>Anf.  105  LENNART BEIJER (v) replik:\r\nHerr talman! Jag tackar för erkännandet vad gäller\r\npartiets småföretagarpolitik.\r\nNär det gäller statssubventioner vill jag fråga Per\r\nWesterberg om han menar att våra små svenska varv\r\nskall få fortsätta att åtminstone ett år till konkurrera\r\npå en marknad, där andra varv har minst tioprocentiga\r\nsubventioner.</pre><pre>Anf.  106  KJELL ERICSSON (c) replik:\r\nHerr talman! Det har tidigare rått enighet om att\r\nman inte skulle ge statssubventioner till varven. De\r\nhar också upphört. Men vi har jobbat hårt för att få\r\nlika villkor som andra länder för varvsnäringen. EKN\r\nhar också möjlighet att gå in och bidra med krediter.\r\nDet har talats mycket om småföretagarna och\r\nriskkapitalet. Det är helt klart att småföretagarna hade\r\ndet svårt förut. Det har vi alla varit eniga om. De hade\r\ndet också mycket svårt under tidigare år, bl.a. därför\r\natt de inte hade nog med eget kapital. De har inte haft\r\nmöjlighet att sätta av eget kapital. När de sedan\r\nråkade i svårigheter hade de heller inte möjligheter att\r\nklara överlevnaden. Samtidigt kollapsade det svenska\r\nbankväsendet under en tid. Men läget har förändrats.\r\nKonkurserna minskar kraftigt, och bankerna hjälper i\r\ndag till på ett betydligt bättre sätt än vad de gjorde för\r\nnågot år sedan. De har liksom repat sig undan för\r\nundan, och det hoppas jag att de också skall fortsätta\r\natt göra, för det är viktigt att bankerna ställer upp.\r\nRelationen mellan småföretag och banker är den\r\nviktaste delen för att klara av kapitalförsörjningen till\r\nsmåföretagen.\r\nMen som jag sade i mitt anförande har vi ungefär\r\ntredubblat riskkapitalet från 4 miljarder till ca 13\r\nmiljarder i företag med statligt engagemang. Det gör\r\natt det i dag finns en ganska stor tillgång på\r\nriskkapital. Det behövs mer. Det är inte nog. Men\r\ngenom olika åtgärder, skattesänkningar och annat är\r\nvi på rätt väg. Det är viktigt att inte riva upp, som en\r\ndel vill göra, utan vi skall fortsätta på den vägen så att\r\nvi ger bra möjligheter också i framtiden.\r\nÄven miljötekniken nämndes här. Vi har nu gått in\r\ni kretsloppssamhället. Många åtgärder har gjorts på\r\nmiljöteknikens område under den senaste perioden,\r\nåtgärder som kommit fram genom\r\nklimatpropositionen och  kretsloppspropositionen. De\r\nhar gett och kommer också att ge nya jobb.</pre><pre>Anf.  107  KRISTER SKÅNBERG (mp):\r\nHerr talman! Jag vill helt kort redogöra för några\r\npunkter i Miljöpartiets näringspolitik för\r\nsmåföretagandet i grön ekonomi.\r\nEtt väl fungerande näringsliv, som försörjer oss\r\nmed bra varor och tjänster, är naturligtvis en\r\nnödvändig förutsättning för att ett modernt samhälle\r\nsom vårt skall fungera. För att samhällsutvecklingen\r\nskall bli långsiktig och bärkraftig krävs också att\r\nutvecklingen av teknik och näringsliv sker i samspel\r\nmed naturens kretslopp inom de ekologiska ramarna,\r\nannars försämras ju alltmer möjligheterna för\r\nmänskligt liv på Jorden.\r\nSmåskaligt företagande och lokal verksamhet\r\ntycker vi är viktiga i en grön ekonomi. Småföretag\r\nstår för en idérikedom och livskraft som är nödvändig\r\nför förnyelse och utveckling av vårt näringsliv, och\r\nmed småföretag menar jag då mindre och medelstora\r\nföretag med upp till 200 anställda. Det är ju främst i\r\nsmåföretag som nya arbeten skapas och nya produkter\r\nutvecklas.\r\nSmåföretag har normalt större möjligheter att\r\narbeta flexibelt, att göra vad kunderna behöver och att\r\nge god och snabb service, än större företag. Det är\r\ndärför som Miljöpartiet vill värna speciellt om\r\nsmåföretagandet.\r\nSmåföretag behöver kunna samarbeta och\r\nkonkurrera mer jämbördigt med större företag.\r\nSmåföretagen har oftast sämre möjligheter både att få\r\nvälutbildad personal och att få fram  riskkapital än de\r\nstora företagen. I småföretagen är det svårare att få tid\r\noch råd att hänga med i teknikutveckling och\r\nkvalitetskontroll, bl.a.\r\nMiljöpartiet vill ge ökat utrymme och bättre\r\nförutsättningar för små företag, för kooperativa\r\nföretagsformer och för lokala och regionala\r\nmarknader. Småföretagen måste få möjlighet att\r\nskapas och utvecklas, samarbeta och konkurrera på\r\nrimliga och jämlika villkor med större företag.\r\nEtt svenskt EU-medlemskap skulle öka hoten mot\r\nsmåföretagandet och småskaligheten. Det är särskilt\r\nviktigt att skydda och förbättra förutsättningarna för\r\nsmåskalighet så länge många ledande politiker och\r\nekonomer fortfarande tror att det är med alltmer\r\nstorskalig produktion och ökande transporter som\r\nvälfärd och en hållbar utveckling skall skapas.\r\nRedan EES-avtalet innebär tyvärr ökade hot mot\r\nmånga svenska företag, speciellt i storleksklassen 20-\r\n200 anställda. På vår svenska hemmamarknad möter\r\nde hårdare konkurrens och ojämlika villkor från större\r\nföretag i andra EES-länder. Det kan gälla bl.a. lägre\r\nkrav på arbetsmiljö och på miljöanpassning, lägre\r\narbetsgivaravgifter och ökade krav på ren\r\npriskonkurrens inom hela EES-området vid offentlig\r\nupphandling över vissa belopp.\r\nEES-avtalet minskar också möjligheterna för lokal\r\noffentlig upphandling, och därmed försämras\r\nmöjligheterna till närservice, lokal insyn och\r\nmöjligheten att skydda och utveckla den lokala\r\ninfrastrukturen. Om inte den svenska kronan tillåtits\r\nflyta, dvs. sjunka i kurs, innan EES-avtalet började\r\ngälla i Sverige, skulle vi ha tvingats se en ökande\r\nutslagning av småföretag även här.\r\nHela EU:s grundinriktning är storskalig, och ett\r\nsvenskt EU-medlemskap skulle ytterligare försämra\r\nmånga svenska småföretags situation och samhällets\r\nmöjligheter att med egen ekonomisk politik\r\nkompensera de ojämna konkurrensvillkoren och den\r\nökande utslagningsrisken.\r\nRiskerna kommer, menar jag, att bli särskilt stora\r\nför företag som är underleverantörer och för\r\nleverantörer till offentlig upphandling, för företag i\r\nglesbygd - speciellt utanför de av EU godtagna\r\nstödområdena - och vidare för företag som utvecklar\r\nprodukter som uppfyller högre krav på miljöriktighet,\r\nenergieffektivitet och kretsloppsanpassning än EU vill\r\nta med i sina normer.\r\nJag skall bara ge några huvuddrag i Miljöpartiets\r\nsmåföretagarpolitik. Näringspolitiken skall, menar vi,\r\nleda till ökad kretsloppsanpassning och gynna en\r\nsmåskalig och decentraliserad samhällsstruktur, gynna\r\nlokala och regionala försörjningssystem som minskar\r\ntransportbehov och resursförbrukning, gynna och\r\nuppmuntra personligt engagemang och\r\nansvarstagande och öka människors medinflytande\r\noch lokal självtillit. De som arbetar i företagen skall\r\nuppmuntras att dela ägandet och ansvaret.\r\nSmåföretagen måste få hjälp att anpassa sig till\r\nkretsloppskraven och att minimera hälso- och\r\nmiljörisker genom att välja lämplig teknik och\r\nutrustning. De måste få hjälp att beräkna vilken total\r\nanvändning av resurser och vilka utsläpps- och\r\navfallsmängder som olika alternativ medför under\r\nhela sin livscykel samt om risker och sårbarhet, och\r\nden här rådgivningen bör vara fri.\r\nJag kommer senare i dag att anhålla om\r\nentledigande från mitt uppdrag som riksdagsledamot\r\nför att bli kretsloppsborgarråd i Stockholm. Jag\r\nhoppas då att vi i Stockholm i praktisk handling skall\r\nkunna visa vad det jag nu talat om innebär.\r\nDet har pratats mycket redan i den här debatten\r\nom riskvilligt kapital och om tillgång till bankkrediter.\r\nMycket kort vill jag bara säga att vi tycker att det\r\nborde vara möjligt med riskkapitalavdrag, på samma\r\nsätt som man använder i England, för att öka\r\ntillgången till småskaligt riskkapital. Vi är också\r\nbesvikna över att den förra regeringen inte visade\r\nstörre handlingskraft när det gällde att få fram bättre\r\nbankkrediter till löpande verksamheter. Det har kostat\r\nmånga jobb.\r\nTill slut, talman, några ord om näringslivets\r\nframtid här i Stockholm. Staden riskerar att bli allt\r\nmindre intressant som affärscentrum ju närmare\r\nSverige anpassar sig till EU och ju mer vår riksdag\r\noch regering lämnar över sin rätt att besluta till EU:s\r\ntjänstemän och ministerråd. Desto viktigare är det då\r\natt utveckla småföretagsamheten här i Stockholm, inte\r\nminst besöksnäringen. Då är det alldeles fel att\r\nfortsätta på den inslagna vägen att cementera och\r\ngjuta igen staden och skapa mer och mer billeder. Vi\r\nskall i stället satsa på ett grönt Stockholm och på en\r\nnationalstadspark.</pre><pre>Anf.  108  PER WESTERBERG (m) replik:\r\nHerr talman! Låt mig först få gratulera Krister\r\nSkånberg till hans nya arbete i Stadshuset.\r\nSedan vill jag bara påpeka att Krister Skånberg\r\nkan vara alldeles övertygad om att för de stora\r\nsvenska multinationella företagen är EU-frågan inte\r\nden stora frågan. Är Sverige inte konkurrenskraftigt\r\nför Electrolux, kan företaget naturligtvis flytta sin\r\nproduktion i Mariestad till någon av anläggningarna i\r\nTyskland, Italien eller Storbritannien.\r\nMen det är en väldig skillnad för de många\r\nsvenska småföretagen, som inte kan flytta och bara\r\nfinns i Sverige och som är helt beroende av Sveriges\r\nkonkurrenskraft och de regler vi vill ha.\r\nTill skillnad från Krister Skånberg måste jag säga\r\natt jag vill att svenska småföretag skall vara\r\nkonkurrenskraftiga, kunna konkurrera med teknik och\r\nkompetens, ta bra betalt och därmed utveckla den\r\nsvenska välfärden, och då skall man klara\r\nkonkurrensen ute i Europa.\r\nMed den teknikspridning vi har satsat på och med\r\nde satsningar vi har gjort på forskning, på utbildning\r\noch på småföretagarvänliga skatter har jag den\r\nbestämda uppfattningen att småföretagen har\r\nväsentligt bättre förutsättningar att ta till vara\r\nchanserna ute i Europa än om de bara sitter inlåsta i\r\nSverige.\r\nSedan till riskkapitalavdraget. Jag beklagar att jag\r\ninte fick majoritet i denna kammare förrän under\r\nvalrörelsen för att kunna införa ett riskkapitalavdrag.\r\nDet fanns ju inte under våren 1994. Under valrörelsen\r\nverkade alla ha insett det förträffliga med avdraget.\r\nJag hoppas att vi får återkomma till det under den\r\nkommande mandatperioden.\r\nBankkrediter däremot är krediter. Det är\r\nlåntagarnas lånemedel. Dem skall det inte spekuleras\r\nmed. Det skall vara säkra utlåningar. Jag vill inte ha\r\nfler banker på obestånd.</pre><pre>Anf.  109  KRISTER SKÅNBERG (mp)\r\nreplik:\r\nHerr talman! Jag skall börja med det sista som Per\r\nWesterberg, vår tidigare näringsminister, sade. Det är\r\nju ändå ganska fantastiskt!\r\nPer Westerberg vill inte ha fler banker på\r\nobestånd. Det är lätt att hålla med om. Många svenska\r\nbanker hamnade på obestånd, och de gjorde det av\r\nflera skäl. Ett skäl var att vi tog bort valutaregleringen\r\noch en del bankregleringar på mycket kort tid. Jag tror\r\natt det är få som inte har förstått att det var det som\r\nutlöste bankkrisen, framför allt genom fruktansvärt\r\nstora och felaktiga spekulationer inom byggsektorn.\r\nVad regeringen, som Per Westerberg var\r\nnäringsminister i, totalt misslyckades med var att ändå\r\nförsöka säkra de vanliga bankkrediterna för\r\nsmåföretagandet. Man kan säga att regeringen därmed\r\nbidrog till att slå ihjäl en rad småföretag och stoppa\r\nutvecklingen i en rad andra. Det hade, Per\r\nWesterberg, funnits möjligheter för en\r\nhandlingskraftig regering att göra väsentligt bättre\r\nifrån sig.\r\nVi är naturligtvis alldeles eniga om att\r\nsmåföretagen skall vara så konkurrenskraftiga som\r\nmöjligt. Jag vill gärna ge den avgående regeringen ett\r\ngott betyg när det gäller att den ändå ha ökat\r\nsmåföretagens konkurrenskraft. Jag får återkomma till\r\ndet i en senare replik.</pre><pre>Anf.  110  PER WESTERBERG (m) replik:\r\nHerr talman! Jag tror inte att man skall skylla\r\nbankkrisen bara på en valutaavreglering. Den var\r\nnödvändig. En väldigt stor orsak är snarast fel ordning\r\npå skattereform, valutaavreglering och\r\nkreditavreglering. Som jag sade tidigare i debatten är\r\ndet bara att konstatera att fastighetsspekulation och\r\nfinansspekulation under 80-talet i princip skedde utan\r\natt de inblandade behövde betala skatt, medan det var\r\nhårdbeskattning av riskkapitalet i småföretagen. Det\r\ngamla skattesystemet var boven i dramat i väldigt stor\r\nutsträckning. Sedan kan naturligtvis ingen helt\r\nfrikännas ifrån ansvar.\r\nDet gällde att sanera bankerna, vilket vi gjorde på\r\nett mycket snabbt sätt. De är ånyo kreditvärdiga. Vi\r\nvill inte ha ordergivning från politiskt håll om att\r\nbankerna skall låna ut pengar. Då riskerar vi att\r\ndärmed få ett politiskt ansvarstagande när det gäller\r\nvilka krediter som skall lämnas. Bankerna skall själva\r\nta ansvar för att låna till bra företag och för att få igen\r\npengarna. De skall själva ha ansvaret när det gäller\r\nprivata företag.\r\nNär det gäller miljötekniken vill jag säga att också\r\njag tycker att det blev en mycket god utveckling av\r\ntekniken och av konkurrenskraften i småföretagen.\r\nJag har sett många exempel på att svensk miljöteknik\r\nnu börjar hålla mycket hög internationell klass och\r\ndärmed har stora förutsättningar att vara ett viktigt\r\nkonkurrensmedel på den internationella marknaden.\r\nMen det är teknik och kompetens vi skall konkurrera\r\nmed - inte subventioner.</pre><pre>Anf.  111  KRISTER SKÅNBERG (mp)\r\nreplik:\r\nHerr talman! Jag vill naturligtvis instämma i vad\r\nPer Westerberg säger om att det både finns många\r\nlovande projekt och förvekligade företags- och\r\naffärsidéer när det gäller miljövänlig och resurssnål\r\nteknik. Tyvärr hamnar en hel del av de projekten\r\nutomlands därför att det inte går att uppbåda\r\nriskkapital i Sverige.\r\nVi får hoppas att vi får riskkapitalavdrag och\r\nkanske andra möjligheter att få fram riskkapital i\r\nSverige om alla går hem efter denna dag och tycker\r\nsom de tyckte i debatten.\r\nFör Miljöpartiets del anser vi fortfarande att det\r\nbehövs lokala närfonder som hjälper företagare att få\r\nråd och riskvilligt kapital och andra resurser. Vi vill\r\natt det skall inrättas närfonder som dels består av\r\nnätverkskontor, dels av en riskmedelsfond.\r\nNätverkskontoret bör ha en eller ett par anställda som\r\nhar mycket god kännedom om de lokala och regionala\r\nresurserna när det gäller personal, kunskaper,\r\nerfarenheter, utbildning, utveckling och teknik. Dessa\r\nnätverkskoordinatörer skall hjälpa andra att hitta de\r\nnödvändiga resurserna för att företaget skall kunna\r\nutvecklas.\r\nDessutom behövs det hjälp att få tag i riskkapital\r\nför små företag och för sådana som har projekt. När\r\ndet gäller större riskkapital bör man samarbeta med\r\naffärsbanker och regionala riskkapitalbolag.\r\nDet handlar inte om att ge subventioner, Per\r\nWesterberg. Det gäller att få ett uthålligt system för\r\nriskkapital, som man har i andra länder. I USA är det\r\ninga subventioner som driver småföretagen utan en\r\ngod och uthållig tillgång på riskkapital.</pre><pre>Anf.  112  GÖRAN HÄGGLUND (kds):\r\nHerr talman! \"Småföretagen skall ta oss ur\r\narbetslösheten. Småföretagen är nyckeln för att\r\nåstadkomma ekonomisk tillväxt och utveckling\". Så\r\nlät det från hundratals talarstolar och från hundratals\r\ntorg i hela Sverige under den valrörelse som ligger\r\nbakom oss.\r\nUnder föregående mandatperiod genomförde den\r\ndåvarande regeringen förändringar som förbättrade\r\nförutsättningar för nya och växande småföretag i\r\nSverige. Många av de åtgärderna, t.ex. avskaffandet\r\nav skatten på arbetande kapital och införandet av en\r\nmer flexibel arbetsrätt, opponerade sig\r\nSocialdemokraterna emot.\r\nJag tror inte att det går att kommendera fram nya\r\nsmåföretag eller kommendera fram tillväxt i företag.\r\nDet handlar istället om att skapa sådana villkor och ett\r\nsådant klimat att det lönar sig att starta och driva\r\nföretag. Det är det som är grunden för småföretagens\r\nmöjligheter att utveckla nya produkter, nya\r\nproduktionsmetoder och inte minst i en förlängning\r\nskapa nya arbetstillfällen.\r\nDe svenska småföretagen sysselsätter i dag ca 1,4\r\nmiljoner människor. Det är drygt 60 % av alla som är\r\nsysselsatta i det privata näringslivet. Sju av tio nya\r\njobb i näringslivet har tillkommit i företag med\r\nmindre än 200 anställda under de senaste tio åren. Jag\r\ntror att vi alla är överens om småföretagens betydelse\r\ni det svenska näringslivet och för jobben i svenskt\r\nsamhälle.\r\nVi har under de veckor som har gått sedan\r\nregeringsskiftet fått klart för oss att allt som sades i\r\nvalrörelsen från socialdemokratiskt håll kanske inte\r\nvar så allvarligt menat - det må sedan gälla skolpeng\r\neller ekonomisk politik. Men vad gäller då för den\r\nsocialdemokratiska närings- och\r\nsmåföretagspolitiken?\r\nI regeringsförklaringen kunde vi läsa att\r\nstatsministern tillkallat ett särskilt råd där\r\nstorföretagens representanter får det dominerande\r\nutrymmet. Det handlar med något undantag om\r\npersoner som inte själva har varit med om att starta\r\nföretag eller driva nyetablerade företag. Dessa\r\npersoner kan säkerligen tillföra mycket kunnande om\r\nstorföretagens villkor och om storföretagens\r\nförhållanden, men jag saknar småföretagarnas\r\nperspektiv i samhället - om vi menar allvar med att\r\nsmåföretagen är de som skall vara med och ta Sverige\r\nur bekymren.\r\nVi har på senare tid fått klart för oss att\r\nSocialdemokraterna som en reaktion på den kritik\r\nman har mött för sammansättningen av kommittén\r\nockså kommer med någon typ av panel för\r\nsmåföretagsintressenter. Det är välkommet och\r\nsjälvfallet det enda rimliga om vi menar allvar med\r\ntalet om småföretagandets betydelse.\r\nDet finns som sagt en rad bekymmer för\r\nsmåföretagen - framför allt i hoten om s.k.\r\nåterställare inom den ekonomska politiken. Frågorna\r\ntill Socialdemokraterna i denna debatt, som jag\r\nhoppas vi får svar på i dag, blir naturligvtis följande:\r\nHur kan en fördubblad beskattning på riskvilligt\r\nkapital som satsas i företag leda till fler jobb och till\r\nfler och växande småföretag? På vilket sätt kommer\r\nen minskad flexibilitet för framför allt småföretagen i\r\narbetsrätten att ge ett bättre småföretagsklimat? Det\r\ntycks att döma av beskeden under valrörelsen som om\r\nsocialdemokraterna skall driva en ekonomisk politik\r\nsom tar mindre allvarligt på statsskuldsproblematiken.\r\nHur kommer den politiken, som leder till högre\r\nräntor, att skapa nya företag och nya arbetstillfällen?\r\nDet här tycker jag är viktiga frågor att diskutera.\r\nEtt av de stora problemen i svensk ekonomi är de\r\nmycket låga investeringsnivåer vi har och har haft. En\r\nstor andel av dem som har förlorat sina arbeten under\r\nde senaste åren har varit direkt eller indirekt\r\nsysselsatta med investeringar. Nu blir det en central\r\nuppgift för den ekonomiska politiken att skapa\r\nförutsättningar för en återgång till en investeringsnivå\r\nsom leder till en uppbyggnad av vårt produktiva\r\nrealkapital i byggnader och maskiner - annars riskerar\r\nvi långsiktigt att halka efter.\r\nVi kristdemokrater förordar ett system med\r\nriskkapitalavdrag för den som satsar kapital i\r\nsmåföretag. Självfallet är det också av största vikt att\r\nvi har en låg ränta, vilket förutsätter en fortsatt\r\nsanering av de offentliga finanserna. Jag känner en\r\nviss oro för vad den nya regeringens politik skall\r\nkomma att innebära.\r\nEn långsiktigt god tillväxt i den svenska ekonomin\r\nbygger också på att forskning och utbildning har en\r\nprioriterad ställning. Utbytet mellan högskolor,\r\nuniversitet och näringsliv för att stimulera en\r\nkommersialisering av resultaten måste förbättras.\r\nUpprustningen av utbildningssystemet måste fortsätta.\r\nÖkade krav på flexibilitet i arbetslivet ställer också\r\nkrav på en fortlöpande kompetensutveckling bland\r\nalla anställda.\r\nOckså på dessa områden, herr talman, finns det\r\nmöjligen en del skäl att hysa oro med anledning av\r\nuttalanden från socialdemokratiska företrädare som\r\ngår emot de massiva satsningar på forskning som har\r\ngjorts eller inletts under den föregående\r\nmandatperioden.\r\nHerr talman! Hela samhället måste aktivt\r\nmedverka till att skapa positiva attityder och ge\r\nkunskap om företagande. Ett land utan företag och\r\nföretagare är inte ett välfärdsland.\r\nVår uppgift som politiker är inte att driva företag\r\nmen väl att skapa ett sådant klimat att det blir möjligt\r\nför initiativkraftiga människor att starta och driva\r\nföretag och att få företag att växa. Så bekämpar vi\r\narbetslösheten och klarar välfärden i Sverige.</pre><pre>Anf.  113  LENNART BEIJER (v) replik:\r\nHerr talman!  Detta med flexibilitet i arbetsrätten\r\nhar blivit ett mycket intressant begrepp, och här kom\r\ndet igen.\r\nKds tycker att möjligheten att undanta två\r\npersoner när man skall säga upp personal, att slippa\r\nförhandla vid anlitande av entreprenörer i företaget,\r\ntolv månaders provanställning och tolv månaders\r\nvisstidsanställning är någonting som småföretagen\r\ngläder sig särskilt mycket över. Som jag tidigare sade\r\nhar jag täffat många människor, och jag har sällan\r\nhört någon som tyckt att detta varit viktiga åtgärder,\r\nvare sig innan eller efter det att de genomförts.\r\nJag tycker att det borde vara konstigt för\r\nkristdemokraterna att på detta sätt stötta upp en politik\r\nsom gör att de anställda och de fackliga\r\norganisationerna får ta problemen. Samtidigt löser det\r\nigenting för småföretagen, som i stället vill ha en\r\nmycket aktiv hemmamarknad.</pre><pre>Anf.  114  GÖRAN HÄGGLUND (kds)\r\nreplik:\r\nHerr talman!  De förändringar av arbetsrätten som\r\nhar gjorts under föregående mandatperiod handlar\r\nbl.a. om  möjlighet till förlängd tid för\r\nprovanställningar under 6-12 månader,\r\nvisstidsanställningar på motsvarande sätt samt\r\nmöjligheten att undanta två personer från\r\nturordningsreglerna.\r\nJag kommer från Jönköpings län, som är ett\r\nutomordentligt småföretagartätt län. Jag träffar väldigt\r\nmånga småföretagare, och jag har mött detta som ett\r\nstående problem för deras del under decennier\r\ntillbaka. De förändringar som har gjorts har jag fått\r\nmycket kritik för, eftersom man ansett dem vara för\r\nsmå.\r\nJag tycker att de förändringar som genomförts\r\nvarit väl avvägda och är rimliga. Det kan inte ligga i\r\nnågons intresse, vare sig anställdas eller\r\nföretagsledares, att ett företag går omkull. Därför\r\ntycker jag att det är rimligt att företagsledningen har\r\nen viss möjlighet att påverka turordningen när man\r\nmåste avskeda människor.\r\nVi skall veta att de allra flesta småföretagare är\r\nmycket angelägna om att inte avskeda människor.\r\nMan tänjer sig i det längsta och tar ett socialt ansvar\r\ninnan man säger: Nu går det inte längre, vi måste\r\nsläppa någon.\r\nI de allra flesta fall följer man turordningsreglerna.\r\nI vissa fall är det helt nödvändigt för företagens\r\nfortlevnad att man frångår turordningsreglerna. Då\r\nger denna möjlighet till att undanta två personer bättre\r\nmöjligheter för de små företagen, och det är bättre för\r\nde arbetslösa.</pre><pre>Anf.  115  LENNART BEIJER (v) replik:\r\nHerr talman! Göran Hägglund talar om\r\nJönköpings län. Jag har under senaste halvåret fått\r\njobba i södra delen av samma län och har antagligen\r\nträffat många av dessa företagare.\r\nJag håller med Göran Hägglund om att\r\nundantagsregeln är helt ointressant för småföretagen.\r\nDe utnyttjar inte möjligheten att undanta två personer.\r\nDe uppför sig enligt min uppfattning mycket juste.\r\nDet man här har gjort är att ge i första hand\r\neventuella oseriösa företagare, men framför allt de\r\nstora företagen, möjlighet att vid vissa tillfällen\r\nutnyttja undantagsrätten. Småföretagen har mycket\r\nlitet intresse av detta. Det vad var jag sade tidigare i\r\nmin inledning.</pre><pre>Anf.  116  GÖRAN HÄGGLUND (kds)\r\nreplik:\r\nHerr talman!  Det är riktigt - vilket jag sade\r\ntidigare, och som Lennart Beijer uppenbarligen\r\ninstämmer i - att det är vid få tillfällen som man\r\nbehöver utnyttja denna möjlighet. I de allra flesta fall\r\nkommer det att lösa sig naturligt.\r\nMen där det inte går är det rimligt att den här\r\nventilen finns för att de små företagen skall få en\r\nmöjlighet att fortleva. Dessa undantagsmöjligheter för\r\ntvå personer betyder ingenting för de större företagen,\r\nutan det är enbart för de små företagen som det spelar\r\nen roll.\r\nDen rollen kan vara avgörande. Det kan betyda liv\r\neller död för detta företag, jobben för 5-10 personer\r\neller arbetslöshet för deras del. Därför är denna\r\nflexibilitet nödvändig och rimligt avvägd.</pre><pre>Anf.  117  BIRGITTA JOHANSSON (s):\r\nHerr talman!  Under den gångna mandatperioden\r\nhar vi socialdemokrater lagt fram ett stort antal\r\nförslag där vi haft som målsättning att gagna\r\nnäringsklimatet i vårt land.\r\nDen föregående mandatperioden har präglats av en\r\nnäringsminister som har bedrivit en icke-politik på\r\nnäringspolitikens område. Det huvudsakliga intresset\r\nhar koncentrerats på ideologiskt betingade\r\nprivatiseringar. Den verksamheten har nu upphört när\r\nvi socialdemokrater åter tar ansvaret för politiken, och\r\ndå särskilt den inriktning vi diskuterar nu, nämligen\r\nnäringspolitiken.\r\nDet förslag som vi har fört fram ger de fasta\r\nspelregler som vi behöver för svenskt näringsliv.\r\nInvesteringsbeslut är långsiktiga. Därför är stabila och\r\nförutsägbara rättsregler viktiga i en god näringsmiljö.\r\nVår avsikt är nu att ge klara och entydiga besked\r\nom förutsättningarna för näringsverksamheten. I våras\r\nbeslutade riksdagen på Socialdemokraternas initiativ\r\natt en parlamentarisk energikommission skulle\r\ntillsättas för att säkerställa enigheten i energipolitiken\r\noch skapa långsiktiga förutsättningar för näringsliv\r\noch hushåll.\r\nGod lönsamhet är en nödvändig förutsättning för\r\nen konkurrenskraftigt näringsliv. Det är bara\r\nlönsamma företag som kan ge fler trygga jobb, något\r\nsom nu behövs. Det är bara lönsamma företag som\r\nförmår att generera kapital till investeringar. Vi vill\r\ndärför verka för företag som är attraktiva för\r\nplacerare.\r\nVi vill också verka för att företagen använder sina\r\nvinster till produktiva investeringar, till insatser som\r\nhöjer de anställdas kompetens och till införandet av en\r\nmodern arbetsteknik och arbetsorganisation.\r\nFöretagens tillgång till krediter och riskkapital\r\nmåste säkras. Här måste bankerna ta sitt ansvar, bl.a.\r\ngenom att minska sina räntemarginaler.\r\nProduktutveckling och produktförnyelse måste\r\nstimuleras. Det kan ske genom att stödet till\r\nuppfinningar och innovationer förbättras. Detsamma\r\ngäller teknisk forskning och utveckling, något som i\r\nhög grad måste industrirelateras. Ett sammanhållet\r\nprogram för modern informationsteknologi skall nu\r\ngenomföras.\r\nFör att långsiktigt och uthålligt stärka det svenska\r\nnäringslivets konkurrenskraft måste utbildnings- och\r\nkompetensnivån höjas i vårt land. Särskilda insatser\r\nmåste göras för att få fram fler naturvetare och\r\ntekniker, inte minst kvinnor.\r\nDe små- och medelstora företagen måste ges\r\nexportstöd och olika möjligheter för att snabbt nå en\r\nväxande marknad. Detta är särskilt viktigt om Sverige\r\nblir medlem i den europeiska unionen, vilket jag\r\nhoppas att svenska folket i omröstningen den 13\r\nnovember kommer att säga ja till.\r\nDen förra regeringens utförsäljningar av statliga\r\nföretag kostade skattebetalarna åtskilliga miljarder.\r\nDet har också lett till svårigheter för andra företag på\r\nmarknaden att komma åt kaptial.\r\nVi sätter nu stopp för ideologiskt motiverade\r\nutförsäljningar av statlig egendom. Naturtillgångar\r\nskall inte säljas ut.\r\nJag har fått många frågor under den debatt som\r\nhar varit. Jag kan alltså inte svara på alla dessa frågor.\r\nFör knappt 14 dagar sedan, den 7 oktober, avgav\r\nregeringen sin regeringsdeklaration. Många har här\r\npekat på vad som har stått i regeringsdeklarationen,\r\noch jag ser det som positivt att man har läst den och\r\ntagit den till sig. Men jag tror ändå att man skall ge\r\nvår regering en chans att komma med förslag, så får\r\nvi ta de stora, övergripande debatterna då.\r\nVi socialdemokrater kan inte lova guld och gröna\r\nskogar, inte ens för företagen, men vi kommer att\r\nsätta tillväxten och produktionen i centrum, och vi\r\nkommer att ägna stor möda åt att söka samverkan\r\nkring såväl kortsiktiga som långsiktiga åtgärder för\r\nföretagandet och dess villkor.\r\nDen konfrontationspolitik som bedrevs av den nu\r\navgångna regeringen har varit förödande för svenskt\r\nnäringsliv. Nu krävs det samtal, samförstånd och\r\nsamarbete, och en sådan politik vill jag som\r\nordförande i näringsutskottet medverka till.</pre><pre>Anf.  118  PER WESTERBERG (m) replik:\r\nHerr talman! Låt oss hoppas att Birgitta Johansson\r\nblir mer framgångsrik i sitt samarbete än hennes\r\npartiledare och statsminister, som ju har börjat med\r\nkonfrontation, i praktiken riktat mot samtliga\r\noppositionspartier på högerkanten.\r\nJag noterar också att den uppmärksamhet som har\r\nriktats mot privat näringsliv har handlat om höjda\r\nskatter på riskkapital, höjd skatt för företagen, höjd\r\nskatt på innovationer och ett antal andra saker.\r\nDen näringspolitik som Birgitta Johansson inte\r\nville ha under de gångna tre åren gick ut på att göra\r\nutvecklingsfonderna till en företagarfolkrörelse, att\r\nskapa en teknikprovstiftelse för att sprida teknik från\r\nhögskolor till småföretagen, satsningar på ökat\r\nriskkapital och nyföretagande, en satsning på\r\ninformationsteknologi med löntagarfondsmedel för att\r\nsprida vad som finns på Patent- och\r\nregistreringsverket och från forskningen och för att få\r\nbättre utbildning, en ny konkurrenslag, en avreglering\r\nav elmarknaden, en \"het linje\" för nyföretagare för att\r\nde skall ledas rätt i den djungel som finns, inrättande\r\nav olika åtgärder för att öka tillväxten i småföretagen,\r\nskapande av en innovationsfond och en mångdubbling\r\nav satsningarna på industrirelevant forskning.\r\nJag är överens med Birgitta Johansson om att vi\r\nbehöver 500 000 nya jobb i privata företag. Men dessa\r\nskapas inte genom att man chockhöjer beskattningen\r\npå riskkapital och företag och genom att man tar bort\r\npengar från satsningar på teknisk förnyelse,\r\nteknikspridning och forskning, de skapas inte genom\r\natt man säger nej till privatiseringarna i sig - det är\r\ndessa som från 80-talet och fram till 1994 har\r\ntiodubblat tillgången på riskkapital till nya\r\ninvesteringar och nya företag.</pre><pre>Anf.  119  BIRGITTA JOHANSSON (s)\r\nreplik:\r\nHerr talman! Per Westerberg fortsätter i samma\r\nstil som under både sin tid i opposition och sin tid i\r\nregeringsställning. Därvidlag är det tydligen ingen\r\nskillnad på politikens innehåll.\r\nJag vill ändå påpeka att vi har stöttat många av de\r\nförslag som har lagts fram under den gångna\r\nmandatperioden. Ett exempel är\r\nkonkurrenslagstiftningen. Det finns en väldigt stor\r\nenighet kring den och att den har betydelse för både\r\nsvenska och europeiska förhållanden.\r\nNär det gäller riskkapital är situationen litet\r\nmärklig. Den borgerliga regeringen ägnade sig under\r\nhela sin tid vid makten åt utförsäljningar och att göra\r\nnya stiftelser och nya bolag. De bolag som bildades,\r\nAtle och Bure, köpte och sålde pengar av varandra.\r\nJag har inte uppfattat att så väldigt många småföretag\r\nhar fått del av de här riskkapitalbolagen, utan de har\r\nägnat sig åt helt andra saker.</pre><pre>Anf.  120  PER WESTERBERG (m) replik:\r\nHerr talman! Jag har noterat det stöd vi har fått\r\nfrån Socialdemokraterna när det gäller\r\nkonkurrenslagen, och det är jag glad för. Det rådde\r\nstor enighet i kammaren kring detta, även om Birgitta\r\nJohansson kallar det \"icke-politik\".\r\nJag noterar emellertid också bristen på förståelse\r\nför satsningen på teknisk förnyelse. Skall vi\r\nkonkurrera med bra löner - och det vill jag att vi skall\r\ngöra - då är det kompetens och teknik vi skall\r\nkonkurrera med, och då måste vi satsa på\r\nindustrirelaterad forskning. Det är det\r\nSocialdemokraterna har motsatt sig.\r\nDe har motsatt sig teknikprovstiftelserna, som\r\nskall försöka få ut idéerna till företag, de har motsatt\r\nsig satsningarna på Industri- och nyföretagarfonden,\r\nde motsatte sig delar av förändringarna som syftade\r\ntill att få mer av folkrörelsekaraktär på\r\nutvecklingsfonderna, och de motsatte sig införandet\r\nav en innovationsfond för fria uppfinnare för att vi\r\ndärmed skulle kunna få fram fler jobb och nya\r\nprodukter i svenskt näringsliv.\r\nSamtidigt vill de återinföra en av västvärldens\r\nhårdaste beskattningar av riskkapital, det som skall ge\r\nde nya jobben och de nya företagen, medan de\r\nfortfarande vill ha någon form av skatteparadis vad\r\ngäller satsningar på fastighetsspekulation, det som\r\ndrev Sverige ner i finanskrisen med de svårigheter vi\r\nfick i slutet på 80-talet och början på 90-talet.</pre><pre>Anf.  121  BIRGITTA JOHANSSON (s)\r\nreplik:\r\nHerr talman! Per Westerberg tog upp Industri-och\r\nnyföretagarfonden. Det är riktigt att vi inte var helt\r\növerens om hur den skulle fungera, men vi sade att vi\r\nborde ge den en chans, eftersom vi såg att det var ett\r\nviktigt instrument för de nya företagen. Vi har av den\r\nanledningen inte motsatt oss allting, men vi har velat\r\nförbehålla oss rätten till en noggrann granskning.\r\nKonsekvensen av inrättandet av Industri- och\r\nnyföretagarfonden var att Industrifonden försvann och\r\ndärmed stödet till större företag, som också behövs.\r\nDet ena ger ju det andra. De stora företagen kan\r\ngenerera jobb i de små och medelstora företagen. Det\r\nena får därför inte utesluta det andra. Jag sade i mitt\r\ninledningsanförande att vi också behöver företag som\r\ntjänar pengar, så att man kan investera både i en\r\nmodern arbetsorganisation och i ny teknik.\r\nJag kan notera att vi är överens också när det\r\ngäller informationsteknologi, och det bådar gott inför\r\nframtiden, Per Westerberg.</pre><pre>Anf.  122  KRISTER SKÅNBERG (mp)\r\nreplik:\r\nHerr talman! Birgitta Johansson talade om behovet\r\nav fasta och långsiktiga regler. Det gäller förstås\r\nskatteregler, det gäller regler för småföretagen, och\r\ndet gäller regler för den svenska energiförsörjningen.\r\nFöretagen måste, menar vi i Miljöpartiet, få ett\r\nmer fullständigt ansvar för hela sin verksamhet och\r\nför sina produkter under hela livscykeln. Det behövs\r\nlagar och regler för att göra de här kraven tydliga och\r\nmöjliga att upprätthålla. Företagen måste för sin\r\nlångsiktiga planering kunna lita på att dessa lagar och\r\nregler inte ändras i onödan.\r\nEn grön ekonomi kräver dessutom lagar och regler\r\nför en god arbetsmiljö och för effektivt miljöskydd.\r\nMiljöpartiets krav på ekonomiska styrmedel i\r\nmiljöpolitiken handlar om att man skall underlätta för\r\noch främja förnybar energi och användandet av\r\nförnybara råvaror. Det är i det sammanhanget vår\r\nskatteväxling kommer in i bilden.\r\nDet behövs också höga pant-, skrotnings- och\r\ndeponeringsavgifter.\r\nJag nämnde tidigare att företagens verksamhet\r\nmåste anpassas till kretsloppssamhället. Det betyder\r\natt produkterna måste kunna hanteras utan fara för\r\nmiljö och hälsa under hela sin livscykel, från det att\r\nde utvinns tills de är uttjänta. Det behövs regler för\r\ndetta.\r\nDet behövs också regler för råvaruutvinning,\r\nregler som hindrar att naturresurser utvinns i större\r\nomfattning än de återskapas. Vi måste återcirkulera de\r\nresurser som inte är förnybara.\r\nJag vill fråga Birgitta Johansson: När får företagen\r\nbesked om när kärnkraftsavvecklingen skall börja?</pre><pre>Anf.  123  BIRGITTA JOHANSSON (s)\r\nreplik:\r\nHerr talman! Under den gångna mandatperioden\r\nfanns inte Miljöpartiet med i Sveriges riksdag, Krister\r\nSkånberg. Vi hade ändå en mycket stor och värdefull\r\ndiskussion om energipolitiken som ledde fram till att\r\nvi tillsatte en energikommission på förslag från bl.a.\r\nSocialdemokraterna.\r\nKärnkraftsavvecklingen finns med som en bit i\r\nhela Energikommissionen. Jag hoppas att\r\nEnergikommissionen, som skall vara färdig kring den\r\nsista december 1995, kommer fram med förslag som\r\ngör att vi får en hållbar utveckling av miljön i\r\nframtiden.</pre><pre>Anf.  124  KRISTER SKÅNBERG (mp)\r\nreplik:\r\nHerr talman! Jag är medveten om att\r\nEnergikommissionen också skall belysa möjligheterna\r\nför kärnkraftsavvecklingen. Men vi väntar nu sedan\r\nväldigt många år tillbaka på tillräckligt klara besked.\r\nKraftföretagen har tydligt visat att man inte accepterar\r\nnågra andra besked än lagar. De bryr sig inte så\r\nmycket om övriga uttalanden från Sveriges riksdag.\r\nDet behövs stiftande av lagar på detta område. Det\r\nbehövs också beslut om när de första\r\nkärnkraftsreaktorerna skall avvecklas. Jag kan\r\nrekommendera att man börjar med Oskarshamn 1 och\r\nnågon av reaktorerna i Ringhals. De är för övrigt i så\r\ndåligt skick att det egentligen är att kasta bort goda\r\npengar efter dåliga att reparera dem.\r\nLåt mig sedan återgå helt kort till\r\nkretsloppssamhället. Det är viktigt att verksamheten i\r\nvåra företag inte ger utsläpp och restprodukter som är\r\nskadliga för miljö och hälsa. Utsläpp av avfall direkt\r\ntill naturen eller i form av tillverkade produkter får\r\nbara ske i sådana kemiska former som naturen kan\r\nhantera och inte i högre doser eller koncentrationer än\r\nvad naturen hinner hantera. Detta måste företagen få\r\nklara och entydiga besked om. Naturvårdsverket har\r\nkommit långt på detta område och behöver politiskt\r\nstöd för att komma längre. De behöver ökad\r\nuppmärksamhet från Sveriges riksdag.</pre><pre>Anf.  125  BIRGITTA JOHANSSON (s)\r\nreplik:\r\nHerr talman! Jag tror inte att vi skall lagstifta om\r\nallt i Sveriges riksdag, Krister Skånberg, och kanske\r\nframför allt inte om när kärnkraften skall avvecklas.\r\nJag tycker att den skrivning som finns i\r\nEnergikommissionen är tillräckligt kraftig för att visa\r\natt vi tar resultatet av folkomröstningen på stort allvar.\r\nVi har som målsättning att kärnkraften skall vara\r\navvecklad år 2010.\r\nJag kan inte i dag sätta ut ett datum när man skall\r\nbörja att avveckla kärnkraften eftersom vi har en\r\nenergikommission som har till uppgift att se över just\r\ndenna fråga. Det bör också ske i största samförstånd.</pre><pre>Anf.  126  KJELL ERICSSON (c) replik:\r\nHerr talman! Jag ser positivt på det uttalande om\r\nsamverkan som Birgitta Johansson gjorde. Det behövs\r\nsamverkan för att få ett bra näringslivsklimat i det här\r\nlandet. Men då gäller det också att det blir ett bra\r\nklimat både för företagen och för företagarna. I\r\nsmåföretagen går det ofta inte att skilja mellan\r\nföretagen och företagarna. Det är många gånger\r\nsamma människor. Det är viktigt att det blir ett bra\r\nklimat för både och.\r\nDet behövs fasta spelregler. Jag är helt överens\r\nmed Birgitta Johansson om det också. Men jag tycker\r\natt det rimmar litet illa när ni säger att ni skall riva\r\nupp olika beslut, t.ex. om skattesänkningar.\r\nBirgitta Johansson säger också att det behövs en\r\ngod lönsamhet samtidigt som det behövs en god\r\nkonkurrenskraft. Vi har gjort konkurrensbefrämjande\r\nskattesänkningar för småföretagen med 13-14\r\nmiljarder, och det gäller enbart småföretagen. Är det\r\nrätt att riva upp detta och öka skatterna för dem? Ökar\r\ndetta lönsamheten? Jag skulle vilja ha svar på det.\r\nSedan har vi detta med riskkapitalförsörjningen.\r\nVi kommer att behöva mycket riskkapital under de\r\nnärmaste åren, ungefär 100 miljader årligen. Då gäller\r\ndet också att man ger förutsättningar för riskkapitalet\r\noch att man inte försämrar möjligheterna att få det.\r\nRiskkapitalavdraget är en sak, men det gäller också att\r\nman har möjlighet att via börsen få in pengar till\r\nföretagen. Det är inte på något sätt suspekt. Det är bra\r\natt satsa pengar i svenska företag.\r\nJag hörde att man tog upp det norska exemplet i\r\nskattedebatten. De norska socialdemokraterna har\r\navskaffat dubbelbeskattning. Sedan gick norska LO ut\r\noch uppmanade folk att köpa aktier i norska företag.\r\nJag önskar att man sade så i Sverige också. Köp aktier\r\ni svenska företag, det behövs för att få in pengar.\r\nDet finns många saker som är nödvändiga för att\r\nklara företagsamheten i framtiden. Det skulle vara\r\nroligt att få höra Birgitta Johanssons syn på detta.</pre><pre>Anf.  127  BIRGITTA JOHANSSON (s)\r\nreplik:\r\nHerr talman! Jag ser positivt på att Kjell Ericsson\r\nsäger att vi skall kunna samarbeta.\r\nFöretagen och företagarna har i regel också\r\nanställda. Vi får inte glömma det. De anställda har\r\nockså rätt att känna trygghet och rätt att ställa krav på\r\nsin arbetsorganisation och på sin arbetsmiljö. Det är\r\nett samspel mellan flera än bara mellan företagare och\r\nföretag.\r\nSmå företag behöver också kunder för att kunna\r\navsätta sina produkter. Det är det största bekymret just\r\nför småföretagarna. Med en bra ekonomisk politik\r\nkan vi stimulera så att företagarna får avsättning för\r\nsina produkter.</pre><pre>Anf.  128  KJELL ERICSSON (c) replik:\r\nHerr talman! Att få en stimulans är en del i det\r\nhela. I och med att högkonjunkturen är på väg nu går\r\nde inhemska företagen också ganska mycket bättre.\r\nJag har träffat många svenska företagare på den\r\ninhemska marknaden som säger att de har mycket att\r\ngöra. De har en bra orderingång. Det gör också att de\r\nkommer att investera.\r\nMen frågan är fortfarande vilka spelregler vi skall\r\nha. Det behövs fasta långsiktiga spelregler för att man\r\nskall våga satsa och investera. Innan man får klart för\r\nsig vilka spelregler som gäller väntar man och\r\navvaktar. Det gör att lågkonjunkturen förstärks. Jag\r\ntycker att det är viktigt att man ger signaler om vad\r\nsom skall hända med skatterna. Kommer de att vara\r\nkvar som de är eller kommer ni att höja dem? Vad\r\nkommer ni att göra när det gäller riskkapitalet?\r\nKommer ni att ändra där? Detta är viktigt.\r\nJag tänker också på uppfinnare och innovatörer.\r\nVi anslog 500 miljoner till Innovationscentrum. Det\r\nsade Socialdemokraterna nej till. Kommer det att få\r\nvara kvar eller vad skall ni göra med det?\r\nEn sak som också är viktig är forskning och\r\nutbildning. I våras anslog vi 8 miljarder av\r\nlöntagarfondspengarna till just forskning och\r\nutbildning. Det är en mycket viktig bit för det svenska\r\nnäringslivet. Över hälften av detta skulle gå till\r\nindustrirelaterad forskning. Vad kommer ni att göra\r\nmed detta? Kommer ni att minska anslagen dit?\r\nDetta är åtgärder som är mycket viktiga för ett bra\r\nnäringslivsklimat i Sverige. Det skulle vara roligt att\r\nfå svar på detta av Birgitta Johansson.</pre><pre>Anf.  129  BIRGITTA JOHANSSON (s)\r\nreplik:\r\nHerr talman! Kjell Ericsson ställer en massa\r\nfrågor till mig. Jag sade redan i mitt\r\ninledningsanförande att jag inte har svar på dem i dag.\r\nDen 7 oktober avlämnades regeringsförklaringen. Den\r\när ju noga läst. Den ger en vägledning. Vårt\r\nvalmanifest om den ekonomiska politiken är väl inte\r\nheller någon hemlighet. Jag utgår ifrån att vi får\r\nmöjlighet att återkomma i debatter när propositioner\r\npå de olika områdena läggs fram.</pre><pre>Anf.  130  GÖRAN HÄGGLUND (kds)\r\nreplik:\r\nHerr talman! Jag är också glad för den mjuka ton\r\nsom Birgitta Johansson har valt för den här\r\ndiskussionen. Jag har självfallet också en stor respekt\r\nför den respit man vill ha innan man kan komma med\r\nfullständiga förslag.\r\nJag har ändå några frågor mot bakgrund av det\r\nsom vi har resonerat om tidigare, nämligen att vi har\r\nfå små företag i Sverige i en internationell jämförelse.\r\nVår gemensamma fråga är hur vi skall få flera företag\r\noch hur vi skall möjliggöra för befintliga att växa.\r\nKan en fördubblad beskattning på riskvilligt\r\nkapital som satsas i företag leda till fler och växande\r\nföretag? Jag tycker att det är en viktig fråga att\r\ndiskutera.\r\nJag undrar också om Birgitta Johansson har någon\r\ninformation att komma med när det gäller\r\nSocialdemokraternas inställning till möjligheten till\r\nriskkapitalavdrag för investeringar i småföretag.\r\nEn annan fråga handlar om sammansättningen av\r\nNäringslivsrådet som statsministern levererade i\r\nsamband med sin regeringsförklaring. Den kom ju\r\ndirekt i anslutning till regeringsförklaringen. När får\r\nvi reda på sammansättningen av det småföretagsråd\r\nskall komma?\r\nNästa fråga är möjligen litet udda. Riksdagen har\r\nbeslutat om en utförsäljning av en rad statliga företag\r\neftersom vi tyckte att riksdag och regering skall hålla\r\nsig till att sätta upp spelreglerna. Sedan skall andra\r\nagera på planen.\r\nDe här besluten mötte ett starkt motstånd från\r\nsocialdemokratin. Frågan är då: Kommer\r\nsocialdemokratin, om marknadspriset vid någon\r\ntidpunkt understiger statens försäljningspris, att ånyo\r\nköpa in dessa företag för skattebetalarnas pengar?</pre><pre>Anf.  131  BIRGITTA JOHANSSON (s)\r\nreplik:\r\nHerr talman!  Göran Hägglund vill få uppgift om\r\nsmåföretagarrådets sammansättning. Vi kommer\r\nsäkert inom en eller kanske två veckor att få reda på\r\ndetta. Jag tycker att det är viktigt att vi får både ett råd\r\nför större företrädare för näringslivet och ett\r\nsmåföretagarråd som kan ge synpunkter på den\r\nfortsatta hanteringen av de för oss alla så viktiga\r\npolitiska frågor som rör näringslivet.\r\nNär det gäller utförsäljning av statliga företag har\r\nvi sagt att vi skall sätta stopp för de ideologiskt\r\nbetingade utförsäljningar som pågått under den gångna\r\ntreårsperioden. Naturliga strukturförändringar inom\r\nföretagsamheten har vi aldrig motsatt oss. Självklart\r\nkommer vi att från gång till gång främja de lösningar\r\nsom är de bästa för svenskt näringsliv, oavsett om det\r\ngäller statliga företag eller inte.</pre><pre>Anf.  132  JOHAN HÄGGLUND (kds)\r\nreplik:\r\nHerr talman!  Jag tackar för de svaren och\r\ninväntar med spänning namnen på de personer som\r\nkommer att fungera som en rådgivande panel för\r\nsocialdemokraterna i småföretagarfrågor. Jag tror som\r\nBirgitta Johansson att det är oerhört viktigt att man\r\ninte enbart lyssnar på de stora företagen, som har\r\nmäktiga företrädare också i andra sammanhang, utan\r\nockså på dem som själva har startat och driver\r\nsmåföretag.\r\nUtförsäljning av statliga företag är för mig i\r\ngrunden inte någon ideologisk fråga utan är en fråga\r\nom vad som är mest lämpligt. Jag tror att privata\r\nföretag i regel fungerar bättre än statliga, och jag ser\r\nstaten som den part som har den lagstiftande rollen\r\nmedan företagare har rollen att agera på en marknad\r\nsom lagstiftaren drar upp reglerna för.</pre><pre>Anf.  133  BIRGITTA JOHANSSON (s)\r\nreplik:\r\nHerr talman!  Jag vill bara till sist i denna debatt\r\nsäga att vi socialdemokrater inte kommer att sälja ut\r\nnaturtillgångar.</pre><pre>Utbildningspolitik</pre><pre>Anf.  134  BEATRICE ASK (m):\r\nHerr talman!  Under de tre senaste åren har\r\nsvenskt utbildningsväsende reformerats i en rad\r\navseenden. Syftet har varit att nå bättre resultat.\r\nKraven på gedigna kunskaper ökar som en följd av\r\nbl.a. den snabba tekniska utvecklingen och\r\ninternationaliseringen.\r\nEn bärande idé i förändringsarbetet har varit att\r\ndecentralisera ansvar och beslut och att skapa\r\nutrymme för kreativitet och mångfald. Rader av\r\ndetaljerade föreskrifter och regleringar har tagits bort.\r\nMålstyrningen har renodlats, och utvärderingsarbetet\r\nhar utvecklats. Rätten och möjligheterna att välja\r\nskola har vidgats.\r\nDet är min bestämda övertygelse att detta är en\r\nriktig inriktning av politiken. Av den utvecklingsplan\r\nsom den förra regeringen lade på riksdagens bord\r\nframgår ett antal frågor som vi moderater anser\r\nviktiga att arbeta med under de närmaste åren. Det\r\nhandlar om uppföljningen generellt,\r\nledarskapsutbildning, kursplaneutveckling,\r\ngymnasieskolans kursutformning, elever med\r\nsärskilda behov, invandrarbarnens kunskaper i\r\nsvenska, skolstarten, datoranvändningen och en hel\r\ndel annat. Därutöver kommer en nödvändig översyn\r\nav lärarutbildningen. De nya läroplanerna,\r\nutredningen om yrkeslärarnas kompetens och de\r\ntillkortakommanden som redovisats av Skolverket\r\nvisar att det finns en hel del att göra.\r\nFrågan är emellertid vilka ambitioner den nya\r\nregeringen har på skolområdet. Hittills har signalerna\r\nbara handlat om att riva upp det som redan är gjort\r\noch införa förbud.\r\nJag är inte förvånad över att en sänkning av\r\nbidragen till fristående skolor och ett förbud mot\r\nelevavgifter är det första den nya skolministern\r\nplanerar. Efter en valrörelse där socialdemokraterna\r\nkonsekvent förtalat och spritt osanningar om de\r\nfristående skolorna är det logiskt. Men det är torftigt,\r\nmycket torftigt, i en tid av kraftigt ökat\r\nkunskapsbehov.\r\nAtt de fristående skolorna bygger på ett folkligt\r\nengagemang, lärares pedagogiska kompetens och vilja\r\ntill förnyelse har tyvärr inte nått så många\r\nsocialdemokrater. Men till de fördomsfria på\r\nvänsterkanten - om det nu finns några sådana - vill\r\njag ändå ge ett litet tips: Gör åtminstone ett besök i\r\nKonsums friskola på Söder! Man bits inte där.\r\nEfter de senaste dagarnas olika socialdemokratiska\r\nutspel tror jag också att vi här i debatten måste sortera\r\nupp begreppen. Uttrycket skolpeng används i\r\nåtminstone två skilda sammanhang. I båda fallen\r\nhandlar det om  viktiga frågeställningar.\r\nDels handlar det om att många kommuner infört\r\nskolpeng, dvs.. fördelar de kommunala pengarna till\r\nde egna skolorna i schabloniserad form. Jag har\r\nförstått att socialdemokraterna ogillar detta.\r\nSkolministern tog upp frågan i tisdags och aviserade\r\nåtgärder.\r\nJag skulle vilja ha ett besked från skolminister\r\nYlva Johansson när regeringen avser att komma med\r\nen proposition om detta samt en kommentar till att\r\nfinansminister Göran Persson deklarerat att det inte är\r\ntänkt att återinföra sektorsbidrag. Regeringen kan ju\r\nknappast sitta på båda stolarna samtidigt, och\r\nkommunerna, som är mitt uppe i sitt budgetarbete,\r\nmåste snarast få besked om eventuella inskränkningar\r\ni kommunernas rätt att fördela medel. Intressant att\r\nveta vore också om det finns fler typer av\r\nfördelningssystem än skolpeng som\r\nsocialdemokraterna ogillar och därför avser att\r\nförbjuda.\r\nDet andra sammanhanget då det talas om skolpeng\r\ngäller att godkända fristående skolor har rätt till\r\noffentligt bidrag motsvarande 85 % av den\r\nkommunala genomsnittskostnaden.\r\nSocialdemokraterna vill avskaffa bidragsgarantin,\r\nsänka nivån på bidragen och förbjuda skolorna att ta\r\nut avgifter.\r\nTusentals elever och föräldrar är med rätta oroade.\r\nMånga fristående skolor klarar helt enkelt inte av\r\nkraftigt sänkta bidrag. Det handlar i dag om mer än\r\n200 skolor över hela landet, alltifrån Haparanda och\r\nTysslinge till Tännäs, som jag själv kommer ifrån.\r\nÖver hela Sverige finns skolor och mängder och\r\noroade människor. Sänkta bidrag eller inga bidrag alls\r\ni kombination med ett förbud mot avgifter är en\r\nmycket brutal politik. Många skolor kommer att slås\r\nigen. Särskilt svårt blir det för skolor som har en\r\nspecialinriktning eller arbetar med elever som har\r\nsärskilda behov. Jag tänker t.ex. på Ängkärrskolan i\r\nSolna, som drivs av Föräldraföreningen för ordblinda\r\nbarn. Socialdemokraterna må tala om rätten att välja\r\nskola, men för flertalet blir det aldrig möjligt med den\r\npolitik ni för.\r\nDet har sagts förr, och det är tyvärr fortfarande\r\nsant, att den socialdemokratiska skolpolitiken mest\r\nhandlar om att inskränka elevers och föräldrars\r\nmöjlighet att välja skola och utbildning. Inställningen\r\ntill de fristående skolorna är det tydligaste exemplet.\r\nJag har tyvärr inte kunnat notera någon omsvängning i\r\nden frågan.\r\nJag vill i dagens debatt inte gå in på detaljer. Jag\r\nbegär inte att socialdemokraterna ännu skall kunna\r\nförenas om någon konsekvent politik, men jag skulle\r\nvilja ha ett besked från skolministern om när\r\nförslagen om försämrade möjligheter att välja skola\r\nkommer.</pre><pre>Anf.  135  BIRGITTA CARLSSON (c):\r\nHerr talman!  Under förra riksmötet hade jag\r\nmöjligheter att ta del av och följa det gedigna och\r\nmånga gånger mödosamma arbete som\r\nutbildningsutskottet hade med att arbeta fram en ny\r\nläroplan för grundskolan och för gymnasieskolan.\r\nEnligt min och centerns uppfattning var den politiska\r\nuppgörelsen bra. Vi har nu för första gången i ett\r\nsammanhang kunnat behandla nya läroplaner både för\r\nden obligatoriska skolan och den frivilliga. Det anser\r\njag borgar för en kunskapssyn och ett arbete som har\r\nett helhetsperspektiv från årskurs 1 till årskurs 3 i\r\ngymnasieskolan.\r\nDet är min uppfattning att de som skall förverkliga\r\nde högt ställda målen och kraven i det stora hela är\r\nnöjda med det beslut som riksdagen fattade i\r\ndecember förra året. Framför allt ger den nya\r\nläroplanen och de nya kursplanerna en möjlighet till\r\nflexibilitet, frihet och lokalt utvecklingsarbete med att\r\nfylla målen med konkret innehåll.\r\nFörhoppningsvis är den tid borta när vi i riksdagen\r\nfattar beslut om hur lärare skall undervisa, vilka\r\nmetoder och vilket innehåll som undervisningen skall\r\ninnehålla. De nya kursplanerna ger ett stort utrymme\r\nför lärare att använda hela sin professionalism utan\r\npekpinnar från centralt håll.\r\nJag tycker att det kändes bra att höra skolminister\r\nYlva Johansson klart deklarera sin inställning vid en\r\nfrågestund här i riksdagen i tisdags. Ylva Johansson\r\nuttalade då att det nu måste bli arbetsfrid i skolan och\r\natt det är skolans innehåll som nu måste diskuteras.\r\nDet är min uppfattning att vi nu måste låta skolan,\r\nlärare, elever och föräldrar få arbetsro och möjlighet\r\natt hitta de arbetsformer som stämmer bäst på deras\r\nskola.\r\nÄven om vi har beslutat om en ny läroplan, nytt\r\nbetygssystem och nya kursplaner återstår andra frågor\r\natt ta itu med. Jag tänker på den s.k. flexibla\r\nskolstarten.\r\nSom ni alla vet, beslöt riksdagen våren 1991 att\r\ninföra flexibel skolstart. Detta innebär att sexåringar\r\nkan få börja skolan om föräldrarna så önskar. Under\r\nen övergångsperiod om sex år får kommunerna\r\nbestämma om sexåringar skall tas in. Från den 1 juli\r\n1997 är kommunerna skyldiga att ta emot alla\r\nsexåringar som vill börja skolan.\r\nFrån Centerns sida har vi tagit ställning till\r\nskolstartålder och grundskolans längd. Vi har även\r\npresenterat detta genom en motion i riksdagen. I en\r\nrapport och i vår motion om skolstart förordas en\r\nskolstart vid sex år, en tioårig grundskola med\r\nstadielös och årskurslös undervisning. Vi har utgått\r\nfrån en helhetssyn och vad som är lämpligt för barnen\r\noch deras utveckling.\r\nVerksamheten i skolan skall alltid präglas av och\r\nutgå från de behov eleverna har. Mognad och\r\nutveckling skiljer sig från elev till elev. Det är viktigt\r\natt skolan och dess personal kan möta varje elev\r\nutifrån dennes individuella utvecklingsnivå.\r\nGenom att förskolans sexårsgrupp integreras i\r\ngrundskolan ges möjlighet att utveckla samarbetet\r\nmellan skola och förskola och att ta till vara de olika\r\nkompetenser som skilda personalkategorier för med\r\nsig i form av utbildning och erfarenheter.\r\nFörskolans arbetssätt kommer grundskolan till del,\r\noch grundskolan kan möta eleverna ett år tidigare.\r\nEstetiska och rörelseinriktade aktiviteter varvade med\r\nläsförberedande moment ger barnen en stimulerande\r\nhelhet. Dessutom ges utrymme för barns naturliga\r\nbehov av lek och rörelse. Övergången mellan\r\nförskolans och grundskolans arbetssätt sker\r\nsuccessivt.\r\nI en flexibel organisation behöver inte eleverna i\r\nalla moment följa sina jämnåriga kamrater, utan de\r\nkan då det är motiverat delta i undervisning eller\r\naktiviteter bland äldre eller yngre kamrater.\r\nI min hemkommun Skövde går nästan alla\r\nsexåringar i barnskola, och där arbetar man på det sätt\r\nsom vi i Centern tycker är riktigt. Det är många fler\r\nkommuner som har en stor andel sexåringar i skolan.\r\nDet är viktigt för kommunerna att veta om eleverna\r\nskall gå nio eller tio år i grundskolan. Nu är\r\nosäkerheten stor, med den frivillighet som råder. Det\r\ntar tid att planera skolans verksamhet, särskilt vad\r\ngäller lokaler, och därför är det angeläget att beslut\r\nfattas snarast om hur många år de skall gå i\r\ngrundskolan.\r\nFör Centern är det angeläget att framhålla\r\ndecentralisering inom skolområdet. Den nya\r\nläroplanen ger stora förutsättningar att föra ut beslut\r\nfrån centralt håll till lokalt plan. Det är viktigt att följa\r\ndetta, så att denna decentralisering inte stannar i\r\nkommunfullmäktige utan förs vidare ut till skolan, till\r\nlärare, elever och föräldrar.\r\nCentern motionerade under förra riksmötet om\r\nstärkt brukarinflytande i skolan. Riksdagen gav\r\nregeringen i uppdrag att utvärdera olika modeller för\r\nbrukarinflytande och ge förslag på lagändringar som\r\nökar möjligheten för föräldrar och elever att få\r\ndelaktighet och inflytande över skolverksamheten.\r\nMin uppfattning är att skolan blir bättre om de som\r\nskall ta del av verksamheten kan vara med och\r\npåverka och utforma verksamheten. Jag ser fram emot\r\natt få ta del av utredningens material.</pre><pre>Anf.  136  BRITT-MARIE DANESTIG-\r\nOLOFSSON (v):\r\nHerr talman! Det centrala, ja, själva grundbulten, i\r\nVänsterpartiets utbildningspolitik är tanken om alla\r\nmänniskors rätt till en likvärdig och god utbildning,\r\noavsett social bakgrund, oavsett kön, oavsett ålder,\r\noavsett etnisk tillhörighet och oavsett bostadsort. Våra\r\növerväganden och förslag utgår alla från denna\r\nideologiska grund.\r\nVad vi vill ha är en samlad politik för\r\ngrundskolan, gymnasieskolan och vuxenutbildningen,\r\nsom bygger på en rättvis fördelning av resurser och\r\ngaranterar alla en likvärdig skolgång och likvärdiga\r\nutbildningschanser.\r\nDen avreglering som skett inom\r\nutbildningssektorn under den borgerliga regeringen\r\nkan man i dag med fog misstänka i stället har förstärkt\r\nsegregationen och ökat ojämlikheten. Lokal frihet är\r\nbra, men den skapar också problem.\r\nVad regeringen bör göra är att finna former för att\r\npåverka utvecklingen inom ramen för friheten.\r\nValfrihet är ett positivt laddat och ibland förföriskt\r\nbegrepp, som de borgerliga politikerna har försökt ta\r\npatent på. Vad de har förbisett är att det utan rättvisa\r\naldrig kan bli någon valfrihet. Verklig valfrihet\r\nexisterar endast om ekonomiska och andra hinder inte\r\nutestänger människor eller grupper av människor från\r\nmöjligheten till utbildning och bildning. Det räcker\r\ninte med att föräldrar och elever ges rätten att fritt\r\nvälja skola. Den valfriheten är till stor del en chimär.\r\nVad elever och föräldrar behöver är reellt\r\ninflytande i skolan. Att utveckla former för detta\r\ntycker jag är en utmaning för skolministern och den\r\nnya regeringen. För att vi skall uppnå verklig valfrihet\r\nför alla krävs ett nationellt ansvar att fördela\r\nresurserna rättvist.\r\nVänsterpartiet skulle därför stödja ett\r\nåterinförande av det särskilda statsbidraget,\r\nsektorsbidraget, till skolan. Fattiga kommuner med\r\nstora ekonomiska problem skall inte frestas att\r\nanvända pengar avsedda för skolan till annan\r\nverksamhet. Kommunerna bör få en påse med pengar\r\nsom inte är öronmärkta och som är utan\r\ndetaljreglering. Det finns faktiskt en poäng i att\r\nkoppla kommunens åtagande till hur mycket den får\r\nför att uppfylla det.\r\nSkolpengen bör avskaffas i sin nuvarande form.\r\nSystemet med skolpeng är ett okänsligt ekonomiskt\r\nfördelningsinstrument, som bäddar för orättvisor och\r\nger upphov till segregering. Barn ser inte ut på samma\r\nsätt. Barn har olika behov och lever i olika\r\nverkligheter. Det är i kunskapen om detta som\r\nkriterierna för fördelning av befintliga resurser bör ha\r\nsin utgångspunkt.\r\nFristående skolor skall inte överkompenseras på\r\nde kommunala skolornas bekostnad. De har ju inte\r\nsamma skyldigheter som de kommunala skolorna,\r\nvarken vad gäller skolhälsovård, elevvård eller\r\nhandikappanpassning.\r\nRätten att ta ut skolavgifter för skolor som får\r\nkommunala bidrag måste avskaffas. Det är orimligt\r\natt privata skolor startas och drivs med skattemedel\r\noch att man samtidigt tar in terminsavgifter som\r\nibland är oaccaptabelt höga och därmed utestänger\r\nmånga barn. Det är viktigt att inte bara Skolverket\r\nutan också kommunerna får rätt att inspektera de\r\nfristående skolor som man ger bidrag till.\r\nI den socialdemokratiska regeringsförklaringen\r\nsägs det: \"En bra skola för alla förutsätter att resurser\r\nfördelas efter elevernas olika behov. Därför kommer\r\nskolpengssystemet att avvecklas.\"\r\nSkolminister Ylva Johansson har under förra\r\nveckan i ett antal intervjuer yttrat sig om bl.a.\r\nskolpengen. Detta gav utrymme för spekulationer i\r\npressen om regeringens ställningstagande i frågan. Jag\r\när därför mycket glad och till freds över att\r\nskolministern i sina svar vid tisdagens frågestund klart\r\ndeklarerade att skolpengen skall avvecklas. I detta har\r\nregeringen ett absolut stöd från Vänsterpartiet.\r\nPengarna skall fördelas efter behov och utan fixerade\r\nprocentsatser. Det är och har varit vårt huvudyrkande.\r\nJag vill också passa på att gratulera Ylva\r\nJohansson och Carl Tham till utnämningarna till\r\nskolminister respektive utbildningsminister. Jag\r\nönskar dem allt gott i deras viktiga arbete.\r\nInga ytterligare nedskärningar får ske i de statliga\r\nbidragen till kommunerna. Annars riskerar vi att\r\nallvarligt försämra barns och ungdomars livsvillkor\r\noch hota deras rätt till både en god barnomsorg och en\r\nbra utbildning. Undervisning bygger på elevernas vilja\r\natt lära. Men alla har inte samma förmåga och samma\r\nvillkor. Att bli underkänd i skolan ger ingen näring till\r\nväxt och utveckling. Skolan skall ju motverka\r\nutslagning och skapa förutsättningar för varje elev att\r\nutnyttja sina egna resurser och utvecklas maximalt.\r\nVänsterpartiet har som enda riksdagsparti under en\r\nlång tid verkat för en betygsfri skola. Nu har vi i\r\nstället fått ett betygssystem i grundskolan som\r\ninnehåller ett stort antal nivåer. Vårt önskemål är att\r\nregeringen åtminstone tar beslutet att återkalla\r\nskolornas möjligheter att införa betyg redan på låg-\r\noch mellanstadiet. Alla med någon kunskap om barns\r\nutveckling vet att barn i den här åldern kan skilja sig\r\nfrån varandra betydligt då det gäller mognadsgrad.\r\nLåt de yngsta barnen få behålla en positiv självbild!\r\nLåt dem få behålla lekfullheten och nyfikenheten!\r\nVänsterpartiet skulle gärna se att skolministern\r\ninitierade en översyn av betygssystemet i grundskolan\r\noch att vi under mandatperioden kunde få till stånd en\r\nutredning om en betygsfri skola och dess\r\nkonsekvenser.</pre><pre>Anf.  137  BEATRICE ASK (m) replik:\r\nHerr talman! Det är intressant att lyssna till\r\nVänsterpartiets synpunkter i denna fråga. Vi kommer\r\ndärmed åter in på diskussionen om vad skolpeng är\r\noch inte är.\r\nJag delar Britt-Marie Danestig-Olofssons\r\nuppfattning att verklig valfrihet kan nås bara om\r\nsystemet inte innehåller ekonomiska orättvisor. Min\r\nenkla fråga blir då: Om man kraftigt sänker bidragen\r\ntill fristående skolor, tror Britt-Marie Danestig-\r\nOlofsson då att det blir fler eller färre vanliga familjer\r\nsom kan välja exempelvis en Waldorfskola? För oss\r\nmoderater framstår det som alldeles självklart att färre\r\nfamiljer klarar att välja ett alternativ, om det inte\r\nutgår rimliga offentliga bidrag till skolor som\r\nuppfyller de kvalitetskrav som måste ställas.\r\nVänsterpartiet stöder vidare kravet att skolpengen\r\nskall avskaffas. Man undrar då vad det är för skolpeng\r\nman talar om. I samtliga kommuner som har någon\r\ntyp av skolpengsystem har man olika\r\nfördelningssystem. Alla kommuner har olika nivå på\r\nschablonen, olika typer av centrala potter, osv. Jag\r\nskulle vilja veta om det är någon kommun som ni\r\ntycker särskilt illa om eller om Vänsterpartiet vill tala\r\nom för någon kommun att så och så får man inte\r\nfördela medlen. Eller vill ni gå helt tillbaka till en\r\nstatlig detaljstyrning av hur kommunerna använder\r\nmedlen för skolverksamheten?\r\nJag vill också fråga om Vänsterpartiet helt vill\r\navskaffa stödet till fristående skolor. Skall vi inte ha\r\nnågra sådana i Vänsterpartiets framtidssamhälle?</pre><pre>Anf.  138  BRITT-MARIE DANESTIG-\r\nOLOFSSON (v) replik:\r\nHerr talman! Först vill jag säga när det gäller\r\nschablonbidraget att Sven-Åke Johanssons\r\nenmansutredning redan 1992 föreslog att nivån skulle\r\nligga på 75  %. Han ansåg alltså att den högre\r\nprocentsats som den borgerliga regeringen beslutade\r\nsig för skulle ge de fristående skolorna ekonomiska\r\nfördelar, eftersom dessa inte har samma skyldigheter\r\nsom de allmänna skolorna.\r\nVi har inte velat fixera oss vid någon speciell\r\nprocentsats, utan vi tycker att det är viktigt att man får\r\nett fördelningssystem som tar hänsyn till barnens\r\nfaktiska behov och den verklighet som barnen lever i.\r\nSedan tror jag faktiskt att Beatrice Ask och andra\r\nborgerliga politiker överskattar betydelsen av att\r\nkunna välja skola. Det är inte detsamma att välja\r\nskola som att välja tandkräm i affären, då man tar\r\nhänsyn till smaken, om man tål tandkrämen, osv. Att\r\nvälja skola är ju ett åtagande för så mycket längre tid.\r\nDet är en fråga om att bygga upp relationer med andra\r\nelever och med lärare. Det bygger på trygghet och\r\nkontinuitet.\r\nJag tror att vad föräldrar och elever vill ha är ett\r\nreellt inflytande över skolan och skolans arbetssätt.\r\nDet är det som är den naturliga och riktiga friheten.\r\nVi vill inte ha någon detaljstyrning, Beatrice Ask\r\n- vi vill ha ett rättvist system. Vi vill inte heller\r\navskaffa stödet till friskolorna, utan vi vill att\r\nfriskolorna och de kommunala skolorna skall vara\r\nlikvärdiga och att stödet skall utgå efter det behov\r\nsom finns.</pre><pre>Anf.  139  BEATRICE ASK (m) replik:\r\nHerr talman! Låt mig först konstatera att den\r\nutredning om bidragen till fristående skolor som\r\nSven-Åke Johansson utförde på mitt uppdrag är\r\nmycket intressant. Han föreslår ett bidrag på mellan\r\n75  och 85  %. Efter olika bedömningar stannade den\r\nförra regeringen för 85 %. Ett av skälen härtill var att\r\nvi samtidigt avstod från att ålägga kommunerna att\r\nanslå extra pengar för särskilda behov. Det är en\r\nvariant som man annars måste ha. En skola som t.ex.\r\nÄngkärrskolan i Solna, som arbetar med\r\ndyslexielever, behöver ganska stora resurser. Man\r\nmåste alltså välja det ena eller det andra. För oss är\r\ninte procentsatsen principen, utan den är att pengar\r\nföljer med eleven, om skolan uppfyller vissa\r\nkvalitetskrav.\r\nVi överdriver inte alls när det gäller rätten att välja\r\nskola, men skillnaden mellan Vänsterpartiet och\r\nModeraterna är att Vänsterpartiet tror att det viktiga\r\nför föräldrarna är att ha inflytande i skolan och inte att\r\nkunna välja skola för sina barn. Vi tror inte det, utan\r\nvi ger en möjlighet för föräldrarna att själva\r\nbestämma. Vi ser inget motsatsförhållande i att kunna\r\nvälja skola och att ha inflytande i skolan.\r\nDet viktiga för föräldrarna om de skall kunna välja\r\nskola är naturligtvis att de har de ekonomiska\r\nmöjligheterna. En ensamstående mamma kommer\r\ninte att ha möjlighet att välja en fristående skola hur\r\nmycket hon än önskar det, om man kraftigt sänker\r\nbidragen. Så enkelt är det. Om man sänker bidragen\r\nminskar valfriheten för den familjen, och det tycker\r\njag är fel.\r\nMan måste också veta att man har trygga\r\nspelregler under ganska lång tid. Den debatt som de\r\nsenaste veckorna förts på den punkten oroar\r\nnaturligtvis väldigt många.\r\nSedan vill jag bara konstatera att i Danmark har\r\näven vänsterrörelsen en ganska positiv inställning till\r\nfriskolorna. Där ligger bidragen något över 80  %,\r\nvilket skall jämföras med de 75  % som Vänsterpartiet\r\ni Sverige tydligen förordar.</pre><pre>Anf.  140  BRITT-MARIE DANESTIG-\r\nOLOFSSON (v) replik:\r\nHerr talman! Jag är väldigt glad över att Beatrice\r\nAsk värnar om de barn som är i behov av särskilt stöd\r\noch av stimulans. Det gör jag och Vänsterpartiet\r\nockså. Men det är just de barnen som har kommit i\r\nkläm i väldigt många kommuner - jag skulle kunna ge\r\nen del konkreta exempel, men det hinner jag inte göra\r\nnu.\r\nDet är också intressant att Beatrice Ask talar så\r\nvarmt för den här ensamstående mamman med låg\r\ninkomst och för hennes möjligheter att få en god\r\nutbildning för sina barn. Jag värnar också om den\r\nmamman, och då, Beatrice Ask, skulle vi kanske\r\nockså kunna vara överens om att man borde ta bort\r\nmöjligheterna för de fristående skolorna att ta ut\r\navgifter. Dessa avgifter hindrar ju definitivt den\r\nensamstående mamman att placera sina barn i en\r\nfristående skola.</pre><pre>Anf.  141  TUVE SKÅNBERG (kds):\r\nHerr talman! Med tanke på hur hårt\r\nsocialdemokraterna angrep de fristående skolorna\r\nunder våren och sommaren är skolminister Ylva\r\nJohanssons uttalanden i frågan en positiv\r\növerraskning. Tidigare kunde Bengt Silfverstrand\r\nutifrån sin tyngd som socialdemokratisk\r\npartistyrelseledamot och sedan många år en ledande\r\nutbildningspolitiker göra företrädare för de fristående\r\nskolorna utom sig av oro med sitt hot om att en\r\nsocialdemokratisk regering med förbud skulle rensa\r\nupp bland friskolorna.\r\nNu är både ton och ordval mer seriösa, och det\r\nvisas en större respekt för värdet av de fristående\r\nskolornas egenart. Ylva Johansson använder t.ex. inte\r\nden negativt klingande benämningen \"privatskolor\",\r\nsom Socialdemokraterna annars konsekvent och\r\nföraktfullt har använt, utan den neutrala, beskrivande\r\nbenämningen \"fristående skolor\". Det konstaterar jag\r\nmed tillfredsställelse. Man kan tänka sig vilken\r\nkraftig reaktion det hade blivit ute i landet om\r\nSocialdemokraterna t.ex. hade kallat frikyrkorna för\r\nprivatkyrkor.\r\nJag tog med intresse del av Ylva Johanssons\r\nuttalande i denna kammare den 18 oktober. Jag\r\nciterar: \"Alla skolor skall ges likvärdiga\r\nförutsättningar för sin verksamhet. Ingen skola,\r\nkommunal eller fristående, skall överkompenseras.\r\nGodkända fristående skolor skall ha rimliga\r\nekonomiska villkor, jämförbara med villkoren för de\r\nkommunala skolorna. Jag anser inte att de fristående\r\nskolorna generellt är överkompenserade.\" Vidare sade\r\nYlva Johansson att hon ville förena valfrihet och\r\nrättvisa. Detta är utmärkt.\r\nI Dagens Nyheter den 14 oktober förklarade sig\r\nYlva Johansson beredd att gå andra partier till mötes\r\ngenom att bibehålla skolpengen med en viss\r\nprocentsats av den kommunala skolans\r\ngenomsnittskostnad. Dock vill Ylva Johansson sänka\r\nskolpengen från nuvarande 85  % till 75  %. Om nu\r\nYlva Johansson förmår stå vid sitt ord och inte tvingas\r\nta tillbaka vad hon har sagt är dessa besked mycket\r\nglädjande. Att hon inser och klart deklarerar sin\r\nuppfattning att de fristående skolorna inte generellt är\r\növerkompenserade är viktigt. Något annat är heller\r\ninte tänkbart mot bakgrund av att 2  % av landets\r\nelever går i fristående skolor och bara utgör 1  % av\r\nde totala kostnaderna. Om de förbrukar hälften så\r\nmycket pengar är det givetvis omöjligt att göra\r\ngällande att de överkompenseras.\r\nAtt friskolorna skall ha likvärdiga ekonomiska\r\nvillkor som de kommunala är en utmärkt minsta\r\ngemensamma nämnare vid ytterligare diskussioner\r\nom ersättningsnivån för friskolorna. Vi\r\nkristdemokrater är givetvis beredda på en\r\nförutsättningslös diskussion om vid vilken procentsats\r\nsådana likvärdiga ekonomiska villkor kan sägas ha\r\nuppnåtts. 85  % är ingen helig ko. Vi är beredda att\r\ndiskutera en justering ända ned mot de 75  % som\r\nYlva Johansson har nämnt, under förutsättning att\r\nsystemet blir rättvist. Till rättvisa hör att man\r\nkompenserar friskolorna för att de, till skillnad från de\r\nkommunala skolorna, inte kan dra av moms eller ge\r\nsina lärare pensionstillskott. Det är en nackdel som\r\nhar bedömts vara ett handikapp på ca 7- 8  %\r\nrespektive ca 6  %. Men med Ylva Johanssons\r\nuttalade avsikt att vilja förena valfrihet och rättvisa\r\nbör inte detta bli något problem.\r\nYlva Johansson står näst i tur på talarlistan. Det\r\nskulle glädja mig, för att inte tala om de tusentals\r\nföräldrar som har sina barn i friskolor, om Ylva\r\nJohansson ville svara på min fråga om hon vid den\r\naviserade nedjusteringen från 85  % till 75  % tänker\r\nkompensera friskolorna för moms och\r\npensionstillskott.</pre><pre>Anf.  142  Statsrådet YLVA\r\nJOHANSSON (s):\r\nHerr talman! I den svenska grundskolan har\r\nungefär en miljon människor sin dagliga verksamhet.\r\nVi är många som vet att lärare och elever överlag gör\r\nett mycket bra arbete som resulterar i goda kunskaper\r\noch en sund utveckling för barnen.\r\nVad sysslar egentligen eleverna och lärarna med\r\nhela dagarna? Jag tror att det är dags för oss\r\nskolpolitiker att nu uppmärksamma det inre arbetet i\r\nskolan. Vi skall akta oss för pekpinnar, centrala\r\nregleringar eller enhetliga modeller, men vi måste\r\nöppna våra ögon för det pågående inre arbetet och låta\r\nden dagliga verksamheten i skolan vara\r\nutgångspunkten för skolpolitiken.\r\nBidragssystem, timplaner och betyg utgör\r\nsjälvfallet viktiga ramar för arbetet i skolan. Men\r\nockså med samma förutsättningar, när det gäller\r\nekonomi och lektionstimmar t.ex., kan resultaten bli\r\nmycket olika. Det beror på flera  saker. Det är viktigt\r\nför oss att se detta.\r\nJag ser det som min uppgift under de närmaste\r\nåren att finna former för att stimulera en pedagogisk\r\nutveckling inom ramen för den lokala friheten.\r\nJag tror att vi skall akta oss för att se grundskolan\r\nsom att den är uppdelad i olika klart avgränsade\r\nämnen, stadier eller årskurser. Så ser inte verkligheten\r\nut. Då bör inte heller debatten göra det.\r\nDet som sker i skolan är en del av en helhet. Det\r\när viktigt att vi vågar se denna helhet och att vi som\r\npolitiker visar respekt för den verksamheten. Jag\r\nmenar att den respekten har saknats under den tid som\r\nBeatrice Ask var ytterst ansvarig för skolpolitiken.\r\nVi talar ofta om att skolan är en förberedelse för\r\nlivet. I viss mening är skolan det. Vi måste också våga\r\nse att skolan är livet självt för dem som går i skolan.\r\nSkolan är en del av livet. Det är viktigt att se den\r\nhelhet som skolan utgör för de barn och ungdomar\r\nsom finns där. Det är inte bara undervisningen som är\r\nviktig för de barn och ungdomar som går i skolan. Det\r\när också viktigt med raster. Det är viktigt med\r\nkompisar. Det är viktigt med dagliga kontakter med\r\nvuxna. Det är denna helhet som vi som skolpolitiker\r\nmåste ta hänsyn till.\r\nJag kommer att prioritera arbetet med att utveckla\r\ndet inre arbetet i skolan. Det handlar om en\r\npedagogisk utveckling men också om jämlikhet\r\nmellan elever. Det handlar om demokrati och\r\ninflytande för elever och föräldrar och också om\r\ntrygghet. Det är viktigt att barn och ungdomar kan gå\r\ntill skolan och känna trygghet, att de inte är rädda för\r\natt bli utsatta eller mobbade.\r\nJag vill också säga några ord om formerna och\r\nramarna för skolan. Bidragssystemet i skolan har\r\ndiskuterats mycket, även i den här debatten. Den\r\nsvenska grundskolan är i en internationell jämförelse\r\nen unikt sammanhållen skola. I den skola som har\r\nbyggts upp av oss i arbetarrörelsen tillsammans med\r\nliberaler går elever ur olika samhällsklasser - med\r\nolika bakgrunder och religioner - i samma skola, i\r\nsamma klass.\r\nOckså barn som lever i olika verkligheter möts i\r\nskolan. Det leder till förståelse och acceptans i\r\nsamhället. Jag tror att vi aldrig kan överskatta vikten\r\nav att alla barn och ungdomar får mötas i skolan.\r\nDenna sammanhållna skola är en viktig princip, en\r\ngrundläggande princip, för oss socialdemokrater.\r\nTrots detta kan vi se att det finns tecken på\r\nsegregering i skolan. Problemet med denna\r\nsegregering beror huvudsakligen på att vi har en\r\nbostadssegregering i vårt samhälle. Men under den\r\nmoderata ledningen i Utbildningsdepartementet har\r\nman också av ideologiska skäl uppmuntrat en\r\nutveckling som i vissa avseenden har ökat problemet\r\nmed segregering och ojämlikhet.\r\nI ett antal kommuner har man infört ett s.k.\r\nskolpengssystem. Det har inneburit en lika stor\r\nprislapp på varje elev. Sedan har man låtit eleverna\r\nkonkurrera på en fiktiv marknad. Det är alltså en\r\nmarknad som i praktiken inte existerar på\r\nskolområdet.\r\nDet systemet har inte tagit hänsyn till att elever är\r\nolika. Därför har det drabbat de elever som har de\r\nstörsta behoven hårdast.\r\nDet här systemet har i många kommuner lett till\r\natt Moderaterna har förlorat makten. Nu är det en ny\r\nregim som tar över och som håller på att avskaffa\r\ndetta system och ersätta det med en rättvisare\r\nfördelning av pengar.\r\nVi vill att riksdagen skall underlätta denna\r\nomvandling genom att klart deklarera att pengarna\r\noch bidragen till skolan skall fördelas utifrån elevers\r\noch skolors olika behov.\r\nJag vill också svara Beatrice Ask att vi inte\r\nkommer att återinföra någon centralreglering av\r\npengarnas fördelning till skolan. Kommunerna har\r\nden friheten och klarar av den friheten. Det system\r\nsom moderata kommunpolitiker har infört i vissa\r\nkommuner har också förlorat stort i de allmänna\r\nvalen.\r\nVi vill förena valfrihet och rättvisa. Då måste\r\nmöjligheten att välja skola - en kommunal skola eller\r\nen godkänd privat fristående skola - vara en viktig del\r\nav denna valfrihet. Det är också viktigt att sådana val\r\nsom man gör på skolans område inte tvingas fram av\r\natt den närmaste skolan inte är tillräckligt bra eller av\r\natt privata skolor gynnas på de kommunala skolornas\r\nbekostnad.\r\nJag vill inte anklaga den tidigare regeringen för att\r\nförsämra den kommunala skolan, men det finns\r\ntecken på att det bidragssystem som man införde för\r\nfriskolorna har gynnat vissa fristående skolor oförtjänt\r\nmycket.\r\nVissa fristående skolor har fått en svår ekonomisk\r\nsituation. Andra har fått det oförtjänt bra. I de fall det\r\nhar skett en överkompensation har det, de facto,\r\nförsvårat läget för de kommunala skolorna.\r\nEn huvuduppgift för oss är att utveckla den\r\nkommunala skolan så att den blir så bra att elever och\r\nföräldrar väljer den och att de där får möjlighet att\r\nvara med och påverka skolans verksamhet och profil.\r\nNär det gäller de privata, fristående skolorna skall\r\nvi komma ihåg att de utgör en mycket liten del av det\r\nsamlade skolväsendet. De har dock en stor plats i\r\ndebatten. Det finns en rad problem förbundna med\r\ntillväxten av de fristående skolorna. Samtidigt som\r\nprivata, fristående skolor kan verka stimulerande på\r\ndet totala skolväsendet finns det också en risk för\r\nökad segregering, så att elever inte längre dagligen\r\nmöts i skolan över klassgränser och religionsgränser.\r\nDetta är ett problem.\r\nDen borgerliga regeringen har styrt de ekonomiska\r\nbidragen till dessa skolor på ett sätt som varit stelbent\r\noch som i vissa fall inneburit att pengar överförts från\r\nkommunala skolor till privata. Därför kommer det\r\nbidragssystemet att ändras.\r\nVår målsättning är att skapa ett bidragssystem för\r\nde fristående skolorna som tar hänsyn till de behov\r\nsom de elever har som går i olika skolor och de\r\nåtaganden som olika skolor tar och som gör det\r\nmöjligt att kombinera valfrihet med rättvisa. Det\r\nförutsätter att inga skolor har rätt att ta ut avgifter.\r\nDet är också viktigt att kommunerna får en rimlig\r\nchans att ta ansvar för hela sitt skolväsende och har en\r\nmöjlighet att utöva tillsyn över de privata skolor som\r\nfinns inom deras område.\r\nDet har ställts en del frågor till mig i debatten.\r\nJag skulle vilja kommentera frågan om att vi\r\nsocialdemokrater skulle ge oss på de privata,\r\nfristående skolorna och skapa orimligt dåliga\r\nekonomiska villkor. Vi har anklagats för det i\r\ndebatten.\r\nJag tycker att vi skall komma ihåg att också\r\nkommunala skolor i dessa dagar har en mycket svår\r\nekonomisk situation. Det finns en rad kommunala\r\nskolor som man tvingats lägga ned därför att pengarna\r\ninte räcker. Det är orimligt att skapa ett system som\r\nskulle skapa större garantier för privata, fristående\r\nskolor än de garantier en kommunal skola kan\r\npåräkna.\r\nBeatrice Ask frågade mig när förslag kommer om\r\nbidragssystemet till skolan. Jag avser att ta itu med\r\nfrågan om de fristående skolorna på så sätt att det blir\r\nen regel att kommunerna måste ta hänsyn till\r\nelevernas behov när man fördelar resurser till skolan.\r\nFörslaget kommer i budgetpropositionen.</pre><pre>Anf.  143  TUVE SKÅNBERG (kds) replik:\r\nHerr talman!  För att vi inte skall tala förbi\r\nvarandra, Ylva Johansson, står Ylva Johansson\r\nfortfarande fast vid sitt uttalande om en justering från\r\n85 till 75 % oavsett hur barnens behov kan vara? Eller\r\när det ett antingen-eller? Och om hon tänker sig en\r\nmöjlig nedjustering från 85 till 75 %, tänker hon\r\nkompensera friskolorna för momsen och\r\npensionstillskotten?</pre><pre>Anf.  144  Statsrådet YLVA JOHANSSON (s)\r\nreplik:\r\nHerr talman!  Som jag deklarerat i en frågestund i\r\nriksdagen berör frågan om de fristående skolorna flera\r\nproblem. Det gäller nivån på bidragen, det gäller\r\nrätten att ta ut avgifter, vilket jag tycker inte skall vara\r\nnågon rätt. Det gäller kommunernas tillsynsansvar\r\noch det gäller att garantera de elever som väljer att gå\r\ni en fristående skola rimliga ekonomiska villkor med\r\nhänsyn tagen till de behov dessa elever har. Det finns\r\nen rad frågor som behöver ses över i ett sammanhang\r\noch jag är inte beredd att nu ge ett direkt svar på den\r\nfrågan.</pre><pre>Anf.  145  BEATRICE ASK (m) replik:\r\nHerr talman!  Först och främst tycker jag det är\r\nbra att den nya skolministern talar om skolans inre\r\narbete. Jag ställer helt upp på ambitionen att vi skall\r\npassa oss för pekpinnar. Skolministern kan i varje fall\r\nräkna med mitt stöd när det gäller att icke lägga sig i\r\ndetaljer om vad skolorna håller på med.\r\nDet är också det som gjort att den läroplan som vi\r\nbeslutat om i riksdagen har tagits emot på ett positivt\r\nsätt.\r\nDäremot skulle jag gärna vilja veta vad\r\nskolministern anser om den utvecklingsplan som\r\nligger på riksdagens bord och i vilken mån man delar\r\nde synpunkter som finns i den om skolans inre arbete\r\noch var det finns avvikelser.\r\nJag tycker också att det vore intressant att veta om\r\nYlva Johansson delar uppfattningen att slutsatsen om\r\ndet inre arbetet och förändringarna kräver att vi tar\r\nkrafttag och tittar på lärarutbildningarna.\r\nNär vi sedan talar om friskolor och annat är det\r\nsvårt att se det positiva i den socialdemokratiska\r\npolitiken. Partikamrater till skolministern har ju talat\r\nom att det nu skall ske \"lagerrensning\" och mycket\r\nannat, och det verkar ju vara en ganska tuff attityd.\r\nJag delar uppfattningen att friskolorna är relativt\r\nfå. För gymnasieskolan satsar vi 44 miljarder kronor\r\npå de offentliga, medan så där 360 miljoner kronor\r\ngår till de fristående. Det är klart en liten del. Men\r\njust därför att det är en liten del som utgör en\r\ndynamisk drivkraft och är betydelsefull för många\r\nmänniskor är det oerhört viktigt att man hittar ett\r\nrättvist och bra system för att ge stöd till de skolorna.\r\nDet vore också intressant att höra om\r\nskolministern, med anledning av att hon nu tänker\r\ninföra förbud mot avgifter också tänker förbjuda\r\nföräldramedverkan i skolorna. Det är ju alternativet\r\nför en del föräldrar, att de kan städa toaletter eller\r\nhjälpa till med något annat för att ekonomin skall gå\r\nrunt.</pre><pre>Anf.  146  Statsrådet YLVA JOHANSSON (s)\r\nreplik:\r\nHerr talman!  Det är flera av Beatrice Asks\r\npartikamrater som har fört fram privatisering av\r\nskolor som ett egenändamål, som ett mål i sig. Jag\r\ntror det är ett oerhört allvarligt fel att se på skolan på\r\ndet sättet.\r\nDärför är det viktigt att vi ser på innehållet i\r\nskolan, och inte ser på formen på det sätt som jag\r\nanser att den tidigare regimen har gjort. Man\r\nuppmuntrade en privat form i skolan som ett\r\negenvärde. Jag kan inte se det egenvärdet.\r\nNär det gäller föräldramedverkan är det självklart\r\nså, att föräldramedverkan inte skall vara kopplad med\r\nett ekonomiskt bidrag som man är tvungen att ge till\r\nskolorna.</pre><pre>Anf.  147  BEATRICE ASK (m) replik:\r\nHerr talman! Jag delar själv uppfattningen att det\r\när innehållet som skall styra. Skall jag tolka det som\r\natt skolministern anser att skolor som uppfyller\r\nbestämda kvalitetskrav, som motsvarar den offentliga\r\nskolan i den delen, också skall ha en rätt att få\r\noffentligt bidrag?\r\nNär det gäller avgifterna var det inte så att jag\r\nansåg att det skall vara en koppling. Om en skola\r\nförhindras att ta emot elevavgifter kan det vara\r\nnödvändigt att kräva att föräldrar som sätter sina barn\r\ni en sådan skola arbetar i köket en dag, städar toaletter\r\neller gör något annat. Min fråga var: Kommer\r\nskolministern i konsekvens och logik med förbudet\r\nmot avgifter också att förbjuda den här typen av\r\nföräldramedverkan i skolans verksamhet?</pre><pre>Anf.  148  Statsrådet YLVA JOHANSSON (s)\r\nreplik:\r\nHerr talman!  När det gäller föräldramedverkan i\r\nskolan är det självklart ingen ambition att förbjuda\r\nnågon som helst föräldramedverkan i praktiskt arbete\r\ni skolan. Men det är också viktigt att poängtera att\r\ningen skola får ställa den sortens krav för att eleverna\r\nskall ha tillgång till den skolan.\r\nDe kommunala skolorna har ingen möjlighet att ta\r\nut avgifter. De lever också under svåra ekonomiska\r\nförhållanden. I det avseendet kan man inte öppna för\r\nvissa skolor, de privata skolorna, att ta in avgifter eller\r\nställa särskilda krav på arbetsinsatser från föräldrarna.\r\nSedan är det självklart en positiv utveckling om\r\nföräldrar och elever deltar på flera sätt i skolans\r\narbete.</pre><pre>Anf.  149  INGEGERD WÄRNERSSON (s):\r\nHerr talman!  \"Människolivets okränkbarhet,\r\nindividens frihet och integritet, alla människors lika\r\nvärde, jämställdhet mellan kvinnor och män samt\r\nsolidaritet med svaga och utsatta\" - i många olika\r\nsammanhang har jag citerat ovantående rader. Lika\r\nmånga gånger har jag fått frågan: Var finns dessa\r\ntänkvärda rader? I läroplanen för den obligatoriska\r\nskolan.\r\nKunskapen om vad som står i läroplanen är\r\nbristfällig. Läroplanen är en tämligen oläst bok. Ändå\r\nfinns här vår gemensamma grundsyn på hur ett\r\ndemokratiskt samhälle skall fungera. Här ges tydliga\r\nanvisningar om hur undervisningen skall bedrivas för\r\natt eleverna senare skall fungera i ett ständigt\r\nföränderligt samhälle.\r\nLäroplanen för den obligatoriska skolan, LPO 94,\r\när en komprimerad och tydlig läroplan. Detta är bra.\r\nLäroplanen skall vara en lättläst bok tillgänglig för\r\nalla. Den skall vara ett dagligt levande instrument för\r\nalla som nyttjar den. Den skall vara klart kopplad till\r\nden enskilda skolans arbetsplan, där lärare och elever\r\nbeskriver hur läroplanens mål skall uppnås.\r\nDärför är det med stor tillfredsställelse vi kan\r\nkonstatera att runt om i vårt land pågår ett intensivt\r\narbete med att bearbeta och utforma lokala skolplaner.\r\nI många skolor samlas lärare på låg-, mellan- och\r\nhögstadierna för att tillsammans fundera över\r\nläroplansmål och kursplansmål. De lägger grunden till\r\nen 1-9-skola, där elevens behov kommer att styra,\r\ninte stadietillhörigheten. Förutsättningarna för ett\r\nsamarbete i årskurserna 1-9 är givetvis oerhört\r\nskiftande beroende på kommunens fysiska struktur.\r\nDet är mycket glädjande med de 1-9-skolor som\r\nbyggs. Men jag har också stor förståelse för de\r\nkommuner som inte har råd med detta byggande. Jag\r\nvill däremot understryka att riksdagens intention inte\r\nhar varit att framtidens skola skall vara en 1-5- och\r\n6-9-skola.\r\nAnsvaret för att läroplanen efterföljs vilar på\r\nkommunerna. Det är kommunerna som svarar för\r\ngenomförandet av verksamheten och dessutom för en\r\nväsentlig del av finansieringen. Eftersom jag har varit\r\nkommunpolitiker i många år har jag god kunskap om\r\nkommunernas ekonomi. Som riksdagsledamot har jag\r\näven god kunskap om statens ekonomi. Därmed kan\r\njag konstatera att det inte kommer att regna manna\r\növer kommunerna, även om jag så önskar det. Det är\r\ndärför en skyldighet för kommunens politiker att\r\nrättvist fördela de medel kommunen har tillgång till. I\r\nden kommunala skolplanen skall klart anges hur\r\nmånga skolor kommunen har möjlighet och råd att\r\nbedriva, hur mycket medel skolan skall få för att\r\nuppfylla målen i läroplanen. Det är mål om\r\nindividualisering och rätten till god undervisning för\r\nalla barn efter varje barns behov.\r\nKommunen har ansvaret för att alla barn och unga\r\nerbjuds en likvärdig utbildning. Läroplanskommitténs\r\nintention var att avstämningen i årskurs 5 bl.a. skulle\r\nvara en form av garanti för eleven, så att eleven får de\r\nresurser den behöver. Detta var en bra intention.\r\nTyvärr blev avstämningen mer en ämnesavstämning\r\nsnarare än resursavstämning.\r\nDen långsiktiga planeringen i den kommunala\r\nskolplanen skall ge trygghet för kommuninvånarna.\r\nDet är den kommunala skolplanen som skall\r\nförverkliga de nationella målen.\r\nTrygghet och stabilitet är också viktigt i det\r\nutvecklingsarbete som pågår i våra skolor.\r\nSocialdemokraterna kommer därför inte att i nuläget\r\ngöra förändringar i läroplan, timplan och kursplan -\r\nmed ett eventuellt undantag, dvs. en kursplan i\r\nsvenska 2. Vi har inte ändrat vår uppfattning i vissa\r\ntimplanefrågor m.m. från våra reservationer i\r\nbetänkandet 1993/94:UbU1. Men vår bedömning är\r\natt om vi i dag inför förändringar kommer dessa att\r\ngöra mer skada än nytta, då skolorna befinner sig mitt\r\nuppe i förändringsarbetet.\r\nVi understryker vikten av att utskottet\r\nkontinuerligt kommer att följa utvärderingen av den\r\nnya läroplanen. Vi ser utvärderingen av timplan,\r\nrektorsroll, PRAO, arbetsformer och arbetssätt,\r\nfördjupat elev- och föräldrainflytande som synnerligt\r\nangelägen. Skolministern kommer inom kort att\r\npresentera ett nytt förslag till betygssystem där också\r\nutvecklingssamtal och nationella prov kommer att\r\nberöras.\r\nHerr talman! Jag avslutar mitt anförande med\r\nnågra ord till dem som verkligen berörs. Elever och\r\nlärare är inte här i dag, men ta till vara möjligheten att\r\nförändra och förbättra skolan. Målet för oss är en\r\nskola för alla. Lycka till!</pre><pre>Anf.  150  ULF MELIN (m):\r\nHerr talman! Först och främst vill jag hälsa\r\nutbildningsministern och skolministern välkomna i\r\nsina nya uppgifter.\r\nVi har gått från en regelstyrd till en målstyrd\r\nskola. Det har varit en process och utveckling som var\r\noch är nödvändig. Detta skapar och ger stora\r\nmöjligheter för dem som är verksamma i skolan, dvs.\r\nelever, lärare och skolledare.\r\nDen borgerliga regeringen lade en yttre och en\r\ninre ram för skolan genom ett antal viktiga\r\npropositioner och beslut i riksdagen. Jag tänker\r\nnärmast på läroplaner, timplaner och kursplaner, både\r\nför det obligatoriska och det frivilliga skolväsendet.\r\nVi likställde de fristående och offentliga skolorna, och\r\nvi vidgade valfriheten i skolan. Det är reformer som\r\nhar skapat en sjudande aktivitet i våra kommuner.\r\nFramtidens arbetsliv kommer att ställa större krav\r\npå dem som lämnar skolan. Det gäller t.ex.\r\nfärdigheter i matematik, kunskaper i det egna språket\r\noch främmande språk och kunskaper i\r\ninformationsteknologi. Arbetslivet kräver att de som\r\nlämnar skolan har både allmän och särskild kunskap\r\noch kompetens. Skolan skall ge grunden för ett\r\nlivslångt lärande. Det ställer naturligtvis stora krav på\r\nskolan. Det ställer krav på elever och lärare.\r\nVi ser nu en spännande utveckling i\r\ngymnasieskolan. Den kursutformade gymnasieskolan\r\nutvecklas alltmer. Möjligheterna till specialisering\r\nökar ytterligare med hjälp av den kursutformade\r\ngymnasieskolan. Kommunerna kan erbjuda\r\nutbildningspaket i form av specialutformade program\r\nmed andra utbildningskombinationer än inom de\r\nnationella programmen.\r\nEn mer kursutformad gymnasieskola ger eleverna\r\nökad frihet att påverka sin utbildning och skolorna\r\nbättre möjligheter att successivt och i takt med\r\narbetslivets förändrade behov förnya utbildningen\r\ngenom att byta ut kurser. Kommunerna kan profilera\r\nsin utbildning mot det lokala arbetslivets behov, och\r\neleverna kan kombinera studieförberedande och\r\nyrkesförberedande kurser i högre utsträckning än\r\ntidigare. Däremot skall basen av kärnämnen ligga\r\nfast.\r\nMed en mer omfattande kursutformning skapas\r\nockså större möjligheter för elever med olika\r\nsvårigheter. Det går att på ett bättre sätt fånga och ta\r\ntill vara den enskilda elevens intressen. Det är viktigt\r\natt den utvecklingen får fortsätta. Jag hoppas att\r\nSocialdemokraterna och skolministern kommer att\r\nfrämja och stimulera kursutformningen i stället för att\r\nstjälpa den. I det sammanhanget vill jag fråga\r\nskolministern vad hon avser att göra med den\r\nkursutformade gymnasieskolan. När läroplanen\r\nbehandlades i riksdagen gav Socialdemokraterna ett\r\nannat budskap och reserverade sig i fråga om\r\nkursutformningen i gymnasieskolan.\r\nDen borgerliga regeringen gav kommuner och\r\nlandsting möjlighet att lägga ut hela eller delar av\r\ngymnasieutbildningen på entreprenad. Det finns\r\nkvalitetsfördelar med detta. Bl.a. kan skolan få\r\ntillgång till modern utrustning och expertis. Det gäller\r\ninom de program och kurser där den tekniska\r\nutvecklingen är snabb. Det gäller också delar av det\r\nestetiska programmet.\r\nÄven här vill jag fråga skolministern om\r\nSocialdemokraterna kommer att riva upp möjligheten\r\nför kommuner och landsting att lägga ut hela eller\r\ndelar av undervisningen på entreprenad och\r\nmöjligheten att anlita expertis.\r\nDet råder problem med att rekrytera elever till det\r\nnaturvetenskapliga programmet och\r\nindustriprogrammet. Så har det varit i flera år. Det är\r\nproblem som måste lösas. Här gäller det att tidigt i\r\ngrundskolan fånga pojkars och flickors tekniska\r\nintresse. Det är för sent att börja med ämnet teknik på\r\nhögstadiet.\r\nOm fler elever skall rekryteras till dessa program\r\nmåste teknikämnena påbörjas tidigare i grundskolan.\r\nEn annan modell är att kombinera naturvetenskapliga\r\nprogrammet med industriprogrammet. Ett bra\r\nexempel på detta är industrigymnasierna på Volvo i\r\nSkövde och ABB i Västerås. De är fristående skolor.\r\nDe har lyckats rekrytera elever med bra betyg till sina\r\nutbildningar. Eleverna får betydligt mer undervisning\r\nräknat i både tid och poäng genom att eleverna också\r\nfår läsa delar av det naturvetenskapliga programmet\r\noch ekonomi.\r\nI regeringsförklaringen sades det att skolpengen\r\nskulle avskaffas. Såvitt jag förstår gäller det stödet till\r\nde fristående skolorna. Men därefter har skolministern\r\ni ett antal turer försökt förklara vad hon och\r\nregeringen egentligen menar med det som sägs i\r\nregeringsförklaringen - om det gäller bidragsnivån\r\neller om det gäller ett avskaffande. Debatten har\r\nhittills bara handlat om fristående skolor på\r\ngrundskolenivå. Min fråga till Ylva Johansson är: Hur\r\ntänker Ylva Johansson förfara med exempelvis de\r\nfristående  gymnasieskolorna i Skövde och i\r\nVästerås? Skall de avvecklas eller utvecklas?</pre><pre>Anf.  151  JAN BJÖRKMAN (s):\r\nHerr talman!  Det är nu drygt tre år sedan\r\nriksdagen fattade beslut om den reformerade\r\ngymnasieskolan. Genom besluten ersattes de\r\ndåvarande linjerna och specialkurserna av en treårig\r\nutbildning i form av nationella program. Nästan alla\r\ngymnasieelever som i höst påbörjat sin\r\ngymnasieutbildning har gjort det inom de treåriga\r\nprogrammen.\r\nDetta har de gjort trots att den borgerliga\r\nregeringen i inledningen av förra valperioden skapade\r\nen osäkerhet hos landets kommuner om\r\ngenomförandet. Ett antal elever fick därmed i onödan\r\nen mindre tidsenlig utbildning. Det är viktigt att dessa\r\nelever med tvåårig utbildning erbjuds att komplettera\r\nsin utbildning genom ett tredje år i gymnasieskolan.\r\nGenom den nya flexibla gymnasieskolan ges\r\neleverna kunskaper och färdigheter som är\r\nnödvändiga för var en som samhällsmedborgare.\r\nDessa kunskaper och färdigheter ligger också som\r\ngrund för en fortsatt utbildning. Det är viktigt i det\r\nsnabbt föränderliga samhälle som vi lever i att\r\neleverna ges beredskap att möta ett föränderligt\r\narbetsliv. Det är viktigt med en förmåga hos den\r\nenskilde att kunna påverka både samhälle och\r\narbetsliv.\r\nDen borgerliga regeringen har genomfört ett antal\r\nförändringar av gymnasiereformen. Vissa av dessa\r\nhar vi socialdemokrater varit överens med den\r\nborgerliga regeringen om, medan vi har kritiserat\r\nandra.\r\nVi socialdemokrater har tidigare i denna kammare\r\nuttryckt vårt ogillande av det sätt som den förre\r\nregeringen hanterat gymnasieskolan när det gäller\r\nkursutformningen. Kursutformningen genomfördes i\r\nsin fulla bredd utan tillräckligt utvecklingsarbete och\r\nmed en risk för stark centralstyrning.\r\nDet är därför glädjande att riksdagen på\r\nsocialdemokratiskt initiativ beslutat att tillsätta en\r\nparlamentarisk kommitté för att följa den pågående\r\nutvecklingen i gymnasieskolan.\r\nDet är heller inte okänt att den förändring som\r\ngjorts av lärlingsutbildningen var till det sämre, enligt\r\nvår bedömning. Den 1 juli 1992 infördes den nya\r\nlärlingsutbildningen med bara ett begränsat ansvar för\r\nskolan. Detta skedde trots att det fanns en väl\r\nfungerande lärlingsutbildning.\r\nI sin rapport \"Bilden av skolan\" redovisar också\r\nSkolverket att lärlingsutbildningen i stort sett\r\nförsvunnit efter förändringen. Utbildningen finns\r\nendast i ett fåtal större och mellanstora kommuner.\r\nDet är därför angeläget att belysa effekterna av den\r\nminskade lärlingsutbildningen och ge möjlighet till\r\nnya ställningstaganden.\r\nEtt annat avsteg från gymnasiereformen är\r\nbeslutet att lägga ut stora delar av\r\ngymnasieutbildningen på entreprenad - privata\r\nintressen - som Ulf Melin var inne på. Frågan har stor\r\nprincipiell betydelse och konsekvenserna belystes inte\r\ntillräckligt före beslut trots påpekanden från flera\r\nremissinstanser. Dessutom saknas kravet på\r\nlärarbehörighet vid undervisning på entreprenad.\r\nJust lärarbehörigheten är ett av de viktigaste och\r\nfrämsta kvalitetskraven som anges i skollagen och en\r\nav de viktigaste förutsättningarna för att garantera en\r\nlikvärdig utbildningskvalitet i landet.\r\nLärarutbildningen ger ämneskunskaper, liksom\r\nmetodiska och pedagogiska kunskaper. Dessutom\r\nställer det elevvårdandet arbetet stora krav på lärarens\r\nutbildning även på detta område.\r\nEntreprenadverksamheten kan dessutom försvåra\r\nden strävan till integration mellan teoretiska och\r\nyrkesinriktade delar av gymnasieskolan som pågått,\r\noch som förstärkts ytterligare i den nya\r\ngymnasieskolans program. Möjligheten att lägga ut\r\nutbildning på entreprenad behöver därför ses över.\r\nLåt mig också säga att vi varit överens om behovet\r\nav att följa hur den nya gymnasieskolan svarar mot\r\nflickors och pojkars val och arbetslivets behov, liksom\r\nutvecklingen inom industri- och\r\nnaturvetenskapsprogrammen.\r\nBehovet av utbildade inom detta senare område är\r\nstort, och en bred rekrytering av elever till dessa\r\nprogram är nödvändig om den högre utbildningen\r\nskall kunna få tillräckligt rekryteringsunderlag och\r\ntäcka arbetslivets behov. I detta sammanhang finns\r\ndet också anledning att peka på att antalet friskolor nu\r\nökar även på gymnasienivå, framför allt när det gäller\r\ns.k. industriskolor, som Ulf Melin nämnde.\r\nKonsekvenserna av denna utveckling är inte belysta\r\nvare sig då det gäller valmöjligheter för elever eller då\r\ndet gäller den kommunala gymnasieskolan.\r\nFrån olika håll har synpunkter framförts på de\r\nyrkesförberedande programmen. Synpunkterna har\r\nofta speglat en oro inför vissa elevers möjligheter att\r\nklara de teoretiska ämnena. Det gäller att ge dessa\r\nungdomar möjligheter att ta sig in i gymnasiearbetet\r\npå ett stimulerande sätt. Det är angeläget att särskild\r\nuppmärksamhet ägnas åt metodutveckling av\r\nundervisningen på de yrkesförberedande\r\nutbildningarna.\r\nDet individuella programmet och hur det fungerar\r\nbehöver också belysas. Det kan ske inom ramen för\r\nden befintliga parlamentariska kommittèn.\r\nNär höstterminen startade kom också\r\nsvårigheterna med det nya betygssystemet. Våra\r\nvarningar för problem med kursutformning och nytt\r\nbetygssystem har besannats. Många har tyckt att\r\nkriterierna är otydliga och att det varit svårt att sätta\r\nrättvisa betyg. Ord som kaos har använts som en\r\nvanlig beskrivning av läget. För detta vilar ansvaret\r\ntungt på den borgerliga regeringen. Vår avsikt är dock\r\ninte att förändra betygssystemet, utan det skolorna\r\nbehöver mest just nu är arbetsro, snarare än nya\r\nbeslut, när det gäller betygen. Departementet har lovat\r\natt omedelbart ta itu med att reda ut hur det nya\r\nbetygssystemet skall användas för att avgöra vilka\r\nsom skall kan komma in på högskola. I dag är det\r\noklart hur betygen skall användas som\r\nurvalskriterium.\r\nHerr talman!  Jag vill bara säga några ord om\r\nvuxenutbildningen. För oss socialdemokrater är\r\nvuxenutbildningen oerhört viktig. Vi presenterade\r\nockså under vårriksdagen ett program för ett nationellt\r\nkunskaps- och kompetenslyft. Dessutom beslutade\r\nriksdagen om en bred översyn av hela\r\nvuxenutbildningsområdet. Det betonades att\r\nvuxenutbildningen inte kan begränsas till det snäva\r\nyrkesperspektivet utan att vuxenutbildning även skall\r\nstärka medborgarnas möjlighet att delta i ett social,\r\nkulturellt och politiskt liv och bidra till att överbrygga\r\nutbildnings- och klassklyftor. Detta är bra och ger oss\r\nanledning att återkomma till detta ämne.</pre><pre>Anf.  152  ULF MELIN (m) replik:\r\nHerr talman!  Jag vore tacksam om Jan Björkman\r\ni sin replik kunde ge svar på de tre frågor som jag och\r\nväldigt många av dem som är verksamma i skolan är\r\nintresserade av och som vi vill ha besked på.\r\nMin första fråga är: Hur kommer\r\nSocialdemokraterna att förfara när det gäller\r\nutvecklingen av den kursutformade gymnasieskolan?\r\nKommer man att stimulera kursutformningen, eller\r\nkommer man att bromsa upp den utvecklingen?\r\nMin andra fråga är: Kommer kommunerna och\r\nlandstinget att lägga ut utbildning på entreprenad? Jan\r\nBjörkman talar om kvalitet. Och det är precis det som\r\ndet handlar om. Vi alla har ansvar att se till att\r\nungdomarna får en bra utbildning med hög kvalitet\r\noch som gör att de kan få bra arbete. Det är då viktigt\r\natt man kan lägga ut utbildning på entreprenad. Se\r\nbara hur snabb utvecklingen är på ett antal områden!\r\nTag elektronik och media som exempel. Hur kan\r\nnågon tro att lärarna kan hänga med i den\r\nutvecklingen, framför allt med hänsyn tagen till den\r\nlärarutbildning och den brist på fortbildning och\r\nuppdatering som råder i dag? Det skulle jag vilja ha\r\nreda på.\r\nMin tredje fråga är: Hur kommer ni\r\nsocialdemokrater att göra med de fristående skolorna\r\npå gymnasienivå? Skall ni avveckla systemet eller\r\nskall ni utveckla det? Det är ju samma förhållande\r\ndär. Industrigymnasierna har ju varit föregångare när\r\ndet gäller att se till att kombinera tekniska, teoretiska\r\noch yrkesinriktade ämnen. Framför allt har man\r\nlyckats locka många ungdomar att söka till dessa\r\nutbildningar. Det offentliga skolväsendet med sin\r\ngymnasieskola har faktiskt inte lyckats med det.\r\nTvärtom är det stora problem med att locka elever\r\nbåde till det naturvetenskapliga programmet och till\r\nindustriprogrammet.</pre><pre>Anf.  153  JAN BJÖRKMAN (s) replik:\r\nHerr talman!  Ulf Melin vet mycket väl att vi\r\nsocialdemokrater inte har kritiserat kursutformingen\r\nsom princip. Den fanns aviserad redan i Göran\r\nPerssons proposition om \"växa med kunskaper\". Jag\r\nsade att vi kritiserat att systemet genomförts utan\r\nanalyser och utan egentligt utvecklingsarbete. Vi har\r\ndessutom kritiserat den centralstyrda modell för\r\nkursutformning som den borgerliga regeringen valde;\r\ncentralt styckar man upp ämnen i små sjok och lägger\r\nbetygskriterier ovanpå det. Vi varnade för riskerna\r\nmed det systemet. Den borgerliga regeringen ställde\r\ndessutom riksdagen inför fullbordat faktum när det\r\ngäller kursutformningen.\r\nDet är klart att vi inte kan behandla skolväsendet\r\nhur som helst. Vi är ju i en utvecklingsfas när det\r\ngäller kursutformningen. Riksdagen har dessutom, för\r\natt följa utvecklingen, på socialdemokratiskt initiativ\r\nbeslutat om en grupp som skall följa\r\nkursutformningen. Den gruppen måste nu få verka,\r\ninnan vi drar några nya slutsatser.\r\nVår grundsyn på entreprenader redovisade jag i\r\nmitt huvudanförande. Jag tycker att en rimlig\r\nutgångspunkt för skolan och för oss som politiker är\r\natt ansvaret för utbildningen skall ligga på skolan. Det\r\nhar varit och kommer att vara vår inställning.\r\nVi har inte sagt att skolpengen skall avskaffas i\r\nindustriskolorna, utan vi har ställt upp på ett system\r\nmed fristående gymnasieskolor. Jag har inte sett att\r\nnågon har sagt att vi skall avskaffa det.</pre><pre>\r\nAnf.  154  ULF MELIN (m) replik:\r\nHerr talman! Det står i regeringsförklaringen att\r\nskolpengen skall avskaffas. Innebär det att\r\nskyldigheten för kommunerna att ge pengar till de\r\nfristående gymnasieskolorna också avskaffas? Det var\r\ndärför jag ställde frågan.\r\nDet är bra att vi fått beskedet att åtminstone de får\r\nfortsätta med de villkor som gäller i dag. Det blir de\r\nnog väldigt tacksamma och glada över.\r\nSedan skulle jag faktiskt vilja ha besked om hur ni\r\ntänker göra när det gäller entreprenader. Det kan vara\r\nintressant att Socialdemokraterna har en principiell\r\nsyn, men mera intressant är trots allt vad ni kommer\r\natt göra. Även för de kommuner och landsting som\r\nhar lagt ut utbildning på entreprenad är det väl viktigt\r\natt få veta detta.\r\nSå till frågan om kursutformningen. Den\r\nborgerliga regeringen tillsatte faktiskt en arbetsgrupp\r\ntämligen omgående som skulle följa\r\nkursutformningen och den utveckling som sker ute i\r\nkommunerna. Man har också gjort analyser. Vi har\r\nfått skrifter om detta, och jag tror att Jan Björkman\r\nockså har läst dem.\r\nSedan är det bra, tycker jag, att vi har fått en\r\nparlamentarisk grupp som också följer detta. Det är\r\nbra att även Socialdemokraterna får kunskap om vad\r\nkursutformning innebär. Jag upplevde när vi\r\ndiskuterade detta i utskottet, att det fanns stora brister\r\ni det partiet i fråga om just kännedom om vad\r\nkursutformning är för någonting.\r\nSå till talet om att vi har en massa kurser, osv.\r\nFaktum är att i det gamla linjesystemet, den gamla\r\ngymnasieskolan, fanns ungefär 500 olika kurser,\r\nämnen, påbyggnadsutbildningar, etc. Så det där är\r\nfaktiskt inget nytt.\r\nBetygssystemet, slutligen. Jag tycker att\r\nSocialdemokraterna borde vara tacksamma för att vi\r\nhar sett till att det finns ett betygssystem som just är\r\nanpassat till den gymnasieskola som riksdagen fattade\r\nbeslut om 1991. Det är alltså inte en dag för tidigt att\r\nvi såg till att det kom till stånd.</pre><pre>Anf.  155  JAN BJÖRKMAN (s) replik:\r\nHerr talman! Vad beträffar industriskolorna eller\r\nde fristående gymnasieskolorna tycker jag att det är\r\nrimligt, när man går in i ett nytt system, att man tittar\r\npå vilka effekterna av det blir. Jag vill säga till Ulf\r\nMelin att det räcker inte att vi hittar ett bra\r\nutbildningssystem för vissa, utan vi måste hitta ett bra\r\nutbildningssystem för alla. Det måste vara\r\nutgångspunkten, och det är den i vart fall för oss\r\nsocialdemokrater.\r\nMed skolpengen till de fristående\r\ngymnasieskolorna är det som i fråga om de fristående\r\ngrundskolorna. Vi har inte sagt att de inte skall ha\r\nbidrag, utan det vi har vänt oss mot är\r\nschabloniseringen i bidragssystemet, att man utgår\r\nifrån att alla elever är likadana och har samma behov.\r\nNär det gäller kursutformningen är det sant att det\r\nfanns en grupp i departementet, men det som\r\ninträffade var ju att man inte avvaktade resultatet av\r\ngruppens arbete, utan man gick före och fattade beslut\r\ninnan man hade fått konsekvenserna klarlagda. Det\r\nvar detta vår kritik riktades mot.\r\nBrister i fråga om vad kursutformning är för\r\nnågonting kanske det fanns på den socialdemokratiska\r\nsidan, men dem delade vi i så fall broderligt och\r\nsysterligt med den borgerliga gruppen. I vart fall hade\r\nni mycket svårt att fästa ner på papper vad\r\nkursutformning innebär. Vi begärde ju det när det\r\nfördes resonemang i utskottet. Så bristerna därvidlag\r\nfår vi ta på oss ett gemensamt ansvar för.\r\nSlutligen vill jag säga att jag tycker att det är\r\nrimligt att vi nu får chansen att se över effekterna av\r\nentreprenadsystemet och ta ställning till vilka nya\r\nbeslut som behöver fattas, med utgångspunkt i de\r\ninvändningar som vi har framfört mot systemet och de\r\nbrister som finns i det.</pre><pre>Anf.  156  PER UNCKEL (m):\r\nHerr talman! Efter dagens debatt vore det\r\nintressant att höra en debatt mellan Ylva Johansson å\r\nena sidan och diverse socialdemokrater å den andra\r\nom huruvida stödet till friskolorna skall vara\r\nschabloniserat eller inte. Var så god, talarstolen är er!\r\nJag skänker er all den tid som jag har antecknat mig\r\nför, om ni vore beredda att upplyfta kammaren med\r\nett sådant meningsutbyte.\r\nJag ser att ingen anmäler sig till detta erbjudande.\r\nHerr talman! De tre gångna åren har varit tre år av\r\nförnyelse inom den högre utbildningen och\r\nforskningen.\r\nFör det första har universiteten och högskolorna\r\nfrigjorts från statligt detaljinflytande. Det gör\r\nuniversiteten och högskolorna bättre rustade att vara\r\ncentra för kritiskt tänkande. Det vidgar demokratin,\r\nmen dessutom får universiteten och högskolorna\r\nstörre möjligheter att svara mot de nya men mycket\r\noförutsebara krav som kunskapsexplosionen ställer.\r\nFör det andra har universiteten och högskolorna\r\nbyggts ut efter mer än ett årtionde av\r\nsocialdemokratiskt sovande på söta örat. 30 % fler\r\nstudenter får numera möjlighet att genomgå högre\r\nutbildning än 1991. Vi börjar nu komma ifatt det vi\r\ntidigare halkat efter.\r\nFör det tredje har forskningen fått nya\r\nutvecklingsmöjligheter. Det innebär nya resurser av\r\nbetydande storleksordning men också flera finansiärer\r\nmed större oberoende. Det gör vårt land bättre rustat\r\natt stå i den kunskapsmässiga frontlinjen.\r\nJag såg härförleden en tidningsartikel så långt bort\r\nsom från Australien, där man underströk att skulle det\r\nfinnas ett världsmästerskap i forskning, skulle Sverige\r\nnumera komma som nummer ett, med USA och Japan\r\nnärmast efter.\r\nHerr talman! Jag tänkte här och nu i alla delar\r\nkommentera vad regeringen hittills sagt och gjort på\r\ndetta stora område.\r\nLåt mig bara nöja mig med att konstatera att\r\nutbildningsministern inte direkt visat prov på insikt\r\noch förståelse för det fria och oberoende\r\nkunskapssökandet. Likt en elefant i en porslinsbutik\r\nhar han i uttalanden och intervjuer signalerat om\r\nåtertåg till statsinflytande och politikermarkt.\r\nAv en sådan politik kommer Sverige som industri-\r\nmen också kulturnation att ta skada. Till allt detta ber\r\njag, herr talman, att få återkomma i senare debatter.\r\nHär och nu skulle jag i stället vilja koncentrera mig på\r\nforskningen.\r\nI regeringsförklaringen från denna talarstol sade\r\nIngvar Carlsson för bara några veckor sedan att\r\nregeringen hade för avsikt att satsa på forskningen.\r\nFör många av oss som tycker på samma sätt lät\r\nregeringsförklaringens ord uppmuntrande.\r\nBläcket på regeringsförklaringen hade emellertid\r\ninte hunnit torka förrän detta uttalande bytts mot\r\nbeskedet att regeringen avser att banta bort 1,5-2\r\nmiljarder kronor från forskningen. Helst skall det ske\r\ngenom att man lyckas dra in de fonder för\r\nforskningsfinansiering som inrättades under den\r\ntidigare treårsperioden. Går inte det, skall bantningen\r\ni stället tas via budgeten.\r\nHerr talman! Det beskedet går tvärt emot vad den\r\nnuvarande utrikesministern Lena Hjelm-Wa llén\r\nanförde i tidningsartikel efter tidningsartikel inför\r\nvalet den 18 september. Alla insinuationer om att\r\nregeringen i en socialdemokratisk tappning skulle\r\nbanta forskningen var overkliga och felaktiga. Nu vet\r\nvi hur mycket den etik är värd som dagens\r\nutrikesminister i opposition var beredd att visa upp.\r\nHerr talman! Utbildningsminister Carl Tham\r\nförbereder av dessa uttalanden att döma den största\r\nforskningsnedskärning Sverige har genomgått i\r\nmodern tid. När den nuvarande regeringen i\r\nopposition sade nej till att upprätta nya\r\nforskningsstiftelser, hade man åtminstone klarsynen\r\natt vilja säga att man då i stället skulle satsa\r\nbudgetmedel. Nu har av alltsammans blivit en ren och\r\nskär besparing.\r\nNu gäller det alltså nedskärningar till varje pris.\r\nDet kommer att drabba den humanistisk-\r\nkulturvetenskapliga forsknimngen, det\r\nforskningsområde som under de gångna tre åren har\r\nfått den största förstärkningen av alla\r\nforskningsområden. Det kommer att drabba\r\nmöjligheterna till ny kulturell utveckling. Det kommer\r\natt drabba den strategiska forskning inom teknik och\r\nnaturvetenskap som Sverige är beroende av för att\r\nkunna hävda sig som en modern industrination. Det\r\nkommer att drabba den strategiska forskningen inom\r\nmiljöområdet, inklusive transportsystemen. Det\r\nkommer att drabba de nya satsningarna för\r\ninternationellt utbyte. Inte minst kommer det att\r\ndrabba möjligheterna att med nya doktorandtjänster\r\nfinansiera flera unga människors strävande efter den\r\nallra högsta kunskapen. Det kommer, herr talman, att\r\ndrabba de förslag som den förra regeringens IT-\r\nkommission presenterade för att med\r\ninformationsteknologins hjälp förnya\r\nskolundervisningen.\r\nJag har, herr talman, två frågor till\r\nutbildningsministern. För det första: Törs Carl Tham\r\nhär och nu mot denna bakgrund återupprepa\r\nregeringsdeklarationens ord om att regeringen\r\nförbereder en stor satsning på forskningen? För det\r\nandra: Hur skall nedskärningen av forskningen gå till\r\nom Carl Tham inte lyckas avveckla de\r\nforskningsstiftelser han uppenbarligen så gärna vill se\r\nförsvinna? Är det forskningsråden, som svarar för\r\ngrundforskningen, som skall drabbas? Är det\r\nfakultetsanslagen, Naturvårdsverkets miljöforskning,\r\nsocialvetenskaplig forskning, NUTEK:s\r\nteknikforskning, eller vad är det? Med vilken metod\r\navser regeringen att banta bort de viktigaste\r\nframtidsinvesteringar Sverige har?</pre><pre>Anf.  157  MARGITTA EDGREN (fp):\r\nHerr talman! Folkpartiet har under den gångna\r\nmandatperioden varit med och fört en offensiv politik\r\nför högre utbildning och forskning. Vi ser på\r\nförändringarna med stolthet och gillande i alla\r\nväsentligheter. Högskolepolitiken uppfyller i\r\nhuvuddrag vad Folkpartiet fört fram tidigare i\r\nmotioner, landsmötesbeslut och programskrifter.\r\nDet var angeläget att se över och förnya\r\nhögskolelag och förordning liksom systemet för\r\nantagning och högskolans inre organisation. Det var\r\nangeläget att betona vikten av kvalitet och\r\nkvalitetssäkring, öka dimensioneringen och sätta\r\nstudenten i centrum. Likaså var det nödvändigt att ge\r\nde nya regionala högskolorna resurser att höja sin\r\nlärarkompetens och till forskningsstöd.\r\nVi har också givit högskolorna ett tydligt ansvar\r\nför regionens högre utbildning, för distansutbildning\r\noch för forskningsinformationen ut i samhället.\r\nFörändringarna har satt studenten i centrum, helt i\r\nGrundbultens anda - den utredning om\r\ngrundutbildning som leddes av Håkan Westling. Jag\r\ntror t.ex. inte att Lunds universitet hade inlett en\r\nkampanj under namnet \"Studenten i centrum\" utan\r\ndetta - en kampanj med målet att få en\r\nperspektivförskjutning till stånd på institutioner och\r\nfakulteter, för att sätta studenten i centrum. Jag tror\r\ninte heller att flera högskolor hade inrättat avdelningar\r\nför studentservice i sina oganisationer.\r\nDen politiken, med en dimensionsökning, vill\r\nFolkpartiet fortsätta. Vi vill se en fortsatt satsning på\r\nfler platser inom högskolan. På sikt menar vi att 50 %\r\nav dem som går ut gymnasiet skall ha plats på\r\nhögskola eller universitet. Men det kräver i gengäld\r\nen väl genomtänkt strategi vad gäller antalet\r\nprofessorer, lärarkompetens, handledning,\r\ndoktorandtjänster, lokaler och utrustning och också\r\nvad gäller samarbete och informationsutbyte till och\r\nfrån det omgivande samhället.\r\nI vad jag sagt ingår också att man på högskolan\r\nmåste vara tydlig om de värden högskolan står för och\r\nde värden man vill plantera in i unga människor. Det\r\ngäller självfallet kunskaper av högsta klass och en lust\r\natt lära vidare för hela livet. Det gäller också att\r\nplantera civilkurage genom att aktivt stödja och söka\r\nuppmuntra konstruktiv kritik och ifrågasättande av\r\ndagens sanningar samt att ge studenterna ett fördjupat\r\nsamhällsansvar både nationellt och globalt.\r\nDen borgerliga regeringen betonade också\r\njämställdhet som en kvalitetsfråga och genomförde ett\r\ntiopunktsprogram för jämställdhet. Det står också i\r\nden nya högskolelagens § 5 att all verksamhet i\r\nhögskolan skall genomsyras av jämställdhet. Jag\r\nmenar att utbildningsministern är på rätt spår när han\r\nvill vara med och ytterligare förverkliga en rejäl\r\njämställdhet och minska den manliga\r\nmaktdominansen. Jag gladde mig åt att\r\nutbildningsministern i frågedebatten tydligt sade att\r\nhan ser jämställdheten som en kvalitetsfråga.\r\nMen vi kan göra mer. Folkpartiet anser att alla\r\nuniversitet och högskolor bör åläggas att se över sina\r\ninterna beslutsorgan för att leva upp till\r\nhögskolelagens jämställdhetsparagraf t.ex. vid\r\nsakkunnigtillsättningar och i tjänsteförslagsnämnder.\r\nMinst en sakkunnig skall vara kvinna, om hon så skall\r\nhämtas från Nya Zeeland eller något annat avlägset\r\nland. Vi anser att vardera könet skall finnas med\r\nminst 40 % i tjänsteförslagsnämnderna inom fem år.\r\nÄven privata stiftelsehögskolor bör uppmanas att\r\nsträva efter dessa mål.\r\nVi anser också att § 9, jämställdhetslagen, bör\r\nändras. Som den nu är skriven ger den med ena\r\nhanden i första stycket och tar tillbaka med andra\r\nhanden i andra stycket. Detta visades tydligt vid ett\r\növerklagande under sommaren.\r\nAndelen kvinnliga professorer måste öka. Om alla\r\ntillsättningar av lektorat och professurer skall belysas\r\nav både män och kvinnor som sakkunniga räcker inte\r\nde knappa sex procenten kvinnliga professorer till. De\r\nriskerar att slitas ut och inte få tid till att visa sig och\r\nundervisa i grundutbildningen, till sin egen forskning\r\noch till sin egen ämnesutveckling.\r\nVi har noterat med intresse att\r\nutbildningsministern söker efter kvinnor som kommit\r\npå andra plats vid professorstillsättningar. Låt mig\r\nförsäkra att han kan lära sig oerhört mycket genom att\r\ni detalj följa ett tillsättningsärende och överklagande -\r\nlärdomar som kan användas till att plocka bort de\r\nvärsta stenarna på kvinnornas väg.\r\nFolkpartiet anser att det är ett rimligt mål att minst\r\n20 % av de professorer som utses fram till sekelskiftet\r\när kvinnor.\r\nDet friare antagningssystemet har kritiserats. Jag\r\ndelar kritiken mot t.ex. Lunds universitet. Det är\r\nfaktiskt pinsamt att ett stort universitet inte tar reda på\r\nhur den nya gymnsieskolan är organiserad eller hur\r\ndet nya betygssystemet fungerar innan man beslutar\r\nsig för nya regler. Men det viktiga är ju att man i\r\nLund nu lär sig något av sitt misstag och av\r\nprotesterna och i fortsättningen samarbetar med\r\nomgivande gymnasier. Jag är nämligen övertygad om\r\natt det går att kombinera rättssäkerhet för studenterna\r\noch utrymme för enskilda högskolor att profilera sitt\r\nantagningssystem. Två bra exempel är de system för\r\nantagning av läkarstuderande som används i\r\nLinköping och på Karolinska.</pre><pre>Anf.  158  Utbildningsminister  CARL\r\nTHAM (s):\r\nHerr talman! Det råder sedan många år en allmän\r\nenighet i Sverige om utbildningens och forskningens\r\nstora betydelse för samhällsutvecklingen och för den\r\nenskilde. En god utbildning och en hög kunskapsnivå\r\ni samhället är av avgörande betydelse för ekonomisk\r\nutveckling och för ekonomiska och sociala framsteg. I\r\nutvecklingssammanhang talar ekonomerna när det\r\ngäller fattiga länder om investeringar i\r\nhumankapitalet. Det låter litet teknokratiskt, men det\r\när naturligtvis en riktig iakttagelse att sådana\r\ninvesteringar är väl så viktiga - många gånger\r\nviktigare - än investeringar i det fysiska kapitalet,\r\ndvs. i vägar, maskiner, broar osv.\r\nDet gäller också för ett utvecklat land som\r\nSverige. Forskare har pekat på att om man också\r\nräknar satsningar på utbildning som investeringar\r\nskulle det höja investeringskvoten i vårt samhälle med\r\nca 5-7 %, bara som ett exempel.\r\nUtbildning och ökad kunskap är också ett värde i\r\nsig. Det är en kulturfunktion. Det hör ihop med en\r\nsträvan att vidga människors livschanser och\r\nmänniskors möjligheter i livet  när det gäller yrke och\r\ntill egen utveckling, ökad självförståelse och ökad\r\nsamhällelig självförståelse. Det råder en ganska\r\nallmän enighet om detta. Det tror jag att man kan\r\nsäga. Det råder också många gånger en enighet om de\r\npraktiska tagen.\r\nJag vill gärna utnyttja detta tillfälle att säga att en\r\nhel del av det som har åstadkommits på den högre\r\nutbildningens område under den tidigare regeringen\r\nhar varit bra, även om jag också vill påpeka att t.ex.\r\nutredningen Grundbulten och de första\r\ndimensioneringsbesluten som expanderade högskolan\r\nåstadkoms på initiativ av den dåvarande\r\nsocialdemokratiska regeringen.\r\nMen det är också klart att det här finns skillnader i\r\nsynsätt, skillnader som även har ideologiska aspekter.\r\nMin företrädare i detta ämbete talade gärna när det\r\ngällde den högre utbildningen i termer av konkurrens,\r\nspjutspetsar och marknad. Jag vill snarare betona\r\nbredden, samverkan och det offentliga\r\nansvarstagandet.\r\nJag vill också mycket starkt betona även den högre\r\nutbildningens betydelse när det gäller att utveckla och\r\nbefästa vår demokrati och att främja jämlikheten.\r\nDet är dessutom så - och det har varit en ganska\r\nförsummad aspekt i den tidigare regeringens politik -\r\natt den sociala segregationen i tillträdet till den högre\r\nutbildningen fortfarade är betydande. Det har skett\r\nframsteg under en följd av år. Men det är fortfarande\r\nstora skillnader mellan ungdomar som kommer från\r\nföräldrahem med bättre utbildning och bättre inkomst\r\noch de som kommer från hem med lägre inkomst och\r\nlägre utbildning.\r\nDenna sociala segregation måste vi försöka bryta\r\noch pressa tillbaka. Då är naturligtvis det som vi har\r\nkallat för det nationella kunskapslyftet kolossalt\r\nviktigt. Det har att göra med det livslånga lärandet,\r\neller den återkommande utbildningen, som det\r\ntidigare kallades. Det har viktiga följder både på kort\r\noch lång sikt.\r\nPå kort sikt handlar det om att vidga möjligheterna\r\nför ungdomar, inte minst arbetslösa ungdomar, och\r\näldre som inte har någon utbildning ovan gymnasiet\r\neller ens ovan grundskolan att skaffa sig\r\nkompletterande utbildning. Regeringen kommer i\r\npropositioner att vidga möjligheten till sådan\r\nutbildning.\r\nMen detta har också en långsiktig aspekt. Det har\r\natt göra med vuxenutbildningens utveckling och\r\nfolkbildning. Folkbildningen är ett mycket värdefullt\r\nkomplement till den allmänna vuxenutbildningen.\r\nDen gör stora insatser i arbetet med att höja\r\nkunskapsnivån i samhället, ofta i naturlig samverkan\r\nmed det allmänna skolväsendet.\r\nGenom möjligheten till individuellt anpassade\r\nstudiegångar, deltagarinflytande och flexibla\r\npedagogiska utbildningsformer betyder folkbildningen\r\nmycket. Vi vill satsa på folkbildningen.\r\nVi måste också titta på de studiesociala frågorna.\r\nDär är det nu viktigt att komma igång med arbetet\r\nmed översynen av den studiesociala situationen som\r\nriksdagen begärde i våras. Regeringen kommer inom\r\nkort att utfärda nya direktiv till denna utredning och få\r\nigång den.\r\nRegeringen kommer också att framlägga en\r\nproposition här i riksdagen som river upp en del av de\r\nbeslut som fattades i våras och som vi inte anser vara\r\nförenliga med det behov av översyn av hela systemet\r\nsom nu finns.\r\nJag vill understryka att högskolans syfte är att\r\ntjäna det allmänna. Det är därför en självklar\r\nutgångspunkt att ansvaret för högskoleväsendet skall\r\nvila på statsmakterna. Det är de demokratiska organen\r\noch den statliga finansieringen som utgör en garanti\r\nför det fria utbytet av tankar och idéer inom\r\nutbildning och forskning.\r\nDen svenska högskolan skall också erbjuda\r\nutbildning av hög och likvärdig kvalitet vid universitet\r\noch högskolor i alla delar av landet. Därför är det\r\nockså viktigt att de mindre och medelstora\r\nhögskolornas utveckling främjas och att de inte\r\nkommer i styrkklass eller blir något sorts b-lag inom\r\nhögskolesystemet.\r\nJag vill i anslutning till detta apropå Per Unckels\r\nsynpunkter på forskningen också hänvisa till vad jag\r\nsade här i kammaren häromdagen med anledning av\r\nen fråga. Jag har inget att nu tillägga i denna fråga.\r\nDen utredning om stiftelserna som vi har satt igång är\r\nännu inte färdig. När det gäller budgetfördelningen får\r\nPer Unckel ge sig till tåls tills dess att budgeten läggs\r\nfram.\r\nJag vill bara göra en kommentar. Per Unckel talar\r\nnu lika lättsinnigt om pengar som hans regering\r\nhandlade. Det är ingen konst att vara generös med\r\npengar om man inte tittar på budgetunderskottet.\r\nAntagningsformerna har diskuterats. Jag har här\r\ntidigare sagt, och jag vill upprepa det, att det är\r\nangeläget att antagningssystemet är likvärdigt över\r\nhela landet, att det utformas så att det förhindrar\r\ngodtycke och att det upplevs som rättvist och\r\növerblickbart, och så är inte fallet med det nuvarande\r\nantagningssystemet. Det är helt uppenbart. Det finns\r\nmånga vittnesmål om detta, även från den rapport\r\nsom vi fått från den nu sittande utredningen.\r\nDärför är detta en prioriterad fråga för regeringen.\r\nVi kommer inom kort att utfärda tilläggsdirektiv till\r\nden pågående utredningen för att den skall prioritera\r\ndenna fråga och se över de nuvarande formerna.\r\nTill sist vill jag understryka det som Margitta\r\nEdgren sade beträffande jämställdheten. Det är i\r\nhögsta grad en gemensam angelägenhet att bryta den\r\nnuvarande obestridligen mansdominerade systemet\r\ninom det akademiska livet. Jag vill med mina\r\nuttalanden här och i andra sammanhang inbjuda till en\r\nfri och öppen debatt och många nya idéer om hur vi\r\nskall gemensamt främja jämställdheten inom det\r\nakademiska livet.\r\nJag ser det, Margitta Edgren, inte bara som en\r\nprincipfråga, utan i hög grad som en fråga där det\r\ngäller att utnyttja, mobilisera och tillgodogöra oss de\r\nresurser som finns i det svenska samhället, även när\r\ndet gäller forskning och forskningsverksamhet, och\r\nsom i dag inte har tagits tillvara.</pre><pre>Anf.  159  PER UNCKEL (m) replik:\r\nHerr talman! Jag vill göra fyra kommentarer till\r\nCarl Thams anförande.\r\nFör det första: Carl Tham talar inte gärna om\r\nspjutspetsar. Jag tror att han borde göra det. Om inte\r\nSveriges utbildningsminister talar om svensk\r\nutbildning och forskning som spjutspetsar är det illa\r\nställt med landet.\r\nFör det andra: Carl Tham talar om behovet av ett\r\nnationellt kunskapslyft. Men varför, Carl Tham,\r\ninleda detta kunskapslyft med den värsta\r\nnedskärningen svensk forskning drabbats av i modern\r\ntid? Eller vill Carl Tham ändå möjligen ge ett litet\r\nhopp om att den mängd pengar som hans tidigare\r\nuttalanden har gett vid handen inte skall dras in?\r\nMan kan inte tala om forskningens förnyelse och\r\nnationella kunskapslyft och därefter genomföra en\r\nbantning av det format Carl Tham förbereder. Det är\r\natt tala med kluven tunga.\r\nFör det tredje: Man kan vara generös med pengar\r\nom man struntar i budgetunderskottet, säger Carl\r\nTham. Mitt enkla svar är: Sverige behöver spara\r\nmycket, men jag tror att det är oklokt att spara på\r\ninvesteringarna i människors kunskap. Om denna\r\nregerings ambition är att spara landet ur krisen med\r\nhjälp av neddragningar av forskningsanslag, vill jag i\r\nall ödmjukhet säga till Carl Tham att ni är på fel spår.\r\nFör det fjärde: Carl Thams och regeringens\r\nutgångspunkt sägs vara att högskolans syfte är att\r\ntjäna det allmänna. Min utgångspunkt är att den högre\r\nutbildningen skall tjäna studenterna. Det är av det\r\nskälet den gamla regeringen drog tillbaka statens\r\növerhöghet inför den högre utbildningen och i stället\r\nför staten satte studenternas intressen. Carl Thams\r\nprincipiella uttalande om vems syfte den högre\r\nutbildningen skall tjäna varslar illa om de förslag som\r\nkan komma när sådana målsättningar skall överföras i\r\npraktisk handling.</pre><pre>Anf.  160  Utbildningsminister  CARL\r\nTHAM (s):\r\nHerr talman! Jag har egentligen inte så mycket att\r\ntillägga beträffande forskningsstiftelserna, Per\r\nUnckel. Principiellt var det naturligtvis nära nog ett\r\növergrepp att föra över offentliga medel till stiftelser\r\nsom inte längre kan påverkas av politiska beslut. Vi\r\nfår se vad den prövning som pågår leder fram till.\r\nRegeringen kommer sedan att ge besked om sina\r\nprioriteringar också när det gäller forskningen.\r\nVi måste satsa på utbildning. Det är en\r\ngrundläggande tanke hos regeringen, och jag är\r\növertygad om att det finns en bred majoritet här i\r\nriksdagen för detta. Men det måste vara en utbildning\r\nmed bredd, det kan inte bara vara fråga om\r\nelitutbildningen, det kan inte bara vara dessa så ofta\r\nomtalade spjutspetsar, utan det måste vara bredd i den\r\nsatsningen. Det är vår ambition.</pre><pre>Anf.  161  PER UNCKEL (m) replik:\r\nHerr talman! Jag har inget emot bredd i\r\nutbildningen. Det är av det skälet som den förra\r\nregeringen byggde ut den högre utbildningen med\r\n30 % på tre år, efter det att Socialdemokraterna sovit\r\nsig igenom hela 80-talet inför ständiga påpekanden\r\nfrån den dåvarande borgerliga oppositionen om\r\nbehovet av att ge fler unga studenter möjlighet till god\r\nutbildning.\r\nCarl Tham tycker vidare att det är ett övergrepp\r\natt inrätta forskningsstiftelser som riksdagen inte kan\r\nutöva överinseende över. Eller underförstått: Det var\r\nett övergrepp att avveckla löntagarfonderna.\r\nJag ber Carl Tham att gå tillbaka till 1991 års\r\nvalrörelsehistoria. De fyra borgerliga partierna vann\r\nvalet på att avveckla löntagarfonderna på ett sådant\r\nsätt att det var oåterkalleligt och risken därmed\r\nundanröjd att dessa fonder skulle återuppstå igen. Det\r\när exakt detta mandat som den förra regeringen\r\ntillförde, dessutom gjorde vi det genom att stärka\r\noberoende forskningsfinansiärers möjlighet att stöda\r\nkunskapsutveckling. Vid denna sistnämnda punkt går\r\nuppenbarligen en principiell skillnad mellan mig och\r\nCarl Tham. För mig är det en självklarhet att det är\r\nbra att det finns flera av riksdagen oberoende\r\nfinansiärer som kan göra att vetenskap utvecklas icke\r\nbara på politisk grund utan på vetenskapens egen.\r\nDet är väl ändå inte möjligt, Carl Tham, att\r\nförneka, att skulle ni lyckas i ert uppsåt att upplösa de\r\ngamla forskningsstiftelserna, innebär detta att\r\nforskningen går förlustig mellan 1,5 och 2 miljarder\r\nårligen. Det är av det skälet som så många på så goda\r\ngrunder är oroliga för vad Carl Tham egentligen\r\nsmider för planer.</pre><pre>Anf.  162  Utbildningsminister  CARL\r\nTHAM (s):\r\nHerr talman!  Antag att den socialdemokratiska\r\nregeringen på 80-talet hade inrättat löntagarfonderna\r\npå ett sådant sätt att det inte hade gått för kommande\r\nriksdagsmajoriteter att upplösa och förändra dem och\r\natt använda medlen till något annat. Jag tror att vi alla\r\nlätt kan föreställa oss den oerhörda indignation som\r\nskulle ha rått och riktats mot ett sådant beslut - och\r\nmed viss rätt! Här gäller det nämligen en principiell\r\nfråga, nämligen att riksdagen, som är vald i\r\ndemokratiska val, skall ha möjlighet att påverka\r\nprioriteringen av offentliga medel. Genom att inrätta\r\nstiftelser som inte är öppna för sådan påverkan drar\r\nman också undan denna demokratiska rättighet. Det är\r\ndet som är det principiella felet med dessa stiftelser.\r\nNär det gäller ekonomin kan jag bara, för den\r\nhändelse han har hunnit glömma bort det, påminna\r\nPer Unckel om att den borgerliga regeringen\r\nefterlämnade vad som i praktiken är västvärldens\r\nnästintill största budgetunderskott. Detta måste\r\npåverka prioritering och finansiering i fråga om\r\nsamtliga statliga verksamheter. Vi kommer att se till\r\natt den politiken baseras på principer om rättvisa, att\r\nalla skall dela på bördorna och att vi skall satsa på\r\ninvesteringar i människors kunnande och kunskap.</pre><pre>Anf.  163  BRITT-MARIE DANESTIG-\r\nOLOFSSON (v) replik:\r\nHerr talman! Jag är glad över att\r\nutbildningsministern i sitt tal tog upp det allvarliga\r\nproblemet med snedrekryteringen till våra universitet\r\noch högskolor. Trots ansträngningar som gjorts,\r\nkvarstår ju problemet. Jag är rädd för att det nya\r\nsystemet för resurstilldelning till våra högskolor och\r\nuniversitet bidrar till att vi får ett slags\r\nutbildningsfabriker, där genomströmning och\r\nkonkurrens betonas i alltför hög grad. Om det visar\r\nsig att så är fallet och att kvaliteten försämras i\r\nutbildningen, hoppas jag att utbildningsministern så\r\nsnart som möjligt vidtar åtgärder.\r\nJag är också glad över att utbildningsministern\r\ntalar om likvärdiga antagningsbestämmelser och\r\nbehörighetskrav som skall gälla för hela landet. Det\r\nskall inte vara någon skillnad om man väljer att\r\nstudera i Uppsala, Lund, Linköping eller Växjö.\r\nJag vill också plocka fram de vuxenstuderandes\r\nmöjligheter till fortsatta studier vid universitet och\r\nhögskolor. Som antagningsreglerna nu ser ut straffas\r\nelever från komvux och folkhögskolor. Att ge även\r\ndessa studerande likvärdiga möjligheter är ett viktigt\r\nrättvisekrav.\r\nDet finns emellertid också en pedagogisk\r\ndimension i att människor möts på det här sättet. Det\r\nsom skapar dynamik i en studerandegrupp är just att\r\ndet finns goda människor med olika livserfarenheter,\r\nutbildningsbakgrund och ålder. Detta vidgar\r\nförståelsen och fördjupar analysen i arbetet.\r\nJag hälsar med tillfredsställelse det intresse och\r\nden känsla som utbildningsministern ger uttryck för\r\nnär det gäller folkbildningen.\r\nDet vore intressant om utbildningsministern ville\r\nutveckla de tankar som han framförde i en intervju i\r\nDagens Nyheter söndagen den 16 oktober om ett\r\nfolkbildningsuniversitet efter mönster av Open\r\nUniversity i England. Jag ser som östgöte naturligtvis\r\ngärna att det universitetet blir lokaliserat till\r\nLinköping, där vi har en professur i vuxenpedagogik\r\noch där vi också har goda relationer till\r\nFolkbildningssverige.</pre><pre>Anf.  164  Utbildningsminister  CARL\r\nTHAM (s):\r\nHerr talman! Jag skall gärna vid ett senare tillfälle\r\nutveckla tankegångar och idéer om hur vi skall vidga\r\nfolkbildningen och också kring det intressanta\r\nsystemet med ett folkuniversitet via TV. Jag tror\r\nemellertid att det får anstå något, liksom frågan om\r\nvart ett sådant universitet eventuellt skulle lokaliseras.</pre><pre>Anf.  165  MARGITTA EDGREN (fp)\r\nreplik:\r\nHerr talman! Ha inte så bråttom, Carl Tham, att\r\nriva upp antagningssystemet! Låt det få chansen att\r\nutvecklas på ett för skattebetalare och studenter\r\ntydligt och rättssäkert sätt innan vi dömer ut det\r\ngenerellt!\r\nDet finns möjligheter. Förändringarna som vi har\r\ngenomfört är stora. De genomförs ju inte ute i\r\npraktiken bara vi i riksdagen eller en\r\nutbildningsminister knäpper med fingrarna.\r\nFörändringar kräver hårt och engagerat arbete på alla\r\nnivåer.\r\nAtt riva upp gamla strukturer är inte gjort i en\r\nhandvändning, det vet vi alla. De människor som vill\r\nbevara det bestående är nämligen alltid fler än de\r\neldsjälar som vill förändra.\r\nStöd eldsjälarna så att de inte brinner upp!\r\nI dag sjuder det av engagemang och initiativ i\r\nhögskolorna. Det kommer att ta tid, och det kommer\r\natt begås misstag som måste rättas, till men där som i\r\nlivet i övrigt är det ju så att man lär sig av misstagen.\r\nBejaka processen! Men håll ögonen på den! Se\r\nhögskolan som en lärande organisation! Vi talar i alla\r\nandra sammanhang vitt och brett om hur vi vill\r\nframmana lärande organisationer. Se högskolan som\r\nen sådan! Man har förmåga, vilja och kompetens att\r\nlära av de eventuella misstag man själv begår.</pre><pre>Anf.  166  Utbildningsminister  CARL\r\nTHAM (s) replik:\r\nHerr talman! Jag är mycket medveten om att det\r\nsvenska högskolesystemet inte förändras genom att\r\nutbildningsministern knäpper med fingrarna. Så\r\nmycket har jag redan lärt mig.\r\nFör att undvika alla missförstånd vill jag också\r\nsäga till Margitta Edgren att jag förvisso inte avser att\r\nomedelbart riva upp det nuvarande\r\nantagningssystemet. Jag avser att ge direktiv till den\r\ns.k. RUT-utredningen att titta på detta mycket noga\r\noch lägga fram förslag till eventuella förändringar\r\nsom i så fall tidigast kan träda i kraft vårterminen\r\n1996.\r\nJag har inte heller för avsikt att omedelbart utgå\r\nifrån att sådana förändringar leder fram till ett centralt\r\nantagningssystem. Jag delar uppfattningen att det är\r\nönskvärt att man så långt som möjligt kan ha ett lokalt\r\nantagningssystem. Men jag anser att det bör vara\r\nlikvärdigt. Det måste förhindra godtycke. Studenterna\r\nmåste veta vad som gäller, och det gör de inte i dag.\r\nDet är detta som verkligen oroar mig.</pre><pre>Anf.  167  MARGITTA EDGREN (fp)\r\nreplik:\r\nHerr talman! Det finns exempel på miljöer där\r\nman på eget initiativ har hittat just den goda karamell\r\nsom Carl Tham beskriver. Det gäller Linköpings och\r\nKarolinskas sätt att anta läkarstuderande.\r\nLåt oss titta på andra saker i högskolan som jag\r\nanser lika viktiga att följa. Det gäller t.ex. vilket\r\nansvar högskolorna tar för att barn i grundskola och\r\ngymnasium får en positiv syn på naturvetenskap,\r\nteknik och forskning. Hur tar de till vara\r\nforskningsintresserade ungdomar som valt att\r\ngenomföra grundutbildning vid de nya högskolorna.\r\nAgerar högskolorna själva internt så att de kan stå\r\nsom modeller för ett demokratiskt och utvecklande\r\nledarskap? Hur kan högskolorna bidra till\r\nkompentensutvecklingen i arbetslivet? Hur underlättas\r\nfortbildning och vidareutbildning av\r\nyrkesverksamma?\r\nTänk på att ett modernt stålvalsverk innehåller lika\r\nmycket elektronik som en jumbojet! Stålarbetare är\r\nförvisso inga piloter. Men de behöver oerhört mycket\r\nfortbildning och vidareutbildning.\r\nTill sist. Ta reda på, följ och agera för att\r\nhögskolorna aktivt utvecklar distansutbildningar, inte\r\nminst med tanke på den snabba informationstekniska\r\nutvecklingen. Det finns oerhört många frågor kvar\r\nsom väl förtjänar att penetreras närmare av\r\ndepartement, minister, regering och riksdag.</pre><pre>Anf.  168  BENGT SILFVERSTRAND (s):\r\nHerr talman! Mellan 1980 och 1993 ökade\r\nförädlingsvärdet inom den kunskapsintensiva\r\nindustrin i Sverige med 40 %, medan positionerna för\r\nden kapitalintensiva respektive den arbetsintensiva\r\nindustrin var i stort sett oförändrade. Detta säger\r\negentligen det mesta om dagens och morgondagens\r\nutbildningsbehov.\r\nSveriges position i den internationella\r\narbetsfördelningen har gradvis försvagats. För att\r\nuppnå förbättrad konkurrenskraft och därmed en god\r\nekonomi krävs ett högt kunskapsinnehåll i\r\nproduktionen och kompetenta välutbildade löntagare.\r\nDet gäller hela arbetslivet, privat som offentlig sektor.\r\nIntresset för högre studier har förvisso ökat kraftigt.\r\nVi följer härvidlag ganska väl den internationella\r\nutveckling som är ett resultat av ökade krav på högre\r\nutbildning i arbetslivet. Att antalet sökande till\r\nhögskolestudier accelererat så snabbt i Sverige under\r\n90-talet sammanhänger förstås också med situationen\r\npå arbetsmarknaden.\r\nOm den totala tillströmningen av studerande till\r\nhögskolorna är stark har ökningstakten vad gäller\r\nteknisk och matematisk-naturvetenskaplig utbildning\r\nvarit svagare. Detta förhållande torde kräva särskild\r\nuppmärksamhet mot bakgrund av att det just är inom\r\ndessa områden som de stora utbildningsbehoven\r\nföreligger om Sverige skall kunna bevara och stärka\r\nsin internationella konkurrenskraft.\r\nDen starka expansionen av den högre utbildningen\r\ninleddes faktiskt av en socialdemokratisk regering\r\nsom också gick i spetsen för avreglering och\r\ndecentralisering av verksamheten.\r\nDen borgerliga regeringen har förvisso delvis\r\nfortsatt på den inslagna vägen, men det\r\nfrihetsdraperade utbildningsfordonet har tidvis\r\nframförts i så hög fart att färden blivit vinglig och\r\nbitvis närmast påmint och Janne Vängmans väg hem\r\nefter lördagsdansen.\r\nResultatet av denna överpolitiserade utbildnings-\r\noch forskningspolitik blir nu alltmer uppenbart. Det\r\när långt ifrån bara socialdemokrater som kritiserar\r\nsystemets brister. I boken Den svenska högskolan\r\nanvänder professorn vid Uppsala universitet Stig\r\nStrömholm starka ord om vad han kallar\r\ndecentraliseringsmode och avregleringsentusiasm.\r\nHan skriver bl.a.: \"I vårt fattiga och folkfattiga land är\r\n?riket´en heroisk seger över fattigdom, splittring och\r\navstånd som endast de okunniga hånar. Det är\r\nologiskt och löjeväckande när samma debattörer som\r\nivrar för att vårt högskoleväsen skall hålla  vad de\r\nkallar internationell standard (den i Oxford, Neapel,\r\nTirana eller Heidelberg) indignerat avvisar tanken att\r\nrättsäkerhetsnivån skall vara densamma i Borås som i\r\nGävle, i Ronneby som i Växjö.\"\r\nDet är just den urholkade rättsäkerheten vid\r\nantagning och resurstilldelning till högre studier som\r\nger anledning till särskilda och skyndsamma åtgärder.\r\nDet var befriande att höra Margitta Edgren visa\r\ninsikt i att det finns brister i systemet. Men senare\r\ngjorde hon i en replik till utbildningsministern något\r\nav en reträtt. Nu behövs det klara signaler. Det tar ju\r\nlitet tid innan man kan göra förändringarna i systemet.\r\nDå är det viktigt att sådan övergrepp som nu har skett\r\npå den juridiska fakulteten i Lund inte upprepas. På\r\nsitt kommande sammanträde bör man definitivt dra\r\ntillbaka beslut som innebär att man utestänger elever\r\nsom vill komplettera sina gymnasiestudier genom\r\nt.ex. kommunal vuxenutbildning. Jag tycker att vi har\r\nfått ett sådant besked. Då borde vi vara eniga om att\r\ndet faktiskt behövs förändringar i systemet.\r\nDen borgerliga regeringens försök till\r\nkategoriklyvning mellan nationella universitet och\r\nregionala högskolor har mött starka reaktioner både\r\ninom och utanför högskolevärlden. De mindre och\r\nmedelstora högskolorna har kommit att få allt större\r\nbetydelse för utvecklingen i den region i vilken de är\r\nlokaliserade. Detta gör inte dessa högskolor regionala.\r\nI själva verket är deras karaktär av nationella\r\nhögskolor med omfattande nationella och\r\ninternationella kontakter en förutsättning för deras\r\nregionala betydelse.\r\nDet är nu hög tid att lägga fast huvuddragen i hur\r\nforskningen bör byggas ut vid de mindre och\r\nmedelstora högskolorna under 90-talet. Målet bör vara\r\natt skapa en bas för kontinuerlig\r\nforskningsverksamhet såväl i samverkan med\r\nfakulteterna vid moderuniversiteten som med resurser\r\nför forskning på eget programansvar.\r\nAndra viktiga uppgifter för en socialdemokratisk\r\nregering är att ta itu med den sociala snedrekrytering\r\nsom förutom att den är orättvis utgör ett slöseri med\r\nmänsklig kompetens. Ett reformerat\r\nstudiestödssystem är en betydelsefull faktor i det\r\nsammanhanget.\r\nDen starka centraliseringen och politiseringen av\r\nberedningsprocessen för högskolefrågor har skapat\r\nonödiga problem och motsättningar. För att lösa dessa\r\nproblem krävs en sammanhållen myndighet och en\r\nklarare ansvarsfördelning mellan departement och\r\nmyndighetsnivå.</pre><pre>Anf.  169  PER UNCKEL (m) replik:\r\nHerr talman! Jag har egentligen bara tre frågor till\r\nBengt Silfverstrand. Han började med att säga att den\r\nförra regeringen inte har gjort tillräckligt för att\r\nfrämja intresset för teknik och naturvetenskap. Skulle\r\nBengt Silfverstrand något vilja kommentera den just\r\navtågade utbildningsministerns uttalande att\r\nregeringen gjort för mycket för att främja teknik och\r\nnaturvetenskap på bekostnad av kulturvetenskap?\r\nMin andra fråga har att göra med Bengt\r\nSilfverstrands intresse för att främja de mindre och\r\nmedelstora högskolorna. Jag undrar om Bengt\r\nSilfverstrand kunde upplysa mig i all korthet om hur\r\ndenna strävan främjas av att 1,2 miljarder av de\r\nforskningsmedel som nu är tilldelade till de mindre\r\noch medelstora högskolorna - från en av de\r\nforskningsstiftelser som jag nyss diskuterade med\r\nCarl Tham - kommer att försvinna, om Carl Tham\r\nlyckas i sitt uppsåt att avveckla dessa stiftelser.\r\nMin tredje fråga är: Bengt Silfverstrand säger sig\r\nlikväl vilja öka forskningen vid de mindre och\r\nmedelstora högskolorna. Hans utbildningsminister har\r\nemellertid just verifierat att forskningen totalt sett\r\nkommer att minska i riket. Skulle Bengt Silfverstrand\r\ni någon mån vilja upplysa oss om hur förstärkningen\r\nav de mindre och medelstora högskolornas forskning\r\negentligen skall finansieras inom ramen för en\r\nminskande budgetram?</pre><pre>Anf.  170  BENGT SILFVERSTRAND (s)\r\nreplik:\r\nHerr talman!  Per Unckel har tackat mig för mina\r\ninsatser i en högskolestyrelse där han avvecklade\r\nallmänföreträdarna under en tid när riksdagen inte\r\nkunde samlas. Jag vill nu först kvittera detta med att\r\nhälsa Per Unckel välkommen i sin nya roll som\r\nbackbencher i utbildningspolitiken. Entusiasmen finns\r\nkvar, och det tycker jag är positivt.\r\nJag skall sedan mycket klart svara på hans frågor.\r\nJag har inte kritiserat den borgerliga regeringen för att\r\nha gjort sig skyldig till några särskilda försummelser i\r\nsatsningarna på den tekniska utbildningen. Jag\r\nkonstaterar att det är ett problem att vi behöver fler\r\nsom satsar på teknisk utbildning. Det handlar då inte\r\nbara om ekonomiska resurser utan också om en\r\nattitydförändring.\r\nNär det gäller de mindre och medelstora\r\nhögskolorna har det funnits en majoritet i riksdagen\r\nför att de skall kunna få forskning på eget\r\nprogramanslag och på den vägen få ökade resurser.\r\nDet har hela tiden funnits en majoritet för detta, men\r\ntyvärr vek sig centern under den tid när den var\r\nberoende av det moderata utbildningsdepartementet.\r\nVi ämnar återkomma till detta.\r\nVidare vill jag på samma sätt som Carl Tham\r\nkonstatera att det här inte har fastlagts några ramar för\r\nforskningen för kommande år. Det skall vi ta ställning\r\ntill när vi har fått hela bilden klar och vi vet om det\r\nfinns möjligheter att förändra de stiftelser som tillkom\r\npå mycket underliga vägar med medel som tillhör det\r\nallmänna pensionssystemet.\r\nDet är lätt att här tala om löntagarfonderna. Det\r\nkanske låter litet mera politiskt kontroversiellt och\r\npassar en borgerlig syn, men vad det handlar om är att\r\nman har tagit 30 miljarder kronor från\r\npensionssystemet, dvs.. av offentliga medel, och det\r\när det som jag kritiserar.</pre><pre>Anf.  171  PER UNCKEL (m) replik:\r\nHerr talman!  Bengt Silfverstrand har alldeles rätt\r\ni att pengarna låg i pensionssystemet. Det har vi\r\nmånga gånger talat om. Det var de pengar som den\r\nförra regeringen dessförinnan hade stulit från Sveriges\r\nföretag. Det är på den vägen som de har kommit,\r\nBengt Silfverstrand. En hund är en hund, och en katt\r\när en katt. Fly inte från ansvaret att det var via\r\nlöntagarfonderna som forskningen fick en\r\nförstärkning!\r\nJag tycker egentligen inte att Bengt Silfverstrands\r\nbesvarande av mina frågor var speciellt lyckosamt.\r\nJag gläder mig åt att han inte kritiserade regeringens\r\nsatsning på teknik och naturvetenskap. Det gjorde\r\nemellertid hans chef och herre utbildningsministern i\r\nsin första intervju. Han kritiserade oss för att lägga för\r\nstor tonvikt vid detta och försumma\r\nkulturvetenskaperna.\r\nSkulle Bengt Silfverstrand i ett andra försök vilja\r\nkasta litet ljus över hur den socialdemokratiska\r\npolitiken egentligen ser ut? I fråga om de mindre och\r\nmedelstora högskolorna, herr talman, kvarstår alla\r\nmina frågor. Försök ändå, Bengt Silfverstrand, att ge\r\nett litet svar på min första fråga, som lydde: Hur\r\nförstärks forskningen vid de mindre och medelstora\r\nhögskolorna genom att man tar bort 1,2 miljarder?\r\nDet finns ett alldeles kristallklart uttalande från\r\nutbildningsministern om att han just nu ägnar all\r\nmöda åt att försöka dra in forskningsstiftelserna. Det\r\nmåste innebära att pengarna i forskningsstiftelserna\r\ndras in till staten och därmed bort från de mindre och\r\nmedelstora högskolorna. Hur stärks forskningen vid\r\ndessa genom en förlust av 1,2 miljarder kronor?\r\nDen andra delfrågan var: Givet allt detta och en\r\nminskande utgiftsram för forskningen - det måste ju\r\nbli effekten av att ta bort 1,2 miljarder totalt sett från\r\nlöntagarfondsforskningen - hur kommer då den\r\nförstärkning vid de mindre och medelstora\r\nhögskolorna som Bengt Silfverstrand säger sig vilja\r\ngenomföra att finansieras? Om det skall vara någon\r\nrim och reson måste detta innebära att man skall ta\r\npengar från något annat håll. Många runt om i landet\r\när rasande intresserade av vem som skall betala.</pre><pre>Anf.  172  BENGT SILFVERSTRAND (s)\r\nreplik:\r\nHerr talman! Det är alldeles riktigt, Per Unckel,\r\natt en katt är en katt, och ett spöke är ett spöke. Det är\r\nen spökbild som Per Unckel målar upp när han påstår\r\natt socialdemokraterna skulle dra in medel från de\r\nmindre och medelstora högskolorna. Det föreligger\r\ninga som helst planer på detta, utan det handlar om att\r\nman skall undersöka möjligheterna, om riksdagen kan\r\nåterfå sin demokratiska beslutskapacitet och förfoga\r\növer de pengar som en borgerlig regering har tagit\r\nfrån de allmänna pensionsfonderna. Det gäller att\r\nåterställa demokratin. Då kommer det naturligtvis\r\nockså att finnas utrymme för att satsa på de mindre\r\noch medelstora högskolorna. Det är bara att läsa den\r\nsenaste socialdemokratiska motionen, från i våras. Då\r\nskall Per Unckel finna att det här handlar om mycket\r\nrimliga tag. Det finns, som sagt, en majoritet i\r\nSveriges riksdag för detta.\r\nVi står för att det inte skall finnas några A- och B-\r\nlag i högskolevärlden, utan alla skall ha lika\r\nförutsättningar att satsa både på grundutbildning och\r\npå forskning.</pre><pre>Anf.  173  MARGITTA EDGREN (fp)\r\nreplik:\r\nHerr talman!  Nej, Lunds dikeskörning - låt mig\r\nkalla det så - ger mig inte omedelbart anledning att\r\ndra in på något. Tvärtom ser man tydligt att det finns\r\nett samhälle utanför som reagerar och som därigenom\r\nlär ut någonting. Man har i Lund också lärt sig något\r\nav detta. Det betyder att man i fortsättningen både där\r\noch på andra ställen kommer att vara bra mycket mer\r\nförsiktig med hur man utvecklar sina\r\nantagningssystem.\r\nJag skulle vidare vilja avliva en socialdemokratisk\r\nälsklingsmyt, som speciellt Bengt Silfverstrand flera\r\ngånger har tagit upp, nämligen att den borgerliga\r\nregeringen skulle ha missgynnat de nya högskolorna.\r\nDet är en myt.\r\nBudgetåret 1992/93 ökade de forskningsstödjande\r\nåtgärderna till sammanlagt 45 miljoner kronor.\r\nBudgetåret 1993/94 skedde en förstärkning med\r\nytterligare 20 miljoner kronor. Därutöver tillfördes\r\nytterligare 40 miljoner till stöd för nätverk för\r\nforskning och forskarutbildning. Budgetåret 1994/95\r\ntillförs ytterligare 40 miljoner för\r\nforskningssamarbete mellan de nya högskolorna och\r\nnäringslivet.\r\nNågra av de nya högskolorna har efter\r\nkvalitetsbedömning av universitetskanslern dessutom\r\nfått rätt att utfärda magisterexamen. Vi har inte satt\r\nnågon gräns för hur långt de nya högskolorna kan nå.\r\nSnarare sporras de att bli bättre och blir därmed\r\nmotiverade att anordna fler platser och få rätt att\r\nutfärda examina. De får också drivkraft och sporras\r\natt så småningom själva skapa kapacitet och kvalitet\r\nför forskning. Aldrig tidigare har de mindre\r\nhögskolorna fått så mycket statligt stöd för att delta i\r\nforskningsnätverk och samarbete internationellt och\r\nmed svenskt näringsliv.\r\nMedge äntligen, Bengt Silfverstrand, att den myt\r\nsom Bengt Silfverstrand sprider är just en myt!</pre><pre>Anf.  174  BENGT SILFVERSTRAND (s)\r\nreplik:\r\nHerr talman! Jag vill först konstatera att det nog\r\ninte föreligger särskilt stora meningsskiljaktigheter\r\nmellan mig och Margitta Edgren när det gäller\r\nantagningssystemet. Det är bara viktigt att\r\nutbildningsministern gav sitt tydliga besked, så att\r\nman inte ger sig ut på några nya äventyr när det gäller\r\natt försämra möjligheterna för stora kategorier av\r\nstuderande att genomföra högskoleutbildning.\r\nDärvidlag tror jag att jag i varje fall tills vidare har\r\nrätt.\r\nNär det gäller de mindre och medelstora\r\nhögskolorna syftade jag på det beslut som vi tog i\r\nvåras och den proposition som kom från den regering\r\nsom folkpartiet stödde på alla punkter och även ingick\r\ni. Det fanns i den propositionen klara och tydliga\r\nbesked om att universitet och fackhögskolor skulle\r\ninriktas på längre utbildningar med traditionella\r\nakademiska ämnen medan de mindre och medelstora\r\nhögskolornas framtida utveckling föreslogs skola\r\nstyras mot yrkesinriktade utbildningar anpassade för\r\nden omgivande regionens behov.\r\nDetta beslut föranledde en mycket stark kritik.\r\nBl.a. skrev rektorerna i ett brev i april 1994 till\r\nriksdagens utbildningsutskott:\r\n\"Den föreslagna uppdelningen i nationella\r\nuniversitet och regionala högskolor skulle innebära en\r\ndrastisk brytning med det synsätt som hittills legat till\r\ngrund för svensk utbildningspolitik och som med kraft\r\nhävdats av Svenska Högskoleförbundet, där den\r\nsvenska akademiska rektorskonferensen och de nya\r\nhögskolornas rektorskonvent är medlemmar.\"\r\nDet finns alltså fog för kritiken mot att man var på\r\nväg att byta spår och göra en kategoriindelning i den\r\nsvenska högskolevärlden som skulle missgynna de\r\nmindre och medelstora högskolorna. Jag hoppas att\r\nMargitta Edgren med det synsätt som hon nu tydligen\r\nhar kommer att ställa sig bakom den fortsatta\r\ninriktningen, där alla skall vara lika.</pre><pre>Anf.  175  MARGITTA EDGREN (fp)\r\nreplik:\r\nHerr talman! Det finns ingen samstämmighet\r\nmellan Bengt Silfverstrands ambition att införa\r\ncentrala antagningssystem inom högskolan och min\r\nambition att de som nu har getts möjlighet att använda\r\ndetta antagningssystem, med den frihet som det\r\ninnebär, skall kunna utveckla det. De dikeskörningar\r\nsom har gjorts har ändå tillfört hela systemet\r\nnågonting, och misstagen kommer inte att upprepas på\r\nandra håll - man lär sig ju. Som jag sade tidigare,\r\nmåste vi väl utgå från att högskolan själv är en\r\nlärande organisation.\r\nKategoriklyvningen är en myt som Bengt\r\nSilfverstrand odlar när det gäller Folkpartiets och de\r\nandra borgerliga partiernas inställning till de nya\r\nhögskolorna. Det var ett diskussionsunderlag, och det\r\nhar icke fattats några beslut om kategoriklyvning,\r\nvarken på det ena eller på det andra sättet. De stora\r\nsatsningarna på forskning, lärarutbildning och\r\nforskningsstöd till de nya högskolorna talar ett helt\r\nannat språk än det som Bengt Silfverstrand vill\r\npådyvla Folkpartiet och de andra borgerliga partierna.</pre><pre>Anf.  176  BENGT SILFVERSTRAND (s)\r\nreplik:\r\nHerr talman! Några centrala antagningsregler skall\r\ninte återinföras. Däremot skall rättssäkerhet för\r\nstudenterna återinföras i systemet.</pre><pre>Anf.  177  KRISTINA SVENSSON (s):\r\nHerr talman! I tisdags i frågestunden här i\r\nkammaren gav utbildningsministern klara besked om\r\nantagningssystemet, som det senaste replikskiftet\r\nrefererar till. Det var bra att det klart och tydligt sades\r\natt det kommer att förändras, med sikte på\r\ngenomförande fr.o.m. vårterminen 1996. Jag är\r\nmycket glad över att utbildningsministern ytterligare\r\nströk under det beskedet i sitt anförande här i kväll.\r\nAntagningssystemet är bara en av de många frågor\r\nsom en socialdemokratisk utbildningsminister måste\r\nta sig an.\r\nEfter tre år med en borgerlig regering och efter tre\r\når med en moderat utbildningsminister ställs nu stora\r\nförväntningar på den nya regeringen från\r\nhögskolevärlden.\r\nI den heliga valfrihetens namn lyckades den förre\r\nutbildningsministern bana väg för en högskola med\r\nklart elitistiska förtecken. Inflytandet och insynen från\r\nsåväl studenter som allmänföreträdare försvagades.\r\nJag skall ta ett exempel.\r\nNär de nya högskolestyrelserna förordnades i\r\nsomras hade i princip samtliga politiskt\r\nförtroendevalda representanter plockats bort. Per\r\nUnckel underkände folkets valda representanter som\r\nlämpliga i högskolestyrelserna. Det var en ganska\r\nhäpnadsväckande åtgärd, och den vittnar om brist på\r\nrespekt för demokratin. En högskola kan inte leva\r\ninnesluten i ett babelstorn.\r\nFör att högskolan skall utvecklas och för att\r\nforskningsresultat skall kunna nyttiggöras krävs en\r\nlevande dialog med omgivande miljö, såväl med den\r\nakademiska världen som med det omgivande\r\nsamhället. De politiker som satt i högskolestyrelserna\r\nmedverkade i hög grad till att den dialogen blev\r\nfruktbärande.\r\nJag hoppas att den nye utbildningsministern snabbt\r\nkommer att utöka antalet styrelseledamöter, så att\r\nkopplingen till och förankringen i övriga\r\nsamhällssektorer åter garanteras.\r\nEn stor utmaning för den nya regeringen är att ta\r\nsig an den sociala snedrekryteringen till högre\r\nutbildning. Flera talare har berört detta, så jag går inte\r\nnärmare in på det.\r\nDet är med stor tillfredsställelse som jag har\r\nnoterat att Carl Tham kommer att agera för att\r\nförbättra jämställdheten inom högskolan. Högskolan\r\när genomsyrad av gamla, manliga värderingar, och\r\nfast majoriteten av studenterna i grundutbildningen är\r\nkvinnor sållas de bort. Ju högre upp man kommer\r\ninom högskolevärlden, desto färre kvinnor finns där.\r\nPositiv särbehandling vid tjänstetillsättningar är ett\r\nsätt att komma åt problematiken.\r\nUndersökningar från flera universitet visar att\r\nomkring 10 % av de kvinnliga studenterna  utsatts för\r\nsexuella trakasserier. Jag hoppas att den nya\r\nregeringen gör allt som står i dess makt för att ge\r\nstudenter samma skydd som anställda har, dvs. att\r\njämställdhetslagen anpassas för att omfatta även\r\nstudenter.\r\nHerr talman! Låt mig slutligen ta upp frågan om\r\nfasta forskningsresurser till de medelstora\r\nhögskolorna. Det är en nödvändighet för dessa\r\nhögskolor att de fasta forskningsresurserna förstärks.\r\nEn högskola utan forskarutbildning kan lätt stagnera,\r\nkan lätt bli en B-högskola. Grundutbildning och\r\nforskarutbildning är ömsesidigt vitaliserande, där den\r\nena förutsätter den andra. För det omgivande\r\nsamhället är på samma sätt tillgången till forskning en\r\nförutsättning för kompetensutveckling.\r\nCarl Thams inlägg i debatten här i kväll ger\r\nuttryck för att han har en klar insikt i det här\r\nförhållandet, och jag ser fram emot ett förslag - som\r\nnaturligtvis kommer längre fram under året - om fasta\r\nforskningsresurser till de medelstora högskolorna.</pre><pre>Anf.  178  MARGITTA EDGREN (fp)\r\nreplik:\r\nHerr talman! Jag delar Kristina Svenssons\r\nuppfattning att det är nödvändigt att relevanta\r\nsamhällsintressen också finns representerade i\r\nuniversitetens styrelser. Det gör jag på flera grunder.\r\nDels har jag erfarenhet av att sitta i en styrelse och\r\ntillsammans med riksdagskolleger där driva vissa\r\nfrågor som för tillfället inte är opportuna, t.ex.\r\njämställdheten. Dels har jag lärt mig mycket av\r\njämställdhetsforskaren Derek Book i Amerika, som\r\nhar skrivit artiklar om att ett universitet och en\r\nhögskola måste förtjäna samhällets förtroende för att i\r\nlängden kunna behålla sin frihet. Där tror jag också att\r\nrelevanta samhällsintressen i styrelserna spelar en\r\nviktig roll.\r\nSocial snedrekrytering tas upp i den senaste\r\nårsrapporten från universitet och högskolor. Man\r\nrefererar där till den utredning som Robert Erikson\r\noch Jan O. Jonsson gjorde. Vi tror kanske att det är\r\nenkelt att komma till rätta med den sociala\r\nsnedrekryteringen, men trots att man har arbetat med\r\nfrågan under de senaste 25 åren har förändringarna\r\nvarit mycket små. Utredarna menar att förändringar i\r\nantagningssystem, regionala högskolor och införande\r\nav komvux inte har haft någon nämnvärd effekt. Det\r\när fortfarande tre dominerande faktorer som\r\nbestämmer rekryteringen, nämligen föräldrarnas yrke,\r\nutbildningsnivån i hemmet och familjeekonomin.\r\nLåt oss vara överens om att detta är ett viktigt\r\nområde och att vi måste hantera det, även om det inte\r\när lätt. Det finns framför allt inte någon enstaka knapp\r\natt trycka på.</pre><pre>Anf.  179  KRISTINA SVENSSON (s)\r\nreplik:\r\nHerr talman! Det är ingen som har påstått att det\r\när lätt att komma till rätta med det här. Vi som sitter\r\nhär i kammaren och deltar i debatten är alla mycket\r\nväl medvetna om svårigheterna. Men man får inte ge\r\nupp, utan det gäller att ta krafttag. Jag är övertygad\r\nom att den nye utbildningsministern kommer att ägna\r\nmycken kraft åt detta. Jag hoppas att det tillsätts en\r\ngrupp som kommer att jobba specifikt med den här\r\nfrågan.\r\nJag tycker också att satsningen på ett öppet\r\nuniversitet, kopplat till folkbildning, som vi hört talas\r\nom och läst om i tidningarna, kan göra att man hittar\r\ningångar i problematiken. Men det är inte lätt - det\r\nvet vi av erfarenhet.\r\nDen första delen av Margitta Edgrens replik var\r\nmärklig. Den fråga som jag måste ställa är: Hur kunde\r\nni gå med på att politikerna slängdes ut ur\r\nhögskolestyrelserna?</pre><pre>Anf.  180  MARGITTA EDGREN (fp)\r\nreplik:\r\nHerr talman! Vem har sagt att vi har gått med på\r\ndet?</pre><pre>Anf.  181  KRISTINA SVENSSON (s)\r\nreplik:\r\nHerr talman! Det var ju ett mycket intressant svar.\r\nRättsfrågor</pre><pre>Anf.  182  GUN HELLSVIK (m):\r\nHerr talman! När den borgerliga regeringen\r\ntillträdde i oktober 1991 framgick det tydligt av\r\nregeringsförklaringen att vi lade stor vikt vid att bryta\r\nutvecklingen mot allt fler brott för att öka allas\r\ntrygghet i samhället. Vår regeringsförklaring gav\r\nkonkreta besked om åtgärder som skulle vidtas för att\r\nöka rättstryggheten. Det är med stolthet som jag i dag\r\nkan konstatera att vi uppfyllt alla löften vi gav och\r\nlitet till.\r\nDe förändringar vi genomfört har nästan\r\nundantagslöst mött motstånd från socialdemokraterna.\r\nDen renovering av en förfallen kriminalpolitik som vi\r\nsteg för steg genomfört behöver fullföljas. Därför kan\r\njag inte låta bli att oroa mig för vad som skall hända\r\nunder denna regeringsperiod. Motståndet mot våra\r\nreformer och den brist på engagemang och visioner\r\ninom kriminalpolitiken som är så märkbar i\r\nSocialdemokraternas regeringsförklaring är grunden\r\nför min oro.\r\nFör Moderata samlingspartiet är kampen mot\r\nnarkotika oeftergivlig. När vi drev igenom ett\r\ntotalförbud mot narkotika röstade Socialdemokraterna\r\nemot detta. Våra regler har nu varit i kraft i litet mer\r\nän ett år, och vi kan redan se den självklara effekten -\r\nfler unga människor fångas upp på ett tidigt stadium.\r\nMånga människor förskonas därmed från att bli\r\nframtida offer för narkomaners brott.\r\nTrots det självklara i vår narkotikapolitik uttalade\r\nden nuvarande statsministern i valrörelsen, att han och\r\njag alltid har haft olika uppfattning i fråga om\r\nnarkotikapolitik. Regeringsförklaringen innehöll inte\r\nheller ett ord om kampen mot narkotika.\r\nJustitieminister Laila Freivalds har i och för sig sagt\r\natt den svenska narkotikapolitiken inte skall\r\nförändras, men när hon i en DN-intervju säger sig inte\r\ntro \"att liberaliseringstendenserna  som dykt upp på\r\nkontinenten har någon möjlighet att slå igenom här\"\r\när det aningslöst och oroande. Vi svenskar är inte\r\nannorlunda än andra, och om vi inte dagligen och\r\nstundligen bekämpar liberaliseringstendenserna så\r\nkommer vi att förlora kampen.\r\nNär Socialdemokraterna i början av 1980-talet\r\ninförde obligatorisk halvtidsfrigivning skedde detta\r\nför att hålla kostnaderna för kriminalvården nere. Att\r\nkriminaliteten ökade var en av oss moderater\r\nförutsedd effekt och en grund för att vi motsatte oss\r\nförslaget. I och med att vi kom i regeringsställning\r\nfick vi möjlighet att riva upp den socialdemokratiska\r\nreformen och återinföra en fakultativ\r\ntvåtredjedelsfrigivning. Effekterna har inte uteblivit.\r\nDet finns ett direkt samband mellan den kraftiga\r\nnedgången av bank- och postrån och den längre tid\r\nsom brottslingen i dag vistas i fängelse. I olika\r\nsammanhang har justitieminister Laila Freivalds\r\npåstått att vår lagändring, som hennes partikolleger\r\ngick emot i riksdagen, egentligen är hennes förslag\r\noch inte aktuellt att ändra. För att uttrycka det vänligt\r\nkan jag säga att jag blev konfunderad över hennes\r\nuttalande.\r\nNär Laila Freivalds avgick som justitieminister\r\n1991 fanns det ett förslag som gick ut på att\r\nhalvtidsfrigivningen skulle slopas utan att vi skulle ha\r\nfler på våra fängelser. Var och en kan då förstå att\r\nhalvtidsfrigivningen skulle ersättas med en annan\r\nform av frigivning, nämligen frigivningspermission.\r\nSå var det med likheten mellan Laila Freivalds och\r\nmitt förslag.\r\nVad gäller Laila Freivalds uttalande att de nu\r\ngällande reglerna om fakultativ\r\ntvåtredjedelsfrigivning skall bestå hade jag önskat att\r\nfå höra Laila Freivalds förklara hur detta går ihop\r\nmed vad som sägs i den socialdemokratiska\r\nkriminalpolitiska stategi som redovisades i somras.\r\nEnligt denna skall den villkorliga frigivningen vara\r\nobligatorisk, vilket bl.a. innebär att betydelsen av att\r\nsköta sig under fängelsevistelsen minskar. Där talas\r\nockså om att minska den tid som de dömda tillbringar\r\ndirekt på anstalt. Kombinera detta med\r\nsocialdemokraternas krav på minskade anslag till\r\nkriminalvården, och det blir uppenbart att\r\nSocialdemokraterna tänker urholka\r\ntvåtredjedelsreformen.\r\nI den socialdemokratiska regeringsförklaringen\r\nsägs att humaniteten i kriminalvården skall\r\nåterupprättas. Det har också poängterats av Laila\r\nFreivalds i olika intervjuer, och det antyds i olika\r\nsammanhang att upproret på Tidaholmsfängelset\r\nberor på den borgerliga kriminalpolitiken. Laila\r\nFreivalds borde ha varit här i kväll för att ge oss svar\r\npå frågan vad upproren på samma anstalt vid mitten\r\nav 1970- och 80-talen berodde på, eftersom det vid\r\ndessa tidigare tillfällen var den socialdemokratiska\r\nkriminalpolitiken som gällde.\r\nI den av mig tidigare åberopade DN-intervjuen\r\nsäger Laila Freivalds att trots att fängelsetiden kan\r\nanvändas för att förebygga brott har utvecklingen inte\r\ngått framåt. Som exempel nämner hon effektiva\r\nbehandlingsmetoder, som måste tas i bruk för män\r\nsom misshandlar kvinnor. Samtidigt med DN-\r\nintervjun fanns i Expressen en artikel om Jan-Erik\r\nsom under de borgerliga regeringsåren dömts till\r\nfängelse. Han hade deltagit i projekt Frideborg under\r\nsin tid på Norrköpingsanstalten och ansågs nu fungera\r\ni sin relation till sambon, den blivande hustrun. Jan-\r\nErik säger: \"Jag är dömd tidigare, men då har dom\r\noch straff inte medfört någon eftertanke. Det har bara\r\nvarit ´tack och adjö och ut´.\"\r\nLägg till detta att det var jag och inte min\r\nföreträdare som initierade Fängelseutredningen, som\r\nbl.a. syftar till att förbättra möjligheterna att ge\r\nfängelsevistelsen ett vettigt innehåll.\r\nEn första förutsättning för en vettig verksamhet på\r\nvåra fängelser är narkotikafrihet. För detta finns ett\r\nfärdigt av Lagrådet granskat förslag. Jag undrar därför\r\nnaturligtvis när regeringen kommer att fatta beslut om\r\nen proposition i enlighet med den tidigare regeringens\r\nförslag.\r\nJag hade sett fram emot att få svar på mina frågor\r\noch att få ta del av Laila Freivalds visioner avseende\r\nen fortsatt utveckling av kriminalpolitiken för allas\r\ntrygghet i samhället. Men det är tydligen så att jag och\r\nandra får vänta, eftersom Laila Freivalds tagit tillbaka\r\nsin anmälan att delta i kvällens debatt.</pre><pre>Anf.  183  ALICE ÅSTRÖM (v):\r\nHerr talman! För två veckor sedan läste jag en\r\nintervju med den nya justitieministern där hon sade att\r\ndet inte fanns någon större skillnad mellan\r\nsocialdemokratisk  kriminalpolitik och den\r\nkriminalpolitik som den borgerliga regeringen bedrev.\r\nMen både jag och ministern måste ju veta att när\r\nModeraterna övertog ansvaret för kriminalvården så\r\ninnebar det en inriktning med övergång från vård till\r\nstraff. Det gällde att låsa in så många som möjligt,\r\noch Sverige blev ett av de länder i världen som\r\nprocentuellt sett har flest intagna. Jag anser att vi nu\r\nmåste gå tillbaka till en human vård- och\r\nbehandlingsinriktad kriminalpolitik, som söker\r\nalternativ till inlåsning, och att de som vi låser in får\r\nen adekvat behandling. Sverige var länge känt som ett\r\nföregångsland i sina strävanden att humanisera\r\nkriminalvården och i sina strävanden att söka\r\nalternativ till frihetsberövande.\r\nSamhällstjänst, kontraktsvård och elbojor är\r\nalternativ som har införts, men detta bör utvecklas\r\nvidare. Arbetet med att ta fram även andra alternativ\r\nmåste intensifieras. Fängelse som påföljd är det\r\nsämsta och dyraste alternativet. Det är beklagligt att\r\nutvecklingen mot bättre alternativ har gått så sakta,\r\noch efter Laila Freivalds uttalande ser det ut som om\r\ndet kommer att fortsätta i denna lugna takt.\r\nDet vi dag kan konstatera är att våra fängelser till\r\nstor del är fyllda av socialt handikappade människor,\r\nsom har stulit, misshandlat eller begått alkohol- eller\r\nnarkotikarelaterade brott.\r\nFrihetsstraffets skador på individen är väl\r\ndokumenterade. Samhällets syn på frihetsberövande\r\nsom ett allvarligt brott framgår av att enligt\r\nbrottsbalken olaga frihetsberövande kan ge upp till tio\r\nårs fängelse. Att förvara brottslingar i fängelse är\r\nmycket kostsamt. Skillnaden mellan fängsligt förvar\r\noch frivård är hundratusentals kronor per år och\r\nindivid - förutom kostnaden för en större\r\nåterfallsfrekvens i brottslighet med fängelse som\r\npåföljd.\r\nHerr talman! En ny och växande grupp internerade\r\när de psykiskt sjuka. Konsekvensen av den\r\nlagförändring som beslutades våren 1991 om en\r\nstriktare definition av begreppet \"psykisk störning\"\r\nhar medfört att antalet psykiskt störda som får avtjäna\r\nfängelsestraff i dag ökar. Att antalet psykiskt störda\r\nsom är föremål för kriminalvården ökar är delvis ett\r\nresultat av den ofullständiga reform som avvecklingen\r\nav institutionerna för psykiskt sjuka inneburit.\r\nReformen är ofullständig därför att man inte har gett\r\ndessa människor förutsättningar att klara ett värdigt\r\nliv ute i samhället.\r\nDessa förhållanden innebär en större påfrestning\r\npå kriminalvården, när det gäller både utbildning av\r\npersonal och utveckling av vård och behandling. Som\r\nexempel kan jag nämna att en undersökning av Mc\r\nLellan om behandlingsmetoder för intagna med drog-\r\noch alkoholproblem gett resultatet att det\r\nbehandlingsprogram som visat sig vara bra för\r\nmajoriteten av narkotikamissbrukare inte bara var\r\nverkningslöst utan försämrade tillståndet för dem som\r\näven hade en djup psykisk sjukdom.\r\nDet är beklagligt att den nya regeringen tydligen\r\nskall fortsätta inlåsningen. Min och Vänsterpartiets\r\nförhoppning har varit att vi gemensamt skulle kunna\r\nvrida kriminalpolitiken rätt.\r\nHerr talman! Ungdomar i fängelse är ett\r\nmisslyckande. Inte tänker väl justitieministern godta\r\nden proposition som ligger i justitieutskottet och som\r\nskulle medföra en skärpning av lagen, så att färre\r\nungdomar tas om hand inom socialtjänsten? Den\r\ngamla regeringen, som justitieministern har sagt sig\r\nstödja, har lagt ett ganska tajt förslag, som jag inte\r\nkan se ger något utrymme för socialtjänsten att kunna\r\nge adekvat och lämplig behandling. Det skall nu gå så\r\nfort att individuella hänsyn blir omöjliga att ta.\r\nVänsterpartiet ser det som inhumant och som en\r\ninriktning mot ett strafftänkande när man i detta\r\nsammanhang så intensivt markerar legaliteten och\r\nlikheten inför lagen. Det är unga människor det gäller,\r\noch här bör samhället i första hand satsa på vård och\r\nbehandling.\r\nFängelsestraff måste ses som ett samhälleligt\r\nmisslyckande. Fängelserna har i dag inga resurser att\r\nbehandla eller vårda unga brottslingar. De\r\nförändringar som nu föreslås leder till ett ökat antal\r\nunga i fängelse som kommer att stå utan sådan hjälp.\r\nDessa resurser finns, även om de är knappa, inom den\r\nsociala institutionsvården. Det är därför som unga\r\nbrottslingar skall ges behandling inom socialtjänsten.\r\nHerr talman! Jag skall sedan ta upp en fråga som\r\nligger litet vid sidan av men som är väldigt aktuell i\r\ndag. Berith Eriksson från Vänsterpartiet, frågade i\r\ndecember förra året Birgit Friggebo vilka åtgärder\r\nregeringen på kort och på litet längre sikt var beredd\r\natt vidta för dem som hade tagits i förvar enligt\r\nutlänningslagen, så att dessa inte skulle placeras i\r\nhäkten och polisarrester. Det är en skam för ett\r\nsamhälle som gör anspråk på att vara civiliserat att\r\niförvartagna vuxna som inte har begått något annat\r\nbrott än att söka skydd undan förföljelse placeras i\r\nhäkten och polisarrester, där de i de flesta fall\r\nbehandlas på samma sätt som de häktade. Vi har nu\r\ntvå kvällar i rad på TV:s Aktuellt kunnat se reportage\r\nsom visar att just nu sitter 20 personer som tagits i\r\nförvar på Kronobergshäktet. När kommer denna\r\nkränkande behandling av skyddssökande människor\r\natt upphöra? Jag och Vänsterpartiet anser att det är\r\nnödvändigt att snarast införa en lagregel som\r\nförbjuder att vuxna asylsökande som tagits i förvar\r\nplaceras i häkten eller polisarrester. Jag förutsätter att\r\nregeringen omedelbart tar itu med den frågan.</pre><pre>Anf.  184  GUN HELLSVIK (m) replik:\r\nHerr talman! Det är intressant att Alice Åström\r\nfrån Vänsterpartiet och jag från Moderata\r\nsamlingspartiet står här och ställer frågor till\r\nregeringen. Men det finns ingen representant för\r\nregeringen eller för det socialdemokratiska partiet\r\nsom anser att rättsfrågorna är så viktiga att det finns\r\nskäl att nu vara närvarande i kammaren.\r\nMen även Alice Åström och jag har litet olika\r\nuppfattningar, varför det finns skäl även för oss att\r\nföra en viss diskussion.\r\nJag noterade att Alice Åström prisade den gamla\r\nsocialdemokratiska kriminalpolitiken. Jag tycker då\r\natt det finns skäl att poängtera att under de 40 år som\r\ndominerades av den gamla socialdemokratiska\r\nkriminalpolitiken hade vi en ökning av kriminaliteten\r\ni Sverige med 500  %.\r\nDen som vill fortsätta med en sådan politik har\r\ninte särskilt stora känslor för våra presumtiva\r\nbrottsoffer.</pre><pre>Anf.  185  ALICE ÅSTRÖM (v) replik:\r\nHerr talman! I dag finns det ingen kriminologisk\r\nforskning som visar att just hårdare straff skulle leda\r\ntill en minskad brottslighet.\r\nMan skall verkligen ta hänsyn till brottsoffren. Det\r\när en av de viktiga frågorna under denna\r\nmandatperiod.\r\nEn sak som man kan göra för att minska antalet\r\nbrottsoffer är att man ser till att de kriminella får vård\r\noch behandling, så att de inte återfaller till\r\nkriminalitet efter fängelsevistelsen.\r\nJag är helt överens med Gun Hellsvik om att det är\r\nmycket synd att justitieministern inte finns här i dag\r\noch kan ge oss svar på de frågor som vi har.</pre><pre>Anf.  186  GUN HELLSVIK (m) replik:\r\nHerr talman! Vi skall ha klart för oss att det trots\r\nallt är en mycket liten del av dem som begår brott\r\nsom hamnar i fängelse. De flesta får helt andra\r\npåföljder. Det handlar till en mycket stor del om\r\npersoner som har varit föremål för en mängd andra\r\nåtgärder innan de över huvud taget hamnade i\r\nfängelse.\r\nDet som jag genomförde under den förra\r\nmandatperioden, med fullt stöd av de övriga\r\nborgerliga partierna, bör visa att vi verkligen är ute\r\nefter att finna bättre metoder. Det var den borgerliga\r\nregeringen som införde den elektroniska\r\növervakningen. Den hade Laila Freivalds kunnat\r\ninföra tidigare. Det fanns ett sådant förslag, men man\r\nmotsatte sig genomförandet. Jag såg däremot till att vi\r\nmycket snabbt fick igenom en elektronisk\r\növervakning.\r\nVi måste vara klara över att en mycket stor del av\r\ndem som sitter i våra fängelser är människor som de\r\npresumtiva brottsoffren behöver skyddas mot.</pre><pre>Anf.  187  ALICE ÅSTRÖM (v) replik:\r\nHerr talman! Jag skall ge Gun Hellsvik en eloge\r\nför att hon införde en elektronisk övervakning. Varje\r\nalternativ till fängelse är en utveckling framåt.\r\nGun Hellsvik säger också att det finns vissa\r\nbrottslingar som vi i dag måste ha inlåsta. Det har\r\nskett en mycket stor ökning av antalet brottslingar på\r\nde slutna anstalterna under Gun Hellsviks tid. De\r\nsäkerhetsåtgärder som man har vidtagit för dessa\r\nmänniskor på fängelset kommer att skapa ännu\r\nfarligare brottslingar.\r\nDen dagen dessa människor lämnar fängelset\r\nriskerar vi att få brottsoffer som råkar mycket mer illa\r\nut. Därför är det så viktigt att man på fängelserna nu\r\nverkligen sätter i gång ett intensivt arbete med\r\nbehandling för dessa människor, att man gör\r\nindividuella behandlingsplaner och att man inte låter\r\nnågra försök vara oprövade.</pre><pre>Anf.  188  ROLF ÅBJÖRNSSON (kds):\r\nHerr talman! Sverige har under den gångna\r\nmandatperioden tagit sig igenom sin värsta\r\nekonomiska kris i modern tid, kanske någonsin. 1992\r\nuppgick konkurserna till drygt 22 000. Det kan\r\njämföras med antalet konkurser under 70- och 80-\r\ntalen som pendlade mellan 4 000 och 8 000 per år.\r\n1994 kommer konkurserna sannolikt att stanna på ca\r\n15 000.\r\nKrisen har makroekonomiska orsaker som går\r\ntillbaka till strukturella problem, konstituerade under\r\ntiden efter mitten av 1960-talet. De välståndsskapande\r\ninstitutionerna, regelverket som bestämmer mänsklig\r\nsamverkan, har gradvis eroderats, så att vi i dag, med\r\nprofessor Johan Myhrman på Handelshögskolan i\r\nStockholm, kan tala om en förstenad ekonomi.\r\nÅr 1993 bröts den stigande konkurstrenden, och\r\n1994 är konkurserna i kraftigt avtagande. När det\r\ngäller konkurser som berör anställda och som sålunda\r\ninnefattar rörelser är minskningen på årsbasis troligen\r\növer 50 %. Den akuta krisen på företagsnivå är\r\nsåledes över. Nu gäller det att vårda uppgången och\r\nmedverka till att utveckla det svenska näringslivet,\r\nframför allt små och medelstora företag, vilka i\r\nmodern tid nästan har slagits ut. Vår uppgift därutöver\r\när att lösa statens akuta ekonomiska problem, om vi\r\nskall återfå en välståndsskapande industrination.\r\nKrisen har blottlagt många ofullkomligheter i vårt\r\nekonomiska system. Vi har i vårt land fått in en\r\nallvarlig ekonomisk kriminalitet som vi tidigare har\r\nvarit nästan helt förskonade ifrån. I det svenska\r\nnäringslivet opererar personer och organisationer som\r\nhar det sönderfallande rättssystemet som affärsidé.\r\nGenom dessa aktörer undandras den offentliga sektorn\r\nmiljardvärden. Konkurrensförhållanden snedvrids.\r\nVåld och irreguljära indrivningsmetoder frodas, och\r\nytterst undandras delar av samhället all demokratisk\r\nkontroll.\r\nI slutet av 80-talet var kampen mot den\r\nekonomiska brottsligheten i det närmaste obefintlig.\r\nGenom riksdagens justitieutskott har missförhållanden\r\nfr.o.m. 1991 uppmärksammats, och aktiva åtgärder\r\nhar vidtagits för att komma till rätta med dem. På\r\nriksdagens bord ligger i dag riksdagens revisorers\r\nförslag till insatser mot den ekonomiska\r\nbrottsligheten. Revisorerna har enligt min mening\r\ngjort en föredömlig genomgång av rättssamhällets\r\ntillkortakommanden beträffande den ekonomiska\r\nbrottsligheten, och förslagen till förbättringar är\r\nkraftfulla och adekvata. Det finns anledning att\r\nåterkomma till revisorernas rapport efter\r\nutskottsbehandlingen. I denna allmänna debatt skulle\r\njag emellertid vilja peka på några mera övergripande\r\nfenomen av vikt för att motverka illojala beteenden i\r\nnäringslivet.\r\nI en fri marknadsekonomi bygger handeln med\r\nvaror och tjänster på frivilliga avtal som grundas på\r\nförtroende parterna emellan. Rättsordningen med sina\r\nrättsregler och reglerande tvång via poliser, domstolar\r\noch kronofogdemyndigheter utgör endast ett\r\nmarginellt inslag för att upprätthålla rättsordningens\r\ngiltighet. Rättsordningen eller rättsreglerna gäller\r\ndärför att människorna anser att de gäller. Detta är en\r\nsocialpsykologisk förklaring till rättsregelns giltighet.\r\nOm inte en rättsregel bärs upp av det allmänna\r\nrättsmedvetandet kan man säga att den inte finns.\r\nDetta filosofiska resonemang för jag fram som en\r\ngrund för att understryka vikten av att lagstiftaren,\r\ndvs. riksdagen, lägger sig vinn om att stifta lagar som\r\nvi bedömer att bärande lager av befolkningen kommer\r\natt acceptera. På sikt går det nämligen inte att lagstifta\r\nmot folkviljan. Framför allt utgör rättsregler, som\r\nanses orättfärdiga, en utmärkt grogrund för\r\nekonomisk brottslighet. Det är samhällssolidariteten\r\nhos medborgarna - vare sig dessa är arbetstagare,\r\narbetsgivare eller företagare - som utgör det\r\navgörande momentet för att motverka ekonomisk\r\nkriminalitet. Med endast poliser, kronofogdar,\r\ntaxeringsinspektörer och domstolar samt fängelser\r\nkommer man aldrig att kunna genomdriva en\r\nreglering som är i strid med människornas\r\nuppfattning, hur vällovlig regleringen än är sett ur en\r\nteknisk övergripande samhällssynvinkel.\r\nJag skulle vilja påstå att man under 1993 började\r\nskönja en vilja ute i det etablerade näringslivet att\r\naktivt medverka till en sanering och uppstramning av\r\naffärslivets villkor. Devisen \"en marknadsekonomi\r\nmed etik\" rotade sig, särskilt efter det att ledande\r\nnationalekonomer hade visat att inget är mer\r\nvälståndsskapande än en fri marknadsekonomi med\r\nett minimum av transaktionskostnader, dvs. kostnader\r\nför att säkerställa träffandet av avtal och deras\r\ngenomförande. Transaktionskostnaderna i den\r\namerikanska ekonomin uppgår enligt uppgift i dag till\r\növer 50 % av det totala produktionsvärdet.\r\nVi måste under innevarande mandatperiod bygga\r\nvidare på de tendenser till samförstånd, samverkan\r\noch samhällssolidaritet som i dag kan skönjas ute i\r\nnäringslivet. Demagogi, konfrontation och\r\nsärintressen som exploaterar det allmännas bästa\r\nmåste elimineras. Ett stort mått av oegennytta måste\r\nin i detta hus om vi varaktigt skall restaurera Sverige,\r\nbåde som industri- och handelsnation och som ett land\r\nsom kan ge sina medborgare den livskvalitet som de\r\nåstundar.\r\n(forts. prot. 13)</pre><pre>7 §  Bordläggning\r\nAnmäldes och bordlades\r\nPropositioner\r\n1994/95:17 Oskäliga avtalsvillkor m.m. Införlivande\r\nmed svensk rätt av EG:s direktiv om oskäliga\r\navtalsvillkor i konsumentförhållanden\r\n1994/95:37 Lag om upphävande av lagen (1992:1776)\r\nom samordning av systemen för social trygghet\r\nnär personer flyttar inom Europeiska\r\nekonomiskasamarbetsområdet (EES)\r\n1994/95:49 Reformerad löneexekution och\r\nmålhantering hos kronofogdemyndigheten\r\n1994/95:58 Uthyrning och utlåning av\r\nupphovsrättsligt skyddade verk, m.m.\r\n1994/95:59 Översyn av varumärkeslagen m.m.\r\nMadridsystemet</pre><pre>8 §  Anmälan om frågor\r\nAnmäldes att följande frågor framställts</pre><pre>den 19 oktober</pre><pre>1994/95:77 av Juan Fonseca (s) till statsrådet Leif\r\nBlomberg om behandlingen av asylsökande i väntan\r\npå beslut om utvisning</pre><pre>1994/95:78 av Nils T Svensson (s) till justitieministern\r\nom redovisning av anställningsvillkoren för\r\nbolagsdirektörer m.fl.</pre><pre>1994/95:79 av Elving Andersson (c) till\r\nmiljöministern om norsk oljeprospektering i\r\nSkagerrak</pre><pre>den 20 oktober</pre><pre>1994/95:80 av Åke Carnerö (kds) till\r\nförsvarsministern om förvar av militära vapen</pre><pre>1994/95:81 av Åke Carnerö (kds) till miljöministern\r\nom strandstädning i kustkommuner</pre><pre>1994/95:82 av Dan Ericsson (kds) till\r\narbetsmarknadsministern om sysselsättningen i\r\nbyggsektorn</pre><pre>1994/95:83 av Eskil Erlandsson (c) till\r\nkommunikationsministern om obligatoriska\r\npassagerarlistor för färjor</pre><pre>1994/95:84 av Inger Lundberg (s) till statsrådet\r\nJörgen Andersson om åtgärder mot segregerat boende</pre><pre> 9 §  Kammaren åtskildes kl. 19.33.</pre><pre>\r\nFörhandlingarna leddes\r\nav tredje vice talmannen från sammanträdets början\r\nt.o.m. 6 § anf. 19 (delvis),\r\nav förste vice talmannen därefter t.o.m. anf. 59\r\n(delvis),\r\nav andre vice talmannen därefter t.o.m. anf. 85\r\n(delvis),\r\nav tredje vice talmannen därefter t.o.m. anf. 134\r\n(delvis),\r\nav förste vice talmannen därefter t.o.m. anf. 175\r\n(delvis) och\r\nav tredje vice talmannen därefter till sammantädets\r\nslut.</pre>\r\n"},"dokaktivitet":null,"dokintressent":null,"dokforslag":null,"dokuppgift":null,"dokbilaga":null,"dokreferens":null,"debatt":null}}